# language_name:        Siona
# closest ISO 639-3:    snn
# ISO_15924:            Latn
# year_short:           2009
# year_long:            
# vernacular_title:     Riusu cocabera: mai ëjaguë Jesucristo ba'iyete toyani jo'case'e'ë
# english_title:        The New Testament in Siona
# URL:                  https://www.bible.com/de/bible/271/mat.1.snnnt
# copyright_short:      © Wycliffe 2009
# copyright_long:       © 2009, Wycliffe. All rights reserved.<br>This translation text is made available to you under the terms of the Creative Commons License: Attribution-Noncommercial-No Derivative Works. (http://creativecommons.org/licenses/by-nc-nd/3.0/. You may share, copy, distribute, transmit, and extract portions or quotations from this work, provided that you include the above copyright information: You must give Attribution to the work. You do not sell this work for a profit. You do not make any derivative works that change any of the actual words or punctuation of the Scriptures. Permissions beyond the scope of this license may be available if you contact us.
# notes:                
40001001	Ai mu aɨn pueen ɨ vaujsimuaꞌacɨstyamuaꞌameꞌen aɨjna ɨ Jesús , tɨ ajta iꞌi Cɨriistuꞌu ɨ tɨ aɨme jetze aꞌiraanye aɨjna ɨ David tyaacan , ajta aɨjna ɨ Abraham tyaacan .
40001002	Abraham pu rapeꞌericaꞌa aɨjna ɨ Isaac . Ajta aɨjna ɨ Isaac , aɨ pu rapeꞌericaꞌa aɨjna ɨ Jacobo ; aɨ pu aɨme tipeꞌeristyamuaꞌa aꞌaraa aɨjna ɨ Judá , majta seica ɨ maj ihuaamuaꞌameꞌen pueen ɨ Judá .
40001003	Ajta Judá aɨme pu tipeꞌeristyamuaꞌa aꞌaraa , ɨ mej meyan antyaꞌarujcaꞌa tɨcɨn Fares , ajta aɨjna ɨ seij Zara . Ajta ɨ huaꞌanaanacɨꞌɨ , ayaa pu antyahuaacaꞌa tɨcɨn Tamar . Ajta aɨjna ɨ Fares , aɨj pu tipeꞌeri aꞌaraa ɨ Esrom . Ajta Esrom pu rapeꞌericaꞌa ɨ Aram .
40001004	Aram pu rapeꞌericaꞌa aɨjna ɨ Aminadab . Ajta Aminadab pu rapeꞌericaꞌa aɨjna ɨ Naasón . Tɨꞌɨqui Naasón tipeꞌeri aꞌaraa tɨ ayan antyahuaacaꞌa tɨcɨn Salmón .
40001005	Ajta aɨjna ɨ Salmón , aɨ pu rapeꞌericaꞌa aɨjna ɨ Booz . Ayaa pu antyahuaacaꞌa ɨ naanajraꞌan ɨ Booz tɨcɨn Rahab . Ajta aɨjna ɨ Booz , aɨ pu rapeꞌericaꞌa aɨjna ɨ Obed . Ajta ayan antyahuaacaꞌa ɨ naanajraꞌan aɨjna ɨ Obed tɨcɨn Rut . Ajta aɨjna ɨ Obed , aɨ pu rapeꞌericaꞌa aɨjna ɨ Isaí .
40001006	Isaí pu rapeꞌericaꞌa aɨjna ɨ David , ɨ tɨ ajta tyeꞌentyajrupi ɨ rey cɨmeꞌe . Aɨjna ɨ David tyaacan , jamuan aɨjna tɨ ajta ɨraꞌaraꞌan pueenyaꞌa aɨjna ɨ Urías , aɨ mu tipeꞌeri muaꞌaraa aɨjna tɨ ayan antyahuaa aꞌaraa tɨcɨn Salomón .
40001007	Salomón pu rapeꞌericaꞌa aɨjna ɨ Roboam . Ajta aɨjna ɨ Roboam , aɨ pu peꞌeriraꞌan pueenyaꞌa ɨ Abías . Ajta aɨjna ɨ Abías , aɨ pu rapeꞌericaꞌa aɨjna ɨ Asa .
40001008	Asa pu rapeꞌericaꞌa ɨ Josafat . Tɨꞌɨqui Josafat tipeꞌeri aꞌaraa tɨ ayan antyahuaacaꞌa tɨcɨn Joram . Ajta aɨjna ɨ Joram , aɨ pu rapeꞌericaꞌa aɨjna ɨ Uzías .
40001009	Ajta aɨjna ɨ Uzías , aɨ pu rapeꞌericaꞌa aɨjna ɨ Jotam . Ajta Jotam pu rapeꞌericaꞌa aɨjna ɨ Acaz . Ajta eꞌeyan aɨjna ɨ Acaz tipeꞌeri aꞌaraa aɨjna ɨ Ezequías .
40001010	Ezequías pu rapeꞌericaꞌa aɨjna ɨ Manasés . Ajta Manasés pu rapeꞌericaꞌa aɨjna ɨ Amón . Ajta aɨjna ɨ Amón , aɨ pu rapeꞌericaꞌa aɨjna ɨ Josías .
40001011	Ajta aɨjna ɨ Josías , aɨme pu tipeꞌeristyamuaꞌa aꞌaraa ɨ Jeconías , majta aɨme ɨ maj ihuaamuaꞌameꞌen pueenyaꞌa aɨjna ɨ Jeconías . Tɨꞌɨj Josías tipeꞌeristyamuaꞌa aꞌaraa , seica mu aꞌuvaꞌajuꞌun . Matɨꞌɨj mi aɨme aꞌuvíꞌitɨ ɨ maj Israel aꞌuchaatɨmaꞌacaꞌa . Au mu aꞌahuaꞌa huajaꞌuviꞌitɨ seij chuejraꞌa japua tɨ ayan tyajaꞌarajtyahuaa tɨcɨn Babilonia .
40001012	Matɨꞌɨj meyan huajaꞌuviꞌitɨ , aj puꞌi Jeconías seij tipeꞌeri aꞌaraa tɨ ayan antyahuaacaꞌa tɨcɨn Salatiel . Ajta aɨjna ɨ Salatiel , aɨ pu rapeꞌericaꞌa aɨjna ɨ Zorobabel .
40001013	Zorobabel pu rapeꞌericaꞌa aɨjna ɨ Abiud . Tɨꞌɨjta i aɨn Abiud rapeꞌeri aꞌaraa aɨjna ɨ Eliaquim . Ajta aɨjna ɨ Eliaquim , aɨ pu rapeꞌericaꞌa aɨjna ɨ Azor .
40001014	Ajta aɨjna ɨ Azor , aɨ pu rapeꞌericaꞌa aɨjna ɨ Sadoc . Ajta aɨjna ɨ Sadoc , aɨ pu rapeꞌericaꞌa aɨjna ɨ Aquim . Ajta aɨjna ɨ Aquim , aɨ pu rapeꞌericaꞌa aɨjna ɨ Eliud .
40001015	Ajta aɨjna ɨ Eliud , aɨ pu rapeꞌericaꞌa aɨjna ɨ Eleazar . Tɨꞌɨjtaꞌi aɨjna ɨ Eleazar tipeꞌeri aꞌaraa aɨjna ɨ Matán . Ajta , aɨjna ɨ Matán , aɨ pu rapeꞌericaꞌa aɨjna ɨ Jacob .
40001016	Jacob pu rapeꞌericaꞌa aɨjna ɨ José , aɨjna tɨ Mariiya tyeviꞌitɨnyaꞌa . Ai pu aɨn pueen tɨ naanajraꞌan pueenyaꞌa aɨjna ɨ Jesús , ɨ maj meyan ratamuaꞌamua tɨcɨn Cɨriistuꞌu .
40001017	Aɨj mu cɨn meyan araꞌasicaa aꞌachu cumu tamuaamuataꞌa japuan muaacua ɨ maj jetzen aꞌiraanye aɨjna ɨ Abraham tyaacan . Ai pu aɨn pueen ɨ tuꞌuveꞌetyajtɨ aɨjna ɨ David . Majta meyan cheꞌeta manaꞌa aráꞌaxcaa aɨme ɨ maj huaꞌa jetze aꞌiraanye aɨjna ɨ David tyaacan . Aɨme mu aꞌuvíꞌitɨ aɨme ɨ mej Israel jetze ajtyamaꞌacantacaꞌa aujna aꞌahuaꞌa Babilonia . Ayaa mu cheꞌeta manaꞌa aráꞌaxcaa tamuaamuataꞌa japuan muaacua tɨꞌɨj huanuꞌeihuacaꞌa aɨjna ɨ Cɨriistuꞌu .
40001018	Ayaa pu eenyeꞌequeꞌe aꞌunuꞌihuacaꞌa aɨjna ɨ Jesús tɨ ajta iꞌi Cɨriistuꞌu . Aɨ pu naanajraꞌan , aɨjna ɨ Mariiya , puꞌuri huatauraꞌacaa ɨ runyuuca cɨmeꞌe tɨ ij huatyevicheꞌen aɨjna jamuan ɨ José . Matɨꞌɨj cai xɨ naimiꞌi huatyaꞌaca , aj pu i aꞌutaseijre ɨ paꞌarɨꞌɨ jucaaraꞌan jetze . Aɨ pu ayan raaruu cɨmeꞌen ɨ muáreꞌeriꞌiraꞌaraꞌan aɨjna ɨ xaijnyuꞌucaraꞌaraꞌan ɨ Dioj .
40001019	Ajta nuꞌu aɨn tɨ ratyéviꞌitɨnyáa aꞌame , aɨjna ɨ José , rɨꞌɨ pu tiꞌitevistacaa . Capu raxeꞌevaꞌacaa tɨ ayan pueijtzi raataꞌan me eijreꞌe huaꞌa tzajtaꞌa ɨ tyaɨte . Ma ajta , aɨ pu ayan raxeꞌevaꞌacaa tɨ ma ruuraini aviitzi cɨmeꞌe .
40001020	Tɨꞌɨj raaxaꞌapɨꞌɨntare tɨ ayan huarɨni , aj puꞌi seij tevi huataseijre ɨ jemin ɨ cutzítzajtaꞌa . Ai pu aɨn pueen saɨj tɨ tiꞌivaɨreꞌe ɨ tajapua . Ayaa pu tiraataꞌixaa tɨcɨn : — José , muaa paj iꞌi huaacɨxaꞌaraꞌan ɨ David tyaacan , capaj ratzɨɨnyaꞌa paj raꞌanviꞌitɨn aꞌu pe eꞌeche aꞌini ɨ tɨ aꞌutaseijre ɨ jucaaraꞌan jetze , aɨj pu cɨmeꞌen huanyej ɨ muáreꞌeriꞌiraꞌaraꞌan ɨ xaijnyuꞌucaraꞌaraꞌan ɨ Dioj .
40001021	Aɨ pu tyaatacan tiyauj aꞌame . Ayaa xu nuꞌu raatámuaꞌati tɨcɨn JESUS , aꞌini ai pu aɨn pueenyaꞌa aꞌame ɨ tɨ huaꞌa japua nyuuni ɨ rutyaɨtestyamuaꞌa ɨ mej meri autyajturaa ɨ Dioj jemi . — Ayaa pu tyuꞌutaxajtacaꞌa .
40001022	Ayaa pu tyujuꞌurɨj tɨ ij ayan tyaꞌaraurasten aꞌij tɨ ajmiꞌi tyuꞌutaxajtacaꞌa aɨjna ɨ aꞌatɨ tɨ tiꞌixaxaꞌataꞌa ɨ tavastaraꞌa jetze maꞌacan .
40001023	Ayan tɨcɨn : Paꞌarɨꞌɨ pu nuꞌu huataseijreꞌesin ɨ jucaatzeꞌen aɨjna jetze ɨ jɨitaꞌa tɨ cai xɨ aꞌatɨ ratyeviꞌitɨn . Tiyauj pu nuꞌu aꞌame tyaatacan . Aj mu mi meyan raatámuaꞌatzi tɨcɨn Emanuel . Aijna i nyuucarijraꞌa tɨcɨn Emanuel , ayaa pu huataujmuaꞌa tɨcɨn : Dioj pu tajamuan ya huaca .
40001024	Tɨꞌɨj huajɨ aɨjna ɨ José , aj pu i ayan huarɨj aꞌij tɨ tiraataꞌixaa aɨjna ɨ aꞌatɨ tɨ ta japua tiꞌivaɨreꞌe . Tɨꞌɨqui yaꞌuviꞌitɨ ɨ ruche .
40001025	Ma ajta , capu jamuan huahuii asta cai huanuꞌeihuacaꞌa aɨjna ɨ paꞌarɨꞌɨ tɨ tyaataꞌa . Matɨꞌɨj mi meyan raatamuáꞌa tɨcɨn JESUS .
40002001	Au pu aꞌunuꞌihuacaꞌa aɨjna ɨ Jesús , chajtaꞌa tɨ ayan tyajaꞌarajtyahuaa tɨcɨn Belén . Au pu ajtyamaꞌacan aɨjna ɨ chuejraꞌa japua tɨ ayan tyajaꞌarajtyahuaa tɨcɨn Judea . Ajna tɨ aɨn aꞌunuꞌihuacaꞌa ɨ Jesús , au pu tiꞌityavaacaꞌa ɨ rey cɨmeꞌe aɨjna ɨ Herodes . Matɨꞌɨj mi seica Jerusalén eꞌireꞌenye ɨ maj eihua támuaꞌarajcaa . U jetze pujmeꞌen mu aꞌaraacɨ aꞌutɨ eꞌijninyei ɨ xɨcaj .
40002002	Matɨꞌɨj mi meyan tiraataihuaꞌuriꞌi ɨ Herodes meyan tɨcɨn : — ¿ Aꞌuní aꞌij een aɨjna ɨ huaꞌa rey ɨ maj Israel jetze ajtyamaꞌacan , aɨjna tɨ auchan huanuꞌeihuacaꞌa ? Ajna aꞌahuaꞌa aꞌutɨ eꞌijninyei ɨ xɨcaj , aujna aꞌu tyej eꞌeche , xuꞌuraꞌave tu huaseij tɨ aꞌutátzaarajraa aɨjna cɨmeꞌe tɨ huanuꞌeihuacaꞌa . Aɨj tu cɨn tyaun aꞌuvaꞌajuꞌun tyej ti rɨꞌɨ tíraatyáanajche .
40002003	Tɨꞌɨj raamuaꞌareeriꞌi aɨjna ɨ rey , aɨjna ɨ Herodes , eecan pu tiꞌijmuaꞌastɨ́raa aɨjna cɨmeꞌe . Majta , ɨ tyaɨte ɨ maj Jerusalén aꞌuchaatɨmaꞌacaa , naimiꞌi mu tiꞌitzɨɨnyaꞌacaa .
40002004	Tɨꞌɨqui Herodes huaꞌutajee naijmiꞌica ɨ maj tihueꞌijteꞌe aɨme ɨ maj tiꞌivaɨreꞌe huaꞌateyujtaꞌa , majta ɨ maj tihuaꞌamuaꞌatyahuaꞌa ɨ tyaɨte aꞌij tɨ teꞌeyuꞌusiꞌi ɨ yuꞌuxari jetze . Ayaa pu tihuaꞌutaihuaꞌuriꞌi tɨcɨn : — ¿ Aꞌuni nuꞌu áꞌanuꞌeihuan aɨjna ɨ Cɨriistuꞌu ?
40002005	Aj mu mi meyan tiraataꞌixaa tɨcɨn : — Aujna u Belén , ɨ chajtaꞌa tɨ aun aꞌajtyámaꞌacan aujna aꞌahuaꞌa u Judea , aꞌini ayaa pu ajmiꞌi raꞌuyuꞌuxacaꞌa aɨjna ɨ aꞌatɨ tɨ tiꞌixaxaꞌataꞌa ɨ Dioj jetze maꞌacan .
40002006	Ayan tɨcɨn : Muan mɨ saj Belén aꞌuchaatɨme , aujna chuejraꞌa japua tɨ aun auucáꞌa u Judá , ijii , muan xu xaa saɨn pueen ɨ saj eitzeꞌe cɨleꞌen cɨn tiꞌijta . Ma ajta , majcaꞌi huayee , seij pu aꞌamua jetze núꞌeihuan tɨ vaꞌacan cɨn tyuꞌutaijta . Aɨ pu antyujmuaꞌaréera aꞌame huaꞌa cɨmeꞌe ɨ nyetyaɨtestyamuaꞌa , aɨme ɨ maj Israel jetze ajtyamaꞌacan .
40002007	Aj pu i Herodes huajaꞌutajee aviitzi cɨmeꞌe aɨme ɨ maj eihua támuaꞌarajcaa . Tɨꞌɨqui ayan tihuaꞌutaihuaꞌuriꞌi tɨcɨn : — ¿ Aꞌachuni ari aꞌatee tɨ huajaꞌutaseijre aɨjna ɨ xuꞌuraꞌave ?
40002008	Ajta eꞌeyan ihuaꞌutáij maj aꞌucɨɨne aujna u Belén . Ayan tihuaꞌutaꞌixaa tɨcɨn : — Sericu , sataꞌaj yáꞌuhuauni tyamuaꞌa naa saɨjna ɨ paꞌarɨꞌɨ . Satɨꞌɨj raatyaún , aj xu si mu aꞌuvaꞌajuꞌun sataꞌaj naataꞌixaateꞌen , nyataꞌaj nyajta inyaa áꞌumeꞌen , nyataꞌaj rɨꞌɨ tiraatyajtuaani .
40002009	Matɨꞌɨj raanamuajriꞌi maɨjna ɨ rey , aj mu mi aꞌucɨj . Ajta aɨn xuꞌuraꞌave tɨ aꞌutaseijre aɨme jemi aujna seij chuejraꞌa japua aꞌu tɨ eꞌijnyinyei ɨ xɨcaj , aɨ pu anacai huamaꞌacaa . Tɨꞌɨqui an aꞌujcháxɨ ɨ chiꞌi japua aꞌu tɨ aꞌij eꞌenyaꞌa aɨjna ɨ paꞌarɨꞌɨ .
40002010	Eecan mu huataujtyamuaꞌave matɨꞌɨj raaseij maɨjna ɨ xuꞌuraꞌave .
40002011	Muaꞌantyenyéesimaꞌacaa mu u chiꞌita , matɨꞌɨj mi raaseij ɨ paꞌarɨꞌɨ jamuan ɨ naanajraꞌan . Aj mu mi titunutaxɨꞌɨn . Tyamuaꞌa mu naa rɨꞌɨ tiraataꞌa . Matɨꞌɨj mi tyeꞌenticúunaxɨ tyuꞌujcaaja , aɨ mu raatapueijve tiꞌitɨ ooro , majta tiꞌitɨ cɨtziveꞌeri , majta tiꞌitɨ cuaaneꞌe tɨ ayan antyahuaa tɨcɨn mirra .
40002012	Majta eꞌeyan tyuꞌumaaracaꞌa tɨ nuꞌu Dioj huaꞌutaꞌijmɨjriꞌi maj nuꞌu cai huaraꞌacɨɨne aɨjna jemi ɨ Herodes . Aɨj mu cɨn seij jetze aꞌucɨ́j ɨ juye mej mi aꞌuréꞌenyen maujna chuejraꞌa japua aꞌu mej eꞌechajcaꞌa .
40002013	Matɨꞌɨj aꞌucɨj aɨme ɨ maj eihua támuaꞌarajcaa , aꞌatɨ pu huataseijre aɨjna jemi ɨ José tɨꞌɨj tiꞌimaaracaa . Aɨjna ɨ aꞌatɨ , ai pu aɨn pueenyaꞌa seij tɨ tiꞌivaɨreꞌe u tajapua . Ayaa pu tiraataꞌixaa tɨcɨn : — Ajchesi . Pataꞌaj raꞌanviꞌitɨn paɨjna ɨ paꞌarɨꞌɨ , pajta ɨ naanajraꞌan . Aꞌuraꞌa pataꞌaj raatyáꞌavaa mɨ paꞌarɨꞌɨ , pajta ɨ naanajraꞌan . Huaꞌamviꞌitɨchi aujna Egipto . Sataꞌaj saun aꞌutéꞌen asta nyanaꞌajcai nyajtahuaꞌa ámuaataꞌixaateꞌen aꞌanaj tɨ huatarɨꞌɨristari saj ya uvéꞌenyen seyajna . Ayaa xu huarɨni aꞌini aɨjna ɨ Herodes , aɨ pu rahuauni ɨ paꞌarɨꞌɨ tɨ i raajeꞌica . — Ayaa pu tiraataꞌixaa .
40002014	Tɨꞌɨqui ájche ɨ José . Yaꞌuviꞌitɨ aɨjna ɨ paꞌarɨꞌɨ , ajta naanajraꞌan . Ajta aɨn huaꞌa jamuan pu áꞌuraa ajna tɨcaꞌari tzajtaꞌa . Au mu aꞌaráꞌa aujna Egipto .
40002015	Au mu eꞌetyee asta cai huamɨꞌɨ aɨjna ɨ Herodes . Ayaa pu aɨjna cɨn huarɨj tɨꞌij aráurasten ɨ nyuucari tɨ cɨmeꞌen ayan ajmiꞌi tyuꞌutaxajtacaꞌa saɨj tɨ tiꞌixaxaꞌataꞌa ɨ Dioj jetze maꞌacan tɨcɨn : “ U nu yaꞌutajée ɨ niyauj aujna Egipto . ”
40002016	Tɨꞌɨj Herodes raamuaꞌareeriꞌi maj raatyaamueꞌitɨ aɨme ɨ maj eihua támuaꞌarajcaa , eecan pu huatanyuꞌucacaꞌa . Tɨꞌɨj ij raꞌutamuaꞌareeriꞌi aꞌij mej tyuꞌutaxajtacaꞌa aɨme , aj pu i Herodes tyuꞌutaijtacaꞌa maj nuꞌu huaꞌucuiꞌini naijmiꞌica ɨ tɨꞌɨrii mej tyetyaca ɨ maj meyan rajchaɨtɨmee huaꞌapua ninyeꞌiraꞌa muucɨ pujmeꞌen . Naijmiꞌica mu huajaꞌucuii au maj Belén eꞌechajcaꞌa , majta ɨ seica ɨ maj aꞌɨmɨ antacháatɨmaꞌacaa .
40002017	Ayaa pu tyaꞌarauraste aɨjna ɨ nyuucarijraꞌa tɨ cɨmeꞌen ayan ajmiꞌi raꞌuyuꞌuxacaꞌa aɨjna ɨ aꞌatɨ tɨ tiꞌixaxaꞌataꞌa ɨ Dioj jetze maꞌacan . Ayaa pu antyahuaacaꞌa tɨcɨn Jeremías .
40002018	Ayan tɨcɨn : Ayaa pu tyuꞌunamuajriꞌi aujna aꞌahuaꞌa u Ramá , Maj ruyeinyacaꞌa , majta eihua ruxaamɨjtyaꞌacaa . Aɨjna ɨ Raquel , aɨ pu seij aɨn pueen ɨ maj ruyeinyacaꞌa . Ruyaujmuaꞌa pu cɨmeꞌen ruyeinyacaꞌa . Capu raxeꞌevaꞌacaa maj rɨꞌɨ tiraatejeeve aɨjna cɨmeꞌe ɨ maj meri cai cheꞌe maꞌa aꞌahuaꞌa ɨ yaujmuaꞌameꞌen . — Ayaa puꞌu .
40002019	Aru tɨꞌɨj ari huamɨꞌɨ aɨjna ɨ Herodes , saɨj pu ajta huataseijre aɨjna jemi ɨ José tɨꞌɨj tiꞌimaaracaa . Ai pu aɨn pueen saɨj tɨ tiꞌivaɨreꞌe tajapua ɨ tavastaraꞌa jemi . Ayaa pu aɨn tiraataꞌixaa tɨcɨn :
40002020	— Ajchesi . Aꞌanviꞌitɨchi hui aɨjna ɨ paꞌarɨꞌɨ , pajta ɨ naanajraꞌan . Sataꞌaj jaꞌucɨɨne saujna chuejraꞌa japua tɨ ayan tyajaꞌarajtyahuaa tɨcɨn Israel . Puꞌuriꞌi huamɨꞌɨ ɨ tɨ rajeꞌicatamɨꞌɨcaa aɨjna ɨ paꞌarɨꞌɨ . — Ayaa pu tiraataꞌixaa .
40002021	Tɨꞌɨqui ajchee aɨjna ɨ José . Aj puꞌi yaꞌuviꞌitɨ aɨjna ɨ paꞌarɨꞌɨ , ajta naanajraꞌan . Au mu aꞌaráꞌa maujna Israel .
40002022	Ma ajta aɨn José , ayaa pu raamuaꞌareeriꞌi tɨ nuꞌu aɨn Arquelao tieꞌijtacaa ruyaꞌupuacɨꞌɨ jetze maꞌacan , aɨjna ɨ Herodes tyaacan . Ajta pu Dioj raataꞌixaa tɨꞌɨj tiꞌimaaracaa . Aɨj pu cɨn tiꞌitzɨɨnyaꞌacaa tɨ aun aꞌaraꞌasti , aujna Judea . Tɨꞌɨqui aun aꞌaráꞌa tɨ jetzen ajtyamaꞌacan aujna Galileeya .
40002023	Tɨꞌɨj aun aꞌaráꞌa , au pu aꞌahuauchejte , chajtaꞌa jetze tɨ ayan tyajaꞌarajtyahuaa tɨcɨn Nazaret . Au pu huayeijxɨ . Ayaa pu tyujuꞌurɨj tɨ ij ayan aráurasten aꞌij mej tyuꞌutaxajtacaꞌa aɨme ɨ mej mejmiꞌi tiꞌixaxaꞌataꞌa ɨ Dioj jetze maꞌacan . Meyan tɨcɨn : “ Ayaa mu raatámuaꞌatzi tɨcɨn Nazaret tɨ eꞌemaꞌacan . ”
40003001	Ajnaꞌɨmɨ aj pu aꞌutaseijre aꞌu tɨ cai eꞌe tiꞌitɨ aɨjna ɨ Juan tɨ huaꞌamuaɨꞌɨhuacaraꞌa . Au pu tihueꞌixaatyaꞌacaa .
40003002	Ayaa pu tihuaꞌutaꞌixaa tɨcɨn : — Sataꞌaj saɨque tyuꞌumuaꞌati ɨ aꞌamua tzajtaꞌa aꞌini puꞌuri hui tɨn ajna tyajaꞌureꞌenyejsin tɨ Dioj iiyan tyuꞌutaijta nain japua ɨ chaanaca .
40003003	Aɨjna ɨ Juan , ai pu aɨn pueenyaꞌa tɨ cɨmeꞌen raataxajtacaꞌa ajmiꞌi aɨjna ɨ aꞌatɨ tɨ tiꞌixaxaꞌataꞌa ɨ Dioj jetze maꞌacan . Ayaa pu antyahuaacaꞌa tɨcɨn Isaías . Ayan tɨcɨn : Aꞌatɨ pu u eꞌejíihua aꞌame aujna aꞌahuaꞌa aꞌu tɨ cai eꞌe tiꞌitɨ . Yaa pu tiꞌixa tɨcɨn : “ Naa xu rɨꞌɨ huaujjajcuareꞌen , mɨ aꞌamua tzajtaꞌa , muan , aꞌini tavastaraꞌa pu ya uveꞌenyejsin . Caxu aꞌij yáꞌunamuajra . ”
40003004	Ajta aɨjna ɨ Juan , ayaa pu éꞌenyaꞌa tiꞌitéchajcaꞌa cɨɨxuri tɨ itzijhua , cameeyuꞌu juꞌuxaꞌa cɨmeꞌe . Ajta tipuaasicaꞌa , navij tɨ rumuaꞌatɨ . Ajta nuꞌu huatunaꞌise cuaꞌacaraꞌa , ajta sarate , ɨtzitá maj xuaa .
40003005	Majta maɨn ɨ maj aꞌɨmɨ aꞌuchaatɨmaꞌacaa , naijmiꞌi mu eꞌireꞌeninyeícaꞌa aꞌu tɨ aꞌutyavaacaꞌa ɨ Juan . Au mu aꞌarácɨꞌɨcaꞌa tɨj naꞌa aꞌu tɨ huatyacáꞌa aujna chuejraꞌa japua tɨ ayan tyajaꞌarajtyahuaa tɨcɨn Judea , majta seica ɨ maj maun eꞌeche aujna chajtaꞌa tɨ ayan tyajaꞌarajtyahuaa tɨcɨn Jerusalén , majta ɨ seica ɨ maj maun eꞌemaꞌacan aꞌu tɨ aꞌatamɨ́ꞌɨyi ɨ atyaꞌana tɨ ayan tyajaꞌarajtyahuaa tɨcɨn Jordán . Au mu aꞌureꞌeninyéicaꞌa mej mi raanamua .
40003006	Cɨmeꞌen muꞌu tyuꞌutyétzaahuate ɨ maj cɨn autyajturaa ɨ Dioj jemi , aj puꞌi Juan huaꞌamaɨꞌɨhuacaꞌa ɨ atyaꞌanaraꞌan jetze ɨ Jordán .
40003007	Ma ajta ɨ Juan , tɨꞌɨj aɨme huaseij ɨ mej meyan antyaꞌaruu tɨcɨn fariseos , majta ɨ mej meyan antyaꞌaruu tɨcɨn saduceos , tɨꞌɨj aɨn huaꞌuseij ɨ maj eihua aꞌavaꞌajuꞌuncaꞌa mej mi huaujmuaɨꞌɨhua , ayaa pu tihuaꞌutaꞌixaa tɨcɨn : — Muan mɨ sej tiꞌihueꞌitaca , ¿ ni tzaa seri tiꞌiteseꞌe tɨ cai Dioj pueijtzi amuaataꞌan ? ¿ Aꞌatani amuaatáꞌixaa sej si seyan rɨcɨ ?
40003008	Rɨꞌɨ xuꞌu seijna cɨmeꞌe mej mi raamuaꞌaree ɨ tyaɨte sej seri tzaahuatiꞌiraꞌa cɨn tiꞌimuaꞌatze .
40003009	Caxu seyan tiꞌimuaꞌatze ɨ aꞌamua tzajtaꞌa yee : “ Ayej tiꞌayajna tɨ naa titaatyavaɨreꞌen aꞌini tyan tu iꞌi huaacɨxaꞌastyamuaꞌameꞌen aɨjna ɨ Abraham tyaacan . ” Ayaa nu tyajaꞌamueꞌixaateꞌe . Ayej tiꞌayajna tɨ Dioj raayɨꞌɨtɨ tɨ rɨꞌɨ raaráꞌatza ɨ tetej matɨj ɨ huaacɨxaꞌajstyamuaꞌameꞌen aɨjna ɨ Abraham tyaacan . Capu tiꞌitɨ aꞌij tyajamuaatyavaɨreꞌesin sej seyan huanyej saɨjna jetze ɨ Abraham tyaacan .
40003010	Puꞌuri tyajaꞌureꞌenyejsin vejliꞌitan ajna xɨcajraꞌa jetze aꞌanaj tɨ puaꞌa amuaꞌajtyáꞌaxɨꞌɨsin ɨ Dioj caꞌanin cɨmeꞌe . Ayaa pu áꞌamuaruuren cumu tɨj aꞌatɨ cɨye tyéꞌijveichixɨꞌɨn tyapueij cɨmeꞌe . Nain ɨ cɨye tɨ cai tiꞌitaaca , aɨ pu tyéꞌijveichixɨꞌɨsin , tɨꞌɨqui raꞌantyataira . Ayaa pu cheꞌeta naꞌa tyajámuaꞌajtyáꞌaxɨꞌɨsin muejmi .
40003011	Aru inyaa , nyaa nu ámuaamuaɨꞌɨhuacaꞌa jaj cɨmeꞌe mej mi raamuaꞌaree ɨ tyaɨte sej seri saɨque tyuꞌumuáꞌa ɨ aꞌamua tzajtaꞌa . Ma ajta , aɨn tɨ hui nyahuaritaꞌa ye eꞌeveꞌeme , aɨ pu eitzeꞌe raayɨꞌɨtɨ nyacai inyaa . Aꞌini nyaa nu cɨleꞌenyaꞌa cɨn tiꞌityejvee ɨ jemin , capu ayan naavijteꞌe inyeetzi nyaj rajtaɨꞌɨpɨꞌɨn ɨ caꞌacairaꞌan . Ma ajtaꞌi aɨn , seij pu huataíti tɨ huatyaturan muejmi jemi . Ajta aɨn ɨ xaijnyuꞌucaraꞌaraꞌan ɨ Dioj , aɨ pu utyaꞌasin mɨ aꞌamua tzajtaꞌa . Ajta aɨjna tɨ hui nyahuaritaꞌa ye eꞌeveꞌeme , aɨ pu rɨꞌɨ áꞌamuaruuren .
40003012	Ayaa pu teꞌeme . Xuee tɨ aꞌatɨ ari ruꞌityaꞌɨ ɨ tɨ cɨn raꞌanaacaꞌatzi ɨ triigu . Aɨ pu ruꞌiratuꞌisin ɨ xaɨri puaꞌaque . Ajta aɨjna ɨ imueꞌeri , rajsaɨreꞌesin u chiꞌita . Ajta ɨ xaɨri , taij jetze pu an yáꞌuraaxɨjsin ɨ tɨ cai aꞌanaj áꞌamɨꞌɨca . — Ayaa pu tihuaꞌutaꞌixaa aɨjna ɨ Juan .
40003013	Aj pu i Jesús huataseijre . Au pu aꞌarajraa aujna chuejraꞌa japua tɨ ayan tyajaꞌarajtyahuaa tɨcɨn Galileeya tɨꞌij Juan raamuaɨꞌɨhua atyaꞌana jetze tɨ ayan antyahuaa tɨcɨn Jordán .
40003014	Ajta aɨjna ɨ Juan , ayaa pu tiꞌimuajcaa tɨ raataꞌijmɨ . Ayaa pu tiraataꞌixaa tɨcɨn : — ¿ Ni muaa peyan ye veꞌeme inyee jemi ? Eitzeꞌe pu raavijteꞌe pej peyan náamuaɨꞌɨhua inyeetzi .
40003015	Ma ajta aɨn ɨ Jesús , ayaa pu tiraataꞌixaa tɨcɨn : — Cheꞌe ayen eenyeꞌen . Ayaa pu hui tiraavijteꞌe tyej teyan huarɨni tyej raꞌaraꞌastijreꞌen tyaɨjna cɨmeꞌe aꞌij tɨ tiꞌijxeꞌeveꞌe ɨ Dioj . Aj pu i Juan raamuaɨꞌɨhuacaꞌa ɨ Jesús .
40003016	Tɨꞌɨj raamuaɨꞌɨhuacaꞌa , aj puꞌi Jesús aꞌitáraa a jaataꞌa . Cɨmeꞌen puꞌu aꞌitáraa , tɨꞌɨqui antácuunyaracaꞌa ɨ tajapua tɨ aꞌutyájmuaa . Tɨꞌɨqui ii raaseij tɨ aꞌicamaꞌacaa aɨjna ɨ xaijnyuꞌucaraꞌaraꞌan ɨ Dioj . Ayaa pu seijraꞌacaa tɨj cucuiꞌi . Tɨꞌɨqui i japuan aujyeijxɨ .
40003017	Ajta eꞌeyan nyuucari huanamuajriꞌi tɨ uteꞌe uj eꞌicanamuajreꞌe . Ayan tɨcɨn : — Niyauj paj pɨrɨcɨ ɨ nyaj mueꞌixeꞌeveꞌe . Eecan paj hui naa rɨꞌɨ naataꞌa i nya tzajtaꞌa .
40004001	Tɨꞌɨqui aɨn ɨ xaijnyuꞌucaraꞌaraꞌan ɨ Dioj , aɨ pu yaꞌuviꞌitɨ aɨjna ɨ Jesús ɨ jɨri jetze tɨꞌij aɨn tiyaaruꞌu tyuꞌuteseꞌen tɨ raamueꞌitɨn aɨjna ɨ Jesús .
40004002	Ajta aɨn Jesús , au pu eꞌetee aꞌachu cumu huaꞌapuate xɨcaj tɨ cai tiꞌicuaꞌa . Aj pu i huataꞌicuatacaꞌa .
40004003	Ajta eꞌeyan aɨn tiyaaruꞌu eꞌireꞌenye aɨjna ɨ Jesús jemi tɨ ij raamueꞌitɨn . Ayaa pu tiraataꞌixaa tɨcɨn : — Tɨ puaꞌa peyan yaujraꞌan pueen ɨ Dioj . Pataꞌaj raataijteꞌen amɨjna mɨ tetej tɨꞌij pan huatyáujtaahua .
40004004	Ajta Jesús , ayaa pu tyuꞌutanyúu tɨcɨn : — Ayaa pu teꞌeyuꞌusiꞌi tɨcɨn : “ Capu aɨ naꞌa ruxeꞌeveꞌe ɨ pan tɨ cɨn tyaꞌutaviicueꞌi ɨ tevi , silu ajta pu aɨn ruxeꞌeveꞌe nain ɨ nyuucari tɨ eꞌemaꞌacan ɨ Dioj jemi . ”
40004005	Tɨꞌɨqui aɨn tiyaaruꞌu ajtahuaꞌa yaꞌuviꞌitɨ aɨjna ɨ Jesús anna Jerusalén . Teyuu pu japuan raꞌantítuaa aꞌu tɨ aváꞌapaꞌatzaraꞌa .
40004006	Ajta ayan tiraataꞌixaa tɨcɨn : — Tɨ puaꞌa hui yaujraꞌan paj pueen ɨ Dioj , ancájvetzi , aꞌini ayaa pu teꞌeyuꞌusiꞌi ɨ yuꞌuxari jetze tɨcɨn : Dioj pu huajaꞌutaiti ɨ mej títyatatí ɨ jemin mej mi muáachaɨn . Majta mueetzi mamuáꞌatɨni rumuajcaꞌa cɨmeꞌe . Aɨme mu a muaatyejchajtza tɨꞌij cai tiꞌitɨ aꞌij muaruuraa .
40004007	Jesús pu ayan tiraataꞌixaa tɨcɨn : — Ma ajta , ayaa pu cheꞌeta naꞌa ayan teꞌeyuꞌusiꞌi ɨ yuꞌuxari jetze tɨcɨn : “ Capej peyan tiráꞌaxaahuariꞌira tiꞌitɨ cɨmeꞌe tɨ Dioj ayan tiꞌitɨ cɨn huarɨni . ”
40004008	Ajta aɨn ɨ tiyaaruꞌu , ajtahuaꞌa pu yaꞌuviꞌitɨ aꞌahuaꞌa yee jɨri jetze tɨ ajtee . Aj pu i raataseijra nain japua , tɨj naꞌa seij chuejraꞌa japua aꞌu maj aꞌuchaatɨme ɨ tyaɨte . Raataseijra aꞌachu tɨ vaꞌatɨ aun huatacáꞌa .
40004009	Ayaa pu tiraataꞌixaa tɨcɨn : — Nain nu muatapueijveꞌesin nyeijna tɨ puaꞌa peyan huarɨni paj titunuta , pej piꞌi natyanajche .
40004010	Aj pu i Jesús ayan tiraataꞌixaa tɨcɨn : — Aricu , muaa paj jiꞌi tiyaaruꞌu , aꞌini ayaa pu teꞌeyuꞌusiꞌi ɨ yuꞌuxari jetze tɨcɨn : “ Sataꞌaj raatyaanajche saɨjna ɨ tavastaraꞌa ɨ aꞌamua Dioj . Aɨ xuꞌu huatyávaɨreꞌen . ”
40004011	Aj pu i áꞌuraa aɨjna ɨ tiyaaruꞌu . Capu cheꞌe aꞌij ráaruu . Matɨꞌɨj mi huataseijre ɨ mej títyatatí ɨ tajapua mej mi raatyavaɨreꞌen maɨjna ɨ Jesús .
40004012	Tɨꞌɨj Jesús raamuaꞌareeriꞌi tɨ aityanamiꞌihuacaꞌa aɨjna ɨ Juan , aj puꞌi áꞌuraa aujna chuejraꞌa japua tɨ ayan tyajaꞌarajtyahuaa tɨcɨn Galileeya .
40004013	Au pu aꞌarajraa aujna Nazaret . Tɨꞌɨqui aun aꞌucáanye aujna Capernaum , chajtaꞌa tɨ aꞌutacáꞌa aujna tɨ aꞌavastɨme ɨ jaj tɨ aꞌutacáꞌa ajna vejliꞌi seij chuejraꞌa japua tɨ ayan tyajaꞌarajtyahuaa tɨcɨn Zabulón , ajtahuaꞌa seij chuejraꞌa japua tɨ ayan tyajaꞌarajtyahuaa tɨcɨn Neftalí .
40004014	Ayaa pu tyujuꞌurɨj tɨ ij ayan aráurasten aꞌij tɨ tyuꞌutaxajtacaꞌa aɨjna tɨ tiꞌixaxaꞌataꞌa ɨ Dioj jetze maꞌacan aɨjna ɨ Isaías .
40004015	Ayan tɨcɨn : Ayaa pu teꞌeme aujna chuejraꞌa japua aꞌu mej eꞌeche ɨ tyaɨte ɨ maj cai Israel jetze ajtyamaꞌacan , aujna tɨ huatacáꞌa u Zabulón , ajta ɨ seij chuejraꞌa japua u Neftalí , ajta seij ɨ juye tɨ aun eꞌetyéenyana aꞌu tɨ aꞌavastɨme ɨ jaj tɨ veꞌe , ajta utavan pujmeꞌen ɨ Jordán , ajta u Galileeya aꞌu maj aꞌuchaatɨme ɨ maj cai Israel jetze ajtyamaꞌacan .
40004016	Aɨme ɨ tyaɨte , aꞌini capu huaꞌa jemi raatyajtuaa ɨ mej seijraꞌacaa ɨ tɨcaꞌari tzajtaꞌa , aɨ mu raaseij tɨ u aꞌajtátzacaꞌa , tyamuaꞌa náa , majta aɨme ɨ maj aꞌuchaatɨmaꞌacaa aꞌu maj yajpuéijtzicaꞌa , ayaa mu eꞌenyaꞌa , xuee maj cuj mɨꞌɨchicaꞌa , aꞌini ayaa pu hueꞌeenyaꞌa , xuee tɨ huatɨcaꞌa . Aj puꞌi huaꞌa jetze huatátzarajraa . — Ayaa pu tyuꞌutaxajtacaꞌa .
40004017	Tɨꞌɨqui aɨn Jesús autyejche tɨ tihuaꞌamuaꞌaten . Ayaa pu tihueꞌitixáatyaꞌajraa tɨcɨn : — Sataꞌaj saɨque tyuꞌumuaꞌati ɨ aꞌamua tzajtaꞌa aꞌini puꞌuri tɨn tyajaꞌureꞌenyejsin tɨ tyuꞌutaijta ɨ Dioj iiyan chaanaca japua .
40004018	Ajta ɨ Jesús , aa pu eꞌejtyamaꞌacaa ajna vejliꞌi tɨ aꞌavastɨme ɨ jaj tɨ ayan tyajaꞌarajtyahuaa tɨcɨn Galileeya . Tɨꞌɨj i aɨme huaseij ɨ maj huaꞌapua ɨ maj ruꞌihuaamuaꞌa pueen . Aɨme mu aɨn pueen aɨjna ɨ Simón , ajta juutzajraꞌan aɨjna ɨ Andrés . Ajta aɨjna ɨ Simón , ayaa mu majta ratamuaꞌamua tɨcɨn Pedro . Aɨ mu xajmuaꞌari cɨn hueꞌité viviꞌiracaa . Ayaa muꞌu tíꞌijrɨꞌɨrajcaa aɨme .
40004019	Aj pu i Jesús ayan tihuaꞌutaꞌixaa tɨcɨn : — Mu saꞌutauriyiꞌi nyeetzi jemi . Nyaa nu tyajáꞌamuamuaꞌaten sej si cai cheꞌe seyan hueꞌité tíꞌiviiviꞌiraꞌan silu tyaɨte xuꞌu si tisaɨreꞌesin inyeetzi jemi .
40004020	Cɨmeꞌen puꞌu ayan tihuaꞌutaꞌixaa , aj mu mi raatapuaꞌajtacaꞌa . Matɨꞌɨj mi atyajaꞌupíitɨraa ɨ xajmuaꞌari , matɨꞌɨj mi aꞌucɨ́j jamuan .
40004021	Tɨꞌɨj ijtaꞌi aꞌayee aꞌuréꞌenye . Ajtahuaꞌa pu huaꞌapuaca huaseij ɨ maj ruꞌihuaamuaꞌa pueen . Saɨj pu ayan antyahuaa tɨcɨn Jacobo . Ajta ɨ juutzajraꞌan , ayaa antyahuaa tɨcɨn Juan . Aɨ pu huaꞌapeꞌeri ɨ Zebedeo . Au mu aꞌarátyaꞌacaa ɨ canuuhuaꞌa jetze . Huaꞌa jamuan pu arácatii ɨ huaꞌataata . Xajmuaꞌari mu rɨꞌɨ tiꞌiruurajcaꞌa tɨ tiꞌisujtzaꞌani . Tɨꞌɨj i Jesús huaꞌutajee mej mi jamuan áꞌujhuaꞌanyeꞌen .
40004022	Aj mu mi raatapuaꞌajtacaꞌa . Matɨꞌɨj mi aitacɨj ɨ canuuhuaꞌa jetze . A mu yáurai ɨ rutaata . Matɨꞌɨj mi aꞌucɨj jamuan ɨ Jesús .
40004023	Tɨꞌɨj aɨn ɨ Jesús autyejche tɨ áꞌuchaꞌacanyeꞌen nain japua tɨj naꞌa au tɨ huatacáꞌa u Galileeya , aɨ pu tihuaꞌamuaꞌatyahuaꞌa ɨ tyaɨte tɨj naꞌa tɨ seijreꞌe huaꞌateyuu tzajtaꞌa . Aɨ pu cɨn tihueꞌixaꞌatyahuaꞌa ɨ nyuucari tɨ cɨmeꞌen raxa ɨ Dioj tɨ tieꞌijta nain japua ɨ chaanaca . Ajta Jesús tihuaꞌuhuaa naijmiꞌica ɨ mej tíꞌicucuiꞌi . Capu tiꞌiseicaj naꞌa ɨ cuiꞌiniꞌiraꞌa . Aɨ pu nain cɨn tyuꞌuhuaatacaꞌa .
40004024	Aj mu mi raamuaꞌareeriꞌi tɨj naꞌa aun tɨ huatacáꞌa seij ɨ chuejraꞌa japua tɨ ayan tyajaꞌarajtyahuaa tɨcɨn Siria . Aɨj mu huámuaꞌareeriꞌi aꞌij tɨ tiꞌitɨj huáruu aɨjna ɨ Jesús . Matɨꞌɨj mi u huajaꞌaraaviꞌitɨ ɨ mej tiꞌicucuiꞌi , tɨ tiꞌimuiꞌi ɨ cuiꞌiniꞌiraꞌa . Seica mu huapɨꞌɨ tíꞌicucuiꞌicaa , ajta seica , capu huáꞌacaꞌanistiꞌiracaꞌa . Ajta seica , tiyaaruꞌu pu huaꞌa tzajtaꞌa seijraꞌacaa , majta seica ɨ tɨ huaꞌacátyauunyéjmaꞌacaa , majta seica mu cɨyaaxaviꞌi . Naijmiꞌica pu tihuaꞌuhuaa .
40004025	Eihua mu ajtyáxɨɨracaꞌa ɨ tyaɨte , ɨ maj maun aꞌaraacɨ aujna chuejraꞌa japua u Galileeya . Majta seica , au mu aꞌaraacɨ tɨ ayan tyajaꞌarajtyahuaa tɨcɨn tamuaamuataꞌa tɨ chajtaꞌatajme , majta seica maujna aꞌahuaꞌa u Jerusalén , majta seica tɨj naꞌa aun tɨ huatacáꞌa u Judea . Seica mu majta aꞌitacɨj ɨ maj utavan pujmeꞌen eꞌechajcaꞌa u Jordán . Eihua mu jamuan áꞌujhuaꞌanyaꞌa .
40005001	Tɨꞌɨj huaꞌuseij ɨ tyaɨte maj eihua muiꞌicaa , aj puꞌi antiraa ɨ Jesús ɨ jɨri japua . An pu aꞌujyeijxɨ . Matɨꞌɨj mi aɨme ɨ maj áꞌujhuaꞌanyaꞌa jamuan , aɨ mu ajtyáxɨɨracaꞌa .
40005002	Aj pu i autyejche tɨ tihuáꞌumuaꞌaten .
40005003	Ayan tɨcɨn : — Micheꞌe huaujtyamuaꞌaveꞌen eihua ɨ maj ruꞌumuaꞌaree ɨ ru tzajtaꞌa maj cai aꞌij tiꞌijviicueꞌi ɨ Dioj jemi , aꞌini aɨ mu maun huatyáuu muaꞌajuꞌun ɨ Dioj jemi .
40005004	’ Micheꞌe huaujtyamuaꞌaveꞌen eihua ɨ maj ruxaamɨsteꞌe maɨjna cɨmeꞌe ɨ maj cɨn autyajturaa ɨ Dioj jemi aꞌini Dioj pu rɨꞌɨ tihuaꞌutaꞌasin .
40005005	’ Micheꞌe huaujtyamuaꞌaveꞌen eihua ɨ maj rɨꞌɨ tyaꞌujmuajca ɨ ru tzajtaꞌa ɨ Dioj jemi , aꞌini aɨ mu raꞌancuraꞌasin aɨjna chuejraꞌa tɨ cɨmeꞌen Dioj tyaꞌataujratziiriꞌi tɨ huaꞌutaꞌan .
40005006	’ Micheꞌe huaujtyamuaꞌaveꞌen eihua ɨ maj rahuauca , majta ɨ maj eihua raxeꞌeveꞌe , mej mi meyan huarɨni aꞌij tɨ tiraavijteꞌe ɨ Dioj jemi , aꞌini Dioj pu ayan huaꞌaruuren mej mi meyan raꞌaraꞌastijreꞌen .
40005007	’ Micheꞌe huaujtyamuaꞌaveꞌen eihua ɨ maj huaꞌacuꞌuve ɨ seica ɨ ruꞌihuaamuaꞌa , aꞌini Dioj pu huaꞌancuꞌuvajxɨꞌɨsin aɨme .
40005008	’ Micheꞌe huaujtyamuaꞌaveꞌen eihua ɨ maj uraréꞌen seijreꞌe ɨ ruxaijnyuꞌuca jetze , aꞌini aɨ mu raseijran ɨ Dioj .
40005009	’ Micheꞌe huaujtyamuaꞌaveꞌen eihua ɨ maj rahuauhuau maj cai nyaꞌusaꞌa , aꞌini ayaa pu Dioj huaꞌutamuaꞌatzi tɨcɨn : “ Niyaujmuaꞌa . ”
40005010	’ Micheꞌe huaujtyamuaꞌaveꞌen eihua ɨ mej rajpueiitzi muaꞌayeꞌi maɨjna cɨmeꞌe maj meyan rɨcɨ aꞌij tɨ tiꞌijxeꞌeveꞌe ɨ Dioj . Nain pu xaa tihuaꞌacɨꞌɨti aujna aꞌu tɨ eꞌeseijreꞌe ɨ Dioj .
40005011	’ Sataꞌaj huaujtyamuaꞌaveꞌe satɨj sanaꞌa puaꞌamua muan , tɨ puaꞌa maɨn ɨ tyaɨte meyan aꞌij puaꞌa tyajaꞌamuaxajta , majta aꞌij puaꞌa aꞌamuaruure naꞌari hueꞌitzi cɨn tyajaamuaxajtziꞌi maɨjna cɨmeꞌe sej tiꞌixaxaꞌa nyeetzi jetze maꞌacan .
40005012	Sataꞌaj huaujtyamuaꞌaveꞌe . Caxu ruxaamɨstyaꞌa , aꞌini eihua pu tyajamuaacɨꞌɨti ɨ tajapua Dioj tɨ eꞌeseijreꞌe . Ayaa mu cheꞌeta manaꞌa huaꞌuruu aɨme ɨ mej mejmiꞌi tiꞌixaxaꞌataꞌa ɨ Dioj jetze maꞌacan .
40005013	’ Ayaa xu hui tiꞌivaɨreꞌe huaꞌa tzajtaꞌa ɨ tyaɨtye tɨj ajta tiꞌivaɨreꞌe ɨ unaj ɨ maj cɨn tíꞌicacare ɨ cueꞌira japua . Aɨjna ɨ unaj tiꞌivaɨreꞌe tɨꞌij cai huatyépete ɨ hueꞌiraꞌa . Ma ajta , tɨ puaꞌa huatyáruꞌuna , aj puꞌi ráxɨꞌɨsin ɨ tɨ aꞌancaca . ¿ Aꞌini auj tiꞌirɨꞌɨri tɨꞌij ajtahuaꞌa ancaca aꞌaraꞌani ? Capu cheꞌe aꞌij tiꞌirɨꞌɨri , aꞌini puꞌuri ráaxɨꞌɨ ɨ tɨ ancaca . Ayaa puꞌu qui tiꞌivaɨreꞌe mej mi ma rúuraaxɨn , mej mi majta raatzíinajyeꞌican ɨ tyaɨte . Rɨꞌɨ xuꞌu muan tɨꞌij cai ayan cheꞌeta naꞌa áꞌamuaruuren muejmi .
40005014	’ Ayaa xu seijreꞌe huaꞌa tzajtaꞌa ɨ tyaɨte tɨj tatzari tɨ aꞌatɨ an yaꞌújche tɨ ij aꞌɨmɨ aꞌatanyeeriꞌicɨj nainjapua iiyan chaanaca japua . Ajta , chajtaꞌa tɨ aꞌutáca ɨ jɨri jetze , capu rɨꞌɨri tɨ huatáuravaa .
40005015	Ajta , capu aꞌatɨ ayan cantiiraꞌa antítaiira tɨ ij aun yaꞌutyárujteꞌen ɨ utaatzi jete , silu an pu yaꞌujchájtza ánɨmɨ tɨꞌi aꞌɨmɨ aꞌatanyeeriꞌicɨ huaꞌa tzajtaꞌa ɨ maj uraati u chiꞌita .
40005016	Aɨj pu cɨn , tɨ puaꞌa tiꞌitɨ aꞌij saruure muan , sataꞌaj hui seyan raaruuren me eijreꞌe huaꞌa tzajtaꞌa ɨ tyaɨte mej mi raamuaꞌaree sej seyan rɨcɨ saɨjna cɨmeꞌe ɨ tɨ iꞌixaꞌapɨꞌɨn . Aj mu mi xaa rɨꞌɨ tiraatyajtuaani ɨ Dioj .
40005017	’ Caxu seyan tiꞌimuaꞌajca ɨ rutzajtaꞌa yee nyaa nu raꞌantipuaꞌariteꞌesin nyaɨjna ɨ nyuucari tɨ raatyajtua ityejmi jemi aɨjna ɨ Moisés tyaacan , nyajta ɨ mej raataxajtacaꞌa aɨme ɨ mej tiꞌixaxaꞌataꞌa ɨ Dioj jetze maꞌacan . Canu nyaɨjna cɨn aꞌuveꞌeme nyej ni raꞌantipuaꞌariteꞌen nyaɨjna ɨ nyuucari . Canu xaa nyaꞌu . Ayaa nu een cɨn aꞌuveꞌeme nyej ni raanaijmiꞌireꞌen .
40005018	Ayaa nu tyajaꞌamueꞌixaateꞌe tzaahuatiꞌiraꞌa cɨmeꞌe , meenti auj seijreꞌe tɨ yan seijreꞌe iiyan chaanaca japua , ajta ɨ tɨ eꞌeseijreꞌe uteꞌe u tajapua , capu hui tiꞌitɨ aꞌuváɨjtzi aɨjna jetze ɨ maj raꞌuyuꞌuxacaꞌa ɨ yuꞌuxari jetze , capu tiꞌitɨ , tɨ puaꞌa leetra naꞌa , naꞌari ɨ tɨ raꞌaváꞌararáatzajme .
40005019	Aɨj pu cɨn , tɨ puaꞌa aꞌatɨ cai raꞌaraꞌastijreꞌen seij ɨ nyuucari tɨ ayan tyeꞌeyuꞌusiꞌihuacaꞌa ɨ yuꞌuxari jetze , tɨ puaꞌa ajta aɨn tiraamuaꞌaten seij ɨ aꞌatɨ tɨ ayan cheꞌeta naꞌa cai raꞌaraꞌastijreꞌen aɨjna , Dioj pu jemi ayan amiteere tɨ cai tiꞌitɨj vaɨreꞌe aɨjna ɨ aꞌatɨ aujna u tajapua . Capu amɨn aꞌij tɨ puaꞌa cai raꞌaraꞌastijre ɨ nyuucari tɨ eitzeꞌe cai ruxeꞌeveꞌe ; aucheꞌe pu vaꞌacan cɨn autyaturaasin ɨ Dioj jemi . ’ Ma ajta , tɨ puaꞌa aꞌatɨ tɨ naꞌa tɨ ayan raꞌatzaahuateꞌe aɨjna ɨ nyuucari , ajta seica tyuꞌumuaꞌaten mej mi meyan cheꞌeta manaꞌa rɨjca , Dioj pu jemi amiteere tɨ aɨn pu xaa tiꞌivaɨreꞌe eihua u tajapua .
40005020	Aɨj pu cɨn , ayaa nu tyajaꞌamueꞌixaateꞌe , tɨ puaꞌa sacai seyan tihuaꞌutyamueꞌitɨn aɨme ɨ maj tihuaꞌamuaꞌaten ɨ yuꞌuxari jetze , majta aɨme ɨ fariseos , tɨ puaꞌa sacai huaꞌutyamueꞌitɨn saɨjna cɨmeꞌe ɨ saj raꞌaraꞌastijreꞌen aꞌij tɨ tyeꞌeyuꞌusiꞌi ɨ yuꞌuxari jetze , ca xu aꞌanaj aꞌutyaruti ajna Dioj tɨ eꞌeseijreꞌe u tajapua .
40005021	’ Xuꞌuri seyan raanamuajriꞌi mej meyan tihuaꞌutaꞌixaa ɨ aꞌamuayaꞌupuacɨꞌɨstyamuaꞌa tɨcɨn : “ Caxu tiꞌityacuiꞌica . Naꞌari cai , tɨ puaꞌa aꞌatɨ seij huajeꞌica , ruxeꞌeveꞌe maj pueijtzi raataꞌan . ”
40005022	Me nyajta inyaa , ayaa nu tyajaꞌamueꞌixaateꞌe , tɨ puaꞌa aꞌatɨ ayan huatanyuꞌucan jemin ɨ ruxaꞌaj tevi , ayaa pu ruxeꞌeveꞌe tɨ Dioj ayan pueijtzi raataꞌan aɨjna ɨ aꞌatɨ . Nyajta neyan tyajaꞌamueꞌixaateꞌe , tɨ puaꞌa aꞌatɨ ayan aꞌij puaꞌa tiraatajeeve aɨjna ɨ ruxaꞌaj tevi tɨcɨn : “ Muaa paj cai tiꞌitɨ huayɨꞌɨtɨ ” , ayaa pu ruxeꞌeveꞌe maj raꞌamviꞌitɨn aɨme jemi ɨ jueesi . ’ Me nyajta inyaa , ayaa nu tyajaꞌamueꞌixaateꞌe , tɨ puaꞌa aꞌatɨ ayan aꞌij puaꞌa tiraatajeeve ɨ ruxaꞌaj tevi tɨcɨn : “ Muaa paj cai tiꞌitɨj muaꞌaree ” , ayaa pu Dioj ayan tiraataꞌixaateꞌesin tɨcɨn : “ Aricu , áa paj aꞌutyaváa puaꞌaraꞌani ɨ taij tzajtaꞌa tɨ cai aꞌanaj aꞌamɨꞌɨni . ”
40005023	’ Aɨj pu cɨn , tɨ puaꞌa peri tiꞌitɨ tiꞌimuaɨꞌɨvajta aɨjna japua aꞌu saj yáꞌanaꞌamiche ɨ Dioj , tɨ puaꞌa peri raꞌutamuaꞌaree ɨ paj cɨn autyajturaa jemin ɨ axaꞌaj tevi , ayaa paj huarɨni .
40005024	Au paj yaꞌutyácan ɨ paj tyuꞌutamuaɨꞌɨvajta aɨjna japua aꞌu saj yáꞌanaꞌamiche ɨ Dioj . Pataꞌaj anacai u áꞌumeꞌen aɨjna jemi ɨ axaꞌaj tevi pataꞌaj tyuꞌutauuniꞌi ɨ paj cɨn aꞌutyajturaa ɨ jemin . Aj pu xaa arí rɨꞌɨri paj mu aꞌavéꞌemeꞌen pataꞌaj tyuꞌutamuaɨꞌɨvajta .
40005025	’ Sataꞌaj caꞌanacan raaxaꞌapɨꞌɨntareꞌen aɨjna jamuan ɨ tɨ muájchaɨreꞌe , tɨꞌɨj auj muaꞌanviꞌitɨn huaꞌa jemi ɨ jueesi . Sataꞌaj seyan raaxaꞌapɨꞌɨntareꞌen meenti sauj huajuꞌun ɨ juye jetze . Naꞌari tɨ puaꞌa pacai peyan huarɨni , aɨ pu mueetzi tyuꞌutatuireꞌesin ɨ juees jemi . Ajta aɨjna mueetzi pu tyuꞌutatuireꞌesin jemin aɨjna ɨ tɨ ravaɨreꞌe . Ajta aɨn tɨ ravaɨreꞌe , aɨ pu mueꞌityanajsin .
40005026	Ayaa nu hui tiꞌimueꞌixaateꞌe tzaahuatiꞌiraꞌa cɨmeꞌe , camu aꞌanaj mueꞌiratuaasin asta panaꞌa cai tihuaꞌunajchiteꞌen nain cɨmeꞌe aꞌachu maj muéꞌijijveꞌe .
40005027	’ Xuꞌuri raanamuajriꞌi ɨ mej mejmiꞌi meyan tyuꞌutaxajtacaꞌa tɨcɨn : “ Capej jɨitaꞌa jamuan huiꞌica ɨ paj cai ratyeviꞌitɨn . ”
40005028	Me nyajta inyaa , ayaa nu tyajaꞌamueꞌixaateꞌe tɨcɨn : Aꞌatɨ tɨ naꞌa tɨ ayan jɨitaꞌa seijra tyamuaꞌa naa tɨ ij ayan raataꞌasti ɨ ru tzajtaꞌa tɨ jamuan huahuiꞌini , ayaa nu tyajaꞌamueꞌixaateꞌe tɨ aɨjna ɨ aꞌatɨ ari tyuꞌujxanaꞌacɨre ɨ ru tzajtaꞌa aɨjna jamuan ɨ jɨitaꞌa tɨ cai ratyeviꞌitɨn .
40005029	’ Nyajta nu neyan tyajaꞌamueꞌixaateꞌe tɨcɨn : Tɨ puaꞌa peyan eenyeꞌen rapuaꞌariteꞌe mɨ ajɨꞌɨ jetze tɨ aꞌɨrɨɨtaꞌa pujmeꞌen paɨjna ɨ paj cɨn autyajturaa ɨ Dioj jemi , aitátɨchi muaꞌajɨꞌɨ tɨ aꞌɨrɨɨtaꞌa pujmeꞌen seijreꞌe . Aa paj yauraini . Ayaa paj huarɨni , aꞌini eitzeꞌe pu timuaatyavaꞌɨri pej tiꞌitɨ aꞌuraini tɨ cɨleꞌen cai paj nain ahuaꞌaraini matɨꞌɨj an mujáꞌuraini ɨ taij tzajtaꞌa .
40005030	Ajta tɨ puaꞌa peyan eenyeꞌen rapuaꞌariteꞌe mɨ aꞌamuájcaꞌa jetze aꞌɨrɨɨtaꞌa pujmeꞌen , pataꞌaj raꞌajtavéijche amɨjna mɨ aꞌa muajcaꞌa . Pajta aꞌɨmɨ yauraini aꞌini eitzeꞌe pu timuaatyavaꞌɨri pej tiꞌitɨ aꞌuraini tɨ cɨleꞌen pacai paj nain ahuaꞌaraini matɨꞌɨj an mujáꞌuraini ɨ taij tzajtaꞌa .
40005031	’ Majta hui mejmiꞌi meyan tiꞌixaxaꞌataꞌa tɨcɨn : “ Aꞌatɨ tɨ raxeꞌeveꞌe tɨ ruꞌɨj ma uuraini , cheꞌe aɨn papee raatapijteꞌen ɨ ruꞌɨj ɨ tɨ cɨn ma ruuraini . ”
40005032	Me nyajta inyaa , ayaa nu tyajaꞌamueꞌixaateꞌe . Tɨ puaꞌa aꞌatɨ ruꞌɨj ma uuraini , cai ayan tiꞌitɨ cɨn huarɨn aɨjna ɨ jɨitaꞌa tɨ xanaꞌacɨreꞌe , tɨ puaꞌa cai seij jamuan huahuiꞌini , seij puꞌu ɨ tɨ cɨn tyuꞌutaꞌa tɨ ij aꞌatɨ ruꞌɨj ma uuraini . Ai pu aɨn pueen tɨ iꞌi ɨɨraꞌaraꞌantacaꞌa tyuꞌuxanaꞌacɨre seij jamuan ɨ tyaataꞌa . Aj pu xaa íꞌirɨni tɨ ma ruuraini . Ajta aɨjna ɨ tyaataꞌa tɨ seij ancureꞌeviꞌitɨn ɨ jɨitaꞌa tɨ aꞌatɨ ari ma ruurai , aɨjna ɨ aꞌatɨ ajta pu tihuaujxanaꞌacɨre .
40005033	’ Sajta xuꞌuri raanamuajriꞌi seijna i nyuucari ɨ mej mejmiꞌi tihuaꞌutaꞌixaa ɨ tyaɨte tɨcɨn : “ Capaj yáꞌujɨpuan ɨ paj cɨn tyaꞌataujratziiriꞌi nyuucajtzeꞌen ɨ Dioj . ”
40005034	Me nyajta inyaa , ayaa nu tyajaꞌamueꞌixaateꞌe tɨcɨn : Caxu aꞌatzu ataujratziꞌiraꞌan nyuucajtzeꞌen ɨ Dioj , caxu aꞌatzu . Caxu sajta ataujratziꞌiraꞌan nyuucatzeꞌen ɨ tajapua , aꞌini aɨ pu japuan áꞌucaj ɨ Dioj .
40005035	Caxu sajta ataujratziꞌiraꞌan nyuucajtzeꞌen i chaanaca aꞌini aɨ pu yan raɨ́ɨcajme ɨ Dioj . Caxu sajta ataujratziꞌiraꞌan ɨ nyuucajtzeꞌen ɨ Jerusalén , aꞌini aɨ pu antyujmuaꞌaree iyaa chajtaꞌa aɨjna ɨ Rey tɨ veꞌe .
40005036	Caxu sajta ataujratziꞌiracareꞌen nyuucajtzeꞌen mɨ aꞌamuamuꞌu jetze , aꞌini caxu rujɨɨmuaꞌa sanaꞌa raayɨꞌɨtɨ saj raatyaxuꞌumuareꞌen naꞌari saj raatyácueinareꞌen seij mɨ aꞌamua cɨpua .
40005037	Cheꞌe ayan eenyeꞌen , tɨ puaꞌa peyan raataxaj yee “ ¡ jee ! ” , cheꞌe ayan eenyeꞌen tzaahuatiꞌiraꞌa cɨmeꞌe yee “ ¡ jee ! ” . Ajta , ayan cheꞌeta naꞌa , tɨ puaꞌa peyan yee “ ¡ capu ! ” , cheꞌe ayan eenyeꞌen tzaahuatiꞌiraꞌa cɨmeꞌe yee “ ¡ capu ! ” . Tiꞌitɨ tɨ aꞌij saɨque een , aɨjna jetze pu eꞌeveꞌemaꞌacan aɨjna ɨ tɨ aꞌij puaꞌa een .
40005038	’ Xuꞌuri seyan tyuꞌunamuajriꞌi ɨ mej mejmiꞌi meyan tiꞌixaxaꞌataꞌa tɨcɨn : “ Tɨ puaꞌa aꞌatɨ raꞌitatɨni ɨ jɨꞌɨsaaraꞌan ɨ ruxaꞌa tevi , ruxeꞌeveꞌe tɨ aɨjna ɨ aꞌatɨ ayan cheꞌeta naꞌa tyuꞌutanajchi rujɨꞌɨ cɨmeꞌe . ” Ajta ayan tɨcɨn : “ Tɨ puaꞌa aꞌatɨ seij raꞌantacuura ɨ tamaaraꞌan , ruxeꞌeveꞌe tɨ aɨjna aꞌatɨ ayan cheꞌeta naꞌa tyuꞌutanajchi rutamej cɨmeꞌe . ”
40005039	“ Me nyajta inyaa , ayaa nu tyajaꞌamueꞌixaateꞌe yee : Caxu seyan cheꞌeta sanaꞌa raruuraa ɨ tɨ aꞌij puaꞌa een aꞌijtɨ aɨn ari ayan amuaaruu muejmi . Tɨ puaꞌa aꞌatɨ muiꞌityejveeni muaꞌɨpee jetze aꞌɨrɨɨtaꞌa pujmeꞌen , pataꞌaj pajta raataꞌan tɨ muiꞌityejveeni ɨ saɨjtaꞌa ɨ muaꞌɨpee jetze .
40005040	Tɨ puaꞌa aꞌatɨ caꞌanyejri cɨn muajhuavii mɨ aꞌasiicuꞌu tɨ ij aɨn muiꞌijchueeni , pataꞌaj raatachuiteꞌen pajta mɨ aꞌa saꞌahua .
40005041	Ajta , tɨ puaꞌa aꞌatɨ mueꞌijteꞌe paj tiaꞌaraꞌan tyaꞌantɨni sei viꞌiraꞌa ɨmɨ tɨ huatatee , pataꞌaj huaꞌapua viꞌiraꞌa ɨmɨ tyaꞌantɨni .
40005042	Pajta , pataꞌaj raataꞌan , tɨ puaꞌa aꞌatɨ tiꞌitɨ muahuaviira , capej ramueiraꞌa ɨ aꞌatɨ tɨ muanyáɨriꞌira aꞌame .
40005043	’ Ayaa xu seri raanamuajriꞌi ɨ mej mejmiꞌi meyan tiꞌixaxaꞌataꞌa tɨcɨn : “ Pataꞌaj raxeꞌevaꞌa puaꞌaraꞌani paɨjna ɨ aꞌamincu . ” Ajta ayan tɨcɨn : “ Pataꞌaj rajchaɨ́ɨraꞌa puaꞌaraꞌani paɨjna ɨ tɨ muájchaɨreꞌe . ”
40005044	Me nyajta inyaa , ayaa nu tyajaꞌamueꞌixaateꞌe yee : Pataꞌaj raxeꞌevaꞌa puaꞌaraꞌani aɨjna ɨ tɨ muájchaɨreꞌe . Pajta rahuaviira ɨ Dioj jemi aɨme cɨmeꞌen ɨ mej aꞌij puaꞌa aꞌamuaruure sej si seyan ruxaꞌa eenyeꞌen xaꞌaraꞌani aujna , aꞌamuayaꞌupua tɨ eꞌeseijreꞌe u tajapua .
40005045	’ Aɨ pu hui huataꞌaca tɨ aɨn xɨcaj huaꞌutyátatzaviꞌiteꞌen huaꞌa japua ɨ mej aꞌij puaꞌa tiꞌityetyaɨte , ajta huaꞌa japua ɨ maj rɨꞌɨ tiꞌityetyaɨte . Ajta aɨ pu huataꞌaca mej mi vijviꞌiyeꞌen huaꞌa japua ɨ maj xaꞌapɨꞌɨn rɨcɨ , majta huaꞌa japua ɨ maj aꞌij puaꞌa rɨcɨ .
40005046	Tɨ puaꞌa seyan huaꞌaxeꞌevaꞌa sanaꞌa aɨme ɨ maj aꞌamuaxeꞌeveꞌe muejmi , ¿ ni sacai seyan tiꞌimuaꞌatze sej si saɨjna cɨn tiꞌitɨ huamuéꞌitɨn ɨ Dioj jemi ? Ma sajta cai , caxu . Casiꞌi , ayaa mu cheꞌeta manaꞌa rɨcɨ aɨme ɨ maj áꞌujhuaꞌan ɨ mej huaꞌujíjveꞌe ɨ mej tiꞌitɨcɨ .
40005047	Ajta , tɨ puaꞌa seyan huaꞌutataujteꞌe sanaꞌa saɨme ɨ maj aꞌamueꞌihuaamuaꞌa pueen , ¿ ni qui cai ayan tyajamuaꞌamitejteꞌe sej seyan huaꞌutyamueꞌitɨn ɨ seica ? Ma sajta cai , caxu . ¿ Ni qui macai meyan rɨcɨ aɨme ɨ maj cai ramuaꞌate ɨ Dioj tzaahuatiꞌiraꞌa cɨmeꞌe ? Ayaa mu rɨcɨ xaa nyaꞌu .
40005048	’ Aɨj pu cɨn , sataꞌaj seyan raanaijmiꞌireꞌen aꞌachu tɨ tyajamuaꞌaturaateꞌe , sej si seyan ruxaꞌa eenyeꞌen tyamuaꞌa naa aujna aꞌu tɨ aꞌamuayaꞌupua eꞌeseijreꞌe u tajapua .
40006001	’ Rɨꞌɨ xuꞌu muan saj cai seyan huarɨni ɨ tɨ xaꞌapɨꞌɨn een me eijreꞌe huaꞌa tzajtaꞌa ɨ tyaɨte mej mi amuaaseij . Tɨ puaꞌa seyan sanaꞌa rɨjca , capu tiꞌitɨ tyajamuaacɨꞌɨti aɨjna jemi ɨ saj rajyaꞌupua tɨ aɨn tyajámuaatapueijveꞌen .
40006002	Aɨj pu cɨn , satɨꞌɨj tihuaꞌapueijveꞌe aɨme ɨ maj cai aꞌij tiꞌijviicueꞌi , caxu raxajta me eijreꞌe yee ayaa tu huarɨj . Ayaa mu xaa rɨcɨ seica ɨ ruteyujtaꞌa , majta caaye jetze aɨme ɨ mej raꞌaraꞌastijreꞌe huaꞌayeꞌira eijreꞌecɨtzeꞌe . Aɨ mu meyan rɨcɨ mej mi aɨn tyaɨte rɨꞌɨ tihuaꞌutaꞌixaateꞌen . Ayaa nu tyajaꞌamueꞌixaateꞌe tɨcɨn aɨ mu meri nain huamueꞌitɨ maɨjna cɨmeꞌe ɨ maj tyaɨte rɨꞌɨ tyuꞌutaꞌixaa .
40006003	Ma pajta muaa , tɨ puaꞌa tiꞌitɨ paraatapueijveꞌen ɨ tɨ cai aꞌij tiꞌijviicueꞌi , ayaa paj huarɨni tɨ ij cai aꞌatɨ raamuaꞌaree .
40006004	Ayaa paj huarɨni , tɨ puaꞌa petyuꞌutapueijveꞌen aviitzi cɨmeꞌe , aj pu xaa , aɨn ɨ paj rajyaꞌupua , aɨ pu raseij ɨ tɨ ruꞌavaa . Ajta , aɨ pu timuaataꞌasin aɨjna ɨ paj raamueꞌitɨ .
40006005	’ Ajta , satɨꞌɨj muan tényuusimeꞌen ɨ Dioj jemi , caxu seyan eijreꞌecɨtzeꞌe rɨjca matɨj ɨ seica ɨ maj nuꞌu raꞌaraꞌastijreꞌe huaꞌayeꞌira ɨ mej meyan tiꞌijrɨꞌɨre . Tihuaꞌaraanajchi mej utyaruꞌipi u teyujtaꞌa maj huatyejnyuuni ɨ Dioj jemi , naꞌari ɨ mej meyan ajcaacɨꞌɨca aujna caaye jetze mej mi seica huaꞌuseij . Ayaa nu tyajaꞌamueꞌixaateꞌe tzaahuatiꞌiraꞌa cɨmeꞌe , amɨ muꞌu huamueꞌitɨ , xaa nyaꞌu .
40006006	Ma pajta muaa , patɨꞌɨj tényuusimeꞌen ɨ Dioj jemi , pauj miꞌi utyárutyén aujna aꞌachiꞌita . Pajta teꞌityaanan ɨ pueerta cɨmeꞌe . Aj paj xaa pi huatyejnyuuni aɨjna jemi ɨ paj rajyaꞌupua ɨ tɨ cai seijreꞌe . Ajta eꞌeyan aɨjna ɨ paj rajyaꞌupua ɨ tɨ tiꞌijsiseꞌi aɨj tɨ aꞌaruuriꞌihuacaꞌa aviitzi cɨmeꞌe , aɨ pu hui muaataꞌasin ɨ paj raamueꞌitɨ .
40006007	’ Ajta , patɨꞌɨj tényuusimeꞌen ɨ Dioj jemi , capej peyan aꞌateeviꞌin paj tényuusimeꞌen ɨ nyuucari cɨmeꞌe tɨ cai aꞌij huataujmuaꞌa . Ayaa mu xaa rɨcɨ aɨme ɨ maj cai ramuaꞌate ɨ Dioj . Ayaa pu tihuaꞌamityejteꞌe tɨ Dioj ayan huaꞌunamua tɨ puaꞌa meyan aꞌateeviꞌin maj tényuusimeꞌen .
40006008	Caxu seyan cheꞌeta sanaꞌa rɨjca matɨj aɨme , aꞌini ayaa pu i een cɨn sacai xɨ huatyenyuu jemin ɨ saj rajyaꞌupua , aɨ pu ari ruꞌumuaꞌaree tiꞌitɨj tɨ aꞌij tyajamuaꞌaturaateꞌe .
40006009	Ayaa xu si tiꞌijhuaviira . Seyan tɨcɨn : Muaa , ɨ paj taꞌiyaꞌupua , au paj eꞌeseijreꞌe u tajapua , micheꞌe rɨꞌɨ yáꞌunamuajra aꞌij paj antyahuaa .
40006010	Cheꞌe tyajaꞌureꞌenyen ajna xɨcajraꞌa jetze patɨꞌɨj nain japua tyuꞌutaijta iiyan chaanaca japua . Micheꞌe raꞌaraꞌastijreꞌen aꞌij pej tiꞌijxeꞌeveꞌe iiyan chaanaca japua matɨj meyan cheꞌeta manaꞌa raꞌaraꞌastijreꞌen u tajapua .
40006011	Pataꞌaj pajta taataꞌan ɨ tɨ tiꞌicueꞌiriꞌi ɨ tɨ ruxeꞌeveꞌe nain xɨcaj tzajtaꞌa .
40006012	Titaatauuniꞌiriꞌi ɨ tyaj cɨn autyajturaa mueetzi jemi aꞌini ayaa tu cheꞌeta tyanaꞌa rɨꞌɨ tihuaꞌutauuniꞌira aɨme ɨ maj autyajturaa ityejmi jemi .
40006013	Pajta , capej peyan titaataꞌacareꞌen ti ayan titáacɨꞌɨti ɨ tyaj cɨmeꞌen cai raꞌaviicueꞌi silu pataꞌaj peyan tajapua huanyuuni tɨ ij cai taatyáamueꞌitɨn aɨjna tɨ aꞌij puaꞌa een . Ayaa tu tiꞌimuahuavii aꞌini muaa pa tieꞌijta nainjapua , muaa paj antiáꞌamuaꞌaree nain cɨmeꞌe , micheꞌe naimiꞌi rɨꞌɨ timuaatatyamuaꞌavisteꞌen para rusen cɨmeꞌe .
40006014	’ Aɨj nu cɨn neyan tiꞌimueꞌixaateꞌe . Tɨ puaꞌa seyan tihuaꞌutauuniꞌi ɨ tyaɨte ɨ maj cɨn autyajturaa muejmi jemi , aɨ pu ajta tyajamuaatauuniꞌira muejmi aɨjna ɨ saj rajyaꞌupua tɨ aun eꞌeseijreꞌe u tajapua .
40006015	Ma ajta , tɨ puaꞌa sacai seyan tihuaꞌutauuniꞌi ɨ tyaɨtye ɨ maj cɨn autyajturaa muejmi jemi , aɨjna ɨ saj rajyaꞌupua , capu ajta tyajamuaatauuniꞌira muejmi ɨ saj cɨn autyajturaa ɨ jemin .
40006016	’ Tɨ puaꞌa sauritziꞌivaꞌa , caxu seyan acáujtzaahuatyaꞌa aꞌamuanyeerime jetze matɨj aɨme ɨ seica ɨ mej meyan rɨcɨ eijreꞌecɨtzeꞌe . Aɨme ɨ tyaɨtejraꞌa , ayaa mu acaujtzaahuateꞌe ɨ huaꞌanyeerime jetze mej mi seica tyaɨte raamuaꞌaree yee mej ruꞌitziꞌiveꞌe .
40006017	Ayaa nu tyajaꞌamueꞌixaateꞌe tzaahuatiꞌiraꞌa cɨmeꞌe . Muꞌuri maɨjna cɨmeꞌen raamueꞌitɨ nain ɨ tɨ tihuaꞌacɨꞌɨti . Ma pajta muaa , patɨꞌɨj áꞌitziꞌivaꞌa , pataꞌaj acáɨstaꞌamityeꞌen , pajta tyaꞌavaꞌahuaateꞌen áꞌamuutzeꞌe aseiiti cɨmeꞌe , mej mi cai raamuaꞌaree ɨ tyaɨte yee péꞌitziꞌiveꞌe . Aɨ puꞌu aꞌayaꞌupua ɨ paj cai rasiseꞌij , aɨ pu ramuaꞌaree . Ajta aɨjna ɨ aꞌayaꞌupua tɨ́ rasiseꞌij ɨ tɨ ruꞌavaa , aɨ pu muaataꞌasin ɨ paj raamueꞌitɨ .
40006018	
40006019	’ Caxu seyan tyaꞌusaɨraꞌa u áꞌamuachiꞌita eihua ɨ tɨ huapɨꞌɨ tiꞌinajchi sej si saun tyaꞌurájchaɨca . Tɨ puaꞌa seyan huarɨni , aj mu mi tyajcuási raatéteꞌenyaxɨꞌɨsin ɨ caanari . Ajta ɨ tyapuustiꞌi , tyamuaꞌa pu tyuꞌutyaujchuitaamuaꞌasin . Majta aɨme ɨ nahuaꞌari , au mu utyaruti caꞌanyejri cɨmeꞌe . Matɨꞌɨj mi tyáꞌunahuaꞌan .
40006020	Ma sajta muan , sataꞌaj tyaꞌuhuásaɨreꞌen u tajapua eihua ɨ tɨ huapɨꞌɨ ruxeꞌeveꞌe ɨ Dioj jemi . Capu tiꞌitɨ ruchuitáamuaꞌaca aujna , capu ajta tiꞌitɨ aꞌuvaɨjtzi . Camu majta utyaruꞌipi ɨ nahuaꞌari maujna .
40006021	Ayaa pu teꞌeme : tiꞌitɨ tɨ naꞌa tɨ muejmi tyajáꞌamuaꞌa , tɨ eitzeꞌe timuaatyavaꞌɨri , muan xu tyuꞌumuaꞌatzíityaꞌa xaꞌajuꞌun saɨjna cɨmeꞌe .
40006022	’ Ajta hui , amɨjna mɨ muaꞌajɨꞌɨ , ai pu aɨn pueen ɨ paj cɨn aꞌuchaꞌacan . Tɨ puaꞌa reꞌenyeꞌen puaꞌajjɨꞌɨsíjmeꞌeni , tyamuaꞌa paj naa me tyaunyee .
40006023	Ma ajta , tɨ puaꞌa cai tiꞌitɨ vaɨreꞌe muaꞌa jɨꞌɨ , ayaa pu hueꞌen cumu tɨj huatɨcaꞌa . Ajta muaꞌaxaijnyuꞌuca , tɨ puaꞌa peyan rɨꞌɨ raatyáꞌavaa , ayaa pu cheꞌeta naꞌa tiꞌivaɨreꞌe ɨ paj cɨn huáyeꞌiven huaꞌa tzajtaꞌa ɨ tyaɨte . Ajta tɨ puaꞌa peyan cai rɨꞌɨ tiraatyáꞌavaa ɨ muaꞌaxaijnyuꞌuca tɨ ij cai cheꞌe muaꞌayee mu áꞌuviꞌitɨjcareꞌen , ¿ ni cai ayan tyeꞌiráame cumu tɨj huatɨcaꞌa ? Capu aꞌatzu huanyeeriꞌi .
40006024	’ Capu aꞌatɨ raayɨꞌɨtɨ tɨ huaꞌapuaca jemi tyuꞌutyavaɨreꞌen . Tɨ puaꞌa tyuꞌutateseꞌen tɨ ayan huarɨni , seij pu ticháɨraꞌa aꞌame tɨ tiꞌiraꞌijteꞌe , ajta ɨ seij , aɨ pu raxeꞌevaꞌa aꞌame tɨ tiraatáijteꞌe . Naꞌari cai , nain pu cɨn tiraatyavaɨreꞌesin ɨ seij , ajta aɨ pu cai raꞌaraꞌastijreꞌe ɨ saɨj tɨ tiꞌiraꞌijteꞌe . Cɨmeꞌen aɨjna ɨ Dioj , ajta cɨmeꞌen aɨjna ɨ tumin , capu aꞌatɨ ayan raayɨꞌɨtɨ tɨ tyuꞌutaijtiꞌireꞌen ruxaꞌaj naꞌa aɨme jemi ɨ maj huaꞌapua .
40006025	’ Aɨj nu cɨn neyan tyajaꞌamueꞌixaateꞌe cɨmeꞌen aɨjna yee : Caxu saɨjna cɨn tiꞌimuajca yee : “ ¿ Aꞌiqui tyetiꞌicuaꞌani ? ” , nusu yee : “ ¿ Aꞌiqui tyetíꞌityeyeꞌen ? ” , naꞌari yee : “ ¿ Tiꞌitaqui cɨn tyetyuꞌutátachejteꞌesin ? ” ¿ Ni cai eitzeꞌe ruxeꞌeveꞌe ɨ Dioj jemi saj ruuri xaꞌaraꞌani , cai ɨ cueꞌira ? ¿ Ni cai ayan cheꞌeta naꞌa eitzeꞌe ruxeꞌeveꞌe ɨ Dioj jemi aꞌamuahueꞌiraꞌa tɨ ruuri , cai ɨ saj cɨn tyuꞌutyaujchejteꞌen ? A niꞌijta nyaꞌu .
40006026	Casiꞌi , hui sahuaꞌuséij mɨ pinaꞌase ɨ maj uteꞌe ráꞌaraꞌa . Camu aꞌatzu tiꞌihuastya , camu majta tiꞌitzaꞌanaca , camu majta rasaꞌɨri ɨ imueꞌeri ɨ ruchiꞌita . Ma ajta , aɨ pu tihuaꞌamiꞌicuaca aɨjna ɨ aꞌamuayaꞌupua aun tɨ eꞌeseijreꞌe u tajapua . Ajta eihua xu eitzeꞌe jetzen ruxeꞌeveꞌe macai aɨme mɨ pinaꞌase . Aɨ pu rɨꞌɨ tyajáꞌamuacháɨ aꞌame .
40006027	Capu aꞌatzu tiꞌivaɨreꞌe tɨ aꞌatɨ ayan áꞌuchaꞌacanyeꞌen ayan teꞌentímuastɨ́ aɨjna cɨmeꞌe yee aꞌiqui teꞌeme . Capu aꞌatzu raatyavaꞌɨri tɨ eitzeꞌe aꞌateeviꞌin .
40006028	’ Ajta , ¿ aꞌini een cɨn seyan tiꞌitzɨɨnyeꞌe saɨjna cɨmeꞌe yee tiꞌitajqui cɨn tyuꞌutyaujchejteꞌen ? Casiꞌi muaan , xaaseij mɨ xuuxuꞌu aꞌij tɨ tyéꞌejvivausi ma aꞌahuaꞌa tɨ huapaꞌatza . Capu tiꞌimɨjhuaca mɨ xuuxuꞌu , capu ajta tiꞌitzaca .
40006029	Me nyajta inyaa , ayaa nu tyajaꞌamueꞌixaateꞌe , aɨjna ɨ rey , aɨjna ɨ Salomón tyaacan , eecan pu huapɨꞌɨ tíꞌijchaɨcaꞌa . Ma ajta , capu aꞌanaj náa éꞌenyeꞌen tyuꞌutyaujchejte tɨj mɨ xuuxuꞌu .
40006030	Ayaa puꞌu , Dioj pu ayan naa éꞌenyeꞌen rɨꞌɨ tiꞌiruure mɨ ɨxaj tɨ ijii aun eꞌeseijreꞌe au tɨ aꞌupaꞌatza . Ajta eꞌeyan , araꞌapuaꞌa rasijchen . Tɨꞌɨj huatyaahuan , aj mu mi raatyataira chuej tzajtaꞌa táꞌajtaavijhua . Dioj pu xaa eitzeꞌe rɨꞌɨ aꞌamuaruure cai aɨjna tɨ rɨꞌɨ raaruu mɨ ɨxaj . ’ Muan xu hui cai aꞌatzu tyaꞌatzaahuateꞌe xaa nyaꞌu .
40006031	Aɨj nu cɨn neyan tyajaꞌamueꞌixaateꞌe . Caxu seyan tiꞌimuajca saɨjna cɨmeꞌe yee : “ ¿ Tiꞌitajqui tyacuaꞌani ? ” , nusu yee : “ ¿ Tiꞌitajqui teyéꞌen ? ” , naꞌari yee : “ ¿ Tiꞌitajqui cɨn tetyuꞌutátachejteꞌesin ? ”
40006032	Aɨme ɨ maj cai ramuaꞌate ɨ Dioj tzaahuatiꞌiraꞌa cɨmeꞌe , ai mu aɨn pueen ɨ maj cɨn rahuauca . Ma ajta , aɨn ɨ aꞌamuayaꞌupua tajapua tɨ eꞌeseijreꞌe , aɨ pu ari ramuaꞌaree nain tɨj naꞌa ɨ tɨ tyajamuaꞌaturaateꞌe .
40006033	Ayaa puꞌu , sauj miꞌi raatahuáun tɨ Dioj tyajamueꞌijteꞌen , sajta saj raꞌaraꞌastijreꞌen aꞌij tɨ aɨn tiꞌijxeꞌeveꞌe . Tɨ puaꞌa seyan huarɨni , Dioj pu ajta tyajamuaataꞌasin naijmiꞌi eijna ɨ tɨ tyajamuaꞌaturaateꞌe .
40006034	Ayej xaa nyaꞌu tiꞌayajna . Caxu tiꞌimuajca saɨjna cɨmeꞌe yee aꞌiqui teꞌeme ruijmuaꞌa . Ruijmuaꞌa xu sijta tiꞌityesaꞌa xaꞌajuꞌun saɨjna cɨmeꞌe ɨ tɨ tyajamuaacɨꞌɨti ajna . Amɨ puꞌu aucheꞌe ɨ saj cɨn tiꞌityeseꞌen ijii .
40007001	’ Caxu chaꞌa sanaꞌa seica jetze tíꞌipuaꞌajtyaꞌa ɨ seij tɨ i cai Dioj ayan muejmi jetze tyaꞌujpuáꞌajteꞌen caꞌanin cɨmeꞌe .
40007002	Ayaa puꞌu , satɨꞌɨj seyan tiꞌijxajtziꞌira ɨ ruxaꞌa tevi , ayaa pu cheꞌeta naꞌa Dioj muejmi tyajámuaaxájtziꞌi . Aꞌachu saj caj tiraataꞌan ɨ seij , ayan cheꞌeta naꞌa tyajamuáacɨꞌɨti .
40007003	¿ Aꞌini een cɨn seyan rasiseꞌij aꞌamueꞌihuaaraꞌa ɨ tɨꞌɨri cɨleꞌen cɨn tyaꞌutyajturaa ɨ Dioj jemi ? Ma sajta muan caxu rusiseꞌij ɨ saj vaꞌacan cɨn autyajturaa jemin ɨ Dioj .
40007004	Ajta , tɨ puaꞌa peri vaꞌacan cɨn autyajturaa ɨ Dioj jemi , ¿ aꞌini tiꞌirɨꞌɨri pej peyan tiraataꞌixaateꞌen pamɨjna tɨ cɨleꞌen cɨn autyajturaa aꞌij tɨ tiꞌitɨj cɨn tyaꞌutyajturaa ?
40007005	Muaa , ɨ paj cai peyan metyáumuaꞌaree , pauj miꞌi nain cɨn tyuꞌutyetzaahuateꞌen aɨme jemi ɨ paj cɨn autyajturaa . Aj pu xaa raavíityaꞌa aꞌame pej peyan tiraataꞌixaateꞌen ɨ seij aꞌij tɨ tiꞌitɨj cɨn tyaꞌutyajturaa .
40007006	’ Caxu seyan tihueꞌixaatyaꞌa ɨ nyuucari tɨ cɨmeꞌen raxa ɨ Dioj huaꞌa tzajtaꞌa aɨme ɨ maj tyuꞌuxanaꞌavijteꞌe mej mi cai amuáꞌamuaxaahuariꞌira matɨj ɨ tzɨꞌɨcɨ mej tyuꞌucheꞌevaca . Ajta caxu seyan tihuéꞌijcatyaꞌa ɨ tɨ Dioj jemi eꞌemaꞌacan aɨme ɨ maj cai tiꞌityeviꞌiraꞌa . Naꞌari cai , ayaa mu rɨni matɨj ɨ tuiixu ɨ xarij tzajtaꞌa aꞌutɨ aꞌajmuaa . Aꞌij mu puaꞌa tyajamuaataxajta tyajaꞌamueꞌixaateꞌesin , majamuajcháɨraꞌa mu muaꞌajuꞌun huapɨꞌɨ .
40007007	’ Sataꞌaj seyan sauj rahuauca ɨ Dioj jemi , aꞌini aɨ pu tyajamuaataꞌasin . Tɨ puaꞌa seyan rahuauca ɨ jemin , aj xu xaa raatyauuni jemin ɨ Dioj . Saucheꞌe sajta tyeꞌejtyatuꞌaxaꞌan ɨ pueerta jetze . Dioj pu xaa tyaꞌantacuuna , aamuataꞌasin ɨ saj cɨmeꞌen rahuavii .
40007008	Ayaa pu teꞌeme aꞌini tɨ puaꞌa aꞌatɨ ayan tiꞌijhuauca , aɨ pu ajta raꞌancuraꞌasin . Tɨ puaꞌa aꞌatɨ tiꞌitɨj huauuca , aɨ pu raatyauuni . Ajta tɨ puaꞌa aꞌatɨ ayan tyeꞌejtyátuꞌasixɨꞌɨn taꞌapueerta , Dioj pu xaa tyaꞌantacuuna .
40007009	’ ¿ Aꞌini tyajamuaꞌamitejteꞌe muejmi ? Tɨ puaꞌa muaꞌayauj ayan tiꞌimuahuaviira ɨ pan paj raataɨꞌɨteꞌen , ¿ ni amɨ tetej paraatátɨstejsin ? Capaj xaa nyaꞌu tetej raatátɨstejsin silu pan paj raataɨꞌɨteꞌesin .
40007010	Naꞌari , tɨ puaꞌa ayan tiꞌimuahuaviira paj hueꞌité raataꞌan , ¿ ni qui peyan cuꞌucuꞌu paraatapijteꞌesin ? Capaj xaa nyaꞌu cuꞌucuꞌu raatapijteꞌesin silu hueꞌité paj raataꞌasin .
40007011	Ee sein , ayej tiꞌayajna , muan xu cai uraréꞌen ɨ aꞌamua tzajtaꞌa . Ma sajta muan , saucheꞌe xu ramuaꞌaree aꞌij sej yeꞌi huarɨni sej si huaꞌutapueijveꞌen ɨ aꞌamuayaujmuaꞌa tiꞌitɨ tɨ iꞌireꞌen . Ajta ɨ aꞌamueꞌiyaꞌupua , eihua pu eitzeꞌe huaꞌutaꞌasin ɨ tɨ tiꞌireꞌen aɨme ɨ maj rahuavíira muaꞌajuꞌun .
40007012	’ Aɨj xu cɨn seyan huarɨni nain cɨmeꞌe . Sataꞌaj seyan cheꞌeta sanaꞌa huaꞌaruuren ɨ ruxaꞌaj tyaɨte aꞌij sej tiꞌijxeꞌeveꞌe mej meyan amuaaruuren muejmi . Ayaa pu huataujmuaꞌa nain tɨ tyeꞌeyuꞌusiꞌi ɨ yuꞌuxari jetze Moisés tɨ raꞌuyuꞌuxacaꞌa , ajta ɨ seica jetze ɨ maj raꞌuyuꞌuxacaꞌa aɨme ɨ mej tiꞌixaxaꞌataꞌa ɨ Dioj jetze maꞌacan .
40007013	’ Sej si aꞌaraꞌasti au tɨ Dioj eꞌeseijreꞌe , ayaa xu huarɨni . Aun xu aꞌutyarute ɨ pueerta jetze tɨ cɨj antyéeyauj . Ee xaa , seij pu seijreꞌe ɨ pueerta tɨ antyéeyauj . Au pu pujmeꞌen eꞌentyéninyeꞌi ɨ juye tɨ ajta aꞌuyauj . Muiꞌitɨ mu maun aꞌutyaruꞌipi , majta aɨj mu japuan cɨɨnye ɨ juye tɨ aꞌuyauj . Matɨꞌɨj maun aꞌuréꞌenyen aꞌu tɨ aupuáꞌari , naimiꞌi mu huaujpuaꞌarixɨꞌɨsin micu . Meyáꞌujɨsin ɨ ruxaijnyuꞌuca tɨ auj ruuricaa .
40007014	Ma ajta ɨ saɨj ɨ pueerta , aɨ pu hui cɨj antyéeyauj , ajta aɨn ɨ juye tɨ aun antyeninyeꞌi , cɨj pu aꞌuyauj . Ajta eecan pu muareꞌeri tɨ aꞌatɨ japuan huameꞌen tɨ ij aun aꞌaraꞌasti Dioj tɨ eꞌeseijreꞌe tɨ ij ruurican aꞌutyaváa aꞌaraꞌani Dioj jemi . Ajta , camu muiꞌi ɨ mej meyan tiraatyauuni .
40007015	’ Rɨꞌɨ xuꞌu muan huaꞌa jemi ɨ mej tiꞌihueꞌitaca . Ayaa mu tiꞌixaxaꞌa tɨcɨn : “ Dioj jetze maꞌacan tu tiꞌixaxaꞌa . ” Ma mu veꞌereꞌenye ma muaꞌajcánta . Ayaa mu áꞌujhuaꞌan aꞌamua tzajtaꞌa . Cu xuee ma cai tiꞌitɨj aꞌij ruure . Ma ajta , capu ayan tiꞌayajna . Ayaa mu eꞌen tzaahuatiꞌiraꞌa cɨmeꞌe matɨj ɨ jɨɨraꞌavete ɨ maj tiꞌityacuiꞌica . Eecan mu tihuaꞌariꞌiraca ɨ tyaɨte ɨ tihuáꞌa . Majta huáꞌacuanamuáj .
40007016	Rɨꞌɨri sej si seyan tihuáꞌumuaꞌati saɨjna cɨmeꞌe aꞌij mej yeꞌi rɨcɨ . Ayaa xu cheꞌeta sanaꞌa tihuáꞌumuaꞌati satɨj tiꞌijmuaꞌate seij ɨ cɨye tɨ puaꞌa cai reꞌenyeꞌen tacaꞌa . Casiꞌi , jetzen aɨjna ɨ tɨ tyetzicareꞌe , capu aɨjna jetze taaca ɨ uuva , capu ajta aɨjna jetze tacaꞌa ɨ huarej , jetzen aɨjna ɨ itzíjcaꞌixaꞌa .
40007017	Ayaa pu tiꞌen , nain ɨ cɨye tɨ tiꞌireꞌen , reꞌenyeꞌen pu tiꞌitacaꞌa . Ajta , nain ɨ cɨye tɨ cai tiꞌireꞌen , capu ajta reꞌenyeꞌen tiꞌitacaꞌa .
40007018	Capu aꞌatzu aꞌij tiꞌirɨꞌɨri tɨ aɨn cɨye tɨ tiꞌireꞌen , ayan tacaꞌa aɨjna tɨ cai reꞌen . Ajta , cɨmeꞌen aɨjna ɨ cɨye tɨ cai reꞌen , capu ajta irɨꞌɨri tɨ reꞌenyeꞌen tyuꞌutácaꞌan .
40007019	Ma ajta aɨme ɨ tyaɨte , ayaa mu eꞌen tɨj ɨ cɨye tɨ cai tiꞌireꞌen . Dioj pu ayan cheꞌeta naꞌa huaꞌaruuren matɨj ɨ tyaɨte meyan tiꞌiruure ɨ cɨye tɨ cai reꞌen . Aɨ mu tyéꞌijveichixɨꞌɨsin , majta raꞌantyataira .
40007020	Aɨj nu cɨn neyan tyajaꞌamueꞌixaateꞌe tɨcɨn : Ayaa xu eenyeꞌequeꞌen huáꞌumuaꞌati saɨjna cɨmeꞌe aꞌij mej yeꞌi rɨcɨ .
40007021	’ Ma majta maɨn ɨ mej meyan tiꞌinyejee tɨcɨn : “ Nyavastaraꞌa , casiꞌi nyavastaraꞌa ” , camu naimiꞌi maun aꞌutyaruti aꞌu tɨ tejeꞌijta ɨ Dioj . Ai muꞌu maun aꞌutyaruti ɨ mej meyan rɨcɨ aꞌij tɨ tiꞌijxeꞌeveꞌe ɨ Dioj .
40007022	Ayaa pu teꞌeme ajna xɨcajraꞌa jetze tɨꞌɨj Dioj ayan huaꞌaxɨjteꞌen ɨ tyaɨte . Muiꞌitɨ mu meyan tinaatáꞌixaateꞌesin maɨjna cɨmeꞌe yee : “ Nyavastaraꞌa , casiꞌi nyavastaraꞌa , tyan tu tyuꞌutaxajtacaꞌa anyuucajtzeꞌen tyatɨꞌɨj auj ruuricaa . Tyajta anyuucajtzeꞌen cɨn huaꞌutamuari ɨ tiyaaruꞌu maj huaꞌa tzajtaꞌan seijraꞌacaa . Ayaa tu cheꞌeta tyanaꞌa , eihua tyuꞌumuarej tyaɨjna cɨmeꞌe tyaj mueetzi jetzen arátacaꞌanyajcaꞌa . ”
40007023	Me nyajta inyaa , ayaa nu hui tihuaꞌutaꞌixaateꞌesin tɨcɨn : “ Canu aꞌanaj amuaamuáꞌa aꞌatyaɨnni saj pueen . Caxu aꞌatzu nyetyaɨtestyamuaꞌa pueen . Sericu , saj huii iiyacui inye jemi , mɨ sej aꞌij puaꞌa rɨcɨ . ”
40007024	’ Aɨj pu cɨn , aꞌatɨ tɨ naꞌa tɨ ayan nyanamua , ajta tɨ ayan raꞌaraꞌastijreꞌe aꞌij nyej tiꞌixaxaꞌa , ayaa pu hui cheꞌeta naꞌa me tyauumuaꞌaree tɨj aɨjna ɨ aꞌatɨ tɨ huataujchiꞌite tetyá japua .
40007025	Aj mu mi huatyeviiyacaꞌa . Ajta cámɨꞌɨyixɨ ɨ jaj . Ajta huataꞌaacaracaꞌa . Ajta aɨn ɨ chiꞌiraꞌan , capu aꞌave aꞌini tetej japua pu ráꞌajtaahuacaꞌa .
40007026	Ma ajta , aɨjna ɨ aꞌatɨ tɨ ayan nyanamua , ajta capu ayan raꞌaraꞌastijreꞌe aꞌij nyej tiꞌixaxaꞌa , ayaa pu cheꞌeta naꞌa een tɨj aɨjna ɨ aꞌatɨ tɨ cai tiꞌitɨj muaꞌaree . Aɨjna ɨ aꞌatɨ huataujchiꞌite aꞌu tɨ áꞌusaataꞌa .
40007027	Aj mu mi huatyeviiyacaꞌa . Ajta cámɨꞌɨyixɨ ɨ jaj . Ajta huataꞌaacaracaꞌa . Caꞌanacan pu aꞌave ɨ chiꞌiraꞌan . Eecan pu yaꞌurai aɨjna ɨ aꞌatɨ tɨ huataujchiꞌite aꞌu tɨ áꞌusaataꞌa . Ayaa pu cheꞌeta naꞌa tiꞌijruuren ɨ aꞌatɨ tɨ cai raꞌaraꞌastijreꞌe aij nyej tiꞌixaxaꞌa . — Ayaa pu tihuaꞌutaꞌixaa aɨjna ɨ Jesús .
40007028	Tɨꞌɨj Jesús raꞌantipuaꞌari tɨ tihuaꞌutaꞌixaa , eihua mu huajɨ́jxɨcaꞌa maɨjna cɨmeꞌe aꞌij tɨ tihuaꞌumuáꞌate .
40007029	Capu chaꞌa naꞌa tihuaꞌumuáꞌate matɨj ɨ seica ɨ mej tihuaꞌamuaꞌatyahuaꞌa ɨ yuꞌuxari jetze , silu ayaa puꞌu cumu seij tɨ tiꞌityejvee tiꞌitɨj cɨmeꞌe tɨ veꞌe .
40008001	Tɨꞌɨj acajraa ɨ Jesús jɨri jetze , eihua mu tyaɨte aꞌucɨj jamuan .
40008002	Tɨꞌɨqui saɨj aveꞌereꞌenye ɨ Jesús jemi . Tiꞌicuiꞌica aɨjna cɨmeꞌe tɨ tinyej hueꞌiraꞌaraꞌan jetze . Ayaa mu ratamuaꞌamua tɨcɨn leepra . Tɨꞌɨj i aɨn titunutacaꞌa jemin ɨ Jesús . Ayaa pu tiraataꞌixaa tɨcɨn : — Tɨ puaꞌa hui muaꞌaraanajchi paj tinaahuaateꞌen .
40008003	Aj pu i Jesús raꞌajtamuárej . Ayan tɨcɨn : — Naꞌaraanajchi paj huarún . Cɨmeꞌen puꞌu ayan raataxajtacaꞌa , aj pu i tiraacáꞌariꞌiriꞌi ɨ tɨ cɨmeꞌen tiꞌicuiꞌicaa . Tɨꞌɨqui huarúj .
40008004	Aj pu i Jesús ayan tiraataꞌixaa tɨcɨn : — Casiꞌi , capaj aꞌatɨ ixaatyaꞌa silu aricu , u áꞌumeꞌen aɨjna jemi tɨ tiꞌivaꞌɨri teyujtaꞌa . Cheꞌe muaaseij . Pajta tyuꞌutamuaɨꞌɨvajta aꞌij tɨ tyuꞌuxajtacaꞌa ɨ Moises tyaacan . Ayaa mu eenyeꞌequeꞌe ramuaꞌareeran tɨcɨn papuꞌuri huaruj .
40008005	Aj pu i Jesús aꞌutyajrupi aujna Capernaum . Tɨꞌɨj aun aꞌutyajrupi , seij pu u aꞌuveꞌeme tɨ iꞌi xantaaruꞌu . Ai pu aɨn pueen tɨ anxɨte tiꞌijta . Eecan pu rájhuaviiriꞌi aɨjna ɨ aꞌatɨ . Ayan tɨcɨn : ― Nyavastaraꞌa , eecan pu tiꞌicuiꞌi aɨjna tɨ nyavaɨreꞌe . An pu aꞌujcáꞌa ɨ utaatzi japua . Cɨyaaxaraꞌa . Nainjapua pu racuiꞌi huapɨꞌɨ .
40008006	
40008007	Aj pu i Jesús ayan tiraataꞌixaa tɨcɨn : — Nyáa nu xaa aꞌumaꞌa naꞌame nyej ni tiraahuaateꞌen .
40008008	Aj pu i ayan tyuꞌutanyúu aɨjna tɨ anxɨte tiꞌijta tɨcɨn : — Vastaꞌa , capu ayan muaavijteꞌe pej peyan utyarute u niche , aꞌini canu Israel jetze ajtyamaꞌacan . Ayaa papuꞌu huarɨni , pataꞌaj peyan raataxaj ɨ nyuucari cɨmeꞌe . Aj pu xaa rujni aɨjna tɨ nyavaɨreꞌe .
40008009	Ayaa nu tiꞌimueꞌixaateꞌe nyaɨjna cɨmeꞌe ɨ mej seica tiꞌinyeꞌijteꞌe inyeetzi . Nyajta inyaa , nyaa nu seica tiꞌijteꞌe . Tɨ puaꞌa neyan tiraataꞌixaateꞌen seij tɨcɨn : “ Aricu , u paꞌumeꞌen ” , aɨ pu xaa aꞌumaꞌa aꞌame . Naꞌari , tɨ puaꞌa neyan tiraataꞌixaateꞌen ɨ saɨj tɨcɨn : “ Yaa vaꞌaxɨɨ ” , aɨ pu ajta ya veꞌereꞌenyejsin . Nyajta neyan tiraataijteꞌesin ɨ tɨ nyavaɨreꞌe tɨcɨn : “ Aisɨ muaa , pɨ huarɨchi . ” Ajta aɨn , ayaa pu rɨni . — Ayaa pu tyuꞌutaxajtacaꞌa aɨjna ɨ xantaaruꞌu .
40008010	Tɨꞌɨj Jesús raanamuajriꞌi , eecan pu huataujtyamuaꞌave . Aj pu i ayan tihuaꞌutaꞌixaa aɨme ɨ maj raꞌajaahuateꞌe tɨcɨn : — Ayaa nu tyajaꞌamueꞌixaateꞌe tzaahuatiꞌiraꞌa cɨmeꞌe . Huaꞌa tzajtaꞌa ɨ tyaɨte ayuuna maj aꞌuchaatɨme tɨj naꞌa tɨ huatyacáꞌa iiyu Israel , canu aꞌanaj seij huatyauu iiyu Israel , aꞌatɨ tɨ ayan cheꞌeta naꞌa tyaꞌatzaahuateꞌe tɨj aijna i tyaataꞌa .
40008011	Nyajta neyan tyajaꞌamueꞌixaateꞌe , aɨjna cɨmeꞌe yee eihua mu u aꞌuvaꞌajuꞌu muaꞌajuꞌun mej mi aꞌujraꞌase maɨjna jamuan ɨ Abraham tyaacan , majta maɨjna ɨ Isaac tyaacan , majta maɨjna jamuan ɨ Jacobo tyaacan . Au mu hui aꞌuvaꞌajuꞌu muaꞌajuꞌun aꞌu tɨ xɨcaj eꞌijninyei , majta aꞌu tɨ xɨcaj éꞌetyaruꞌipi . Aj mu mi tiꞌicuaꞌani huaꞌa jamuan ɨ ma hueica tɨꞌɨjta tyajaꞌureꞌenyen ajna xɨcajraꞌa jetze tɨ Dioj nain cɨn tyuꞌutaijta iiyan chaanaca japua .
40008012	Ma majta aɨme ɨ maj Israel jetze ajtyamaꞌacan , Dioj pu hueꞌireꞌiti a puaꞌaque aꞌu tɨ aꞌutɨcaꞌa . Eihua mu huataujyéinyajraꞌasin , majta eihua mu ancuráꞌujcɨꞌɨmáa muaꞌajuꞌun ɨ rutamej cɨmeꞌe aɨjna cɨmeꞌe mej eihua rajpueitzi . — Ayaa pu tihuaꞌutaꞌixaa .
40008013	Aj pu i Jesús ayan tiraataꞌixaa aɨjna tɨ anxɨte tiꞌijta tɨcɨn : — Aricu , ayaa pu teꞌeme patɨj peri tyaꞌantzaahua . Cɨmeꞌen puꞌu ayan tiraataꞌixaa , aj pu i huaruj aɨjna tɨ tiꞌivaɨreꞌe aɨjna jemi ɨ xantaaruꞌu . Tɨꞌɨqui áꞌuraa aɨjna ɨ Jesús .
40008014	Aj pu i Jesús aun aꞌaráꞌa Pedro tɨ eꞌeche . Au pu i aɨn huaseij aɨjna ɨ muꞌunyaaraꞌan ɨ Pedro . An puꞌu aꞌujcaꞌatii ɨ utaatzi japua . Tiꞌicuiꞌicaa . Pɨstacaꞌa aɨjna ɨ jɨitaꞌa .
40008015	Aj pu i Jesús rajvíꞌi muajcaꞌaraꞌaraꞌan jetze . Cɨmeꞌen puꞌu ayan huarɨj , aj puꞌi huarúj . Ajta aɨn ɨ jɨitaꞌa , aɨ pu ajchá . Ajta eꞌeyan autyejche tɨ tiraami .
40008016	Tɨꞌɨj huatyatɨcaꞌaracaꞌa , eihua mu huajaꞌaraaviꞌitɨ ɨ Jesús jemi aɨme ɨ maj tiyaaruꞌu huaꞌa tzajtaꞌa seijraꞌacaa . Aɨ pu huaꞌutaij aɨme ɨ tiyaaruꞌuse maj nuꞌu huiracɨɨnye ɨ tyaɨte tzajtaꞌa . Ajta naijmiꞌica pu tyuꞌuhuaa ɨ mej tíꞌicucuiꞌicaa .
40008017	Ayaa pu tyujuꞌurɨj tɨ ij aráurasten aꞌij tɨ tyuꞌutaxajtacaꞌa aɨjna ɨ Isaías , ɨ tɨ ajmiꞌi tiꞌixaxaꞌataꞌa ɨ Dioj jetze maꞌacan . Ayan tɨcɨn : “ Aɨ pu titaꞌariꞌiriꞌi aɨjna ɨ tɨ tyaj cɨn cai cheꞌe tuꞌucaꞌanistiꞌiracaꞌa . Ajta aɨ pu yáꞌutɨɨ ɨ tyaj cɨn tíꞌicucuiꞌicaa . ”
40008018	Tɨꞌɨj Jesús huaꞌuseij ɨ tyaɨtye ɨ maj eihua ajtyáxɨɨracaꞌa ɨ jemin , aj pu i ayan tyuꞌutaityacaꞌa maj nuꞌu antacɨɨnye antavan pujmeꞌen .
40008019	Aj pu i seij tɨ tyujmuaꞌate ɨ yuꞌuxari jetze , aɨ pu avereꞌenye jemin ɨ Jesús . Ayaa pu tirajhuaviiriꞌi tɨcɨn : — Maestru , nicheꞌe a jamuan áꞌuchaꞌacanyeꞌen aꞌu tɨnaꞌa paj aꞌumaꞌaj puaꞌame .
40008020	Aj pu i Jesús ayan tiraataꞌixaa tɨcɨn : — Canu muꞌu aꞌumaꞌaj naꞌame . Aɨme ɨ jarachuiise , au mu hui uꞌuche cuunístaꞌa , majta aɨme ɨ pinaꞌase aú mu tiꞌitítuꞌa aꞌu maj aꞌasaca . Me nyajta inyaa , i nyej nyajta tyaataꞌa jetze airaanye , canu aꞌatzu huatyeechiꞌi ɨ nyaj tzajtaꞌan huacuti . — Ayaa pu tiraataꞌixaa .
40008021	Ajta seij tɨ áꞌuchaꞌacanyaꞌa jamuan , aɨ pu ayan rájhuaviiriꞌi tɨcɨn : — Nyavastaraꞌa , nicheꞌe ya huacati iiya niche asta naꞌa cai huamɨꞌɨni ɨ nitaata . Nyatɨꞌɨj raꞌavaꞌanan , aj nu ni ye veꞌereꞌenyejsin nyej ni áꞌuchaꞌacanyeꞌen a jamuan .
40008022	Ayaa pu tiraataꞌixaa aɨjna ɨ Jesús tɨcɨn : — Micheꞌe mɨ seica raꞌavaꞌanan ɨ huaꞌaxaꞌa mɨꞌɨchi aɨme ɨ maj cai ramuaꞌate ɨ Dioj . Ma pajta muaa , pataꞌaj caꞌanacan ya veꞌereꞌenyen .
40008023	Aj puꞌi Jesús atyajraa ɨ baarcu jetze , majta aɨme ɨ maj jamuan áꞌujhuaꞌanyaꞌa .
40008024	Aj pu i tyamuaꞌa caꞌanin cɨn huataꞌaacaracaꞌa ɨ jaj japua . Eecan puꞌi tyujtaꞌahuaꞌa vivejmáꞌa . Tɨꞌɨqui atyáxɨraꞌaxɨ ɨ baarcu jetze . Ajta aɨn ɨ Jesús , aɨ pu iꞌicujcaa .
40008025	Majta maɨn ɨ maj áꞌujhuaꞌanyaꞌa jamuan , aɨ mu aveꞌevereꞌenye jemin . Aj mu mi raajɨste . Meyan tɨcɨn : — Maeestru , ¡ tajapua huanyuuchi ! ¡ Tuꞌuri hui cuiꞌini !
40008026	Aj puꞌi ayan tihuaꞌutaihuaꞌuriꞌi tɨcɨn : — Mɨ saj cai aꞌatzu tyaꞌatzaahuateꞌe , ¿ aꞌini sej si huapɨꞌɨ tiꞌitzɨɨnyeꞌe ? Aj pu i ajche . Tɨꞌɨqui huaꞌutáijmɨjriꞌi ɨ aaca , ajta ɨ jaj . Aj pu i huatyapuaꞌaracaꞌa ɨ aaca , ajta aꞌuráujjéꞌiyi aꞌaraa ɨ jaj , tyamuaꞌa naa .
40008027	Eecan mu aꞌij raꞌutaseij aɨme ɨ tyetyaca . Ayaa mu tyuꞌurihuaꞌuracaꞌa tɨcɨn : — ¿ Tiꞌitaani tevijraꞌa pueen amɨjna ? Amɨ pu tihueꞌijteꞌe ɨ aaca , ajta ɨ jaj . Majta mu hui raꞌaste .
40008028	Tɨꞌɨj taꞌi Jesús aun aꞌaráꞌa utavan pujmeꞌen aꞌahuaꞌa Gadara tɨ ajtyamaꞌacan . Matɨꞌɨj mi aꞌitacɨj ɨ baarcu jetze . Aj mu mi seica huaꞌantinajchacaꞌa . Ma huaꞌapua aɨme . Au mu aꞌaraacɨ aꞌu maj mɨꞌɨchite áꞌanaamɨca . Tiyaaruꞌusi pu huaꞌa tzajtaꞌa seijraꞌacaa . Eihua mu simuáruunicaꞌa . Aɨj pu cɨn cai rɨꞌɨristacaꞌa tɨ aꞌatɨ aꞌuréꞌenyen aujna juye jetze .
40008029	Matɨꞌɨj mi meyan títeꞌejíjhuacaꞌa . Meyan tɨcɨn : — ¿ Aꞌini hui tiꞌitɨj petyaruuren ityejmi jemi , Jesús , pej iꞌi yaujraꞌan ɨ Dioj ? ¿ Ni peyan mu aꞌuveꞌeme pej pi pueijtzi taataꞌan ? Aru capu xɨ tyajaꞌureꞌenye ajna xɨcajraꞌa tyaj jetzen rajpueitzi taꞌajuꞌun .
40008030	Meenti aꞌɨmɨ seica muaatyáuu ɨ tuiixute . Ma muiꞌi . A mu áꞌujhuaꞌan metyeꞌenticuáa .
40008031	Matɨꞌɨj mi maɨn ɨ tiyaaruꞌuse tɨ huaꞌa tzajtaꞌa seijraꞌacaa , aɨ mu meyan rájhuaviiriꞌi maɨjna ɨ Jesús tɨcɨn : — Tɨ puaꞌa peyan titaatamuariteꞌen ityejmi , taatáitechi ityejmi aꞌu maj aꞌutyáuu mɨ tuiixu .
40008032	Aj pu i ayan tihuaꞌutaꞌixaa tɨcɨn : — Séricu . Matɨꞌɨj mi huiiraacɨ . Aj mu mi huaꞌa tzajtaꞌa aꞌutyajrupi ɨ tuiixute . Majta maɨn ɨ tuiixu , matɨꞌɨj mi huatauruu aun pujmeꞌen atyaꞌana tɨ aꞌatamɨ́ꞌɨyi . Matɨꞌɨjta mi mu atyáavatzɨ a jaataꞌa . Aj mu mi aujamɨ naijmiꞌi .
40008033	Majta maɨn ɨ mej tuiixu chaɨcaꞌa , aɨ mu huatauruu . Matɨꞌɨj mi maun aꞌucɨj chajtaꞌa mej mi tyuꞌutaxaj . Aɨj mu huaꞌutaꞌixaa aꞌij tɨ tiꞌitɨj huaꞌuruu ɨ tuiixu , majta aꞌij tɨ tiꞌitɨj huaꞌuruu aɨme ɨ tiyaaruꞌuse ɨ maj huaꞌa tzajtaꞌa seijraꞌacaa .
40008034	Matɨꞌɨj mi aɨme aun maj huachaatɨmaꞌacaa aujna , naimiꞌi mu aveꞌereꞌenye ɨ Jesús jemi mej mi jamuan tyuꞌuxáj . Matɨꞌɨj raaseij , eihua mu rájhuaviiriꞌi maɨjna ɨ Jesús tɨ nuꞌu aꞌuraꞌani u aꞌahuaꞌa yee .
40009001	Aj pu i Jesús atyajraa ɨ baarcu jetze . Aj mu mi antacɨj utan pujmeꞌen . Tɨꞌɨqui aun aꞌaráꞌa aujna chajtaꞌa aꞌu tɨ eꞌemaꞌacan .
40009002	Majta maɨn ɨ seica , aɨ mu aꞌatɨ aveꞌereꞌeneijte ɨ Jesús jemi saɨj tɨ cɨyaaxaraꞌacaa . Aɨj pu japua aꞌujcaꞌatii ɨ utaatzi aɨjna ɨ aꞌatɨ . Tɨꞌɨj Jesús huaꞌuseij aɨme ɨ tyaɨte , aj pu xaa raamuaꞌareeriꞌi tɨcɨn metyaꞌatzaahuateꞌe aɨme . Aj puꞌi ayan tiraataꞌixaa aɨjna tɨ tiꞌicuꞌi tɨcɨn : — Niyauj , uhuatyaꞌacaꞌanyechi ɨ aꞌa tzajtaꞌa . Puꞌuri timuaatauuniꞌiriꞌi ɨ Dioj ɨ paj cɨn autyajturaa ɨ jemin . — Ayaa pu tiraataꞌixaa .
40009003	Meenti a vejliꞌi muirátyaꞌacaa seica ɨ maj tyeꞌeyuꞌuxaca ɨ ruyeꞌira cɨmeꞌe . Matɨꞌɨj mi meyan tyuꞌumuáꞌa ɨ rutzajtaꞌa tɨcɨn : “ Amɨ pu aꞌij puaꞌa tirataꞌaca ɨ Dioj ɨ runyuuca cɨmeꞌe . ”
40009004	Ajta Jesús , aɨ pu rusaɨj rúꞌumuaꞌareeracaa aꞌij mej yeꞌi tyaꞌumuaꞌatzajcaꞌa ɨ rutzajtaꞌa . Aj pu i ayan tihuaꞌutaꞌixaa tɨcɨn : — ¿ Aꞌini een cɨn seyan aꞌij puaꞌa tyaꞌumuaꞌatze ɨ rutzajtaꞌa ?
40009005	¿ Tiꞌitaani cai eitzeꞌe muareꞌeri , ni nyej neyan tiraataꞌixaateꞌen ɨ tɨ cɨyaaxaraꞌa yee : “ Puꞌuri timuaatauuniꞌiriꞌi ɨ Dioj ɨ paj cɨn autyajturaa ɨ jemin ” , naꞌari yee : “ Ajchesi , ajta anchuá mɨ aꞌutaatzi ” ?
40009006	Aru , ayaa nu hui rɨni sej si raamuaꞌaree ɨ nyaj nyajta ɨ tyaataꞌa jetze airaanye , nyaa nu xaa nyaɨjna cɨn antinmuaꞌaree iiyan chaanaca japua nyej ni tihuaꞌutauuniꞌi ɨ maj cɨn autyajturaa ɨ Dioj jemi . Aj pu i ayan tiraataꞌixaa ɨ tɨ cɨyaaxaraꞌa tɨcɨn : — Ajchesi , tipíi mɨ aꞌutaatzi . Aricu aꞌuraꞌa aꞌu pe eꞌeche .
40009007	Cɨmeꞌen puꞌu ayan tyuꞌutaxajtacaꞌa ɨ Jesús , aj puꞌi ajchá aɨjna tɨ tiꞌicuiꞌicaa . Tɨꞌɨj i áꞌuraa u ruche .
40009008	Majta maɨn ɨ tyaɨte , matɨꞌɨj tyuꞌuseij aꞌij tɨ tiꞌitɨ huarɨj , eecan mu huataujtyamuaꞌave . Rɨꞌɨ mu tiraatajee ɨ Dioj , maɨjna cɨmeꞌe tɨ aɨn Dioj ari raataꞌa aɨjna ɨ muareꞌeriꞌiraꞌa ɨ maj cɨn meyan rɨcɨ ɨ tyetyaca .
40009009	Aj pu i Jesús áꞌuraa . Tɨꞌɨqui i aꞌayee aꞌuréꞌenye tɨꞌɨj aɨn huaseij aɨjna ɨ aꞌatɨ , Mateo tɨ antyahuaa . Au pu huiracatii chiꞌita maj tzajtaꞌan huaꞌajijvaꞌacaꞌa ɨ mej tiꞌitɨꞌɨcɨca . Aj pu i ayan tiraataꞌixaa tɨcɨn : — Pataꞌaj nya jamuan áꞌuchaꞌacanyeꞌen . Ajta eꞌeyan , Mateo ájche . Tɨꞌɨqui áꞌuraa jamuan .
40009010	Tɨꞌɨqui ayan tyujuꞌurɨj matɨꞌɨj maun aꞌaráꞌa aꞌutɨ Mateo eꞌechajcaꞌa . Tɨꞌɨj Jesús tiꞌicuaꞌacaa , matɨꞌɨj mi u aꞌuvaꞌajuꞌun eihua ɨ maj tíꞌitejijveꞌe , majta seica ɨ mej meyan cheꞌeta manaꞌa aꞌij puaꞌa tiꞌityetyaɨte . Naijmiꞌi mu tiꞌicuaꞌacaa ɨ meesa japua jamuan ɨ Jesús , majta jamuan aɨme ɨ maj áꞌujhuaꞌanyaꞌa ɨ Jesús jamuan .
40009011	Majta maɨn ɨ fariseos , aɨme ɨ mej eihua huapɨꞌɨ tiꞌijxeꞌeveꞌe ɨ ruyeꞌira matɨꞌɨj meyan raaseij aꞌij tɨ rɨjcaa ɨ Jesús , ayaa mu tihuaꞌutaihuaꞌuriꞌi aɨme ɨ maj jamuan áꞌujhuaꞌanyaꞌa . Meyan tɨcɨn : — ¿ Aꞌini een cɨn amɨn aꞌamua maestru pu tiꞌicuaꞌaca , ajta tiꞌiyaꞌaca huaꞌa jamuan ɨ maj huaꞌajijveꞌe ɨ mej tiꞌitɨꞌɨcɨca , ajta jamuan ɨ maj cai xaꞌapɨꞌɨn titetyújchaꞌɨ ?
40009012	Tɨꞌɨj ayan tyaꞌunamuajriꞌi ɨ Jesús . Aj pu i ayan tihuaꞌutaꞌixaa tɨcɨn : — Ayaa nu tyajaꞌamueꞌixaateꞌe . Cɨmeꞌen aɨme ɨ tyaɨte ɨ maj aꞌucɨꞌɨcaꞌa jemin tɨ yaꞌanaca . Capu ruxeꞌeveꞌe maj u aꞌujuꞌun ɨ maj reꞌen aɨjna jemi ɨ tɨ yaꞌanaca , silu aɨ mu xaa aꞌuréꞌeninyei ɨ tɨ yaꞌanaca jemi ɨ mej tiꞌicucuiꞌi .
40009013	Sericu , sataꞌaj tihuaujmuaꞌaten saɨjna cɨmeꞌe sej si yauꞌeitaa xaꞌaraꞌani aꞌij tɨ huataujmuaꞌa eijna i nyuucari aɨjna cɨmeꞌe maj raxeꞌeveꞌe mej mi áꞌujcuꞌuvaa rujɨɨmuaꞌa . Me nyajta , canu aꞌatzu raxeꞌeveꞌe mej tyuꞌutamuaɨꞌɨvajta . Ayaa pu cheꞌeta naꞌa een inyeetzi jemi , canu nyaɨjna cɨn ye veꞌeme nyaj aɨme huataꞌinyen ɨ tɨ ayan tihuaꞌamityejteꞌe maj xaꞌapɨꞌɨn rɨcɨ silu aɨme ɨ maj meyan ruꞌumuaꞌaree ɨ rutzajtaꞌa ɨ maj cai xaꞌapɨꞌɨn rɨcɨ .
40009014	Matɨꞌɨj mi seica aveꞌereꞌenye . Aɨme mu aɨn pueen ɨ maj Juan jamuan áꞌujhuaꞌanyaꞌa . Aɨ mu aveꞌereꞌenye ɨ Jesús jemi . Matɨꞌɨj mi meyan tiraataihuaꞌuriꞌi tɨcɨn : — ¿ Aꞌini een cɨn teyan tiꞌitaꞌitziꞌiveꞌe ityan , majta aɨme ɨ fariseos ? Aru ɨ maj mueetzi jamuan áꞌujhuaꞌan , camu hui meyan rɨcɨ .
40009015	Ayaa pu tyuꞌutanyu aɨjna ɨ Jesús , tɨcɨn : — Tɨ puaꞌa aꞌatɨ huatyenyaɨche , aj pu i ruꞌamiincustyamuaꞌa huataꞌinyesin mej mi tyuꞌuyesten . Aj pu i tihueꞌimin . ¿ Ni tzaa meyan tyúꞌuritziꞌiveꞌen tɨ puaꞌa huaꞌa jamuan tiꞌiyeste ɨ aꞌatɨ ? Capu xaa nyaꞌu . Ma ajta xaa , aj pu tyajaꞌureꞌenyejsin ɨ xɨcajraꞌa maj jetzen raꞌaviꞌitɨn ɨ aꞌatɨ . Aj mu xaa ɨ amiincustyamuaꞌameꞌen ruꞌítziꞌiveꞌen , aꞌini capu cheꞌe aꞌahuaꞌa ɨ huaꞌamiincu . Aꞌini nyaucheꞌe nu ye huatyejvee , camu ruꞌitziꞌiveꞌen ɨ nyaꞌamiincustyamuaꞌa .
40009016	’ Nicheꞌe seij amuaataꞌixaateꞌen ɨ nyuucari . Tɨ puaꞌa aꞌatɨ aɨjna cɨn tiꞌicuꞌunyaꞌapua cɨɨxuri cɨmeꞌe tɨ miꞌimaꞌacan , capu ayan tiꞌijcuꞌunyaꞌapuan aɨjna cɨmeꞌe ɨ cɨɨxuri tɨ cai xɨ aꞌanaj áꞌusiniꞌi . Naꞌari cai , huatyatzuꞌuta pu aꞌame aɨjna ɨ cɨɨxuri tɨ jajcua tɨꞌɨj huatyajaꞌusiniꞌihua . Raꞌatyásujtzaꞌanaxɨꞌɨsin ɨ tɨ miꞌimaꞌacan . Aj pu i ɨ tɨ anásujtzaꞌani , eitzeꞌe pu vaꞌatɨ aꞌame .
40009017	Ajta , camu meyan raruure mej ruꞌucajtuꞌani navij limeetajraꞌa tzajtaꞌa tɨ racueꞌiríihuajmee ɨ viinu ɨ maj mauchan raataahuacaꞌa . Tɨ puaꞌa meyan raaruuren , aɨjna ɨ viinu tɨ jajcua , aɨ pu rajtyásujtzaꞌana ɨ navij tɨ racueꞌiríihuajmee . Tɨꞌɨqui aꞌuváɨjtzi ɨ navij , ajta ɨ viinu . Aɨj pu cɨn ayan ruxeꞌeveꞌe tɨ iruꞌucajtuꞌani navij tzajtaꞌa tɨ jajcua aɨjna ɨ viinu tɨ ajta jajcua . Ayaa pu eenyeꞌequeꞌen tyaꞌutaviicueꞌira ɨ tɨ ruxaꞌaj tiꞌijájcua . Aɨ pu aɨjna cɨn tyeꞌeviicueꞌi ɨ tɨ huaꞌapua .
40009018	Aucheꞌe pu tihueꞌixaatyaꞌacaa tɨꞌɨj seij aveꞌereꞌenye , tɨ tiꞌijta u huaꞌa teyujtaꞌa . Aj pu i titunutacaꞌa jemin aɨjna ɨ Jesús . Ayaa pu tiraataꞌixaa tɨcɨn : — Niyauj pu hui aꞌameꞌere . Mu aꞌutaꞌiyiꞌi pataꞌaj raꞌajtamuareꞌen , tɨ i aɨn auj ruuri aꞌaraꞌani .
40009019	Jesús pu ájche . Tɨꞌɨqui aun yaꞌume jamuan aɨjna ɨ yaꞌupuaaraꞌan aɨjna tɨ aꞌameꞌere . Majta mu aꞌujuꞌun aɨme ɨ maj Jesús jamuan áꞌujhuaꞌanyaꞌa .
40009020	Meenti aɨn jɨitaꞌa aun aꞌutyavaacaꞌa tɨ ari ayan aꞌatyee tɨ tiꞌicuꞌi aꞌachu cumu tamuaamuataꞌa ninyeꞌiraꞌa japuan huaꞌapua . Tɨꞌɨj pɨ naꞌa pu uvaꞌaxujxuꞌure . Aɨ pu aveꞌereꞌenye ɨ Jesús jemi . Aj pu i raꞌajtamuárej tɨj naꞌa tyaꞌuvíjpiꞌi ɨ cɨɨxuraꞌaraꞌan jetze .
40009021	Aɨj pu cɨn ayan huarɨj , aꞌini rusaɨj pu ayan tyuꞌumuáꞌa tɨcɨn : “ Tɨ puaꞌa aɨ naꞌa caj tyajtamuareꞌen tɨj naꞌa tyaꞌuvíjpiꞌi ɨ cɨɨxuraꞌaraꞌan jetze , aj nu xaa rujni . ”
40009022	Aj pu i Jesús pɨ aꞌureꞌeve tɨꞌi raaseij ɨ jɨitaꞌa . Aj pu i ayan tiraataꞌixaa tɨcɨn : — Niyauj , huatyaꞌacaꞌanye muaꞌa tzajtaꞌa . Petyaꞌatzaahuatyeꞌe nyej timuaahuaateꞌencheꞌe . Aɨj paj cɨn peri huaruj . Cɨmeꞌen puꞌu ayan tyuꞌutaxajtacaꞌa , aj pu i huaruj aɨjna ɨ jɨitaꞌa .
40009023	Tɨꞌɨqui aun aꞌaráꞌa aꞌu tɨ eꞌeche ɨ yaꞌupuaaraꞌan ɨ tɨ áꞌameꞌerajcaa . Tɨꞌɨj utyajrupi u chiꞌita , aj pu i huaꞌuseij ɨ tyaɨte , aɨme ɨ mej tiꞌicɨꞌɨsiteꞌe jamuan ɨ seica ɨ maj jeihua ruyein .
40009024	Aj pu i ayan tihuaꞌutaꞌixaa tɨcɨn : — Sericu , xuꞌirácɨɨnye muan , aꞌini capu mɨꞌɨchi mɨ tyamueij , silu cutzu puꞌu . Ma majta , aɨ mu raatyaꞌatzájraa maɨjna cɨmeꞌe aꞌij tɨ tyuꞌutaxajtacaꞌa .
40009025	Aj pu i Jesús huareꞌityacaꞌa a puaꞌaque . Au pu utyajrupi aꞌu tɨ aucáꞌa aɨjna ɨ tyamueij . Aj pu i raꞌajvíꞌi muajcaꞌaraꞌaraꞌan jetze . Ajta aɨn ɨ tyamueij , tɨꞌɨqui aɨn ájche .
40009026	Tɨꞌɨqui nainjapua aꞌu tɨ naꞌa maj aꞌuchaatɨmaꞌacaa , naimiꞌi mu raamuaꞌareeriꞌi aꞌij tɨ tiꞌitɨ huarɨj .
40009027	Tɨꞌɨj Jesús aun aꞌarajraa , ma huaꞌapua mu raatavén ɨ maj aracúcuꞌunijmaꞌacaa , muaꞌantijíihua . Meyan tɨcɨn : — Muaa paj iꞌi yaujraꞌan aɨjna ɨ David tyaacan , táꞌancuꞌuvajxɨꞌɨ .
40009028	Tɨꞌɨj Jesús utyajrupi u chiꞌita , aj mu mi aveꞌereꞌenye ɨ jemin . Aj pu i ayan tihuaꞌutaihuaꞌuriꞌi tɨcɨn : — ¿ Ni seyan naꞌantzaahuateꞌesin nyej tyajamuaahuaateꞌen ? Matɨꞌɨj mi meyan tɨcɨn : — Ai nyaꞌu tyacai , tavastaraꞌa .
40009029	Aj pu i huaꞌarámuaraꞌaxɨ ɨ huáꞌa jɨꞌɨ jetze . Ayaa pu tihuaꞌutaꞌixaa tɨcɨn : — Aɨjna cɨmeꞌe saj tyaꞌantzaahuateꞌe , ayaa pu teꞌeme . Xuꞌuri huaruj .
40009030	Cɨmeꞌen puꞌu ayan tyuꞌutaxajtacaꞌa , aj mu mi man unyéjnyeꞌeracaꞌa aɨme ɨ maj huaꞌapua . Eihua pu tihueijca aɨjna ɨ Jesús maj nuꞌu cai aꞌatɨ ixaatyaꞌa .
40009031	Ma majta , matɨꞌɨj aꞌucɨj , aj mu mi autyajhuii mej meyan raataxaj me eijreꞌe nainjapua aꞌij tɨ Jesús huaꞌuruu .
40009032	Matɨꞌɨj huiirajuꞌuncaa u chiꞌita , seica mu tɨ tiꞌicuiꞌi a yeꞌiréꞌenejtiꞌire . Capu tyaꞌanrɨꞌɨrajcaa aɨjna ɨ aꞌatɨ .
40009033	Aj pu i Jesús raatamuari ɨ tiyaaruꞌu tɨ tzajtaꞌan seijraꞌacaa . Ajta eꞌeyan autyejche tɨ tyuꞌutaxaj aɨjna tɨ tiꞌicuiꞌicaꞌa . Majta maɨn ɨ tyaɨte , eihua mu huataujtyamuaꞌave . Meyan tɨcɨn : — Ee xaa nyaꞌu . Catu aꞌanaj tiꞌitɨ teyan tyuꞌuséij tɨj naꞌa iiyan huatyacáꞌa Israel , tyatɨj tauchan teri tyuꞌuseij ijii tɨ aꞌatɨ ayan raayɨꞌɨtɨ .
40009034	Ma majta aɨme ɨ fariseos , ayaa mu tyuꞌutaxajtacaꞌa tɨcɨn : — Aɨjna ɨ Jesús , aɨ pu aɨjna jetze araujcaꞌanye tɨ tihueꞌijteꞌe ɨ tiyaaruꞌuse tɨꞌij ayan huaꞌutamuariteꞌen ɨ tiyaaruꞌuse ɨ maj tyaɨte tzajtaꞌa seijreꞌe .
40009035	Nain japua pu áꞌuchaꞌacanyaꞌa ɨ Jesús aꞌu tɨ naꞌa maj aꞌuchaatɨmaꞌacaa , chajtaꞌa , tɨ vivéjmee nusu tɨ cɨleꞌenyejmee . Tihuaꞌamuaꞌatyahuaꞌa pu aꞌayeꞌi huaꞌa teyujtaꞌa aɨjna cɨmeꞌe ɨ nyuucari tɨ cɨmeꞌen raxa ɨ Dioj tɨ nainjapua tieꞌijta . Ajta naijmiꞌica pu tyuꞌuhuaa , nain ɨ maj cɨn tiꞌicuiꞌicaa nusu ɨ tɨ cai huáꞌacaꞌanistiꞌiracaꞌa .
40009036	Tɨꞌɨj aɨme huaseij ɨ tyaɨte , eecan pu huataujxaamɨjte huaꞌa jemi aꞌini eihua mu huamueꞌitɨche maɨjna cɨmeꞌe ɨ mej rajpueijtzicaꞌa . Majta ruxaamɨjte . Ayaa mu éenyaꞌa tɨj canyaꞌaxɨ ɨ maj cai aꞌatɨ huáꞌacujtaꞌa áꞌuchaꞌacanyaꞌa .
40009037	Aj pu i Jesús ayan tihuaꞌutaꞌixaa aɨme ɨ maj jamuan áꞌujhuaꞌanyaꞌa tɨcɨn : — Ee xaa nyaꞌu , ayej tiꞌayajna , muꞌuri muiꞌitɨ ɨ mej meri rɨꞌɨ huaujruu tɨ Dioj tihuaꞌutaijteꞌen . Ma ajta , ɨ maj tiꞌimɨjhuaca huaꞌa cɨmeꞌen , camu muiꞌi .
40009038	Aɨj pu cɨn , ayaa pu tyuꞌujxeꞌeveꞌe . Sataꞌaj seyan tiꞌijhuaviira saɨjna ɨ tavastaraꞌa tɨ ayan huaꞌuruuren mej mi tyaɨtestyamuaꞌameꞌen pueenyeꞌen muaꞌaraꞌani , tɨ i aɨn tavastaraꞌa huaꞌureꞌitixɨꞌɨn ɨ mej tiꞌimɨjhuaca mej mi huaꞌajsaɨreꞌen ɨ Dioj jemi .
40010001	Aj pu i Jesús huaꞌutajee aɨme ɨ maj tamuaamuataꞌa japuan huaꞌapua araꞌase . Aɨ pu antyujmuaꞌareeracaꞌa aɨjna cɨmeꞌe mej mi huaꞌutamuariteꞌen ɨ tiyaaruꞌu maj huaꞌa tzajtaꞌa seijraꞌacaa ɨ tyaɨte , ajta mej mi nain tihuaꞌuhuaateꞌen ɨ maj cɨn tíꞌicucuiꞌicaa , cuiꞌiniꞌiraꞌa cɨmeꞌe nusu tɨ cai huáꞌacaꞌanistiꞌiracaꞌa .
40010002	Ayaa mu antyaꞌaruu aɨme ɨ maj tamuaamuataꞌa japuan huaꞌapua araꞌase , aɨme ɨ tɨ Jesús huaꞌutaityacaꞌa . Anacaican , aɨjna ɨ Simón , ɨ maj majta meyan raatamuaꞌamua tɨcɨn Pedro . Aɨ pu ajta huatajee aɨjna ɨ juutzajraꞌan ɨ Simón . Ayaa pu antyahuaa tɨcɨn Andrés . Ajta aɨme pu huatajee aɨjna ɨ Jacobo , ajta juutzajraꞌan tɨ ayan antyahuaa tɨcɨn Juan . Ai mu maɨn pueen yaujmuaꞌameꞌen ɨ Zebedeeyu .
40010003	Majta seica huatajee , aɨjna ɨ Felipe , ajta aɨjna ɨ Bartolomé , ajta aɨjna ɨ Tomás , ajtahuaꞌa seij , tɨ ayan antyahuaa Mateo , tɨ tíꞌitejíꞌivihuaꞌa aɨme ɨ mej tiꞌitɨꞌɨcɨca . Seij pu ajta huatajee . Ai pu aɨn pueen aɨjna ɨ Jacobo , Alfeo tɨ rapeꞌeri , ajtahuaꞌa seij , aɨjna ɨ Lebeo , tɨ ajta ayan antyahuaa tɨcɨn Tadeo .
40010004	Aɨ pu ajta huatajee aɨjna ɨ Simón ɨ tɨ ajtyamaꞌacan huaꞌa jetze ɨ mej meyan huataujmuaꞌa tɨcɨn cananista , ajta aɨjna ɨ Judás tɨ ayan tyeꞌentímuꞌutaca tɨcɨn Iscariote . Ai pu aɨn pueen ɨ tɨ aviitzi cɨn huaꞌutatui aɨjna ɨ Jesús .
40010005	Ai mu aɨn pueen ɨ maj tamuaamuataꞌa japuan huaꞌapua araꞌase ɨ tɨ Jesús huaꞌutaityacaꞌa . Ayaa pu aɨjna cɨn tihuéijca , ayan tihueꞌixaatyaꞌa yee : — Caxu saun aꞌucɨ́ꞌɨcaꞌan saujna a maj aꞌuchaatɨme ɨ maj seij chuejraꞌa japua ajtyamaꞌacan , caxu sajta utyaruꞌiipicheꞌen chajtaꞌa jetze aꞌu mej eꞌeche aɨme ɨ maj Samaariya jetze ajtyamaꞌacan .
40010006	Ma sajta muan , sataꞌaj saun áꞌujuꞌun huaꞌa jemi ɨ mej iꞌi yaujmuaꞌameꞌen aɨjna ɨ Israel tyaacan . Yaa mu eꞌen aɨme tɨj canyaꞌaxɨ ɨ maj áꞌuvej .
40010007	Sataꞌaj áꞌujuꞌun , saraꞌantixáata yee puꞌuri tɨn tyajaꞌureꞌenyejsin tɨ Dioj ayan tyuꞌutaijta iiyan chaanaca japua .
40010008	Sataꞌaj sajta tihuaꞌuhuaateꞌen ɨ mej tiꞌicucuiꞌi . Sajta seyan huaꞌuruuren ɨ maj mauchan huacuii mej mi ruuri muaꞌaraꞌani majtahuaꞌa manaꞌa . Sataꞌaj sajta huaꞌurújteꞌen aɨjna cɨmeꞌe ɨ maj cɨn tiꞌicucuiꞌi aɨjna ɨ mej meyan ratamuaꞌamua tɨcɨn leepra . Sajta huaꞌutamuariteꞌen aɨme ɨ tiyaaruꞌuse ɨ maj huaꞌa tzajtaꞌa seijreꞌe ɨ tyaɨte . Muan , caxu tyuꞌunajchitacaꞌa aɨjna cɨmeꞌe saj raꞌancuraꞌa saɨjna ɨ muareꞌeriꞌiraꞌa ɨ saj cɨn tihuaꞌamuaꞌaten . Aɨj pu cɨn , caxu huaꞌajijvaꞌa .
40010009	’ Caxu sajta tiꞌitɨj anyaɨ́ꞌɨn tzajtaꞌan ɨ puaasi ɨ saj cɨn avaꞌujjɨꞌɨqueꞌemee , meeruꞌu tiꞌitɨ , centaavu tiꞌitɨ .
40010010	Caxu caꞌani pijca ɨ saj cɨn huataujvaɨreꞌen ɨ juye jetze . Sajta saɨn ajta caꞌacaímáꞌa ɨ tɨ anátápiꞌihuajmeꞌe , sajta ucaujchejtyaꞌaxɨꞌɨn rusáxuꞌijmeꞌen seij cɨmeꞌe ɨ saꞌahua . Caxu sajta itzɨj chuiica . Ayaa xu huarɨni aꞌini ayej tiꞌixaꞌapɨꞌɨn mej tyajámuaamín maɨjna cɨmeꞌe ɨ sej tiꞌimɨjhuaca .
40010011	’ Aꞌu tɨ naꞌa maj aꞌuchaatɨme , satɨꞌɨj aꞌutyarute saujna , aj xu si seij huahuauni tɨ cai tiꞌitɨ cɨn atyáturaavaca . Au xu aꞌutyáꞌa xaꞌajuꞌun u chiꞌiraꞌan tzajtaꞌa aɨjna ɨ aꞌatɨ aꞌachu saj caj eꞌeteere saujna chajtaꞌa .
40010012	Satɨꞌɨj aꞌutyarute saujna u chiꞌita , aj xu huaꞌutataujteꞌen .
40010013	Tɨ puaꞌa meyan amuaꞌancureꞌeviꞌitɨn tyamuaꞌa naa , cheꞌe ayen éenyeꞌen aꞌij sej seri tihuaꞌutataujte . Naꞌari cai , sataꞌaj seij jemi raatyatuaani ɨ runyuuca ɨ saj cɨn seri tihuaꞌutataujte aɨme ɨ maj mauchan amuaatíite .
40010014	Ajta tɨ puaꞌa aꞌatɨ cai amuaꞌancureꞌeviꞌitɨn , naꞌari tɨ puaꞌa macai ranamuajracu aꞌij sej tihueꞌixaateꞌen , satɨꞌɨj huirácɨɨnyen saujna chiꞌita , saraꞌatyácaꞌatzɨjxɨꞌɨn ɨ rucaꞌacai tɨ i cávatzɨn ɨ chuej . Aj mu mi ramuaꞌareeran ɨ maj cɨn autyajturaa ɨ Dioj jemi .
40010015	Ayaa nu tyajaꞌamueꞌixaateꞌe tzaahuatiꞌiraꞌa cɨmeꞌe , ajna xɨcajraꞌa tɨ jetzen tihuaꞌaxɨjteꞌesin ɨ Dioj ɨ maj cɨn autyajturaa ɨ jemin , eihua pu pueijtzi huaꞌutaꞌasin . Eitzeꞌe mu rajpueitzi muaꞌajuꞌun aujna chajtaꞌa macai ɨ mej mejmiꞌi maun eꞌechajcaꞌa aujna tɨ ayan tyajaꞌarátyahuaacaꞌa tɨcɨn Sodoma , ajta aujna u Gomorra .
40010016	’ Casiꞌi muan , ayaa nu tyajamuaataijteꞌesin sej si áꞌujhuaꞌanyeꞌen huaꞌa tzajtaꞌa ɨ tyaɨte ɨ maj meyan áꞌamuaruuren tɨj ɨɨraꞌave ɨ mej tiꞌityacɨꞌɨmaca . Sataꞌaj seyan tityaumuámuaꞌaren matɨj aɨme ɨ cuꞌucuꞌuse ɨ mej eihua raayɨꞌɨtɨ . Sataꞌaj huámuaꞌajcantare sej si cai tyuꞌɨtzíita ma sáꞌujhuaꞌanyeꞌen matɨj majta rɨcɨ aɨme ɨ cucuiꞌise .
40010017	Rɨꞌɨ xuꞌu huaꞌa jemi ɨ tyetyaca . Aɨ mu muejmi aꞌutyatuaasin aꞌu maj tieꞌijta huaꞌa jueesi jemi . Aj mu mi amuaꞌajvájxɨꞌɨsin aꞌamua huari jetze .
40010018	Majta mu muejmi áꞌaviꞌitɨn ɨ tajtuhuaani jemi naꞌari ɨ rey jemi maɨjna cɨmeꞌe sej seyan tiꞌivaɨreꞌe nye jetze maꞌacan . Ayaa mu áꞌamuaruuren sej si huaꞌutaꞌixaateꞌen aɨjna cɨmeꞌe aꞌij sej een cɨn naꞌastijreꞌen inyeetzi . Ayaa xu cheꞌeta sanaꞌa tihuaꞌutaꞌixaateꞌesin aɨme ɨ maj cai Israel jetze ajtyamaꞌacan .
40010019	Aru , ajna xɨcajraꞌa jetze matɨꞌɨj áꞌamuaviviꞌiran , caxu seyan tiꞌimuajca yee aꞌi qui yeꞌi tyetyuꞌutaxajta , naꞌari yee tiꞌitaqui nyuucarijraꞌa taataxajta . Matɨꞌɨj meyan amuáaruurén , aj pu i Dioj amuaataꞌasin aꞌij sej yeꞌi tyuꞌutaxaj .
40010020	Ayaa xuꞌu , caxu tiꞌitzɨɨnyaꞌa aꞌini ɨ sej huaꞌutaꞌixaateꞌesin , caxu rujɨɨmuaꞌa rajtyauusin silu aɨn ɨ xaijnyuꞌucaraꞌaraꞌan aɨjna ɨ saj rajyaꞌupua , aɨ pu amuaataꞌitiira aꞌij sej yeꞌi tyuꞌutaxaj .
40010021	’ Aꞌatɨ pu hui hueꞌitzi cɨn tiꞌijxajtziꞌiran ɨ ruꞌihuaaraꞌa mej mi raajeꞌica . Ayaa pu cheꞌeta naꞌa teꞌeme ɨ yaꞌupuaaraꞌan hueꞌitzi pu huaꞌataaven ɨ ruyaujmuaꞌa . Majta maɨn ɨ yaujmuaꞌameꞌen , aɨ mu cheꞌeta manaꞌa ajhuiixɨꞌɨn . Ayaa mu tihuaꞌutaijta maj huaꞌucuiꞌini .
40010022	Majta ɨ tyaɨte naimiꞌi mu amuáꞌajcháɨraꞌa muaꞌajuꞌun maɨjna cɨmeꞌe saj naꞌastijreꞌe inyeetzi . Ajta aɨn ɨ tɨ tyaꞌutaviicueꞌi asta naꞌa cai nain tyeꞌentipuaꞌare , Dioj pu ruꞌiratuaasin aɨjna .
40010023	Matɨꞌɨj aꞌij puaꞌa aꞌamuaruura iiya chajtaꞌa , sataꞌaj caꞌanacan huiracɨɨnye . Sej si seij chajtaꞌa jetze aꞌutyarute . Ayaa nu tyajaꞌamueꞌixaateꞌe , satɨꞌɨj sáuj áꞌujhuaꞌanyeꞌen seij sajta seij jetze ɨ chajtaꞌana aꞌu maj aꞌuchaatɨme aɨme ɨ maj Israel jetze ajtyamaꞌacan , i nyaj nyajta tyaataꞌa jetze airaanye , nyaa nu xaa ya vaꞌacányejsin .
40010024	’ Aɨjna ɨ tɨ tihuaꞌamuaꞌate , eitzeꞌe pu ruxeꞌeve cai aɨme ɨ mej tyuꞌujmuaꞌate . Ajta , aɨjna tɨ tiꞌiraijteꞌe , eitzeꞌe pu ruxeꞌeve aɨjna cai aɨn tɨ ravaɨreꞌe .
40010025	Aɨj pu cɨn , ayan tyuꞌujxeꞌeveꞌe . Aɨjna tɨ tihuaꞌamuaꞌaten , cheꞌe aɨn ayan cheꞌeta naꞌa eenyeꞌen tɨj aɨjna tɨ tyuꞌujmuaꞌate . Ajta aɨjna tɨ tiꞌivaɨreꞌe , cheꞌe aɨn ajta ayan cheꞌeta naꞌa eenyeꞌen tɨj aɨjna tɨ tiꞌiraijteꞌe . Ayaa mu cheꞌeta manaꞌa áꞌamuaruuren muejmi aꞌij mej meri naaruu inyeetzi . Aꞌini ayaa mu meri naatamuáꞌa tɨ cɨmeꞌen yee : “ Muaa pej iꞌi Beelzebú aɨjna tɨ tihueꞌijteꞌe ɨ tiyaaruꞌuse ” , ayaa mu cheꞌeta manaꞌa áꞌamuaruuren muejmi , mɨ saj hui niꞌityaɨtestyamuaꞌa . Ee xaa nyaꞌu , majta mu eitzeꞌe aꞌij puaꞌa áꞌamuaruuren muejmi .
40010026	’ Aɨj xu cɨn , ca xu huaꞌatzɨɨnyaꞌa ɨ tyaɨte . Tiꞌitɨ tɨ aꞌij aviitziꞌi ɨ saj cɨn rajpueijtzi , Dioj pu raataseijrata me eijreꞌe , naꞌari tiꞌitɨ tɨ aꞌij tɨ ruꞌavaa ɨ saj cɨn tiꞌimuareꞌe , Dioj pu huaꞌutaꞌasin mej mi raamuaꞌaree .
40010027	Aɨjna ɨ nyaj áꞌamueꞌixaateꞌe aviitzi cɨmeꞌe , ayaa xu huarɨni , sataꞌaj raataxaj me eijreꞌe . Ajta ɨ nyaj áꞌamueꞌixaateꞌe xahuaaniꞌi cɨmeꞌe , ayaa xu raataxaj caꞌanin cɨmeꞌe , an xuꞌu ɨmɨ aꞌutyúu ɨ aꞌamuachiꞌi japua .
40010028	Caxu huaꞌatzɨɨnyaꞌa aɨme ɨ maj ruxaꞌaj tyaɨte cuiꞌica aꞌini camu raayɨꞌɨtɨ maj aꞌamuaxaijnyuꞌuca antipuaꞌariteꞌen . Ma sajta muan , aɨj xu xaa tzɨɨnyaꞌa aɨjna ɨ Dioj tɨ ayan raayɨꞌɨtɨ tɨ raꞌantipuaꞌariteꞌen mɨ sej seyan cheꞌeta raatyahueꞌiraꞌa . Ajta aɨ pu raayɨꞌɨtɨ tɨ raꞌantipuaꞌariteꞌen ɨ aꞌamuaxaijnyuꞌuca ɨ saj cɨn sauj ruuricaa ɨ taij jetze tɨ cai aꞌanaj aꞌamɨꞌɨni .
40010029	’ Ayaa pu huaꞌanajchi aɨme mɨ pinaꞌase , aꞌachu cumu sei tumin saɨj . Ayaa pu i een aɨjna ɨ aꞌamuayaꞌupua , aucheꞌe pu huaꞌachaꞌɨ mɨ pinaꞌase . Capu seij mɨꞌɨni ɨ pinaꞌa tɨ puaꞌa aɨn cai xɨ ayan tyuꞌutaxaj .
40010030	Dioj pu ajta ramuaꞌaree aꞌachu tɨ puaꞌamua cáuu ɨ aꞌamuacɨpua .
40010031	Aɨj pu cɨn , caxu tiꞌimuajca . Eitzeꞌe xu ruxeꞌeveꞌe ɨ Dioj jemi macai mɨ pinaꞌase .
40010032	’ Aꞌatɨ tɨ naꞌa tɨ ayan tyaꞌanxájta huaꞌa jemi ɨ tyaɨte aɨjna cɨmeꞌe yee nyaj nuꞌu nyaraꞌastijreꞌe nyaɨjna ɨ Jesús , ayaa nu hui cheꞌeta nyanaꞌa tyaꞌanxájta jemin ɨ tɨ ajta niꞌiyaꞌupua tajapua tɨ eꞌeseijreꞌe tɨ cɨmeꞌen yee aɨ pu xaꞌapɨꞌɨn huarɨj .
40010033	Ajta , aꞌatɨ tɨ ayan huaꞌa jemi ayan tyaꞌanxájta ɨ tyaɨte tɨ nuꞌu cai nyamuaꞌate , ayaa nu cheꞌeta nyanaꞌa tyaꞌanxájta jemin ɨ tɨ ajta niꞌiyaꞌupua , tajapua tɨ eꞌeseijreꞌe . Ayaa nu xaahui tiraataꞌixaateꞌesin tɨ cɨmeꞌen yee nyaj cai ramuaꞌate nyaɨjna ɨ aꞌatɨ .
40010034	’ Caxu seyan tiꞌimuajca ɨ nyaj nyaɨjna cɨn aꞌuveꞌeme mej mi rɨꞌɨ tyamuaꞌa naa titeetyaturan iiyan chaanaca japua . Canu nyaɨjna cɨn aꞌuveꞌeme mej mi rɨꞌɨ titeetyaturan tyamuaꞌa naa silu mej mi eꞌitaꞌa aꞌutácɨɨnye maɨjna cɨmeꞌe aꞌij nyaj rɨcɨ .
40010035	Ayaa nu nyaɨjna cɨn aꞌuveꞌeme tɨ ij aꞌatɨ autyejcheni tɨ raatyényaꞌusiꞌiteꞌen ɨ rutaata . Ajta aɨn tɨ tyamueij ɨ jɨitaꞌa , aɨ pu ajta raatyényaꞌusiꞌiteꞌesin ɨ runaana . Ayan cheꞌeta naꞌa tihuaꞌaruuren , ɨ jɨitaꞌa tɨ ari timuꞌu tɨ jɨitaꞌa ; aɨ mu huataujnyaꞌusiꞌiteꞌesin aɨme rumuunimuaꞌaca .
40010036	Aɨj mu cɨn , aɨ mu rajchaɨ́ɨraꞌa muaꞌajuꞌun ɨ seica aɨme ɨ ruxaꞌaj tyaɨtestyamuaꞌa .
40010037	’ Tɨ puaꞌa aꞌatɨ eitzeꞌe raxeꞌevaꞌa ɨ rutaata , ajta ɨ runaana cai inyeetzi , capu ayan tiraavijteꞌe tɨ aɨn nyeetzi jemi huatyaturan tɨj naꞌa rusen cɨmeꞌe . Ajta tɨ puaꞌa aꞌatɨ eitzeꞌe raxeꞌevaꞌa ɨ ruyauj tɨ tyaataꞌa , ajta tɨ jɨitaꞌa , tɨ puaꞌa eitzeꞌe raxeꞌevaꞌa cai inyeetzi , capu ajta ayan tiraavijteꞌe tɨ aɨn nyeetzi jemi seiraꞌa aꞌaraꞌani tɨj naꞌa rusen cɨmeꞌe .
40010038	Ajta , tɨ puaꞌa aꞌatɨ raxeꞌevaꞌa tɨ áꞌuchaꞌacanyeꞌen nyeetzi jamuan , cheꞌe aɨn huatauraꞌan tɨ rajpueijtzi aꞌaraꞌani nyenyuucajtzeꞌe , capu amɨn aꞌij tɨ puaꞌa huamɨꞌɨni ɨ curuu jetze . Naꞌari cai , capu ayan tyajaꞌureꞌenyejsin tɨ aɨn ayan huatyaturan nyeetzi jemi aꞌutɨ Dioj eꞌeseijreꞌe .
40010039	Tɨ puaꞌa aꞌatɨ tiꞌitesaꞌa tɨ ij cai huamɨꞌɨni , aucheꞌe pu xaa nyaꞌu mɨꞌɨni . Aij pu áꞌujɨsin ɨ ruxaijnyuꞌuca tɨ auj ruuricaa . Ma ajta , aɨn tɨ huatauraꞌan tɨ huamɨꞌɨni aɨjna cɨmeꞌe tɨ tyuꞌutavaɨ nyeetzi jetze maꞌacan , aɨ pu ajtahuaꞌa huatarujsin . Ratyauní ɨ ruxaijnyuꞌuca tɨ auj ruuri tɨj naꞌa rusen cɨmeꞌe .
40010040	’ Aɨjna ɨ aꞌatɨ tɨ amuaꞌancureꞌeviꞌitɨ u ruchiꞌita , aɨ pu ajta naꞌancureꞌeviꞌitɨ inyeetzi . Ajta , aɨjna ɨ tɨ naꞌancureꞌeviꞌitɨ inyeetzi , ayaa pu cheꞌeta naꞌa raꞌancureꞌeviꞌitɨ aɨjna tɨ nyajaꞌutaityacaꞌa .
40010041	Ajta aɨjna tɨ raꞌancureꞌeviꞌitɨ seij tɨ Dioj jetze maꞌacan tiꞌixaxaꞌa , ayaa pu cheꞌeta naꞌa tíꞌiracɨꞌɨti ɨ Dioj jemi tɨj ajta tíꞌiracɨꞌɨti aɨjna tɨ Dioj jetze maꞌacan tiꞌixaxaꞌa . Naꞌari , tɨ puaꞌa aꞌatɨ raꞌancureꞌeviꞌitɨn aꞌatɨ tɨ xaꞌapɨꞌɨn rɨcɨ , ayaa pu cheꞌeta naꞌa tiraacɨꞌɨti ɨ Dioj jemi tɨj ajta tiraacɨꞌɨti aɨjna ɨ aꞌatɨ tɨ xaꞌapɨꞌɨn rɨcɨ .
40010042	Ajta , tɨ puaꞌa aꞌatɨ raataꞌan cɨj caj ɨ jaj , vaasu tzajtaꞌa saɨj ɨ tevi tɨ cai tiꞌitɨj cɨn antyujmuaꞌaree , tɨ puaꞌa ayan tiraataꞌan aɨjna cɨmeꞌe tɨ aɨn tevi naꞌastijreꞌe , ayej tiꞌayajna , tiꞌitɨ pu tíꞌiracɨꞌɨti ɨ Dioj jemi .
40011001	Tɨꞌɨj Jesús raatapuaꞌajtacaꞌa tɨ huaꞌutaꞌixaa ɨ tɨ cɨn tihuéijca , aj pu i áꞌuraa . Aꞌayee pu aꞌaráꞌa chajtaꞌa aꞌɨmɨ aꞌu ma aꞌityachaatɨmee tɨ ij tihuaꞌumuaꞌaten , tɨ ij ajta tihuaꞌutaꞌixaateꞌen ɨ tyaɨte .
40011002	Ajta aɨjna ɨ Juan , au pu aꞌahuaꞌa aꞌanamiꞌihuacaꞌa . Aj pu i yáꞌumuaꞌareeriꞌi aꞌij tɨ Jesús rɨjcaa . Tɨꞌɨqui huaꞌutaityacaꞌa seica ɨ maj jamuan áꞌujhuaꞌanyaꞌa mej mi u yaꞌutyeeseij , majta mej mi tiraataihuaꞌu maɨjna ɨ Jesús .
40011003	Ayaa mu tiraataihuaꞌuriꞌi tɨcɨn : — ¿ Ni muaa paj paɨn pɨrɨcɨ paɨjna ɨ pej jee iꞌi Cɨriistuꞌu paj muaa iiyan ruxeꞌeveꞌe , paj nuꞌu yan vaꞌacáanyen ? Naꞌari cai , ¿ ni ayan tyuꞌujxeꞌeveꞌe tyej seij huachuꞌeveꞌen ?
40011004	Jesús pu ayan tyuꞌutanyúu tɨcɨn : — Sericu , sataꞌaj seyan tiraataꞌixaateꞌen saɨjna ɨ Juan aꞌij sej yeꞌi tiꞌiseij , sajta tiꞌinamua .
40011005	Sataꞌaj raataꞌixaateꞌen yee muꞌuri atanyéjnyeꞌe ɨ maj aracúcuꞌunijmaꞌacaa ; ajta yee muꞌuri a áꞌujhuaꞌan aɨme ɨ maj anacɨyáaxaviꞌijmaꞌacaa ruɨɨca jetze ; majta yee muꞌuri huarúj maɨjna cɨmeꞌe cuiꞌiniꞌiraꞌa tɨ tinyajxɨ ɨ huaꞌahueꞌiraꞌa jetze . Majta hui aɨme ɨ maj nacuxaitaracaꞌa , muꞌuri huiityajnamua . Majta seica , aɨme ɨ maj huacuii , muꞌuri ajtahuaꞌa manaꞌa huatarú . Nyajta tihuaꞌutaꞌixaateꞌesin aɨme ɨ maj cai aꞌij tiꞌijviicueꞌi ɨ nyuucari tɨ cɨn Dioj hueꞌiratuaasin .
40011006	Cheꞌe huaujtyamuaꞌaveꞌen aɨjna ɨ aꞌatɨ tɨ cai ruhuaritaꞌa huareꞌeyeꞌica inyeetzi jemi aɨjna cɨmeꞌe tɨ cai cheꞌe tyeꞌeviicueꞌi nyeetzi jemi .
40011007	Matɨꞌɨj aꞌucɨj aɨme ɨ maj Juan jamuan áꞌujhuaꞌanyaꞌa , Jesús pu autyejche tɨ tihuaꞌutaꞌixaateꞌen ɨ seica cɨmeꞌen aɨjna ɨ Juan . Ayan tɨcɨn : — ¿ Tiꞌitaani sanaꞌa u aꞌutyeeseij saujna u muꞌutzita ? ¿ Ni qui seyan tiraaseij ɨ huiini tɨ aaca raruꞌuxanteꞌe ? Caxu xaa nyaꞌu .
40011008	Tɨ puaꞌa sacai seyan huarɨj , ¿ tiꞌitaani sanaꞌa aꞌutyeeseij ? ¿ Ni aꞌatɨ saꞌutyeeseij tɨ tyaꞌucáavɨ reꞌenyeꞌen cɨmeꞌe ? Caxu xaa nyaꞌu , aꞌini xuꞌuri ramuaꞌaree tɨcɨn aɨme ɨ mej meyan reꞌenyeꞌen cɨn tyaꞌucáavɨ , au mu eꞌeche huaꞌachiꞌita ɨ rey .
40011009	Ari tɨ puaꞌa sacai seyan huarɨj , ¿ tiꞌitaani nyaꞌu ? ¿ Ni sacai seyan aɨn aꞌutyeeseij aꞌatɨ tɨ Dioj jetze maꞌacan tiꞌixaxaꞌa ? Ayaa nu tyajaꞌamueꞌixaateꞌe tɨ aɨn pueen tzɨteꞌe aɨjna ɨ Juan . Ayej xaa nyaꞌu tiꞌayajna , eihua pu eitzeꞌe vaꞌacan cɨn tiꞌityejvee aɨjna ɨ Juan cai saɨj tɨ ayaa naꞌa aɨjna cɨn tiꞌityejvee tɨ Dioj jetze maꞌacan tiꞌixaxaꞌa .
40011010	Aɨ pu aɨn pueen ɨ tɨ cɨmeꞌen raꞌaxa ɨ yuꞌuxari jetze . Tɨcɨn : Nyaa nu aꞌatɨ huataíti tɨ anajca mueetzi jemi mej mi rɨꞌɨ huaujruuren ɨ tyaɨte .
40011011	Ayaa nu tyajaꞌamueꞌixaateꞌe tzaahuatiꞌiraꞌa cɨmeꞌe huaꞌa tzajtaꞌa naijmiꞌi ɨ tyaɨte ɨ maj huanyej iiyan chaanaca japua , capu aꞌatɨ aꞌanaj tyeꞌentyajrupi tiꞌitɨj cɨmeꞌe tɨ eitzeꞌe veꞌe cai ɨ tɨ cɨn tiꞌityejvee aɨjna ɨ Juan . Ma ajta , aɨn tɨ eitzeꞌe cɨleꞌen cɨn tiꞌityejvee ɨ Dioj jemi , eitzeꞌe pu veꞌe aɨjna ɨ aꞌatɨ cai aɨjna ɨ Juan .
40011012	’ Tɨj naꞌa ajnaꞌɨmɨ tɨ tyuꞌuséijre aɨjna ɨ Juan , tɨ yu eꞌiréꞌenye , tyaɨte mu caꞌanyejri cɨn rahuauca mej mi maun aꞌutyarute ajna Dioj tɨ eꞌeseijreꞌe . Majta caꞌanyejri mu cɨn tíꞌityeseꞌe aɨme ɨ tyetyaca ɨ maj rucaꞌanye mej mi huatauraꞌan maɨjna cɨmeꞌe .
40011013	Aɨme ɨ maj Dioj jetze maꞌacan tiꞌixaxaꞌataꞌa , ajta aɨjna ɨ yuꞌuxari jetze tɨ Moisés tyaacan raꞌuyuꞌuxacaꞌa , naimiꞌi mu tyuꞌutaxajtacaꞌa aɨjna cɨmeꞌe ɨ Dioj tɨ nain japua tieꞌijta iiyan chaanaca japua . Maucheꞌe raaxajtacaꞌa hasta naꞌa cai ya huataseijre aɨjna ɨ Juan .
40011014	Ajta , tɨ puaꞌa seyan tityaꞌahuaujcaꞌanen saj ráꞌantzaahuateꞌen , aɨjna ɨ Juan , ai pu aɨn pueen aɨjna tɨ nuꞌu ruxeꞌeveꞌe tɨ ya uvéꞌenyen , aɨjna ɨ tɨ ayan antyahuaa tɨcɨn Elías .
40011015	Aɨme ɨ maj huityánajcaꞌamua , micheꞌe rɨꞌɨ tiraanamua .
40011016	’ ¿ Aꞌini nyanaꞌa tiraataxaj yee aꞌini meꞌen aɨme ɨ tyaɨte ɨ maj eijna ninyeꞌiraꞌa jetze yan huachaatɨme ijii ? Ayaa mu eꞌen matɨj ɨ tɨꞌɨrii ɨ maj vejriꞌi aꞌujti aꞌu maj tyajaꞌatua . Aɨ mu huaꞌatéjiꞌivihuaꞌa ɨ seica .
40011017	Meyan tɨcɨn : “ Tetyuꞌutacɨꞌɨsite sej si tyuꞌutyeenyeꞌen . Ma sajta cai , caxu tyuꞌutyeenye . Tyajta tu tyuꞌutáchuiicaꞌa ɨ chuiicari cɨmeꞌe ɨ maj cɨn tíꞌichuicaca tɨ puaꞌa seij huamɨꞌɨni , ma sajta , caxu saɨjna cɨn huataujxaamɨste . ”
40011018	Ayaa nu hui een cɨn neyan tyajaꞌamueꞌihuaꞌu aꞌini ayaa pu tiꞌirɨnyaca . Aɨjna ɨ Juan , ayaa pu mu aꞌuveꞌeme . Aɨ pu rúꞌitziꞌivaꞌacaa . Ajta capu rayaꞌacaꞌa ɨ nahuaj . Aɨj xu cɨn seyan tyuꞌutaxajtacaꞌa yee tiyaaruꞌu pu tzajtaꞌan seijreꞌe amɨjna mɨ tevi .
40011019	Nyajta eꞌeyan inyaa ya uveꞌenye , i nyaj nyajta tyaataꞌa jetze aꞌiraanye . Canu nyeꞌitziꞌivi . Nyajta rayaꞌaca ɨ nahuaj . Muan xu si seyan tiꞌinyaxa yee huapɨꞌɨ nu tiꞌicuaꞌaca , nyajta nuꞌu nyatahueiveꞌe , majta meyan nyaꞌamiincustyamuaꞌa pueen aɨme ɨ maj nuꞌu eihua ataꞌɨtzaꞌara ɨ Dioj jemi , majta aɨme ɨ maj huaꞌajijveꞌe ɨ mej tiꞌitɨꞌɨcɨca . Ayaa xu ramuaꞌaree tyej rɨꞌɨ me tityaumuámuaꞌaree aɨme jemi ɨ mej taꞌaráꞌastijreꞌe ityejmi .
40011020	Aj pu i Jesús autyejche tɨ huaꞌajtyaꞌaxɨꞌɨn aɨme ɨ maj maun antacháatɨmaꞌacaa aꞌu tɨ ayan tyajaꞌurɨj ɨ muáreꞌeriꞌiraꞌaraꞌan cɨmeꞌe muiꞌicaca ɨ maj cɨn rɨꞌɨ tyaꞌutaseij . Aɨ pu huaꞌajtyaꞌaxɨ seij ajta seij ɨ tyaɨtejraꞌa ɨ maj maun aꞌuchaatɨmaꞌacaa u chajtaꞌana jetze aꞌini camu autyajhuii maj saɨque tyuꞌumuaꞌati .
40011021	Ayan tɨcɨn : — Cheꞌe aꞌij tɨ naꞌa , muan mɨ sej Corazín eꞌeche . Cheꞌe aꞌij tɨ naꞌa , muan mɨ sej Betsaida eꞌeche . Tɨ puaꞌa neyan cheꞌeta nyanaꞌa huárɨniicheꞌen nyamuareꞌeriꞌiraꞌa cɨmeꞌe nyaujna u Tiro , nyajta nyaujna u Sidón , aꞌij nyej nyeri yeꞌi huarɨj nyamuareꞌeriꞌiraꞌa cɨmeꞌe muejmi jemi , mej miꞌi mu saɨque tyuꞌumuaꞌatíicheꞌen . Aɨ mu majta mej miꞌi raataséiratacheꞌen maɨjna cɨmeꞌe mej tyuꞌutyaujchejteꞌen xuꞌumuaviꞌin cɨmeꞌe , majta mej miꞌi nasi aváꞌujhuaꞌatyahuaꞌancheꞌe .
40011022	Ayaa nu tyajaꞌamueꞌixaateꞌe tɨ ayan teꞌeme ajna xɨcajraꞌa jetze tɨꞌɨj Dioj huaꞌaxɨjteꞌen matɨj manaꞌa puaꞌamua tyaɨtejraꞌa . Eitzeꞌe xu rajpueitzi xaꞌajuꞌun macai aɨme ɨ maj aun aꞌuchaatɨmaꞌacaa maujna u Tiro , majta maujna u Sidón .
40011023	Sajta muan mɨ sej Capernaum aꞌuchaatɨme , ¿ aꞌini tyajamuaꞌamitejteꞌe ? ¿ Ni qui ayan yee tyajamuaꞌamitejteꞌe saj nuꞌu rɨꞌɨ tiraataꞌa ɨ Dioj ? Caxu xaa nyaꞌu . Dioj pu pueijtzi amuaataꞌasin . Au xu aꞌutyaturaasin mɨꞌɨchite jamuan . Tɨ puaꞌa neyan cheꞌeta nyanaꞌa huárɨniicheꞌen nyaujna Sodoma aꞌij nyej nyeri tyuꞌuruu nyamuareꞌeriꞌiraꞌa cɨmeꞌe muejmi jemi , aujna u chajtaꞌa u Sodoma , aɨ pu auj eꞌetéericheꞌen tɨj naꞌa ajnaꞌɨmɨ tɨ yu eꞌireꞌenye .
40011024	Ma ajta , ayaa nu tyajaꞌamueꞌixaateꞌe , ajna xɨcajraꞌa tɨ jetzen Dioj huaꞌaxɨjteꞌen aɨme ɨ mej japuan aꞌuchaatɨme iiyan chaanaca japua , muan xu eitzeꞌe rajpueitzi xaꞌajuꞌun sajna , macai aɨme ɨ maj maun aꞌuchaatɨmaꞌacaa aujna tɨj naꞌa tɨ Sodoma eꞌejtyamaꞌacan .
40011025	Ajna xɨcajraꞌa jetze tɨ Jesús ayan tyuꞌutaxajtacaꞌa , aj pu i ayan raatyahuau ɨ ruyaꞌupua tɨcɨn : — Muaa ɨ paj nyeꞌiyaꞌupua , ɨ paj tieꞌijta paujna u tajapua , pajta iiyan chaanaca japua , rɨꞌɨ nu timuataꞌaca nyaɨjna cɨmeꞌe paj huaꞌutaꞌa mej mi yauꞌeitaa muaꞌaraꞌani aꞌij tɨ een mueetzi jemi aɨme ɨ maj cai eihua tyuꞌujmuaꞌate . Ma pajta , capaj peyan huaꞌutaꞌa mej mi yauꞌeitaa muaꞌaraꞌani aɨme ɨ maj támuaꞌaree , majta aɨme ɨ maj raayɨꞌɨtɨ .
40011026	A ni pijta , ayaa paj tiꞌijxeꞌevaꞌacaa muaa ɨ pej niꞌiyaꞌupua . — Ayaa pu tiraatyajhuau .
40011027	Aj pu i ajtahuaꞌa ayan tihuaꞌutaꞌixaa aɨme ɨ maj jamuan áꞌujhuaꞌanyaꞌa tɨcɨn : — Nain pu tinaatatui aɨjna tɨ niꞌiyaꞌupua mej mi raamuaꞌati tzaahuatiꞌiraꞌa cɨmeꞌe . Capu aꞌatɨ nyamuaꞌate nain cɨmeꞌe aꞌij nyej een silu aɨ tɨ niꞌiyaꞌupua , aɨ pu xaa nyamuaꞌate . Ajta , capu aꞌatɨ ramuaꞌate nain cɨmeꞌe ɨ tɨ niꞌiyaꞌupua silu inyaa i nyej yaujraꞌan pueen , nyaa nu xaa ramuaꞌate . Majta , aɨ mu ramuaꞌate aɨme ɨ tɨ huaꞌaraanajchi nyej tihuaꞌutaseijrateꞌen aꞌij tɨ een .
40011028	’ Sataꞌaj ye veꞌereꞌenyen inyeetzi jemi , satɨj sanaꞌa puaꞌamua muan , mɨ saj cuaꞌana saɨjna cɨmeꞌe ɨ saj rahuauca saj rɨꞌɨ tiraataꞌan ɨ Dioj , sajta saɨjna cɨn tiꞌityeseꞌen ɨ sej raꞌaraꞌastijreꞌen nain cɨmeꞌe . Nyaa nu xaa amuaataꞌasin saj huaujsaꞌupeꞌen .
40011029	Sataꞌaj tyeꞌentyarute saɨjna cɨmeꞌe ɨ nyaj cɨn tyajaꞌamueijcateꞌe . Sajta tyuꞌurɨꞌɨren inyeetzi jemi , aꞌini nyaa nu nyaɨn pueen saɨj tɨ iꞌi muaꞌacan , canu nyajta aꞌantzaahuateꞌe . Tɨ puaꞌa seyan ye veꞌereꞌenyen inyeetzi jemi , nyaa nu amuaataꞌasin saj rɨꞌɨ huarɨni ɨ aꞌamua tzajtaꞌa .
40011030	Capu muareꞌeri saj raanaijmiꞌireꞌen saɨjna cɨmeꞌe ɨ nyaj cɨn amuaataꞌasin . Ajta , ɨ nyaj cɨn tyajaꞌamueijcateꞌe , capu ajta muareꞌeri sej seyan huarɨni aꞌij nyej tiꞌijxeꞌeveꞌe . — Ayaa pu tihuaꞌutaꞌixaa aɨjna ɨ Jesús .
40012001	Ajta ajnaꞌɨmɨ ayaa pu tyujuꞌurɨj . Au pu aumaꞌaca ɨ Jesús aꞌitaꞌa ɨ viꞌiraꞌajapua . Aj pu pɨtiꞌirɨjcaa aꞌanaj xɨcajraꞌa maj jetzen rusaꞌupi . Majta maɨn ɨ maj Jesús jamuan áꞌujhuaꞌanyaꞌa , aɨ mu meri eihua tajcucaꞌa . Aj mu mi autyajhuii maj raꞌantitzaanaxɨꞌɨn atzi tiꞌitɨ tɨ triigu jetze maꞌacan . Majcuaꞌa maɨjna ɨ atzi .
40012002	Majta maɨn ɨ mej jee iꞌi fariseos , matɨꞌɨj huaꞌuseij mej meyan rɨjcaa , aj mu mi meyan tiraataꞌixaa maɨjna ɨ Jesús tɨcɨn : — Casiꞌi , ayaa mu hui rɨcɨ aɨme ɨ maj mueetzi jamuan áꞌujhuaꞌan . Ayaa mu rɨcɨ aꞌij tɨ cai tyuꞌutaꞌaca tɨ aꞌatɨ ayan rɨjca ɨ xɨcajraꞌa aꞌanaj me jetzen rusaꞌupi .
40012003	Aj pu i Jesús ayan tihuaꞌutaꞌixaa aɨme ɨ fariseos tɨcɨn : — ¿ Ni sacai muan aꞌanaj raꞌujijve ɨ yuꞌuxari jetze aꞌij tɨ yeꞌi huarɨj aɨjna ɨ David tyaacan tɨꞌɨj huataꞌicuatacaꞌa , majta ɨ maj jamuan áꞌujhuaꞌanyaꞌa ?
40012004	Au pu aꞌutyajrupi u teyujtaꞌa , ɨ tɨ jee chiꞌiraꞌan pueen ɨ Dioj . Ajta eꞌeyan aɨ pu raacuaa aɨjna ɨ pan ɨ maj Dioj huatámuaɨꞌɨvejte , majta aɨme ɨ maj jamuan áꞌujhuaꞌanyaꞌa , aɨ mu majta raacuaa . Aɨjna ɨ pan , aɨ muꞌu racuaꞌaca aɨme ɨ mej tiꞌivaɨreꞌe maujna teyujtaꞌa . Capu amɨn aꞌij , capu tiꞌitɨj cɨn autyajturaa aɨjna ɨ David .
40012005	¿ Caꞌɨn ni sacai aꞌanaj raꞌujijve aꞌij tɨ tiraꞌuyuꞌuxacaꞌa ɨ yuꞌuxari jetze aɨjna ɨ Moisés tyaacan maj nuꞌu aɨme ɨ mej títyetyáꞌupuꞌu u teyujtaꞌa , aɨ mu tiꞌivaɨreꞌe ajna xɨcajraꞌa me jetzen rusaꞌupi ? Ma majta , camu tiꞌitɨj cɨn aꞌatura ɨ Dioj jemi maɨjna cɨmeꞌe .
40012006	Ayaa nu tyajaꞌamueꞌixaateꞌe . Inyaa , i nyej ya huaca muejmi jemi , eitzeꞌe nu vaꞌacan cɨn tiꞌityejvee macai aɨme ɨ mej títyetyáꞌupuꞌu teyujtaꞌa .
40012007	Caxu aꞌatzu yauꞌeitaa xaꞌaraa aꞌij tɨ huataujmuaꞌa aijna tɨ ayan tyeꞌeyuꞌusiꞌi ɨ yuꞌuxari jetze tɨ cɨmeꞌen yee Dioj tɨ raataxajtacaꞌa tɨcɨn : “ Ayaa nu tiꞌijxeꞌeveꞌe mej mi huaꞌancuꞌuvajxɨꞌɨn ɨ ruxaꞌaj tyaɨte . Canu raxeꞌeveꞌe mej tyuꞌutamuaɨꞌɨvajta . ” Naꞌari cai , tɨ puaꞌa seyan tiyauꞌeitaa xáꞌaraꞌaníicheꞌen , caxu seyan tihuaꞌuxájtziꞌirancheꞌe aɨme ɨ maj cai tiꞌitɨj cɨn autyajturaa .
40012008	Aɨj pu cɨn , inyaa i nyaj nyajta tyaataꞌa jetze aꞌiraanye , ayaa nu een cɨn antinmuaꞌaree nyajta nyaijna xɨcajraꞌa aꞌanaj mej jetzen rusaꞌupi .
40012009	Aj puꞌi Jesús áꞌuraa . Tɨꞌɨqui aun teyujtaꞌa aꞌutyajrupi .
40012010	Au pu saɨj aꞌutyavaacaꞌa tɨ anácɨyaaxaracaꞌa ɨ rumuajcaꞌa jetze . Majta maɨn ɨ fariseos , aɨ mu majta aꞌutyáuucaꞌa . Aɨ mu rahuaucaꞌa aꞌij mej yeꞌi tiraaxajtziꞌi ɨ Jesús . Aɨj mu cɨn meyan tiraataihuaꞌuriꞌi maɨjna ɨ Jesús . Meyan tɨcɨn : — ¿ Ni cai rɨꞌɨri tyej teyan tiraahuaateꞌen saɨj tɨ tiꞌicuꞌi ajna xɨcajraꞌa tyej jetzen tasaꞌupi ?
40012011	Aj pu i Jesús ayan tihuaꞌutaꞌixaa tɨcɨn : — Tɨ puaꞌa seij aꞌatɨ canyaꞌa ticɨitzi , tɨ puaꞌa aɨn canyaꞌa atyejveti taꞌatyacun ajna matɨꞌɨj puaꞌa rusaꞌupi , ¿ ni cai ayan rɨni ɨ aꞌatɨ tɨ u áꞌumeꞌen tɨꞌij raꞌitaján ? Ee xaa , ayaa xu cheꞌeta sanaꞌa rɨcɨ , muan .
40012012	Eecan pu eitzeꞌe tiꞌivaɨreꞌe seij ɨ tevi cai ɨ canyaꞌa . Aɨj pu cɨn íꞌirɨni tɨ aꞌatɨ ayan tiꞌitɨ cɨn rɨjca ɨ tɨ iꞌi xaꞌapɨꞌɨn ajna matɨꞌɨj puaꞌa rusaꞌupi .
40012013	Aj pu i Jesús ayan tiraataꞌixaa aɨjna tɨ anacɨyaaxaraꞌa ɨ rumuajcaꞌa jetze tɨcɨn : — Huatátzaarachi muaꞌamuajcaꞌa . Aj pu i aɨ pu raatatzaaracaꞌa ɨ rumuajcaꞌa . Cɨmeꞌen puꞌu ayan huarɨj , aj pu i nain cɨn huaruj . Ayaa pu éenyaꞌa aꞌaraa reꞌenyeꞌen tɨj ɨ saɨj ɨ rumuajcaꞌa .
40012014	Matɨꞌɨj mi huiiraacɨ aɨme ɨ fariseos . Aj mu mi autyajhuii maj raaxaꞌapɨꞌɨntareꞌen aꞌij mej yeꞌi huarɨni mej mi raajeꞌica ɨ Jesús .
40012015	Tɨꞌɨj aɨn huámuaꞌareeriꞌi aɨjna ɨ Jesús aꞌij mej tiraaxaꞌapɨꞌɨntarej , aɨ pu huiirajraa aujna . Eihua mu tyaɨte muaꞌucɨj jamuan . Ajta aɨjna ɨ Jesús , naijmiꞌica pu tyuꞌuhuaa ɨ mej tíꞌicucuiꞌicaa .
40012016	Ajta ayan tihuaꞌutaij mej mi cai raxajta yee aꞌatɨ tɨ pɨrɨcɨ .
40012017	Ayaa pu raaruu ɨ Jesús tɨ ij aráurasten aꞌij tɨ ajmiꞌi tyuꞌutaxajtacaꞌa aɨjna ɨ Isaías tyaacan , ɨ tɨ tiꞌixaxaꞌataꞌa ɨ Dioj jetze maꞌacan .
40012018	Ayan tɨcɨn : Ai pu aɨn pueen ɨ tɨ nyevaɨreꞌe inyeetzi . Nyaa nu raꞌantihuau . Ai pu aɨn pueen ɨ nyaj raxeꞌeveꞌe , ajta rɨꞌɨ pu tinataꞌaca . Nyaxaijnyuꞌuca nu huataíti tɨ áꞌumeꞌen aɨjna jamuan , ajta aɨ pu tihuaꞌutaꞌixaateꞌesin aɨme ɨ maj cai Israel jetze ajtyamaꞌacan tɨ tihuaꞌacɨꞌɨti nainjapua ɨ tɨ iꞌi xaꞌapɨꞌɨn nyeetzi jemi .
40012019	Capu ajta aɨn ruhuavíiraꞌa aꞌame ; capu ajta jiihua aꞌame . Camu ranamuajran tɨ tiꞌixaata aꞌame ajna caaye jetze .
40012020	Capu huaꞌutamuareꞌeristeꞌesin aɨme ɨ mej huapɨꞌɨ tirajpueijtzicaꞌa tɨj piꞌista maj raꞌaveꞌetzi nainjapua . Capu huapɨꞌɨ pueijtzi huaꞌutaꞌasin ɨ maj cai cheꞌe teꞌeviicueꞌi aɨme ɨ mej meyan eꞌen tɨj taij tɨ cɨj caj áꞌataꞌa . Aɨ pu huaꞌa japua huatanyuusin asta naꞌa cai tyuꞌutyamueꞌitɨn aɨjna cɨmeꞌe tɨ naijmiꞌica ruxaꞌaj tyuꞌutaijteꞌen .
40012021	Majta matɨj manaꞌa puaꞌamua ɨ tyaɨtejraꞌa ɨ mej yan japuan seijreꞌe iiyan chaanaca japua , naimiꞌi mu tiꞌichuꞌeveꞌen nyuucajtzeꞌen .
40012022	Matɨꞌɨj mi seij mu aꞌaraaviꞌitɨ ɨ Jesús jemi tɨ tiyaaruꞌu tzajtaꞌan seijraꞌacaa . Aɨj pu cɨn cai atanyeericaꞌa , ajta cai tyaꞌanrɨꞌɨrajcaa aɨjna ɨ aꞌatɨ . Tɨꞌɨqui Jesús tiraahuaa tɨꞌij tyaꞌanrɨꞌɨraa aꞌaraꞌani , ajta tɨꞌij huityanamuaaraꞌa aꞌaraꞌani .
40012023	Majta maɨn ɨ tyaɨte , naimiꞌi mu rɨꞌɨ tyaꞌutaseij . Meyan tɨcɨn : — ¿ Ni qui amɨ aɨn pueen aɨjna ɨ huaacɨxaꞌaraꞌan aɨjna ɨ David tyaacan ?
40012024	Majta maɨn ɨ fariseos , matɨꞌɨj raanamuajriꞌi , ayaa mu tyuꞌutaxajtacaꞌa tɨcɨn : — Amɨjna mɨ aꞌatɨ , Beelzebú pu jetzen araujcaꞌanye tɨꞌij ayan huaꞌutamuariteꞌen aɨme ɨ tiyaaruꞌuse , aɨme ɨ tɨ ajta Beelzebú tihueꞌijteꞌe .
40012025	Ajta aɨjna ɨ Jesús , aɨ pu ramuaꞌareeracaꞌa aꞌij mej tiꞌimuaꞌatzɨjcaꞌa . Aj pu i ayan tihuaꞌutaꞌixaa tɨcɨn : — Tɨ puaꞌa aɨme ɨ maj maun seij chuejraꞌa japua aꞌuchaatɨme eꞌitaꞌa maꞌutacɨɨnye , tɨ puaꞌa meyan huarɨni aj mu mi huatyényaꞌuseꞌesin , ajta aɨjna ɨ chuejraꞌa , capu cheꞌe aꞌateeri . Ajta tɨ puaꞌa meyan cheꞌeta manaꞌa eꞌitaꞌa aꞌutácɨɨnye aɨme ɨ mej seij japua ɨ chajtaꞌa aꞌuchaatɨme , naꞌari tyaɨtyestyamuaꞌameꞌen seij ɨ aꞌatɨ , camu cheꞌe aꞌateere .
40012026	Ayaa pu cheꞌeta naꞌa een , tɨ puaꞌa aɨn Satanás huaꞌutamuariteꞌen ɨ rutyaɨtestyamuaꞌa , tɨ puaꞌa majta meyan huaꞌutyenyaꞌusiꞌiteꞌesin ɨ rutyaɨtestyamuaꞌa , aɨ pu ajta cai cheꞌe aꞌateere , silu teꞌentipuaꞌariteꞌesin .
40012027	Ari inyaa , tɨ puaꞌa neyan yee Beelzebú nu jetze arancaꞌanye nyej huaꞌutamuariteꞌen ɨ tiyaaruꞌu , ¿ ni tzaa meyan cheꞌeta manaꞌa Beelzebú jetze rucaꞌanye aɨme ɨ aꞌamuaxáꞌa tyaɨte mej mi meyan cheꞌeta manaꞌa huaꞌutamuariteꞌen ? Aɨme ɨ aꞌamuaxáꞌa tyaɨte mu meyan raataxaj yee muan xu sajta seyan rɨcɨ saɨjna cɨmeꞌe aꞌij sej tinaaxajtziꞌi .
40012028	Naꞌari cai , tɨ puaꞌa neyan nyaɨjna jetze arancaꞌanye ɨ xaijnyuꞌucaraꞌaraꞌan ɨ Dioj , nyej ni tiyaaruꞌu huatamuariteꞌen , puꞌuri ajna tyajaꞌureꞌenye tɨ Dioj tyuꞌutaijta ɨ aꞌamua tzajtaꞌa .
40012029	’ Ajta , tɨ puaꞌa aꞌatɨ raxeꞌevaꞌa tɨ tiraanahueꞌi tiaꞌaraꞌan a taꞌache ɨ aꞌatɨ tɨ rucaꞌanye , ayaa pu ruxeꞌeveꞌe tɨ anacaican raꞌatyajɨ́ꞌɨqueꞌen aɨjna tɨ rucaꞌanye . Aj pu i xaa rɨꞌɨri tɨ aꞌutyarute a aꞌutɨ eꞌeche tɨ ij tiraanahueꞌi .
40012030	’ Aɨjna tɨ cai nya jamuan aꞌuchaꞌacan , aɨ pu nyejchaɨreꞌe . Ajta , aɨn tɨ cai huaꞌajsáꞌɨri ɨ tyaɨte nyeetzi jemi , aɨ pu huaréꞌityaca .
40012031	’ Aɨj nu cɨn , ayaa nu tyajaꞌamueꞌixaateꞌe tɨ ayan tiꞌayajna aɨjna cɨmeꞌe ɨ tyetyaca . Iꞌirɨꞌɨri tɨ tihuaꞌutauuniꞌi naijmiꞌica ɨ maj cɨn autyajturaa ɨ Dioj jemi , ajta naijmiꞌica jemi ɨ mej aꞌij puaꞌa tiꞌixa . Aru tɨ puaꞌa aꞌij puaꞌa tiꞌixajta aɨjna jetze ɨ xaijnyuꞌucaraꞌaraꞌan ɨ Dioj , capu xaa nyaꞌu aꞌanaj tiraatauuniꞌira aɨjna .
40012032	Aꞌatɨ tɨ naꞌa tɨ ayan aꞌij puaꞌa tíꞌinyaxajta inyeetzi i nyaj nyajta tyaataꞌa jetze aꞌiraanye , aɨ pu xaa tiraatauuniꞌira . Ma ajta , aꞌatɨ tɨ naꞌa tɨ aꞌij puaꞌa tiꞌixajta aɨjna ɨ xaijnyuꞌucaraꞌaraꞌan ɨ Dioj , capu aꞌanaj tiraatauuniꞌira , silu aɨ pu ruꞌityáꞌa aꞌame nain xɨcaj tzajtaꞌa tɨ yu aꞌucaꞌitɨ aꞌame para rusen cɨmeꞌe .
40012033	’ Tɨ puaꞌa hui tiꞌireꞌen ɨ cɨye , reꞌenyeꞌen pu tacaꞌa , ajta tɨ puaꞌa cai reꞌen ɨ cɨye , capu reꞌenyeꞌen tacaꞌa . Ayaa xu een cɨn ramuaꞌareera tɨ puaꞌa cɨye reꞌenyeꞌen nusu cai saɨjna cɨmeꞌe aꞌij tɨ́ éꞌenyeꞌen taaca .
40012034	Muan xu seijna jetze huanye aɨjna ɨ cuꞌucuꞌu tɨ tiꞌihueꞌitaca , aꞌini huapɨꞌɨ xu aꞌij puaꞌa tiꞌityetyaɨte . Capu xaa nyaꞌu aꞌij tiꞌirɨꞌɨri sej seyan tiꞌitɨ huataxaj aꞌij tɨ tiraavijteꞌe . Ayaa puꞌu aꞌini saɨj pu ayan tiꞌixaxaꞌa aꞌij tɨ ayan tiꞌimuaꞌatze ɨ rutzajtaꞌa .
40012035	Ajta aɨn tɨ rɨꞌɨ tiꞌitevi , aɨ pu ayan tiꞌixaxaꞌa ɨ tɨ iꞌi xaꞌapɨꞌɨn cɨmeꞌe aꞌini ruꞌumuaꞌaree ɨ rutzajtaꞌa eihua ɨ tɨ iꞌi xaꞌapɨꞌɨn . Ayan cheꞌeta naꞌa , ɨ tɨ aꞌij puaꞌa tiꞌitevi , aɨ pu aꞌij puaꞌa tiꞌixaxaꞌa aꞌini eihua pu ruꞌumuaꞌaree ɨ rutzajtaꞌa ɨ tɨ aꞌij puaꞌa een .
40012036	Ayaa nu tyajaꞌamueꞌixaateꞌe tɨ ayan teꞌeme ajna xɨcajraꞌa tɨ jetzen Dioj huaꞌaxɨjteꞌen matɨj manaꞌa puaꞌamua yan aꞌuchaatɨme iiyan chaanaca japua . Ayaa pu ruxeꞌevaꞌa aꞌame mej meyan tyuꞌutyetzaahuateꞌen ɨ Dioj jemi nain ɨ maj cɨn tyuꞌutaxajtacaꞌa chaꞌa manaꞌa seij majta seij .
40012037	Dioj pu rɨꞌɨ tiꞌimuaxaꞌapɨꞌɨntareꞌe aɨjna cɨmeꞌe aꞌij paj tiꞌixaxaꞌataꞌa , naꞌari cai , aɨ pu muaꞌaxɨjteꞌen aɨjna cɨmeꞌe aꞌij paj tiꞌixaxaꞌataꞌa .
40012038	Aj mu mi maɨn ɨ fariseos , majta aɨme ɨ mej tyuꞌujmuaꞌate ɨ yuꞌuxari jetze , aɨ mu meyan tiraataꞌixaa tɨcɨn : — Maeestru , ayaa tu tiꞌijxeꞌeveꞌe pej tiꞌitɨ taataseijrateꞌen ɨ tyaj cɨn raamuaꞌaree tɨ uteꞌe eꞌemaꞌacan ɨ Dioj jemi aꞌij pej yeꞌi rɨcɨ .
40012039	Aj pu i Jesús ayan tihuaꞌutaꞌixaa tɨcɨn : — Aɨme i tyaɨtejraꞌa ɨ maj aꞌij puaꞌa tiꞌityetyaɨte , ayaa mu tiꞌinyahuavii nyej tiꞌitɨ huaꞌutaseijrateꞌen ɨ maj cɨn rɨꞌɨ tyaꞌutaseij mataꞌaj nuꞌu raamuaꞌaree nyaj Dioj jetze arancaꞌanye . Ayaa mu cheꞌeta manaꞌa rɨcɨ tɨj ɨ aꞌatɨ tɨ ruꞌɨj ma uurai . Canu tiꞌitɨ huaꞌutaseijrateꞌesin silu ai nuꞌu aꞌij tɨ tiraaruu aɨjna ɨ Jonás tyaacan , aɨjna tɨ tiꞌixaxaꞌataꞌa ɨ Dioj jetze maꞌacan .
40012040	Tɨꞌɨj aɨjna ɨ Jonás aun eꞌejve aꞌu tɨ aunyee ɨ hueꞌi , aɨ pu hueꞌi yáꞌunyɨjcua . Au pu u eꞌetee hueica xɨcaj tzajtaꞌa , ajta hueica tɨcaꞌari tzajtaꞌa tɨ arajca ɨ ucaaraꞌan tzajtaꞌa aɨjna ɨ hueꞌi tɨ yáꞌunyɨjcua . ’ Ayaa pu cheꞌeta naꞌa tiꞌinyaruuren inyeetzi i nyaj nyajta tyaataꞌa jetze aꞌiraanye . Au nu aracaꞌitɨ naꞌame chuej tzajtaꞌa hueica xɨcaj tzajtaꞌa , nyajta hueica tɨcaꞌari tzajtaꞌa .
40012041	Ayaa nu hui tyajaꞌamueꞌixaateꞌe , ajna xɨcajraꞌa tɨ jetzen Dioj jamuáꞌaxɨjteꞌen yee xaꞌapɨꞌɨn xu huarɨj nusu yee caxu xaꞌapɨꞌɨn huarɨj , aɨme ɨ maj u Nínive eꞌechajcaꞌa , aɨ mu aun aꞌutyáhuiixɨꞌɨsin muejmi jamuan , majta tyajaꞌamuaxaꞌapɨꞌɨntariꞌireꞌen muan mɨ sej uꞌuche ijii . Ayaa pu teꞌeme aɨjna cɨmeꞌe ɨ maj saɨque tyuꞌumuáꞌa aɨme ɨ maj Nínive eꞌechajcaꞌa matɨꞌɨj raanamuajriꞌi aꞌij tɨ tyuꞌutaxajtacaꞌa maɨjna ɨ Jonás tyaacan . Me nyajta inyaa , i nyaj ya huaca muejmi jemi , eitzeꞌe nu vaꞌacan cɨn tiꞌityejvee cai aɨjna ɨ Jonás tyaacan . Ma sajta muan , caxu naꞌaraꞌastijreꞌesin inyeetzi .
40012042	Ajta hui , aɨjna ɨ jɨitaꞌa tyaacan tɨ ajmiꞌi tiꞌijtacaꞌa úute pujmeꞌen , aɨ pu ajta huatyechaxɨjsin muejmi jemi , ajta aɨ pu ajta tyajaꞌamuaxaꞌapɨꞌɨntariꞌireꞌen muan , mɨ sej uꞌuche ijii ajna xɨcajraꞌa jetze mej jeeviꞌihuan ɨ tyaɨte . Ayaa pu teꞌeme aɨjna cɨmeꞌe tɨ aɨn aꞌɨmɨ aꞌuveꞌeme tɨꞌij ayan raanamua aɨjna ɨ Salomón tyaacan tɨ nuꞌu huapɨꞌɨ rɨꞌɨ me tyaúmuaꞌaree . Me nyajta inyaa , i nyaj ya huaca muejmi jemi , eitzeꞌe nu vaꞌacan cɨn tiꞌityejvee cai aɨjna ɨ Salomón tyaacan . Ma sajta muan , caxu naꞌaráꞌastijreꞌen inyeetzi . — Ayaa pu tihuaꞌutaꞌixaa aɨjna ɨ Jesús .
40012043	Ajta ayaa pu tyuꞌutaxajtacaꞌa aɨjna ɨ Jesús tɨcɨn : — Tɨ puaꞌa seij xaijnyuꞌucari tɨ tyúꞌujxanaꞌacɨreꞌe , tɨ puaꞌa huiirajraꞌani tzajtaꞌan seij ɨ tevi , aɨ pu áꞌuchaꞌacanyaꞌa aꞌame tɨ rahuauhuau aꞌu tɨ aꞌuhuáchi tɨꞌij huaujsaꞌupeꞌen . Tɨꞌɨj cai ratyauveꞌen , ayaa pu tiꞌimuaꞌatzi tɨcɨn :
40012044	“ Nicheꞌe huaraꞌaraꞌani nyahuaritaꞌa u niche aꞌu nyaj aꞌarajraa . ” Tɨꞌɨj aveꞌereꞌenyén , ayaa pu eenyeꞌen tyauni aɨjna ɨ aꞌatɨ , tɨ naa uhueꞌenyaꞌa aꞌame ɨ tzajtaꞌan . Cu xuee maj mauchan uhuareꞌichaꞌutacaꞌa u chiꞌita , majta naa rɨꞌɨ ruꞌuhuáruu .
40012045	Aj pu i aɨn ɨ xaijnyuꞌucari , aɨ pu hui huajaꞌuveꞌeviꞌitɨ ɨ seica , ɨ maj arahuaꞌapua araꞌase , aɨme ɨ maj eitzeꞌe aꞌij puaꞌa eꞌen cai ɨ saɨj . Aj mu mi utyarute naimiꞌi mej mi maun huatyáꞌa muaꞌaraꞌani maɨjna tzajtaꞌa ɨ tevi . Ajta eꞌeyan , ayan tyeꞌiráame tɨ eitzeꞌe aꞌij puaꞌa eenyaꞌa aꞌaraꞌani aɨjna ɨ tevi cai tɨj ajmiꞌi eenyaꞌa . Ayaa pu tihuaꞌacɨꞌɨti aime i mej aꞌij puaꞌa tiꞌityetyaɨte ɨ maj uꞌuche ijii .
40012046	Aucheꞌe pu tiꞌixáatacaa aɨjna ɨ Jesús matɨꞌɨj maun aꞌaráꞌa aɨjna ɨ naanajraꞌan , majta ɨ ihuaamuaꞌameꞌen . Aa mu aꞌutyahuiixɨ puaꞌaque . Mejxeꞌevaꞌacaꞌa maj tyuꞌutaxaj jamuan .
40012047	Aj pu i seij ayan tiraataꞌixaa aɨjna ɨ Jesús tɨcɨn : — A mu puaꞌaque aꞌutyáu aꞌanaana , majta aꞌihuaamuaꞌa . Mámuahuauhuau maj nuꞌu tyuꞌuxáj aꞌa jamuan .
40012048	Aj pu i ayan tyuꞌutanyúu aɨjna ɨ Jesús tɨcɨn : — ¿ Aꞌataani maj pueen ninaana , nusu nyeꞌihuaamuaꞌa ?
40012049	Aj pu i rumuajcaꞌa cɨn huaꞌutaseijra ɨ mej aꞌatacáitɨmee . Ayaa pu tihuaꞌutaꞌixaa tɨcɨn : — Ai mu aɨn pueen ɨ mej jee ninaana pueen naꞌari nyeꞌihuaamuaꞌa .
40012050	Ayaa puꞌu hui tiꞌen , aꞌini aꞌachu maj puaꞌamua meyan rɨcɨ aꞌij tɨ tiꞌijxeꞌeveꞌe ɨ Dioj , ai mu aɨn pueen ɨ mej jee ninaana nusu nyeꞌihuaamuaꞌa . Yaa puꞌu .
40013001	Ajna xɨcajraꞌa jetze , Jesús pu huiirajraa u chiꞌita . Au pu aꞌaráꞌa ajna tɨ aꞌavastɨme ɨ jaj . Aa pu aꞌutayeijxɨ .
40013002	Aj mu mi eihua ajtyáxɨɨracaꞌa ɨ tyaɨte aꞌu tɨ aꞌij eenyaꞌa . Tyamuaꞌa mu tiꞌitamuiꞌicaa ɨ tyaɨtye . Aɨj pu cɨn atyajraa baarcu jetze tɨ aataꞌa aꞌacávaꞌacaa . Au pu i aꞌaracatii . Majta maɨn ɨ tyaɨte , aa mu aꞌucaitɨmaꞌacaa aꞌapueiri jetze cumu tɨ huaꞌujaꞌusi ɨ jaj .
40013003	Ajta eꞌeyan tihuaꞌajmuáꞌate seij nyuucari cɨmeꞌe . Ayan tɨcɨn : — Aꞌatɨ hui tɨ tiꞌihuastyahuaꞌa , u pu aꞌumej tɨ tyajaꞌahuasteꞌen .
40013004	Aa pu aumaꞌaca ratáhuaꞌanáa imueꞌeri . Seica pu i imueꞌeri juye jetze huavatzɨ́jraa . Aj mu mi pinaꞌase utyaꞌɨmɨ avaꞌacanyáa , maraaraꞌajeꞌipɨ .
40013005	Ajta seica pu huavatzɨ́jraa tetej tzajtaꞌa aꞌu tɨ cai eihua chuej áꞌuca . Aj puꞌi huaraꞌahuaa , aꞌini capu huatyetyee ɨ chuej tɨ ucarutixɨꞌɨn ɨ naanaꞌaraꞌan . Tɨꞌɨj huaraꞌapɨstacaꞌa ɨ chuej , aj pu i caꞌanacan ajnyej ɨ imueꞌeri .
40013006	Ajta tɨꞌɨj u eꞌireꞌenye ɨ xɨcaj , aj puꞌi huaraꞌahuaa ɨ xɨcaj cɨmeꞌe ɨ tɨ huanyej . Aj pu cɨn jij huaraꞌahuaa aꞌini capu ajtanáanaꞌamaꞌacaa .
40013007	Ajta seica ɨ imueꞌeri , au pu aꞌuvatzɨ́jraa aꞌu tɨ aꞌutzicareꞌejmee . Tɨꞌɨj aɨn tzicareꞌe huavaujse , aɨ pu i raꞌavaꞌana ɨ tɨ tiꞌihuastiꞌihuacaꞌa . Aɨj pu cɨn cai huácɨɨracaꞌa .
40013008	Aru seica pu huavatzɨ́jraa aꞌu tɨ aꞌuréꞌen ɨ chuej . Aɨ pu xaa i ajnyej . Tɨꞌɨqui huavaujse . Tyamuaꞌa puꞌi tyuꞌucɨɨracaꞌa . Seica pu imueꞌeri , ayan airajraa tɨ huacɨɨracaꞌa seij ajta seij tɨ ajnyej aꞌachu cumu anxɨte ɨ atzi tɨ cátéꞌetejmaꞌacaa . Ajta seica , ayan tyuꞌucɨɨracaꞌa aꞌachu cumu hueicate . Ajta seica , seite japuan tamuaamuataꞌa pu cátéꞌetejmaꞌacaa seij ajta seij .
40013009	Mɨ saj huitánajcaꞌamua , xaanamuajriꞌi hui tyamuaꞌa naa .
40013010	Aj mu mi ajtyáxɨɨracaꞌa a vejliꞌi jemin ɨ Jesús aɨme ɨ maj jamuan áꞌujhuaꞌanyaꞌa . Aj mu mi meyan tiraataihuaꞌuriꞌi tɨcɨn : — ¿ Aꞌini een cɨn peyan tihueꞌixaateꞌe ɨ tyaɨte nyuucari cɨmeꞌe tɨ cai aꞌatɨ yauꞌeite ?
40013011	Aj pu i ayan tyuꞌutanyúu tɨcɨn : — Muejmi pu Dioj tyajaꞌamueꞌixaateꞌe aꞌahuauritaacan cɨmeꞌe aɨjna tɨ ruꞌavaa aɨjna cɨmeꞌe tɨ Dioj ari tieꞌijta nainjapua iiyan chaanaca japua , ajta u tajapua . Ma majta aɨme ɨ seica , capu aꞌatzu rɨꞌɨri mej mi yauꞌeitaa muaꞌaraꞌani aꞌini capu Dioj ayan huaꞌutaꞌa .
40013012	Ayaa pu tiꞌen : cɨmeꞌen aɨjna ɨ aꞌatɨ tɨ áꞌujcaꞌanye tɨ ayan cɨj caj tiyauꞌeitaa aꞌaraꞌani ɨ Dioj jemi , Dioj pu eihua huapɨꞌɨ raataꞌasin aɨjna . Ajta aɨjna ɨ aꞌatɨ tɨ cai áꞌujcaꞌanye tɨ eitzeꞌe yauꞌeitaa aꞌaraꞌani ɨ Dioj jemi , Dioj pu ráꞌariꞌira aꞌachu tɨ caj ari tiruꞌumuaꞌaree .
40013013	Aɨj nu cɨn neyan tyajaꞌamueꞌixaateꞌe nyuucari cɨmeꞌe mej mi cai yauꞌeitaa muaꞌaraꞌani . Ayaa pu tiꞌen aɨme jemi . Aɨ mu maunyejnyeꞌe , aru camu tiꞌitɨj seij . Majta mu tiꞌinamua , aru camu tiꞌitɨj namua . Camu majta yauꞌeite .
40013014	Ayaa pu ari arauraste huaꞌa jemi aꞌij tɨ raꞌuyuꞌuxacaꞌa aɨjna ɨ Isaías tyaacan , ɨ tɨ tiꞌixaxaꞌataꞌa ɨ Dioj jetze maꞌacan tɨcɨn : Muan xu xaa raanamua tɨj naꞌa tɨ i yu auumé . Ma sajta muan , caxu yauꞌeitaa xaꞌajuꞌun . Muan xu xaa maunyéjnyeꞌeri xaꞌajuꞌun . Ma sajta , caxu tiꞌitɨj seijran .
40013015	Ayaa tiꞌen , aꞌini aɨ mu jemin antaujnaamɨ ɨ rutzajtaꞌan . Cɨj muꞌu caj teteꞌityánajcaꞌamua . Camu áꞌujcaꞌanye maj aꞌatanyéjnyeꞌere mej raaseij tiꞌitɨ tɨ pɨrɨcɨ . Naꞌari cai , aɨ mu yauꞌeitaa muaꞌajuꞌun . Majta mu maunyéjnyeꞌeri muaꞌajuꞌun mej raaseij tiꞌitɨ tɨ pɨrɨcɨ . Majta mi raꞌastíjrá muaꞌajuꞌun ɨ maj ranamua . Majta mu nyeetzi jemi ye veꞌeréꞌeninyéica muaꞌajuꞌun nyej ni tihuaꞌutauuniꞌi .
40013016	’ Ma sajta muan i saj áꞌujhuaꞌan nya jamuan , sataꞌaj huataujtyamuaꞌaveꞌen saɨjna cɨmeꞌe ɨ saj huityánajcaꞌamua sej si raꞌaraꞌastijreꞌen ɨ saj ranamua , sajta ahuaujcaꞌanyen saj aꞌatanyéjnyeꞌere sej si raaseij tiꞌitɨ tɨ pɨrɨcɨ .
40013017	Ayaa nu tyajaꞌamueꞌixaateꞌe tzaahuatiꞌiraꞌa cɨmeꞌe , muiꞌitɨ ɨ maj rɨꞌɨ tiꞌityetyaɨtestacaꞌa , majta aɨme ɨ maj tiꞌixaxaꞌataꞌa ɨ Dioj jetze maꞌacan , eihua mu raxeꞌevaꞌacaa mej meyan tyuꞌuseij aꞌij sej seri tiꞌiseij inye jemi . Ma majta , camu aꞌatzu raaseij . Ayaa mu cheꞌeta manaꞌa tiꞌijxeꞌevaꞌacaa mej meyan raanamua aꞌij sej seri tiꞌinamua inye jemi . Ma majta , camu xaa nyaꞌu raanamuajriꞌi .
40013018	’ Casiꞌi , xaanamuajriꞌi aꞌij tɨ huataujmuaꞌa i nyuucari tɨ cɨmeꞌen raxa aɨjna ɨ aꞌatɨ tɨ raahuaste ɨ imueꞌeri .
40013019	Tɨ puaꞌa aꞌatɨ raanamua ɨ nyuucari tɨ cɨmeꞌen raxa Dioj tɨ tieꞌijta nainjapua iiyan chaanaca japua , ajta u tajapua , tɨ puaꞌa aɨn cai yauꞌeitaa , aɨjna tɨ aꞌij puaꞌa een aɨ tzajtaꞌa huataseijreꞌesin . Aj pu i ráꞌariꞌira ɨ nyuucari tɨ rúꞌumuaꞌareeracaa . Aɨjna ɨ aꞌatɨ , ayaa pu een tɨj ɨ imueꞌeri tɨ huavatzɨ́jraa ajna juye jetze .
40013020	Ajta , aɨjna ɨ imueꞌeri tɨ huavatzɨ́jraa ɨ tetej tzajtaꞌa , ayaa pu een tɨj ɨ aꞌatɨ tɨ anacai raꞌaranajchacaꞌa ɨ tɨ raanamuajriꞌi .
40013021	Aru capu tiꞌitɨ japuan ninyei aɨjna ɨ aꞌatɨ . Tɨ puaꞌa aꞌatzu rajpueitzi aɨjna cɨmeꞌe mej seica raꞌaxaahuariꞌira maɨjna cɨmeꞌe tɨ raꞌaraꞌastijreꞌe inyeetzi , naꞌari tɨ puaꞌa seica aꞌij puaꞌa ma raaruure , cɨj puꞌu teꞌeviicueꞌira aꞌame . Caꞌanacan pu ma nyajauujɨsin .
40013022	Aɨjna tɨ hui huavatzɨ́jraa aꞌu tɨ aꞌutzicareꞌejmee , aɨ pu ayen een tɨj seij ɨ tevi tɨ xaa ranamua ɨ nyuucari . Aru eihua pu tiꞌimuajcaa aɨjna cɨmeꞌe aꞌij tɨ teꞌeme iiyan chaanaca tyej japuan seijreꞌe . Ajta , nain tɨ tíꞌijchaꞌɨ , aɨ pu raamueꞌitɨ aɨjna ɨ tevi . Aɨj pu cɨn , cai cheꞌe raꞌutamuaꞌareera aꞌij tɨ tiraanamuajriꞌi . Capu ajta cheꞌe rɨꞌɨri tɨ aɨn tevi ayan raatyavaɨreꞌen ɨ Dioj .
40013023	Ajta aɨjna ɨ imueꞌeri tɨ huavatzɨ́jraa japuan ɨ chuej tɨ huareꞌen , ayaa pu een tɨj ɨ aꞌatɨ tɨ yauꞌeite tɨꞌɨj raanamua ɨ nyuucari . Eihua pu tiꞌijvaɨreꞌe ɨ Dioj . Yaa pu tiraatatuireꞌesin ɨ Dioj jemi tɨj aɨjna ɨ imueꞌeri tɨ huacɨɨracaꞌa aꞌachu cumu anxɨte tɨ cátéꞌetejmaꞌacaa , naꞌari hueicate caꞌɨn seite japuan tamuaamuataꞌa ɨ imueꞌeri .
40013024	Ajtahuaꞌa seij ayan tihuaꞌutaꞌixaa ɨ nyuucari cɨmeꞌe aɨjna ɨ Jesús . Ayan tɨcɨn : — Ayaa pu tiꞌirɨnyaca ijii Dioj tɨ tieꞌijta iiyan chaanaca japua , ajta u tajapua . Aꞌatɨ pu imueꞌeri huahuaste japuan ɨ ruchuej tɨ huareꞌen .
40013025	Ajta eꞌeyan matɨꞌɨj náijmiꞌi tícuꞌutzucaꞌa , saɨj pu hui aveꞌereꞌenye tɨ rájchaɨreꞌe aɨjna tɨ chuej tichaꞌɨ . Ajta aɨn tɨ rajchaɨreꞌe , aɨ pu ɨxaj huahuaste tzajtaꞌan aɨjna ɨ triigu . Aj pu i áꞌuraa .
40013026	Aj pu i ajnyej aɨjna ɨ triigu , ajta aɨjna ɨ ɨxaj . Tɨꞌɨj huavaujse , aj pu i huíjmueiyuxɨ aɨjna ɨ triigu . Aj mu mi raamuaꞌareeriꞌi tɨ ajta seij huáviviihuacaꞌa ɨ imueꞌeri aꞌini capu huíjmueiyuxɨ aɨjna ɨ ɨxaj .
40013027	Majta maɨn ɨ mej tiꞌimuareꞌe , au mu hui aꞌujuꞌun mej mi tiraataꞌixaateꞌen aɨjna tɨ chuej tichaꞌɨ . Meyan tɨcɨn : “ Tavastaraꞌa , tɨ puaꞌa paɨn huahuaste imueꞌeri tɨ reꞌen aujna aꞌa chuej japua , ¿ aꞌuni ajnyej aɨjna ɨ ɨxaj ? ”
40013028	Aj pu i aɨjna tɨ chuej tichaꞌɨ , ayan tihuaꞌutaꞌixaa tɨcɨn : “ Saɨj tɨ nyejchaɨreꞌe ayan naaruu . ” Majta meyan tiraataihuaꞌuriꞌi aɨme ɨ mej tiꞌimuareꞌe meyan tɨcɨn : “ ¿ Ni muaꞌaraanajchi tyaj u aꞌujuꞌun tyaj raꞌijcuuxɨꞌɨn tyaɨjna ɨ ɨxaj ? ”
40013029	Aj pu i ayan tyuꞌutanyúu tɨcɨn : “ Capu ruxeꞌeveꞌe sej raacuta saɨjna ɨ ɨxaj , aꞌini tɨ puaꞌa seri raꞌijcuunan aɨjna ɨ ɨxaj , ajta pu áijcuuxɨjsin aɨjna ɨ triigu aꞌini rujetze pu huáuu .
40013030	Cheꞌe ayan eenyeꞌen tɨ naijmiꞌi huavaujseꞌen asta cai tyajaꞌureꞌenyen tyeꞌentiaꞌasin . Aj nu ni huaꞌutaijteꞌesin aɨme ɨ mej tiꞌimɨjhuaca mej mi anacai raꞌijcuuxɨꞌɨn maɨjna ɨ ɨxaj , mataꞌaj raajɨ́ꞌɨqueꞌen mej mi rajsaɨreꞌen mataꞌaj raꞌantyataira . Majta eꞌeyan , maɨn maruꞌutyátuaasin maɨjna ɨ triigu u chiꞌita , aꞌu mej tyéjéꞌeyuuhuaca . ”
40013031	Jesús pu ajtahuaꞌa seij huaꞌutaꞌixaa ɨ nyuucari . Ayan tɨcɨn : — Ayaa pu tiꞌen Dioj tɨ tieꞌijta iiyan chaanaca japua , ajta u tajapua . Ayaa pu een tɨj tuꞌupi tiꞌitɨ tɨ ayan antyahuaa tɨcɨn mustaaza . Aꞌatɨ pu raahuaste ɨ atzaꞌaraꞌan ajna aꞌahuaꞌa aꞌu tɨ tyaꞌatachuej .
40013032	Aɨjna ɨ mustaaza , ayaa pu eꞌenyeꞌen tyajatzeꞌe tɨ eitzeꞌe iꞌi cɨleꞌen cai seica ɨ atzij . Ma ajta , tɨꞌɨjta huavaujseꞌen , eitzeꞌe pu ajtɨtɨꞌɨ aꞌame cai seica ɨ tuꞌupi tɨ iiyan seijreꞌe chaanaca japua . Yaa pu ajtɨtɨꞌɨ aꞌame tɨj cɨye . Aj mu mi aveꞌereꞌenyejsin ɨ pinaꞌase maj raꞌaraꞌa mej mi antyájautaurituꞌajteꞌen an cɨyaꞌaraꞌan jetze .
40013033	Ajtahuaꞌa seij nyuucari huaꞌutaꞌixaa . Ayan tɨcɨn : — Ayaa pu ajta tiꞌen cɨmeꞌen Dioj tɨ tieꞌijta iiyan chaanaca japua , ajta u tajapua . Ayaa pu een tɨj aɨjna ɨ levaduura . Aɨjna ɨ jɨitaꞌa , aɨ pu hueica mediida ruꞌutyajraa ɨ ariina . Aj pu i rajcueijtzitacaꞌa levaduura jamuan . Ajta aɨn ɨ levaduura , aɨ pu tzajtaꞌan huanyajxɨ nainjapua ɨ cueijtzi .
40013034	Tiꞌitɨ tɨ naꞌa tɨ tihueꞌixaꞌatyahuaꞌa ɨ tyaɨte , Jesús pu nain tihuaꞌutaꞌixaa nyuucari cɨmeꞌe . Capu tiꞌitɨ huéꞌixaatyaꞌacaa tɨ ahuaurite silu nyuucari puꞌu cɨmeꞌen .
40013035	Ayaa pu tyuꞌuruu tɨ ij ayan aráurasten aꞌij tɨ tyuꞌutaxajtacaꞌa aɨjna ɨ tɨ tiꞌixaxaꞌataꞌa ɨ Dioj jetze maꞌacan tɨcɨn : Nyaa nu tihuaꞌutaꞌixaateꞌesin nyaɨjna cɨmeꞌe ɨ nyuucari . Nyaa nu nyaɨjna huataxajta , aɨjna tɨ ruꞌavaa nain xɨcaj tzajtaꞌa tɨ yu eꞌivereꞌenye tɨꞌɨj Dioj raatyataahuacaꞌa eijna i chaanaca tyaj japuan yen seijreꞌe .
40013036	Aj pu i Jesús airajraa ɨ tyaɨte jemi . Aj pu i utyajrupi u chiꞌita . Au mu ajtyáxɨɨracaꞌa jemin aɨme ɨ maj jamuan áꞌujhuaꞌanyaꞌa . Aj mu mi meyan tiraataꞌixaa tɨcɨn : — Aisɨ , taataꞌixaateꞌe aꞌij tɨ huataujmuaꞌa aɨjna ɨ nyuucari aɨjna tɨ cɨmeꞌen raxa ɨ ɨxaj tɨ huavaujse aꞌu tɨ eꞌejnye tasaahua japua .
40013037	Aj pu i Jesús ayan tihuaꞌutaꞌixaa tɨcɨn : — Aɨjna ɨ tɨ raahuaste ɨ imueꞌeri tɨ reꞌen , nyaa nu nyaɨn pueen , inyaa i nyaj nyajta tyaataꞌa jetze aꞌiraanye .
40013038	Ajta aɨjna ɨ tasaahua , ayaa pu huataujmuaꞌa tɨcɨn ɨ chaanaca i tyaj japuan yen iꞌi seijreꞌe . Aɨjna ɨ imueꞌeri tɨ reꞌen , ayaa pu eꞌen tɨj aɨme ɨ maj ahuaujcaꞌanye tɨ Dioj tihuaꞌutaijteꞌen . Ajta aɨjna ɨ ɨxaj , ayaa pu eꞌen matɨj aɨme ɨ maj iꞌityaɨtestyamuaꞌameꞌen aɨjna ɨ tiyaaruꞌu .
40013039	Ajta hui aɨjna tɨ rájchaɨreꞌe , aɨjna tɨ raahuaste ɨ ɨxaj , ai pu aɨn pueen aɨjna ɨ tiyaaruꞌu . Ajta , aɨjna ɨ xɨcajraꞌa me jetzen tiꞌitzaanan , ayaa pu huataujmuaꞌa tɨcɨn ajna xɨcajraꞌa tɨ jetzen teꞌentipuaꞌari i chaanaca japua . Majta maɨn ɨ mej tiꞌitzaanan , ai mu aɨn pueen ɨ mej tiꞌivaɨreꞌe u tajapua Dioj tɨ eꞌeseijreꞌe .
40013040	Ayaa pu cheꞌeta naꞌa teꞌeme ajna xɨcajraꞌa tɨ jetzen nain teꞌentipuaꞌari aꞌij mej titetyujchaꞌɨ matɨꞌɨj ráꞌijcuuxɨ́ɨn maɨjna ɨ ɨxaj mej mi raꞌantyataira .
40013041	Nyajta inyaa , i nyaj nyajta tyaataꞌa jetze aꞌiraanye , nyaa nu huaꞌutaijteꞌesin aɨme ɨ mej tiꞌivaɨreꞌe u tajapua mej mi áꞌucɨɨnye nainjapua tɨj naꞌa ɨ nyaj cɨn antinmuaꞌaree mej mi aun hueꞌirajtuaani aɨme ɨ maj aꞌij puaꞌa tirataꞌaca ɨ Dioj , aɨme ɨ maj aꞌij puaꞌa rɨcɨ .
40013042	Au mu huájaꞌucáhuaꞌaxɨjsin aɨjna tzajtaꞌa aꞌu tɨ anuꞌutaa . Au mu ruyeinixɨꞌɨsin eihua , majta ancuráꞌujcɨꞌɨmáa muaꞌajuꞌun ɨ rutamej cɨmeꞌe maɨjna cɨmeꞌe mej huapɨꞌɨ rajpueijtzi .
40013043	Majta maɨn ɨ maj meyan rɨcɨ aꞌij tɨ tiꞌijxeꞌeveꞌe ɨ Dioj , ayaa mu maun eꞌeséiraꞌa muaꞌajuꞌun aujna huaꞌayaꞌupua tɨ tieꞌijta . Ayaa mu seiraꞌa muaꞌajuꞌun tɨj ɨ xɨcaj tɨ aiiraxɨꞌɨxɨre ɨ aiitɨri jetze . Ajta , aꞌatɨ tɨ naꞌa tɨ huiityajnamua , cheꞌe aɨn raanamua tyamuaꞌa naa .
40013044	’ Aujna aꞌu tɨ Dioj tieꞌijta , iiyan chaanaca japua , ajta u tajapua , ayaa pu tiꞌirɨni tɨj ɨ aꞌatɨ tɨ tiꞌitɨ tɨ huátyau tɨ ruꞌavaa , tɨ ajta huapɨꞌɨ tiꞌijnajchi . Au pu ráatyau tasaahua japua . Aj pu i ajtahuaꞌa raatyáꞌavaata aujna cheꞌeta mijmu . Eecan pu rutyamuaꞌaveꞌe aɨjna cɨmeꞌe tɨ ráatyau . Aɨj pu cɨn , nain tuani aꞌachu tɨ caj tíꞌijchaꞌɨ . Aj pu i eꞌeyan , aɨ pu rananan aɨjna ɨ chuej .
40013045	’ Ajta , ayaa mu rɨcɨ aɨme ɨ maj rahuahuau mej mi maun aꞌutyarute Dioj tɨ eꞌeseijreꞌe , ayaa mu cheꞌeta manaꞌa rɨcɨ tɨj aꞌatɨ tɨ tiꞌituꞌaraca . Aɨ pu aꞌuchaꞌacan tɨ aɨn rahuauni tiꞌitɨ perla tɨ naa eꞌen .
40013046	Tɨꞌɨj seij huátyau , tɨ huapɨꞌɨ tiꞌijnajchi , u pu áꞌumej tɨ ij nain tyuꞌutuaani aꞌachu tɨ caj tíꞌijchaꞌɨ . Aj pu i aɨjná nanan ɨ perla .
40013047	’ Ajtahuaꞌa seij ɨ nyuucari : ayaa pu een Dioj tɨ tieꞌijta iiyan chaanaca japua , ajta u tajapua . Dioj pu ayan rɨcɨ matɨj aɨme ɨ maj hueꞌité viviꞌiraca xajmuaꞌari cɨmeꞌe tɨ vivéj . Matɨꞌɨj raꞌatyáahuaꞌaxɨn a jaataꞌa , aj pu i chaꞌanaꞌa hueꞌitásaɨreꞌesin ɨ hueꞌité .
40013048	Matɨꞌɨj cai cheꞌe uꞌuvejri ɨ xajmuaꞌari tzajtaꞌa , aj mu mi raꞌitapijsin a jaataꞌa maɨjna ɨ xajmuaꞌari . Matɨꞌɨj mi huáchijteꞌe á yaupíjsin aɨme ɨ maj hueꞌité viviꞌiraca . Au mu aꞌuráasajráꞌɨn . Aj mu mi huaꞌavaꞌɨxɨꞌɨsin ɨ hueꞌité maj reꞌen . Majta maɨn ɨ hueꞌité ɨ maj reꞌen , sicɨri jetze mu huaꞌatyátuaasin . Majta ɨ maj cai reꞌen á mu huáuhuaꞌaxɨjsin .
40013049	’ Ayaa pu cheꞌeta naꞌa teꞌeme ajna xɨcajraꞌa tɨ jetzen nain teꞌentipuaꞌari iiyan chaanaca japua . Aɨme ɨ mej tiꞌivaɨreꞌe ɨ ta japua Dioj tɨ eꞌeseijreꞌe , aɨ mu huiiraajuꞌun mej mi huaꞌavaꞌajajpuaxɨꞌɨn rujɨmeꞌen ɨ tyaɨte ɨ mej aꞌij puaꞌa rɨcɨ , majta ɨ maj xaꞌapɨꞌɨn rɨcɨ .
40013050	Matɨꞌɨjta mi maun huauucáhuaꞌaxɨjsin ɨ oorno tzajtaꞌa aɨme ɨ maj aꞌij puaꞌa rɨcɨ mej mi rajpueijtzi muaꞌaraꞌani taij cɨmeꞌe . Au mu ruyeinixɨꞌɨn , majta ancuráꞌujcɨꞌɨmáa muaꞌajuꞌun ɨ rutamej cɨmeꞌe aɨjna cɨmeꞌe maj rajpueijtzi .
40013051	Aj pu i Jesús ayan tihuaꞌutaihuaꞌuriꞌi tɨcɨn : — ¿ Ni sacai nain auꞌeitaa xaꞌaraa muan ? Aj mu mi meyan tiraataꞌixaa tɨcɨn : — Jee .
40013052	Aj pu i ayan tihuaꞌutaꞌixaa tɨcɨn : — Aɨj pu cɨn , tɨ puaꞌa saɨj tɨ tyuꞌujmuaꞌate ɨ yuꞌuxari jetze , tɨ puaꞌa aɨn ajta aꞌutejcheni aɨjna jetzen tiꞌihuaujmuaꞌaten aꞌij tɨ tiꞌirɨꞌɨri tɨ Dioj tiraꞌijteꞌen nain cɨmeꞌe , ayaa pu eenyaꞌa aꞌame aɨjna ɨ aꞌatɨ tɨj saɨj tɨ huatyeechiꞌi . Eihua pu teꞌirajchaꞌɨ aujna ruchiꞌita . Ajta , aꞌanaj tɨ naꞌa pu tyeꞌiraatɨꞌɨcɨ aɨjna tɨ tiꞌijájcua , ajta tɨ tiꞌimíꞌimaꞌacan . — Ayaa pu tihuaꞌutaꞌixaa aɨjna ɨ Jesús .
40013053	Tɨꞌɨj Jesús raꞌantipuaꞌari tɨ tihueꞌixaateꞌe nyuucari cɨmeꞌe , aj pu i áꞌuraa .
40013054	Au pu aꞌaráꞌa aꞌu tɨ aꞌuveꞌese . Aj pu i aꞌutyejche tɨ tihuaꞌumuaꞌaten huaꞌateyujtaꞌa . Majta maɨn ɨ maj raanamuajriꞌi , eecan mu aꞌij raꞌutaseij . Ayaa mu tyúꞌurixaatyaꞌacaa tɨcɨn : — ¿ Aꞌuqui yaꞌurɨ́ꞌɨre amɨjna tɨ ayan tyamuaꞌa naa tiruꞌumuaꞌaree ? ¿ Tiꞌitajni muareꞌeriꞌiraꞌa pueen ɨ tɨ cɨn ayan rɨcɨ aɨjna ɨ tyaj cɨmeꞌen aꞌij yáꞌuseij ?
40013055	Amɨjna , aɨ pu hui yaujraꞌan aɨjna tɨ tiꞌisiꞌichaca . Ajta naanajraꞌan , aɨ pu aɨn pueen aɨjna ɨ Mariiya . ¿ Ni macai maɨn pueen ɨ juutzimuaꞌameꞌen aɨjna ɨ Jacobo , ajta aɨjna ɨ José , ajtahuaꞌa seij aɨjna tɨ ayan antyahuaa tɨcɨn Simón , ajta aɨjna ɨ Judás ?
40013056	¿ Ni macai majta ye che ta jamuan , aɨme juutzimuaꞌameꞌen ɨ ma juuca ? Tɨ puaꞌa ayan tiꞌayajna , ¿ aꞌuni eꞌemaꞌacan aɨjna ɨ muaꞌatziiraꞌaraꞌan tɨ ya raatyajtuaa amɨjna mɨ Jesús ?
40013057	Matɨꞌɨj mi ráꞌanchueeracaꞌa maɨjna ɨ Jesús . Aɨj mu cɨn , mi raatamuari . Ajta , ayaa pu tihuaꞌutaꞌixaa ɨ Jesús tɨcɨn : — Naimiꞌi mu rɨꞌɨ tiraataꞌaca aɨjna jemi ɨ tɨ tiꞌixaxaꞌa ɨ Dioj jetze maꞌacan . Ma majta , aɨme ɨ maj huacaitɨme aꞌu ma eꞌeche , majta aɨme ɨ tyaɨtestyamuaꞌameꞌen ɨ mej eꞌeche jamuan , camu rɨꞌɨ tiraataꞌaca .
40013058	Aj pu i cɨn cai eihua ayan tyuꞌuruu aɨjna cɨmeꞌe ɨ muáreꞌeriꞌiraꞌaraꞌan aujna aꞌini camu raꞌatzaahuatyaꞌacaa .
40014001	Ajna xɨcajraꞌa jetze , aɨjna ɨ Herodes , ɨ tɨ iꞌi rey , aɨ pu raanamuajriꞌi aꞌij tɨ rɨjcaa aɨjna ɨ Jesús .
40014002	Aj pu i ayan tihuaꞌutaꞌixaa aɨme ɨ mej tiꞌijvaɨraꞌacaa ɨ jemin tɨcɨn : — Ai pu aɨn pueen aɨjna ɨ Juan tɨ tiꞌityámuaɨꞌɨhuacaraꞌa . Puꞌuri aꞌitáraa aꞌu maj yaꞌavaꞌana . Aɨj pu cɨn raayɨꞌɨtɨ tɨ ayan rɨcɨ aɨjna cɨmeꞌe ɨ muareꞌeriꞌiraꞌa ɨ tyaj cɨn aꞌij yáꞌuseij .
40014003	Ajta aɨn ɨ Herodes , aɨ pu ajmiꞌi raatyeeviꞌi aɨjna ɨ Juan . Raꞌanajɨ́ꞌɨcaꞌa pu raꞌityaana . Ayaa pu een cɨn raaruu aꞌini Juan pu raꞌajtyaꞌaxɨ aɨjna cɨmeꞌe tɨ Herodes raꞌancureꞌeviꞌitɨ aɨjna ɨ jɨitaꞌa tɨ Felipe raatyeviꞌitɨnyaꞌa . Aɨjna ɨ Felipe , ai pu aɨn pueenyaꞌa ɨ juutzajraꞌan ɨ rey . Ajta aɨjna ɨ jɨitaꞌa , ayaa pu antyahuaacaꞌa tɨcɨn Herodías .
40014004	Ayaa pu tyeꞌirájraa tɨ Juan ayan tiraataꞌixaa aɨjna ɨ Herodes tɨcɨn : — Capu aꞌij tiꞌirɨꞌɨri paj ratyeviꞌitɨnyeꞌen mueꞌihuaaraꞌa tɨ rateviꞌitɨnyaꞌa .
40014005	Herodes pu rajeꞌicatamɨꞌɨcaa aɨjna ɨ Juan . Aru huaꞌatzɨɨnyaꞌacaꞌa ɨ tyaɨte , aꞌini aɨ pu ramuaꞌareeracaꞌa mej meyan tiꞌixaxaꞌataꞌa tɨ nuꞌu aɨn pueen saɨj tɨ tiꞌixaxaꞌa Dioj jetze maꞌacan .
40014006	Tɨꞌɨj tyajaꞌureꞌenye ajna xɨcajraꞌa tɨ jetzen huanuꞌeihuacaꞌa aɨjna ɨ Herodes , jɨitaꞌa pu utyajrupi u chiꞌita tɨ ij tyuꞌutyeenyeꞌen rusaɨj huaꞌa vejliꞌipua . Ai pu aɨn pueen yaujraꞌan aɨjna ɨ Herodías . Eecan pu raꞌaranajchacaꞌa aɨjna ɨ rey tɨ ayan tyuꞌutyeenyei .
40014007	Aɨj pu cɨn aɨn tyaꞌataujratziiriꞌi runyuuca cɨmeꞌe tɨ ayan raataꞌan aɨjna ɨ jɨitaꞌa aꞌij tɨ tiꞌitɨj tiꞌijxeꞌeveꞌe .
40014008	Ajta aɨjna ɨ jɨitaꞌa , aɨ pu ayan tiraataihuaꞌuriꞌi ɨ runaana tɨcɨn : — ¿ Tiꞌitajni nyaraatahuavii ? Aj pu i aɨn naanajraꞌan ayan tɨcɨn : — Huatahuaviiriꞌi ɨ muuraꞌan ɨ Juan tɨ tíꞌityamuaɨꞌɨhuaca . Aj pu i , aɨn jɨitaꞌa ayan tiraataꞌixaa aɨjna ɨ rey tɨcɨn : — Pataꞌaj naataɨꞌɨteꞌen tuxaꞌa jetze ɨ muuraꞌan aɨjna ɨ Juan tɨ tíꞌityamuaɨꞌɨhuaca .
40014009	Aꞌij pu puaꞌa raataꞌa aɨjna ɨ rey . Ma ajta , ari ayan tyaꞌataujratziiriꞌi tɨ ayan huarɨni aꞌij tɨ tiꞌijxeꞌeveꞌe . Majta aɨme tɨ huaꞌutaꞌinee , aɨ mu majta raanamuajriꞌi tɨ tyuꞌutaꞌa ɨ runyuuca . Aɨj pu cɨn , aɨn tyuꞌutaijtacaꞌa mej mi meyan huarɨni aꞌij tɨ tiraatahuaviiriꞌi .
40014010	Ajta eꞌeyan aɨ pu xantaaruꞌu huataityacaꞌa tɨ u áꞌumeꞌen aꞌu tɨ eꞌityanamiꞌi aɨjna ɨ Juan tɨ ij ruꞌijvéijche ɨ muuraꞌan .
40014011	Tɨꞌɨj ayan huarɨj , aj pu i yaꞌaraɨꞌɨte aɨjna ɨ muuraꞌan ɨ tuxaꞌa jetze tɨ ij Herodías ayan raamuaꞌaree tɨ raajeꞌica , tzɨteꞌe , aɨjna ɨ Juan . Ajta aɨjna ɨ rey , aɨ pu raataɨꞌɨte aɨjna jemi ɨ yaujraꞌan ɨ Herodías . Aj pu i aɨjna ɨ jɨitaꞌa raataɨꞌɨte ɨ runaana .
40014012	Majta maɨn ɨ maj áꞌujhuaꞌanyaꞌa ɨ Juan jamuan , aɨ mu a veꞌereꞌenyaa , meyaꞌutɨɨ maɨjna ɨ mɨꞌɨchi . Matɨꞌɨj mi raꞌavaꞌana .
40014013	Ajta aɨjna ɨ Jesús , tɨꞌɨj raamuaꞌareeriꞌi tɨcɨn maraajeꞌica aɨjna ɨ Juan , tɨꞌɨqui atyajraa ɨ baarcu jetze . Rusaɨj pu áꞌuraa . Au pu aꞌaráꞌa aꞌu tɨ cai jeꞌe tiꞌitɨ . Majta ɨ tyaɨte , aɨ mu raamuaꞌareeriꞌi aꞌu tɨ aꞌij eꞌenyaꞌa . Aɨj mu cɨn , curaꞌacɨjxɨ maj aꞌuchaatɨme . Aj mu mi ruꞌɨcan raatavén .
40014014	Tɨꞌɨj i Jesús aitaraa ɨ baarcu jetze . Tɨꞌɨj huaꞌuseij ɨ tyaɨte ɨ maj muiꞌi , aɨ pu huaꞌancuꞌuvajxɨ . Ajta tihuaꞌuhuaa ɨ mej tiꞌicucuiꞌi .
40014015	Tɨꞌɨj huatyechumuaꞌaracaꞌa , aj mu mi aveꞌereꞌenye jemin ɨ maj jamuan áꞌujhuaꞌanyaꞌa . Aj mu mi meyan tiraataꞌixaa tɨcɨn : — Puꞌuri tyechumuaꞌari , ajta capu aꞌatɨ yeche ayajna . Pataꞌaj huaꞌareꞌitixɨꞌɨn mej mi aꞌucɨ́jxɨꞌɨn ma aꞌahuaꞌa chajtaꞌa mataꞌaj tiꞌitɨ huananan ɨ maj raacuaꞌani .
40014016	Ajta aɨjna ɨ Jesús , ayaa pu tyuꞌutanyúu tɨcɨn : — Capu ruxeꞌeveꞌe maj aꞌucɨ́jxɨꞌɨn . Sataꞌaj tihuaꞌumín muan .
40014017	Aj mu mi meyan tɨcɨn : — Ayaa tuꞌu puaꞌamuaca tichaꞌɨ anxɨvica ɨ pan , tyajta huaꞌapuaca ɨ hueꞌité .
40014018	Aj pu i Jesús ayan tɨcɨn : — Me senyajaꞌavaɨꞌɨpɨꞌɨteꞌe .
40014019	Aj pu i aɨn tihuaꞌutaij maj aꞌujraꞌase ɨ tuꞌupi tzajtaꞌa . Aj pu i Jesús raꞌancuraɨꞌɨpɨꞌɨ pan , ajta ɨ hueꞌité . Aj pu i utyeꞌe aꞌujnyeeracaꞌa . Tɨꞌɨqui rɨꞌɨ tiraataꞌa ɨ Dioj . Aj pu i raꞌantitaaraxɨ ɨ pan . Tɨꞌɨqui huaꞌuraɨꞌɨpɨꞌɨte aɨme ɨ maj jamuan áꞌujhuaꞌanyaꞌa . Majta maɨn , aɨme mu huaꞌuraɨꞌɨpɨꞌɨte ɨ tyaɨte .
40014020	Naijmiꞌi mu tyuꞌucuaa . Eihua mu huájuꞌuxai . Ajta eihua pu aꞌavaꞌaturaa ɨ pan , majta ɨ hueꞌité . Tamuaamuataꞌa japuan huaꞌapua mu tyaꞌavaɨꞌɨste tzaacuri jetze maɨjna cɨmeꞌe ɨ tɨ tyaꞌaváꞌaturaa .
40014021	Majta maɨn ɨ maj tyuꞌucuaa , ayaa mu araꞌasicaa aꞌachu cumu anxɨ viꞌiraꞌa ɨ tyetyaca . Majta ɨ ma juuca , majta ɨ tɨꞌɨrii , aɨ mu majta tyuꞌucuaa .
40014022	Aj pu i huaꞌutaij aɨme ɨ maj jamuan áꞌujhuaꞌanyaꞌa maj nuꞌu atyacɨɨnye ɨ baarcu jetze mej mi antacɨɨnye atan pujmeꞌen , mej mi maɨn anacai maun aꞌaraꞌasti . Ajta aɨn ɨ Jesús , au pu aꞌutyajturaa tɨ ij huaꞌureꞌitixɨꞌɨn ɨ tyaɨte .
40014023	Tɨꞌɨj huaꞌureꞌitixɨ , au pu aꞌutyájraa ɨ jɨri jetze rusaɨj tɨ ij raatyajhuauni ɨ Dioj jemi . Tɨꞌɨj huatyatɨcaꞌaracaꞌa , au pu aꞌutyavaacaꞌa rusaɨj .
40014024	Ajta aɨjna ɨ baarcu , puꞌuri aꞌɨmɨ aumaꞌacaa eꞌitaꞌa ɨ jaj japua . Aj pu i huataꞌaacaracaꞌa caꞌanin cɨmeꞌe . Tyamuaꞌa pu teꞌetyaxɨjrihuaꞌa ɨ jaj ɨ baarcu jetze aɨjna ɨ aaca cɨmeꞌe tɨ auj ruurájvaacaꞌa .
40014025	Araꞌapuaꞌa tɨꞌɨj tapuaꞌarijmaꞌaca , Jesús pu aveꞌereꞌenye ajna vejliꞌi huaꞌa jemi . Jaj japua pu huamaꞌacaa .
40014026	Majta maɨn ɨ maj jamuan áꞌujhuaꞌanyaꞌa , matɨꞌɨj raaseij , eecan mu tyuꞌutatzɨn . Tyamuaꞌa mu titeejíjhuacaꞌa maɨjna cɨmeꞌe mej tyuꞌutatzɨn . Ayaa mu tyuꞌutaxajtacaꞌa tɨcɨn : — Nyájcan pu pueen amɨjna .
40014027	Ajta eꞌeyan , Jesús ayan tihuaꞌutaꞌixaa tɨcɨn : — Xuꞌuhuataujcaꞌanyechi mɨ rutzajtaꞌa . Nyaa nu nyaɨn pɨrɨcɨ ɨ Jesús . Caxu tiꞌitzɨɨnyaꞌa .
40014028	Ajta aɨjna ɨ Pedro , aɨ pu ayan tiraatajee tɨcɨn : — Tavastaraꞌa , tɨ puaꞌa muaa paɨn pueen , naataijteꞌe nyaj nyamaana ureꞌenyen mueetzi jemi aɨjna ɨ jaj japua .
40014029	Aj pu i Jesús ayan tiraataꞌixaa tɨcɨn : — Mu paꞌuvéꞌemeꞌen . Aj pu i aiitaraa ɨ baarcu jetze . Tɨꞌɨqui rajraa ɨ jaj japua . Aa pu vejliꞌi aumaꞌacaa aꞌu tɨ aꞌij eꞌenyaꞌa ɨ Jesús .
40014030	Tɨꞌɨj raamuaꞌareeriꞌi tɨ caꞌanin cɨn huataꞌaacaracaꞌa , aɨ pu tyuꞌutatzɨn . Aj pu autyejche tɨ aꞌucarute ɨ jaj tzajtaꞌa . Aj pu i ayan huajijhuacaꞌa tɨcɨn : — Tavastaraꞌa , nya japua huanyuuchi .
40014031	Cɨmeꞌen pu ayan tyuꞌujijhuacaꞌa , aj pu i Jesús ajmuajcaꞌatacaꞌa . Raviꞌi aɨjna ɨ Pedro . Aj pu i ayan tiraataꞌixaa tɨcɨn : — Capaj aꞌatzu tyaꞌatzaahuateꞌe muaa . ¿ Aꞌini een cɨn pacai naꞌatzaahuateꞌe ?
40014032	Matɨꞌɨj atyaacɨ ɨ baarcu jetze , aj pu i huatyapuaꞌaracaꞌa aɨjna ɨ aaca .
40014033	Matɨꞌɨj mi maɨn ɨ maj araati ɨ baarcu jetze , aɨ mu titunutaxɨ ɨ Jesús jemi . Aj mu meyan rɨꞌɨ tiraatajee tɨcɨn : — Muaa paj tzɨteꞌe paɨn pueen i yaujraꞌan ɨ Dioj .
40014034	Matɨꞌɨj antacɨj , aj mu mi aiitacɨj ɨ baarcu jetze ajnaꞌa aꞌahuaꞌa , chajtaꞌa tɨ ayan tyajaꞌarajtyahuaa tɨcɨn Genesaret .
40014035	Majta maɨn ɨ tyaɨte , matɨꞌɨj raamuáꞌa maɨjna ɨ Jesús , aj mu mi tihuaꞌaráꞌitiꞌiraxɨ nainjapua ɨ mej aꞌɨmɨ antacháatɨmaꞌacaa . Aj mu huaꞌaraaviꞌitɨ naijmiꞌica ɨ mej tiꞌicucuiꞌi ɨ Jesús jemi .
40014036	Eihua mu rájhuaviiriꞌi tɨ huaꞌutaꞌan mej mi raꞌajtamuareꞌen ajna cɨɨxuraꞌaraꞌan jetze tɨj naꞌa tɨ uvijpiꞌi . Majta maɨn ɨ mej meyan raꞌajtamuárej , naijmiꞌi mu huaruj .
40015001	Matɨꞌɨj mi seica aveꞌereꞌenye ɨ Jesús jemi . Aɨme mu aɨn pueen ɨ fariseos , majta aɨme ɨ mej tiꞌimuaꞌata ɨ yuꞌuxari jetze . Au mu aꞌaraacɨ u Jerusalén . Aj mu mi meyan tiraataihuaꞌuriꞌi tɨcɨn :
40015002	— ¿ Aꞌini een cɨn macai raꞌaste ɨ tavaujsimuaꞌa tyaaca tihuaꞌayeꞌira aɨme ɨ ma a jamuan áꞌujhuaꞌan ? Camu meyan raꞌaste maɨjna cɨmeꞌe ɨ maj cai anaujmuéityaꞌaxɨꞌɨn metiꞌicuaꞌaca .
40015003	Ajta aɨn ɨ Jesús , ayaa pu tihuaꞌutaꞌixaa tɨcɨn : — Sajta muan , ¿ aꞌini een cɨn seyan ma rúujɨpua ɨ tɨ tyuꞌutaijtacaꞌa ɨ Dioj sej si saɨjna aꞌaraꞌasten ɨ ruyeꞌira ɨ saj sanaꞌa rajtyau rujɨɨmuaꞌa ?
40015004	Aꞌini Dioj pu ayan tyuꞌutaxajtacaꞌa aɨjna tɨ cɨmeꞌen yee : “ Pataꞌaj raꞌatzaahuatyaꞌa aꞌataata , pajta aꞌanaana . ” Ajta ayan tɨ cɨmeꞌen yee : “ Sataꞌaj raajeꞌica aɨjna ɨ aꞌatɨ tɨ aꞌij puaꞌa tiꞌijtyáꞌaxɨꞌɨ ɨ rutaata naꞌari ɨ runaana . ”
40015005	Ma sajta muan , ayaa xu tiꞌixaxaꞌa tɨ iꞌi xaꞌapɨꞌɨn tɨ puaꞌa aꞌatɨ ayan tihuaꞌutaꞌixaateꞌen ɨ ruvaujsimuaꞌa tɨcɨn : “ Nain aꞌachu nyaj caj tíꞌijchaꞌɨ , aɨj nu neri raatámuaɨꞌɨvejte ɨ Dioj . Aɨj nu cɨn cai cheꞌe tíꞌijchaꞌɨ ɨ nyaj cɨn amuaatavaɨreꞌen . ”
40015006	Tɨ puaꞌa aꞌatɨ ayan tihuaꞌutaꞌixaateꞌen ɨ ruvaujsimuaꞌa , ayaa chaꞌajta tiꞌixaxaꞌa cɨmeꞌen aɨjna ɨ aꞌatɨ yee capu cheꞌe ruxeꞌeveꞌe tɨ aɨn huaꞌutavaɨreꞌen ɨ ruvaujsimuaꞌa . Ayaa xu me tiruujɨpua saɨjna tɨ Dioj cɨn tyuꞌutaijtacaꞌa sej si raꞌaraꞌasten saɨjna cɨmeꞌe ɨ yeꞌira sej seyan rujɨɨmuaꞌa sanaꞌa tirajtyau .
40015007	Muan , mɨ sej aꞌij puaꞌa tiꞌityetyaɨte , mɨ saj seyan raꞌasten eijreꞌecɨtzeꞌe , ayaa pu tyuꞌutaxajtacaꞌa muejmi cɨmeꞌe aɨjna ɨ Isaías tyaacan , ɨ tɨ Dioj jetze maꞌacan tiꞌixaxaꞌataꞌa . Ayaa pu tyaꞌuyuꞌuxacaꞌa tɨcɨn :
40015008	Naa pu namuajreꞌe tɨ puaꞌa metíꞌixajta nyeetzi jemi , ma majta , aɨ mu meri ma nuurai .
40015009	Capu tiꞌitɨj vaɨreꞌe tɨ puaꞌa menaatyaanajche aꞌini matɨj manaꞌa mej tiꞌimuaꞌata , ɨ maj cɨn tihueꞌijteꞌe , rujɨɨmuaꞌa manaꞌa rájtyauve .
40015010	Aj pu i aɨn huaꞌutajee ɨ tyaɨte . Tɨꞌɨqui ayan tihuaꞌutaꞌixaa tɨcɨn : — Rɨꞌɨ xuꞌu tyamuaꞌa naa tiraanamua muan sej si yauꞌeitaa xaꞌaraꞌani .
40015011	Tiꞌitɨ tɨ naꞌa tɨ tiꞌicueꞌiriꞌi , tɨ puaꞌa aꞌatɨ raacuaꞌani , capu aꞌatzu raxanaꞌaveꞌe , silu aɨ pu raxanaꞌaveꞌe ɨ tɨ eꞌijninyei ɨ teneꞌetzeꞌe .
40015012	Aj mu mi ajtyáxɨɨracaꞌa jemin aɨme ɨ maj jamuan áꞌujhuaꞌanyaꞌa . Matɨꞌɨj mi meyan tiraataihuaꞌuriꞌi tɨcɨn : — ¿ Ni tzaa pa cai ramuaꞌaree ɨ tɨ cai huaꞌaranajchacaꞌa aɨme ɨ fariseos matɨꞌɨj raanamuajriꞌi aꞌij pej tyuꞌutaxajtacaꞌa ?
40015013	Ajta aɨn ɨ Jesús , ayaa pu tihuaꞌutaꞌixaa tɨcɨn : — Ayaa mu eꞌen tɨj tuꞌupi tɨ cai aꞌatɨ raahuaste , rusaɨj pu ajnyej . Ayaa pu cheꞌeta naꞌa huaꞌaruuren ɨ Dioj tɨj ajta rúꞌuriꞌi ɨ tuꞌupi tɨ rusaɨj ajnyej aɨjna ɨ aꞌatɨ tɨ tyuꞌuhuaste , aꞌini aɨ pu raꞌijcuuxɨjsin , ajta metyáuraaxɨjsin ɨ tuꞌupi , Dioj pu ayan cheꞌeta naꞌa ma huaúuhuaꞌaxɨjsin aɨme .
40015014	Micheꞌe meyan eenyeꞌen . Ayaa mu eꞌen matɨj aɨme ɨ maj arácucuꞌun ɨ maj huauuviꞌitɨ . Tɨ puaꞌa saɨj taꞌaracun ayan raꞌanavíꞌira tɨ ajta aracun mej mi aꞌahuaꞌa aꞌaraꞌasti naijmiꞌi , naijmiꞌi mu atyávatzɨjsin aꞌu tɨ eꞌetyacun .
40015015	Aj pu i Pedro ayan tiraataꞌixaa tɨcɨn : — Taataꞌixaateꞌe aꞌij tɨ huataujmuaꞌa aɨjna ɨ nyuucari ɨ paj pauchan raataxajtacaꞌa .
40015016	Ajta Jesús ayaa pu tihuaꞌutaihuaꞌuriꞌi tɨcɨn : — ¿ Ni tzaa sacai sajta muan yauꞌeite ?
40015017	¿ Ni tzaa sacai yauꞌeite saɨjna ? Tɨ puaꞌa aꞌatɨ tiꞌitɨj huacuaꞌani tɨ cueꞌiriꞌi , aɨjna tɨ raacuaꞌani , puaꞌaque pu maꞌacan . Aj pu i ancajrupi ɨ teneꞌetzeꞌe , au pu aꞌarayeijxa ɨ ucaaraꞌan jetze . Ajta eꞌeyan ɨ chuitɨraaraꞌan jetze huiraame .
40015018	Ma ajta , aɨjna tɨ eꞌijninyei ɨ teneꞌetzeꞌe ɨ aꞌatɨ , au pu aꞌuveꞌeyeꞌi ɨ tzajtaꞌan . Ai pu aɨn pueen ɨ tɨ raxanaꞌaveꞌe aɨjna ɨ aꞌatɨ .
40015019	Ayaa puꞌu xaa nyaꞌu aꞌini ɨ tzajtaꞌan pu aꞌuveꞌeyeꞌi naijmiꞌi ɨ muaꞌatziiraꞌa tɨ aꞌij puaꞌa een , tɨ caꞌanijraꞌa rataꞌaca tɨ aꞌatɨ ayan huarɨni ɨ tɨ aꞌij puaꞌa een , tɨ puaꞌa tiꞌityacuiꞌi naꞌari seij jamuan tiꞌihuaujxanaꞌacɨreꞌen . Ajta ɨ tzajtaꞌan pu ajta tasiseiri tɨ ayan caꞌanijraꞌa rataꞌaca tɨ ayan tyuꞌumuaꞌati tɨ tyuꞌunahuaꞌan , nusu tɨ raacuanamua naꞌari tɨ aꞌij puaꞌa tyúꞌuxajtavaꞌa huaꞌajemi ɨ tyaɨte .
40015020	Naijmiꞌi tɨj naꞌa tɨ hui ayan aꞌij puaꞌa een , tɨ tasiseiri ɨ ta tzajtaꞌa , aɨ pu xaa raxanaꞌaveꞌe ɨ tevi . Ajta aɨjna tɨ cai anaujmuéiteꞌen tyuꞌucuaꞌani , capu tiꞌitɨ aꞌij huataujmuaꞌa ɨ Dioj jemi . Capu tiꞌitɨj cɨn autyajturaa ɨ Dioj jemi aɨjna ɨ aꞌatɨ tɨ cai anaujmuéiteꞌen tyuꞌucuaa .
40015021	Aj pu i Jesús áꞌuraa . Au pu aꞌaráꞌa ajna aꞌahuaꞌa chajtaꞌa tɨ ayan tyajaꞌarajtyahuaa tɨcɨn Tiro , ajtahuaꞌa seij tɨ ayan tɨcɨn Sidón .
40015022	Ajta , saɨj pu aveꞌereꞌenye ɨ Jesús jemi . Jɨitaꞌa pu pueen tɨ seij chuejraꞌa japua eꞌemaꞌacan . Ayaa mu huaꞌatamuaꞌamua tɨcɨn Sirofenicia . Aun tɨ huacaꞌa pu eꞌechajcaꞌa aɨjna ɨ jɨitaꞌa . A pu eꞌeveꞌeme antijíihua tɨcɨn : — Nyavastaraꞌa , muaa pej iꞌi yaujraꞌan aɨjna ɨ David tyaacan , pataꞌaj naꞌancuꞌuvajxɨꞌɨn . Eecan pu rajpueijtzi ɨ niyauj tɨ jɨitaꞌa aɨjna cɨmeꞌe tɨ tiyaaruꞌu tzajtaꞌan seijreꞌe .
40015023	Ajta aɨjna ɨ Jesús , capu aꞌatzu huatanyuu . Aj mu mi avereꞌenye aɨme ɨ maj jamuan áꞌujhuaꞌanyaꞌa . Ayaa mu tirajhuaviiriꞌi tɨcɨn : — Pataꞌaj raataite tɨ aꞌuraꞌani , aꞌini ta cujtaꞌan pu eꞌeveꞌeme antijíihua .
40015024	Aj pu i Jesús ayan tyuꞌutaxajtacaꞌa tɨcɨn : — Ayaa pu Dioj nyajaꞌutaijtacaꞌa nyaj aꞌuraꞌani huaꞌa jemi ɨ mej Israel jetze ajtyamaꞌacan ɨ mej meyan seijreꞌe tɨj canyaꞌaxɨ ɨ maj áꞌuvej . Capu nyajaꞌutaijtacaꞌa aɨme jemi ɨ seica .
40015025	Aj pu i aɨn jɨitaꞌa avereꞌenye a vejliꞌi jemin . Ajta titunutacaꞌa . Aj pu i ayan tiraataꞌixaa tɨcɨn : — Nyavastaraꞌa , naatávaɨreꞌe .
40015026	Aj pu i Jesús ayan tiraataꞌixaa tɨcɨn : — Capu ayan tiraavijteꞌe nyej huáɨꞌɨpɨꞌɨraꞌacareꞌen ɨ pan ɨ maj racuaꞌaca ɨ tɨꞌɨrii nyej ni chiicate huataɨꞌɨpɨꞌɨteꞌen .
40015027	Aj pu i aɨn jɨitaꞌa ayan tɨcɨn : — Ayej xaa nyaꞌu tiꞌayajna , nyavastaraꞌa . Aru , casiꞌi , aɨme ɨ chiicate , ayaa mu racuaꞌaca maɨjna ɨ tɨ teꞌení ɨ pan tɨ acajvitze ɨ meesa japua aꞌu mej tyajaꞌacuaꞌaca aɨme ɨ mej tihueꞌijteꞌe .
40015028	Aj pu i Jesús ayan tyuꞌutanyúu tɨcɨn : — Muaa jɨitaꞌa , eecan paj tyaꞌatzaahuateꞌe . Puꞌuri muaataꞌa aꞌij pej tiꞌijxeꞌeveꞌe . Cɨmeꞌen puꞌu ayan tiraataxajtacaꞌa aɨjna ɨ Jesús , aj pu i huaruj aɨjna ɨ yaujraꞌan ɨ jɨitaꞌa .
40015029	Aj pu i Jesús áꞌuraa . Au pu ajtéenyee aꞌu tɨ aꞌavastɨme ɨ jaj tɨ jajmuaa aujna aꞌahuaꞌa u Galileeya . Aj pu i antiraa ɨ jɨri jetze . An pu aꞌujyeijxɨ .
40015030	Eihua mu aꞌireꞌenye ɨ tyaɨte . Aɨme mu aꞌaraaviꞌitɨ ɨ maj tzareꞌe ráꞌajtuaatɨ́mee ɨ ruɨɨca , majta seica ɨ maj arácucuꞌun , majta seica ɨ maj cai tyáꞌanrɨꞌɨréjmee , majta seica ɨ maj puatuusi . Majta muiꞌicaca mu aꞌaraaviꞌitɨ ɨ seica ɨ mej tiꞌicucuiꞌi . Aa mu huaꞌajtuaa aꞌu tɨ aꞌutyavaacaꞌa aɨjna ɨ Jesús . Ajta aɨn , aɨ pu naijmiꞌica pu tyuꞌuhuaa .
40015031	Eecan mu aꞌij tyaꞌutaseij ɨ tyaɨte ɨ maj huajeꞌiréꞌenijte matɨꞌɨj huaꞌuseij ɨ mej meri rɨꞌɨrístacaꞌa maj tyuꞌutaxaj aɨme ɨ mej mejmiꞌi cai tyaꞌanrɨꞌɨrájmaꞌacaa ; majta aɨme ɨ maj puatuusi , muꞌuri reꞌen nainjapua ; majta aɨme ɨ maj tzareꞌe ráꞌajtuaatɨ́mee ɨ ruɨɨca , muꞌuri áꞌujhuaꞌanyaꞌa ; majta aɨme ɨ maj aracúcuꞌunijmaꞌacaa , muꞌuri tiꞌiseijracaa . Majta maɨn ɨ tyaɨte , aɨ mu autyajhuii ɨ mej rɨꞌɨ tiraataꞌan maɨjna ɨ Dioj tɨ tihueꞌijteꞌe aɨme ɨ maj Israel jetze ajtyamaꞌacan .
40015032	Aj pu i Jesús huaꞌutajee aɨme ɨ maj jamuan áꞌujhuaꞌanyaꞌa . Ayaa pu tihuaꞌutaꞌixaa tɨcɨn : — Naatyanxaꞌamɨste amɨme tyaɨtejraꞌa jemi , aꞌini puꞌuri hueica xɨcaj tyauume maj áꞌujhuaꞌan nyaa jamuan . Camu majta tiꞌitɨj tichaꞌɨ maj raacuaꞌani . Canu raxeꞌeveꞌe maj cai tyuꞌucuáꞌan nyahuaꞌureꞌitixɨꞌɨn . Naꞌari cai tyamuaꞌa mu tíꞌityamueꞌitɨcheꞌen ɨ juye japua .
40015033	Majta maɨn ɨ maj jamuan áꞌujhuaꞌanyaꞌa , ayaa mu tiraataihuaꞌuriꞌi tɨcɨn : — ¿ Aꞌuni jetze aꞌarɨꞌɨri tyej raahuauni ɨ pan tɨj naꞌa tɨ ruxeꞌeveꞌe tɨ ij tihuaꞌucɨꞌɨti naijmiꞌica ɨ tyaɨte ? Capu sein iꞌi rɨꞌɨri ayajna aꞌu tɨ cai maꞌa aꞌatɨ .
40015034	Aj pu i ayan tihuaꞌutaihuaꞌuriꞌi tɨcɨn : — ¿ Aꞌachuni puaꞌamuaca sajchaꞌɨ ɨ pan , muan ? Aj mu mi meyan tiraataꞌixaa tɨcɨn : — Aráhuaꞌapua pu puaꞌamua i pan . Tyajta cɨjca i hueꞌité maj cɨleꞌen .
40015035	Aj pu i huaꞌutaij ɨ tyaɨte maj aꞌujraꞌase a chuaataꞌa .
40015036	Raꞌancuraɨꞌɨpɨꞌɨ ɨ pan , ajta ɨ hueꞌité , aj pu i Jesús rɨꞌɨ tiraataꞌa ɨ Dioj . Ajta eꞌeyan raꞌantitaaraxɨ ɨ pan . Aj pu i huaꞌuraɨꞌɨpɨꞌɨ ɨ maj jamuan áꞌujhuaꞌanyaꞌa . Majta maɨn , aɨ mu míjtáꞌij huaꞌuraɨꞌɨpɨꞌɨte ɨ tyaɨte .
40015037	Naimiꞌi mu tyuꞌucuaa . Tyamuaꞌa mu tityáajuꞌuxai . Majta eꞌeyan , aɨme ɨ maj Jesús jamuan áꞌujhuaꞌanyaꞌa , aɨ mu raaraꞌasaɨj maɨjna tɨ avaꞌaturaa ɨ pan tɨ raꞌantítaaraxɨ . Sicɨri mu jetze tyaꞌavaꞌɨste maɨjna cɨmeꞌe tɨ avaꞌaturaa . Aráhuaꞌapua sicɨri pu tyaꞌaráꞌaj .
40015038	Majta maɨn ɨ mej tyuꞌucuaa , ayaa mu aráꞌasicaꞌa aꞌachu cumu muaacua viꞌiraꞌa ɨ tyetyaca . Majta rujɨmeꞌe mu tyuꞌucuaa aɨme ɨ juuca , majta ɨ tɨꞌɨrii .
40015039	Tɨꞌɨj Jesús huaꞌureꞌitixɨ ɨ tyaɨte , aj pu i atyajraa baarcu jetze . Tɨꞌɨqui áꞌuraa . Au pu aꞌaráꞌa aujna aꞌahuaꞌa aꞌu tɨ eꞌejtyamaꞌacan u Magdala .
40016001	Majta aɨme ɨ fariseos , majta aɨme ɨ saduceos , aɨ mu á eꞌiréꞌenye aꞌu tɨ aꞌutyavaacaꞌa ɨ Jesús , mej mi raatyamueꞌitɨn hueꞌitzi cɨmeꞌe . Aɨj mu cɨn meyan raatahuaviiriꞌi tɨ aɨn huaꞌutaseijrateꞌen ɨ maj cɨn raamuaꞌaree tɨ uteꞌe eꞌemaꞌacan ɨ tɨ jetzen araujcaꞌanye .
40016002	Ajta aɨn Jesús , ayaa pu tihuaꞌutaꞌixaa tɨcɨn : — Muan xu raayɨꞌɨtɨ aꞌij sej yeꞌi tyuꞌutaxaj aꞌij tɨ tiꞌitɨ rɨni u uteꞌe . Tɨꞌɨj huatyechuixare , ayaa xu tiꞌixaxaꞌa tɨ nuꞌu naa hueꞌeenyaꞌa aꞌame aꞌini auráꞌapáꞌuviꞌi pu aꞌaraa .
40016003	Naꞌari cai , tɨꞌɨj huatapuaꞌare , ayaa xu sajta seyan cɨmeꞌen tiꞌixaxaꞌa yee ijii mu huatyeviiye , aꞌini auráꞌapáꞌuviꞌi pu aꞌaraa , majta nuꞌu raꞌutanáa . Muan xu xaa raayɨꞌɨtɨ aꞌij sej yeꞌi tyuꞌutaxaj aꞌij tɨ tiꞌitɨj rɨni u uteꞌe . Ma sajta muan , caxu aꞌatzu raayɨꞌɨtɨ aꞌij sej yeꞌi tyuꞌutaxaj aɨjna cɨmeꞌe tɨ ari tyajaꞌureꞌenyejsin ɨ xɨcajraꞌa , tɨ jetzen Dioj raꞌantipuaꞌariteꞌen nain .
40016004	Muan mɨ sej aꞌij puaꞌa tiꞌityetyaɨte , mɨ sej eihua cɨn ataꞌɨtzaꞌara , ayaa xu rahuauca ɨ saj cɨn raamuaꞌaree tɨ uteꞌe eꞌemaꞌacan ɨ nyaj jetzen arancaꞌanye . Canu xaa nyaꞌu tiꞌitɨj amuaataseijrateꞌesin silu ayaa nuꞌu , ɨ tɨ eꞌeseijreꞌe cɨmeꞌen aɨjna ɨ Jonás . Aj pu i Jesús a huajaꞌutyáhui . Tɨꞌɨqui yaꞌuraa .
40016005	Matɨꞌɨj antacɨj utavan pujmeꞌen aɨme ɨ maj Jesús jamuan áꞌujhuaꞌanyaꞌa , aɨ mu yaꞌuhuaꞌaxɨ mej yaꞌaraɨꞌɨpɨꞌɨn ɨ pan maj raacuaꞌani .
40016006	Aj pu i Jesús ayan tihuaꞌutaꞌixaa tɨcɨn : — Rɨꞌɨ xuꞌu muan , saɨjna cɨmeꞌe fariseos maj ruꞌutyaaratzɨ ɨ pan tzajtaꞌa tɨ ij ájcuꞌustaa , sajta saɨjna cɨmeꞌe saduceos maj majta ruꞌutyaaratzɨ . — Ayaa pu tihuaꞌutaꞌixaa .
40016007	Majta aɨme ɨ maj Jesús jamuan áꞌujhuaꞌanyaꞌa , aɨ mu tyúꞌurixaatyaꞌacaa ɨ rujɨɨmuaꞌa . Ayaa mu tyuꞌutaxajtacaꞌa tɨcɨn : — Ayaa pu tyuꞌutaxajtacaꞌa amɨjna , aꞌini catu yaꞌaraɨꞌɨpɨ ɨ pan .
40016008	Aj pu i Jesús raamuaꞌareeriꞌi aꞌij mej yeꞌi tíꞌixajtacaa . Tɨꞌɨqui ayan tihuaꞌutaihuaꞌuriꞌi tɨcɨn : — Muan , mɨ saj cai aꞌatzu tyaꞌatzaahuateꞌe , ¿ aꞌini een cɨn seyan tyuꞌurixaateꞌe yee saj cai pan tichaꞌɨ ?
40016009	¿ Ni sacai xɨ yauꞌeite ? ¿ Ni seri yaꞌuhuaꞌaxɨ aꞌachu tɨ puaꞌan sicɨri tyeꞌirájraa ɨ pan tɨ tyaꞌaváꞌaturaa nyatɨꞌɨj huaꞌuraɨꞌɨpɨꞌɨte ɨ maj anxɨj viꞌiraꞌa araꞌasicaa ɨ tyaɨte nyaɨjna cɨmeꞌe ɨ tyaꞌanxɨvi ɨ pan ?
40016010	¿ Ni sajta seri yaꞌuhuaꞌaxɨ aꞌachu saj puaꞌamua caj tyaꞌavaꞌɨste ɨ sicɨri jetze nyatɨꞌɨj huaꞌuraɨꞌɨpɨꞌɨte ɨ maj muaacua viꞌiraꞌa araꞌasicaa ɨ tyaɨte nyaɨjna cɨmeꞌe ɨ tyaꞌaráhuaꞌapua ɨ pan ?
40016011	¿ Aꞌini auj tiꞌirɨꞌɨri saj cai yauꞌeite saɨjna , ɨ nyaj cai áꞌamueꞌixaateꞌe nyaɨjna cɨmeꞌe ɨ pan silu rɨꞌɨ xuꞌu muan saɨjna ɨ maj cai huataujnyátacan cɨn tiꞌixaxaꞌa aɨme ɨ fariseos , majta aɨme ɨ saduceos ?
40016012	Aj mu xaa mi yauꞌeitaa muaꞌaraa tɨ ayan tihueꞌixaatyaꞌa aɨjna cɨmeꞌe aꞌij mej yeꞌi tiꞌimuaꞌataca aɨme ɨ fariseos , majta aɨme ɨ saduceos . Capu xaa nyaꞌu ayan aɨjna cɨn tihuaꞌutaꞌixaa yee rɨꞌɨ xuꞌu muan saɨjna cɨmeꞌe ɨ maj cɨn ruꞌutyaaratzɨ ɨ pan tzajtaꞌa .
40016013	Tɨꞌɨqui Jesús aun aꞌaráꞌa aujna aꞌahuaꞌa aun tɨ eꞌejtyamaꞌacan tɨ ayan tyajaꞌarajtyahuaa tɨcɨn Cesarea de Filipo . Aj pu i ayan tihuaꞌutaihuaꞌuriꞌi aɨme ɨ maj jamuan áꞌujhuaꞌanyaꞌa tɨcɨn : — ¿ Aꞌiqui metiꞌixa ɨ tyaɨte aꞌatɨ nyaj pueen i nyaj nyajta tyaataꞌa jetze aꞌiráanye ?
40016014	Ayaa mu tiraataꞌixaa tɨcɨn : — Seica mu meyan tiꞌixaj paj nuꞌu aɨn pueen aɨjna ɨ Juan tyaacan tɨ tiꞌityámuaɨꞌɨhuacaraꞌa , majta seica meyan tiꞌixa paj nuꞌu aɨn pueen aɨjna ɨ Elías , majta seica meyan tɨcɨn paj nuꞌu aɨn pueen aɨjna Jeremías tyaacan naꞌari paj nuꞌu saɨj pueen aɨme ɨ mej Dioj jetze maꞌacan tiꞌixaxaꞌa .
40016015	Aj pu i ayan tihuaꞌutaihuaꞌuriꞌi tɨcɨn : — Ari muan , ¿ aꞌini tyajamuaꞌamitejteꞌe aꞌataani nyaj pueen ?
40016016	Ajta aɨjna ɨ Simón , tɨ ajta iꞌi Pedro , aɨ pu ayan tiraataꞌixaa tɨcɨn : — Muaa paj paɨn pueen aɨjna ɨ Cɨriistuꞌu tɨ Dioj an yáꞌujra ɨ ɨpuari japua , muaa paj paɨn pueen aɨjna ɨ yaujraꞌan ɨ Dioj tɨ iꞌi ruuri .
40016017	Jesús pu ayan tiraataꞌixaa tɨcɨn : — Pataꞌaj huaꞌatyamuaꞌaveꞌen muaa , Simón , i pej iꞌi yaujraꞌan aɨjna ɨ Jonás . Huaꞌatyamuaꞌaveꞌe aɨjna cɨmeꞌe , aꞌini capu aꞌatɨ ayan timuaataꞌixaa tɨ iiyan seijreꞌe chaanaca japua , silu aɨjna tɨ iꞌi nyeꞌiyaꞌupua tɨ uteꞌe eꞌeseijreꞌe u tajapua , aɨ pu xaa ayan timuaataꞌixaa .
40016018	Nyajta inyaa , ayaa nu hui tiꞌimueꞌixaateꞌe paj muaa paɨn pueen ɨ Pedro , ɨ paj pajta peyan antyahuaa tɨcɨn ɨ tɨ iꞌi tetej . Nyajta inyaa , nyeijna japua i tetej , nyaa nu raꞌajtaahua ɨ nyeteyuu . Ajta , capu rɨꞌɨriista aꞌame tɨ aɨn tiyaaruꞌu raatyamueꞌitɨn aɨjna ɨ tɨ aɨjna cɨn antyujmuaꞌaree mej mi huacuiꞌini ɨ tyaɨte .
40016019	Nyaa nu muaataꞌasin paj paɨjna cɨn antiꞌamuaꞌareera pej tihuaꞌantacuunyeꞌen ɨ tyaɨte mej mi aꞌutyarute ajna Dioj tɨ tieꞌijta . Patɨj panaꞌa paj teꞌityaanan iiyan chaanaca japua , Dioj pu ayen cheꞌeta naꞌa teꞌityanajsin u tajapua . Ajta patɨj panaꞌa paj tyaꞌantacuuna iiyan chaanaca japua , Dioj pu ajta ayen cheꞌeta naꞌa tyaꞌantacuuna u tajapua . — Ayaa pu tiraataꞌixaa aɨjna ɨ Jesús .
40016020	Aj pu i Jesús ayan tihuéijca aɨme ɨ maj jamuan áꞌujhuaꞌanyaꞌa maj nuꞌu cai aꞌatɨ ixaatyaꞌa tɨ aɨn pueen aɨjna tɨ Dioj an yáꞌujra ɨ ɨpuari japua .
40016021	Ajnaꞌɨmɨ , Jesús pu autyejche tɨ tihuaꞌutaꞌixaateꞌen aɨme ɨ maj jamuan áꞌujhuaꞌanyaꞌa tɨ nuꞌu ayan ruxeꞌeveꞌe tɨ aꞌuraꞌani anna Jerusalén . Au pu nuꞌu eihua rajpueitzi aꞌame . Majta nuꞌu aɨme ɨ maj huaꞌavaujsi ɨ maj Israel jetze ajtyamaꞌacan , majta nuꞌu aɨme ɨ mej tiꞌijta huaꞌateyujtaꞌa , majta nuꞌu aɨme ɨ mej tyuꞌujmuaꞌate ɨ yuꞌuxari jetze , naimiꞌi mu aꞌij puaꞌa raruuren . Ruxeꞌeveꞌe nuꞌu maj raajeꞌica . Aj pu ijta huatarujsin hueica xɨcajraꞌa jetze .
40016022	Ajta aɨn ɨ Pedro , aɨ pu raꞌiraaviꞌitɨ ayée . Aj pu i autyejche tɨ raꞌajtyaꞌaxɨꞌɨn aɨjna ɨ Jesús . Ayaa pu tiraataꞌixaa tɨcɨn : — Cheꞌe aꞌij tiꞌimuavaɨraꞌa tɨ ij cai ayan tiꞌimuaruura , nyavastaraꞌa .
40016023	Aj pu i pɨ ancureꞌeve aɨjna ɨ Jesús . Ayaa pu tiraataꞌixaa aɨjna ɨ Pedro tɨcɨn : — Aricu aꞌuraꞌa , mɨ pej iꞌi Satanás . Eecan paj tinaꞌantyuꞌuuniꞌi nyej ni autyaturan ɨ Dioj jemi aꞌini capej peyan tiꞌimuaꞌatze aꞌij tɨ tiꞌijxeꞌeveꞌe ɨ Dioj , silu aꞌij mej tiꞌijxeꞌeveꞌe ɨ tyaɨte .
40016024	Aj pu i Jesús ayan tihuaꞌutaꞌixaa aɨme ɨ maj jamuan áꞌujhuaꞌanyaꞌa tɨcɨn : — Tɨ puaꞌa aꞌatɨ raxeꞌevaꞌa tɨ nyaa jamuan áꞌuchaꞌacanyeꞌen , ruxeꞌeveꞌe tɨ aɨn cai cheꞌe ayan rɨjca aꞌij tɨ tiꞌijxeꞌeveꞌe rusaɨj , silu ayaa pu tyuꞌujxeꞌeveꞌe tɨ aɨn rajpueitzi aꞌaraꞌani nyaa jamuan ruxéꞌeviꞌiraꞌa cɨmeꞌe .
40016025	Ayaa puꞌu , aꞌatɨ tɨ naꞌa tɨ tiꞌityeseꞌe tɨ cai huamɨꞌɨni , aɨ pu xaa nyaꞌu mɨꞌɨni . Aɨj pu áꞌujɨsin ɨ ruxaijnyuꞌuca tɨ auj ruuricaa . Ajta aɨn ɨ aꞌatɨ tɨ ayan eenyeꞌequeꞌe huamɨꞌɨni aɨjna cɨmeꞌe tɨ naꞌaraꞌastijre inyeetzi , aɨ pu xaa nyaꞌu ratyauuni ɨ ruxaijnyuꞌuca tɨ auj ruuricaa .
40016026	Ahuii , tɨ puaꞌa aꞌatɨ nain huámueꞌitɨn naijmiꞌi tɨ iiyan seijreꞌe chaanaca japua , ¿ ni qui tiraatyavaꞌɨri aɨjna tɨ raamueꞌitɨ tɨ puaꞌa yaꞌuraini ɨ ruxaijnyuꞌuca tɨ auj ruuricaa ? Capu xaa nyaꞌu aꞌatzu tiraatyavaꞌɨri . Ari , ¿ tiꞌitaani cɨn tiꞌipuataꞌatan aɨjna ɨ aꞌatɨ tɨ ij Dioj ajtahuaꞌa raatátɨsten ɨ xaijnyuꞌucaraꞌan tɨ auj ruuricaa ? Capu tiꞌitɨj cɨn tiꞌipuataꞌatan xaa nyaꞌu .
40016027	Nyajta inyaa , i nyaj nyajta tyaataꞌa jetze aꞌiraanye , nyaa nu nyajtahuaꞌa ya vaꞌacányejsin . Ayaa nu cheꞌeta nyanaꞌa huataseijreꞌesin nain cɨmeꞌe tɨj ajta seijreꞌe ɨ Dioj tɨ niꞌiyaꞌupua . Huaꞌa jamuan nu hui nyajta huataseijreꞌesin aɨme ɨ mej tiꞌivaɨreꞌe ɨ tajapua . Nyajta nu tihuaꞌutaꞌasin seij nyajta seij naijmiꞌica aꞌij tɨ tihuaꞌuvijteꞌe aꞌij mej tiꞌitɨj huáruu , seij ajta mɨ seij .
40016028	Ayaa nu tyajaꞌamueꞌixaateꞌe tzaahuatiꞌiraꞌa cɨmeꞌe , seica mej ya huatyáuuca ayajna , aɨ mu cai huacuiꞌini asta manaꞌa cai anacaican naaseij ɨ nyaj nyajta tyaataꞌa jetze aꞌiraanye nyej ni ya tanyen nyej ni tyuꞌutaijta iiyan chaanaca japua .
40017001	Tyaumaꞌaca aꞌachu cumu arájsevi xɨcaj , aj puꞌi Jesús antiraa ɨrij japua . Aɨme pu aꞌuvíꞌitɨ aɨjna ɨ Pedro , ajta aɨjna ɨ Jacobo , ajta aɨjna ɨ Juan , ɨ tɨ juutzajraꞌan pueen aɨjna ɨ Jacobo .
40017002	Matɨꞌɨj maun aꞌutyáuucaꞌa , aj puꞌi saɨque tyuꞌutaujseijratacaꞌa aɨjna ɨ Jesús mejseiiraca . Ayaa pu tyamuaꞌa tiꞌityámastacareꞌe ɨ nyeerimaꞌaraꞌan tɨj xɨcaj . Tyamuaꞌa pu tyuꞌutyacueinaracaꞌa ɨ cɨɨxuraꞌaraꞌan . Ayaa pu tiꞌityatáatɨyeꞌicaa tɨj taij .
40017003	Majta eꞌeyan , huaꞌapua huataseijre huaꞌa tzajtaꞌa . Ai mu aɨn pueꞌenyaꞌa aɨjna ɨ Moisés tyaacan , ajta aɨjna ɨ Elías tɨ ajmiꞌi tiꞌixaxaꞌataꞌa ɨ Dioj jetze maꞌacan . Aɨ mu tíꞌixajtacaa ɨ Jesús jamuan .
40017004	Ajta aɨn ɨ Pedro , aɨ pu ayan tiraataꞌixaa aɨjna ɨ Jesús tɨcɨn : — Tavastaraꞌa , naa pu xaꞌapɨꞌɨn tyej ya huatyáuu tyeyajna . Tɨ puaꞌa muaꞌaraanajchi , tyaj hueicaca huataahua ɨ ɨnaamua . Saɨj pu muacɨꞌɨti mueetzi , ajta seij , amɨjna mɨ Moisés . Ajta seij pu racɨꞌɨti amɨjna mɨ Elías .
40017005	Aucheꞌe pu tiꞌixáataca tɨꞌɨj aitɨri aꞌacáviꞌirixɨ huaꞌa japua . Huaꞌa tzajtaꞌa pu rájrupi aɨjna ɨ aitɨri tɨ naa tíꞌityatáatɨyeꞌi . Aj pu i tzajtaꞌan aꞌicánamuajre tɨ aꞌatɨ ayan tyuꞌutaxajtacaꞌa tɨcɨn : — Ai pu aɨn pueen ɨ niyauj , ɨ nyej raxeꞌeveꞌe . Eecan pu rɨꞌɨ tinataꞌaca inyeetzi . Xaanamuajriꞌi seijna . — Ayaa pu tyuꞌutaxajtacaꞌa .
40017006	Matɨꞌɨj raanamuajriꞌi maɨjna , aj mu mi aꞌaráavatzɨ a chuaataꞌa aɨme ɨ maj Jesús jamuan áꞌujhuaꞌanyaꞌa , aꞌini tyamuaꞌa mu tyuꞌutatzɨn .
40017007	Aj pu i Jesús a veꞌereꞌenye huaꞌa jemi . Tɨꞌɨqui huaꞌajtamuarej . Aj pu i ayan tihuaꞌutaꞌixaa tɨcɨn : — Xaꞌajhuiixɨꞌɨ muan . Caxu tiꞌitzɨɨnyaꞌa .
40017008	Majta maɨn , matɨꞌɨj mauunyéjnyeꞌeracaꞌa , capu cheꞌe maꞌa aꞌajaꞌatɨjcaꞌa . Ai puꞌu an eꞌeseijraꞌacaa aɨjna ɨ Jesús .
40017009	Matɨꞌɨj eꞌitaꞌa aꞌucajuꞌunca ɨ jɨri japua , Jesús pu ayan tihuaꞌutaꞌijmɨjriꞌi tɨcɨn : — Caxɨɨ xu aꞌatɨ ixaatyaꞌa aꞌij sej tyuꞌuseij . Saucheꞌe rachuꞌevaꞌa asta nya naꞌaj cai inyaa i nyaj nyajta tyaataꞌa jetze aꞌiraanye aitáraꞌani huaꞌa tzajtaꞌa ɨ mɨꞌɨchite .
40017010	Majta maɨn ɨ maj jamuan áꞌujhuaꞌanyaꞌa , ayaa mu tiraataihuaꞌuriꞌi tɨcɨn : — ¿ Aꞌini een cɨn meyan tiꞌixaxaꞌa aɨme ɨ mej tyuꞌujmuaꞌate ɨ yuꞌuxari jetze meyan tɨcɨn anacai pu nuꞌu ruxeꞌeveꞌe tɨ ya uvéꞌenyen aɨjna ɨ Elías ?
40017011	Jesús pu ayan tihuaꞌutaꞌixaa tɨcɨn : — Ayej tiꞌayajna . Elías pu xaa ya uveꞌenyejsin tɨ ij nain tyuꞌujájcuareꞌen mej mi majtahuaꞌa raꞌaraꞌastijreꞌen ɨ Dioj .
40017012	Me nyajta inyaa , ayaa nu tyajaꞌamueꞌixaateꞌe tɨ aɨn Elías ari ya uveꞌenye . Majta maɨn , camu raamuáꞌa silu ayaa mu raaruu aꞌij mej tiꞌijxeꞌevaꞌacaꞌa . Ayaa mu majta cheꞌeta manaꞌa nyaruuren inyeetzi , i nyaj nyajta tyaataꞌa jetze aꞌiraanye . Pueijtzi mu majta naataꞌasin inyeetzi .
40017013	Cɨmeꞌen puꞌu ayan tyuꞌutaxajtacaꞌa , aj mu mi raamuaꞌareeriꞌi tɨ aɨn aɨjna cɨmeꞌen tyuꞌutaxajtacaꞌa ɨ Juan tyaacan tɨ huaꞌamuaɨꞌɨhuacaraꞌa .
40017014	Matɨꞌɨj maun aꞌaráꞌa aꞌu mej eꞌetyujsaɨraꞌacaa eihua ɨ tyaɨte , saɨj pu avereꞌenye ɨ Jesús jemi . Aj pu i avaꞌujtunutacaꞌa vejliꞌipuan .
40017015	Ayaa pu tirajhuaviiriꞌi tɨcɨn : — Nyavastaraꞌa , pataꞌaj raꞌancuꞌuvajxɨꞌɨn ɨ niyauj . Aɨ pu rutɨmueꞌi . Aɨj pu cɨn tirajpueiitzi huapɨꞌɨ . Muiꞌitɨ pu anajve taij tzajtaꞌa , ajta a aataꞌa .
40017016	Nyaa nu yaꞌaraaviꞌitɨ aɨme jemi ɨ maj mueetzi jamuan áꞌujhuaꞌan mej mi tiraahuaateꞌen . Majta maɨn , camu raayɨꞌɨtɨhuaꞌa muaꞌaraa .
40017017	Ajta aɨn ɨ Jesús , ayaa pu tyuꞌutanyúu tɨcɨn : — Muan mɨ saj cai aꞌatzu tyaꞌatzaahuateꞌe , mɨ saj cai máumuaꞌaree , ¿ aꞌachuni puaꞌan ninyeꞌiraꞌa aucheꞌe ruveꞌeveꞌe nyej neyan huatyavaa naꞌaraꞌani muejmi jemi ? ¿ Ni ayan ruxeꞌeveꞌe nyej aꞌateeviꞌin para rusen cɨmeꞌe nyej neyan muejmi jemi ya huatyavaaca nyej ni rɨꞌɨ amuaaruuren ? Ma saꞌaveꞌeviꞌitɨchi mɨ paꞌarɨꞌɨ . Matɨꞌɨj mi a yeꞌeveꞌeviꞌitɨ .
40017018	Aj pu i Jesús raꞌajtyaꞌaxɨ aɨjna ɨ tiyaaruꞌu tɨ paꞌarɨꞌɨ tzajtaꞌa seijraꞌacaa . Aj pu i huirajraa . Cɨmeꞌen puꞌu huirajraa , tɨꞌɨqui huarúj aɨjna ɨ paꞌarɨꞌɨ .
40017019	Matɨꞌɨjta mi , aɨme ɨ maj jamuan áꞌujhuaꞌanyaꞌa , rujɨmeꞌe mu tyuꞌuxajtacaꞌa aɨjna jamuan ɨ Jesús . Ayaa mu tiraataihuaꞌuriꞌi tɨcɨn : — ¿ Aꞌini een cɨn tyacai raayɨꞌɨtɨhuaꞌa taꞌaraa tyej raatamuariteꞌen tyaɨjna ɨ tiyaaruꞌu tɨ tzajtaꞌan seijraꞌacaa ?
40017020	Aj pu i Jesús ayan tihuaꞌutaꞌixaa tɨcɨn : — Ayaa puꞌu tiꞌayajna , aꞌini caxu aꞌatzu tyaꞌatzaahuateꞌe . Ayaa nu tyajaꞌamueꞌixaateꞌe huataujnyátacan cɨmeꞌe , tyamuaꞌa pu tiꞌivaɨreꞌe sej seyan tyaꞌatzaahuateꞌe ɨ rutzajtaꞌa tɨ ayan tyajaꞌureꞌenyen aꞌij tɨ tyajamuaꞌamitejteꞌe . Aɨ puꞌu ruxeꞌeveꞌe sej seyan tyaꞌatzaahuateꞌe cɨj caj . Tɨ puaꞌa seyan cɨj caj tyaꞌatzaahuateꞌe , aj pu xaa rɨꞌɨri sej si seyan tiraataijteꞌen amɨjna mɨ jɨri tɨcɨn : “ Tichesi , atyajraꞌa a aataꞌa aꞌahuaꞌa atyaꞌana jetze tɨ veꞌe . ” Ajta aɨn mɨ jɨri , ayaa xaa nyaꞌu rɨni . Ayaa puꞌu xaa nyaꞌu , tɨ puaꞌa seyan tyaꞌatzaahuateꞌe , nain xu cɨn raayɨꞌɨtɨhuaꞌa xaꞌajuꞌun .
40017021	Ajta , sataꞌaj seyan raatamuariteꞌen saɨjna ɨ tiyaaruꞌu tɨ ayan een tɨj amɨjna , ayaa pu tyuꞌujxeꞌeveꞌe saj raatahuavii ɨ Dioj , sajta huauritziꞌiveꞌen .
40017022	Matɨꞌɨj mauj naijmiꞌi áꞌujhuaꞌanyaꞌa maujna aꞌahuaꞌa tɨ jetzen eꞌejtyámaꞌacantacaꞌa u Galileeya , Jesús pu ayan tihuaꞌutaꞌixaa tɨcɨn : — Ayaa pu aꞌatɨ tyuꞌutatuiireꞌesin inyeetzi cɨmeꞌe i nyaj nyajta tyaataꞌa jetze aꞌiraanye . Aɨ pu nyeetzi cɨmeꞌe huaꞌutatuiireꞌesin aɨme jemi ɨ tyetyaca .
40017023	Majta maɨn , ayaa mu najeꞌicatan . Me nyajta inyaa , ayaa nu hui huatarujsin hueica xɨcaj jetze . Yaa puꞌu xaa nyaꞌu tyajaꞌureꞌenyesin . Majta maɨn ɨ maj Jesús jamuan áꞌujhuaꞌanyaꞌa , eihua mu huataujxaamɨste matɨꞌɨj raanamuajriꞌi aꞌij tɨ tyuꞌutaxajtacaꞌa .
40017024	Matɨꞌɨj mi chajtaꞌa aꞌaráꞌa aujna Capernaum . Matɨꞌɨj mi seica eꞌireꞌenye jemin aɨjna ɨ Pedro . Ai mu aɨn pueen ɨ mej tyúꞌujijveꞌe maɨjna cɨmeꞌe ɨ huaꞌapua meeruꞌu ɨ tɨ cɨn tyuꞌutyavaɨreꞌesin huaꞌa teyujtaꞌa . Ayaa mu tiraataihuaꞌuriꞌi tɨcɨn : — ¿ Ni cai tiꞌinajchitan aꞌamua maeestru aɨjna ɨ huaꞌapua meeruꞌu ɨ tɨ tyuꞌutyavaɨreꞌesin u tatéyujtaꞌa ?
40017025	Aj pu i ayan tihuaꞌutaꞌixaa tɨcɨn : — Aa niꞌijta nyaꞌu . Aj pu i Pedro utyajrupi u chiꞌita . Capu xɨ tiꞌitɨ aꞌij tyuꞌutaxajtacaꞌa aɨjna ɨ Pedro , silu Jesús pu anacai ayan tiraataꞌixaa tɨcɨn : — ¿ Aꞌini timuaꞌamitejteꞌe , Simón ? ¿ Aꞌatyaɨnqui mejijveꞌe aɨme ɨ rey ɨ mej tieꞌijta iiyan chaanaca japua ? ¿ Aꞌatyaɨnqui mejijveꞌe caꞌɨn aɨme ɨ maj tiꞌituaꞌaraca ɨ mej tiꞌiraꞌatɨꞌɨcɨ , naꞌari maɨjna cɨmeꞌe aꞌachu tɨ caj seij tijchaꞌɨ ? ¿ Ni qui aɨme mejijveꞌe ɨ ruyaujmuaꞌa caꞌɨn qui aɨme ɨ mej seij chuejraꞌa japua eꞌemaꞌacan ?
40017026	Pedro pu ayan huatanyuu tɨcɨn : — Aɨme ɨ mej seij chuejraꞌa japua eꞌemaꞌacan . Ajta Jesús pu ayan tiraataꞌixaa tɨcɨn : — Aɨj pu cɨn , capu ruxeꞌeveꞌe ɨ mej tyuꞌutanajchita aɨme ɨ huaꞌayaujmuaꞌa .
40017027	Ma ajta , tyataꞌaj cai teyan huaꞌutanyuꞌucasteꞌen , ayaa paj huarɨni . Pataꞌaj hui u áꞌumeꞌen aꞌu tɨ aꞌavastɨme ɨ jaj . Pajta raꞌatyahuaꞌaxɨn ɨ cueꞌitzɨꞌɨpua a aataꞌa . Pajta , paɨjna ɨ hueꞌi , ɨ taꞌanajca paj raatyéviꞌira , pataꞌaj raꞌacánaꞌaxɨn , an pej pi yeꞌetyauni ɨ tenitaꞌa seij ɨ tumin tɨ ayan tiꞌinajchi aꞌachu cumu muaacua meeruꞌu . Pataꞌaj yaꞌaraꞌɨn ɨ tumin pataꞌaj tihuaꞌunajchiteꞌen , pajta inyeetzi cɨmeꞌe .
40018001	Ajnaꞌɨmɨ , aɨ mu avereꞌenye ɨ Jesús jemi aɨme ɨ maj jamuan áꞌujhuaꞌanyaꞌa . Ayaa mu tiraataihuaꞌuriꞌi tɨcɨn : — ¿ Aꞌataani eitzeꞌe ruxeꞌeveꞌe ɨ Dioj jemi seij ɨ tɨ ta jetze ajtyamaꞌacan ?
40018002	Aj pu i Jesús seij huatajee ɨ paꞌarɨꞌɨ . A eꞌitaꞌa yaꞌutára aꞌu mej eꞌereꞌeti ɨ seica .
40018003	Aj pu i ayan tihuaꞌutaꞌixaa tɨcɨn : — Ee xaa , ayaa nu tyajaꞌamueꞌixaateꞌe tɨ ayan tiꞌayajna . Tɨ puaꞌa sacai saɨque tyuꞌumuaꞌati , tɨ puaꞌa sacai seyan rahuauca sej seyan cheꞌeta sanaꞌa runyáta saj cɨn tiꞌimuajca matɨj mɨ tɨꞌɨrii , caxu aꞌanaj aꞌutyaruti ɨ tajapua Dioj tɨ eꞌeseijreꞌe .
40018004	Aɨj pu cɨn ayan tiꞌen . Aꞌatɨ tɨ naꞌa tɨ ayan huataujseijrata tɨ cai tiꞌitɨ cɨn ruxeꞌeveꞌe , ayaa pu xaa eenyaꞌa aꞌame tɨj aijna i paꞌarɨꞌɨ . Ai pu aɨn pueen ɨ tɨ eitzeꞌe ruxeꞌeveꞌe ɨ Dioj jemi .
40018005	Ajta , aꞌatɨ tɨ naꞌa tɨ ayan raꞌancureꞌeviꞌitɨn nyenyuucajtzeꞌen seij ɨ paꞌarɨꞌɨ tɨj aijna , aɨjna ɨ tevi , aɨ pu ajta naꞌancureꞌeviꞌitɨ inyeetzi .
40018006	’ Aꞌatɨ tɨ naꞌa tɨ aꞌij puaꞌa tiruꞌutyáꞌan ɨ tzajtaꞌan ɨ ruxaꞌaj paꞌarɨꞌɨ tɨ ayan naꞌatzaahuateꞌe tɨj aijna , ayaa pu tɨꞌɨjtzɨ́ꞌɨ aɨn ɨ aꞌatɨ , anacai maj maun u raꞌacáaviꞌire ɨ tetej saꞌunijraꞌa tɨ veꞌe mataꞌaj raꞌatyajraini a aataꞌa tɨ ij aɨn aꞌujamɨn .
40018007	Cuiꞌi xaa huaꞌa jemi , aɨme ɨ maj yan aꞌuchaatɨme iiyan chaanaca japua , ɨ maj majta caꞌanijraꞌa huaꞌataꞌaca ɨ seica mej mi autyaturan ɨ Dioj jemi . Ayaa pu tyujuꞌujxeꞌeveꞌe mej mi ɨ seica ayan autyaturan ɨ Dioj jemi . Ma ajta , cuiꞌi xaa nyaꞌu aɨjna jemi tɨ ayan caꞌanijraꞌa huaꞌataꞌaca mej mi meyan huarɨni .
40018008	’ Patɨꞌɨj autyaturan ɨ Dioj jemi , tɨ puaꞌa peyan tiruꞌujpuaꞌajteꞌen ɨ a jetze , peyan tɨcɨn nyamuajcaꞌa pu puéenyaꞌa , naꞌari nyaɨɨca pu puéenyaꞌa , ayaa nu tiꞌimuaxaateꞌe . Paraꞌantiveijche , pej pi ma ruuraini . Eecan pu eitzeꞌe timuaatyavaꞌɨri paj aꞌutyaturan seij cɨmeꞌe ɨ amuajcaꞌa , naꞌari seij cɨmeꞌe ɨ aɨɨca ajna Dioj tɨ eꞌeseijreꞌe , ajna paj aꞌaruuri puaꞌame jemin . Naꞌari pacai peyan huarɨni , huaꞌapuaca paj cɨn ɨ amuajcaꞌa naꞌari huaꞌapuaca cɨn ɨ aɨɨca paj utyarute ajna aꞌahuaꞌa aꞌu tɨ cai aꞌamɨꞌɨni ɨ taij .
40018009	Ajta , tɨ puaꞌa peyan jetzen tiruꞌujpuaꞌajteꞌen muaꞌa jɨꞌɨ paɨjna ɨ paj cɨn autyajturaa ɨ Dioj jemi , aiitátɨchi . Ma paj ruuraini . Eecan pu timuaatyavaꞌɨri paj peyan aꞌutyarute seij cɨmeꞌe ɨ muaꞌa jɨꞌɨ ajna Dioj tɨ tieꞌijta . Naꞌari cai , ayaa paj huaꞌapuaca cɨn ajjɨꞌɨsi tɨꞌɨj an mujáꞌujɨsin aꞌu tɨ cai aꞌanaj aꞌamɨꞌɨni ɨ taij .
40018010	’ Rɨꞌɨ xuꞌu muan sej si cai aꞌij puaꞌa huajaꞌuseijra saɨj tɨ auj cɨleꞌen . Ayaa nu tyajaꞌamueꞌixaateꞌe tzaahuatiꞌiraꞌa cɨmeꞌe , aɨme ɨ mej tiꞌivaɨreꞌe ɨ tajapua , ɨ maj majta huaꞌachaɨ muaꞌaraꞌani , aꞌanaj tɨ naꞌa , aɨ mu huatyáuu jemin ɨ tɨ nyeꞌiyaꞌupua tɨ eꞌeseijreꞌe ɨ tajapua .
40018011	Ayaa nu een cɨn aꞌuveꞌeme inyaa , i nyaj nyajta tyaataꞌa jetze aꞌiraanye nyej ni huaꞌa japua huanyuuni aɨjna tɨ áꞌuvej .
40018012	’ ¿ Aꞌini tyajamuaꞌamityejtyeꞌe aꞌij tɨ huarɨni aꞌatɨ tɨ anxɨte huaꞌajyaꞌamua ɨ canyaꞌaxɨ ? Tɨ puaꞌa saɨj aꞌuveti ma aꞌahuaꞌa , ¿ ni cai ayan rɨni ? Aɨ pu huajaꞌutyahuiiteꞌesin naijmiꞌica ɨ seica anna jɨri jetze . U pu aꞌumaꞌa aꞌame tɨ ij raaraꞌahuauni aɨjna tɨ áꞌuvej .
40018013	Ajta , ayaa nu tyajaꞌamueꞌixaateꞌe . Ayaa pu tiꞌayajna , tɨ puaꞌa aɨn meꞌe yáꞌutyauni , eitzeꞌe pu rɨꞌɨ tiraataꞌixaa aɨjna cɨmeꞌe tɨ raatyau ɨ tɨ áꞌuvej , cai mɨ seica ɨ tɨ ari huájaꞌutyáhuiitaꞌacaa .
40018014	Ayaa pu cheꞌeta naꞌa een aɨjna jemi aɨjna ɨ tɨ amueꞌiyaꞌupua tɨ tajapua eꞌeseijreꞌe . Capu aꞌatzu raxeꞌeveꞌe tɨ saɨj aꞌuveti tɨ cɨleꞌen tɨj aijna i paꞌarɨꞌɨ .
40018015	’ Tɨ puaꞌa aꞌihuaaraꞌa tiꞌitɨj cɨn autyaꞌɨtzen mueetzi jemi , ayaa paj huarɨni . Aricu , u aꞌutaꞌixaateꞌe aviitzi cɨmeꞌe ɨ tɨ cɨn autyaꞌɨtze mueetzi jemi . Tɨ puaꞌa aɨn muaꞌantzaahuateꞌen , muaa paj xaa raamueꞌitɨ ɨ aꞌihuaaraꞌa sej si sajtahuaꞌa ruꞌihuaamuaꞌa xaꞌaraꞌani tyamuaꞌa naa .
40018016	Ma ajta , tɨ puaꞌa cai muaꞌantzaahuateꞌen , pataꞌaj seica anviꞌitɨn aɨjna jemi , huaꞌapuaca mej mi raamuaꞌaree tɨ puaꞌa muaꞌantzaahuateꞌen nusu cai . Tɨ puaꞌa aꞌihuaaraꞌa cai muaꞌantzaahuateꞌen , aɨme ɨ maj huaꞌapua ayaa mu tyuꞌutaxajta tɨ ayan tiꞌayajna ɨ paj cɨn jetzen tíꞌijpuaꞌajteꞌe aɨjna ɨ aꞌihuaaraꞌa .
40018017	Ajta eꞌeyan , tɨ puaꞌa cai huaꞌantzaahuateꞌen ɨ maj huaꞌapua , pataꞌaj huaꞌutaꞌixaateꞌen naijmiꞌica ɨ mej tyujsaꞌɨri . Ajta , tɨ puaꞌa aꞌihuaaraꞌa cai huaꞌantzaahuateꞌen aɨme , ayaa paj cheꞌeta panaꞌa raruuren patɨj huaꞌaruure aɨme ɨ maj cai ajtyamaꞌacan muejmi jetze nusu aɨme ɨ maj tyúꞌujijveꞌe uꞌuvieernu jetze maꞌacan .
40018018	’ Ayaa nu tyajaꞌamueꞌixaateꞌe tzaahuatiꞌiraꞌa cɨmeꞌe , satɨj sanaꞌa sej tiéꞌijmɨ iiyan chaanaca japua , Dioj pu ayan cheꞌeta naꞌa tiéꞌijmɨ u tajapua . Ajta satɨj sanaꞌa sej huataꞌaca iiyan chaanaca japua , Dioj pu ayan cheꞌeta naꞌa huataꞌaca u tajapua .
40018019	’ Nyajta nu neyan tyajaꞌamueꞌixaateꞌe mɨ sej iiyan chaanaca japua huatyáuu tɨ puaꞌa seyan cheꞌeta sanaꞌa tiruꞌumuaꞌareera mɨ sej huaꞌapua saɨjna cɨmeꞌe aꞌij sej yeꞌi tiꞌijhuaviiran ɨ Dioj jemi , aɨjna tɨ nyeꞌiyaꞌupua ayaa pu cheꞌeta naꞌa áꞌamuaruuren aꞌij sej tiꞌijhuavii .
40018020	Ayaa pu hui teꞌeme , aꞌini aꞌu tɨ naꞌa maj eꞌetyujsaꞌɨri nyenyuucajtzeꞌe , au nu aꞌutyaváa naꞌame huaꞌa tzajtaꞌa . Capu amɨn aꞌij tɨ puaꞌa mahuaꞌapua manaꞌa naꞌari mahueica manaꞌa .
40018021	Ajta aɨn ɨ Pedro , aɨ pu avereꞌenye ɨ Jesús jemi . Ajta ayan tiraataihuaꞌuri tɨcɨn : — Nyavastaraꞌa , ¿ aꞌachuni puaꞌamua ruxeꞌeveꞌe nyej tiraatauuniꞌi ɨ nyeꞌihuaaraꞌa tɨ puaꞌa tiꞌitɨj cɨn autyaꞌɨtzen nyeetzi jemi ? ¿ Ni qui aráhuaꞌapuá puaꞌamua ?
40018022	Jesús pu ayan huatanyuu tɨcɨn : — Canu neyan raataxajta yee aráhuaꞌapua , silu hueicate japuan tamuaamuataꞌa japuan aráhuaꞌapua .
40018023	’ Ayaa pu tiꞌijxeꞌeveꞌe ɨ Dioj mej mi tiꞌihuáuruuniꞌi seij majta seij . Naꞌari cai , ayaa pu cheꞌeta naꞌa huaꞌuruuren tɨj aɨjna ɨ rey tɨ ayan tiꞌijxeꞌevaꞌacaꞌa tɨ raaxaꞌapɨꞌɨntareꞌen aꞌachu maj caj téꞌechaɨcaꞌa aɨme ɨ maj ravaɨraꞌacaꞌa .
40018024	Puꞌuri pu autyejche tɨ ayan tiraaxaꞌapɨꞌɨntareꞌen , matɨꞌɨj seij aꞌureꞌenyejte jemin tɨ eihua téꞌechaɨcaꞌa , aꞌachu cumu tamuaamuataꞌa viꞌiraꞌa meeruꞌu .
40018025	Ajta aɨjna tɨ téꞌechaɨcaꞌa , capu tiꞌituaavaꞌacaa ɨ tɨ cɨn tiraanajchiteꞌen . Aɨj pu cɨn , ɨ rey ayan tyuꞌutaijtacaꞌa maj nuꞌu huáꞌutuaani aɨjna ɨ tyaataꞌa , ajta ɨraꞌaraꞌan , majta ɨ tɨꞌɨrii asta nain tɨ tíꞌijchaɨcaꞌa . Ayaa pu tyuꞌutaijtacaꞌa tɨ ij tiraanajchiteꞌen nain aꞌachu tɨ téꞌechaɨcaꞌa .
40018026	’ Aj pu i aɨn tɨ téꞌechaɨcaꞌa titunutacaꞌa a vejliꞌipua ɨ rey jemi . Eihua pu rajée tɨcɨn : “ Paucheꞌe nyechuꞌevaꞌa . Nyaa nu xaa timuaanajchiteꞌesin nain cɨmeꞌe aꞌachu nyaj timuaꞌachaɨreꞌe . ”
40018027	Ajta aɨjna tɨ rajijveꞌe , aɨ pu ráꞌancuꞌuvajxɨ . Tiraatauuniꞌiriꞌi nain cɨmeꞌe ɨ tɨ téꞌechaɨcaꞌa . Aj pu i raatátuaa .
40018028	’ Cɨmeꞌen puꞌu huirajraa aɨjna tɨ ravaɨreꞌe , aj pu i seij huátyau tɨ ayan ajta tiraꞌachaɨraꞌacaa . Anxɨte meeruꞌu puꞌu téꞌechaɨcaꞌa . Aɨ pu raatyeeviꞌi . Tɨꞌɨqui autyejche tɨ raꞌanteeviꞌi cɨjpaaraꞌan jetze . Caꞌanin pu cɨn ayan tiraataijtacaꞌa tɨcɨn : “ Tinaanajchiteꞌe aꞌachu paj tinaꞌachaɨreꞌe . ”
40018029	’ Aj pu i titunutacaꞌa aɨjna tɨ ajta ayan ravaɨraꞌacaa aɨjna ɨ rey . Ayaa pu tiratajee tɨcɨn : “ Paucheꞌe nyechuꞌevaꞌa . Nyaa nu tiꞌimuaanajchiteꞌen . ”
40018030	’ Ma ajta aɨjna ɨ saɨj , capu raataxeꞌeve , silu iyaꞌuraa . Ajta eꞌeyan raataijtacaꞌa maj nuꞌu raꞌityaanan asta naꞌa cai tiraanajchiteꞌen nain aꞌachu tɨ téꞌechaɨcaꞌa .
40018031	Majta maɨn ɨ seica ɨ maj ravaɨreꞌe aɨjna ɨ rey , matɨꞌɨj tyuꞌuseij aꞌij tɨ tiꞌitɨj huarɨj , matɨꞌɨj mi u aꞌujuꞌun jemin ɨ tɨ tihueꞌijteꞌe . Nain mu raataꞌixaa aꞌij tɨ tiꞌitɨj huarɨj .
40018032	’ Ajta aɨn ɨ rey , tɨꞌɨqui raataijtacaꞌa aɨjna ɨ tɨ ravaɨreꞌe . Ayaa pu tiraataꞌixaa tɨcɨn : “ Muaa pej nyavaɨreꞌe , huapɨꞌɨ pej aꞌij puaꞌa tiꞌitevi . Nyaa nu timuaatauuniꞌiriꞌi nain cɨmeꞌe aꞌachu paj tinaꞌachaɨraꞌacaꞌa nyaɨjna cɨmeꞌe ɨ pej peyan tinajhuaviiriꞌi .
40018033	¿ Ni cai ayan tiraavijtyaꞌacaa pej peyan cheꞌeta panaꞌa raꞌancuꞌuvajxɨꞌɨn ɨ axaꞌaj tevi tɨ nyavaɨreꞌe nyatɨj nyajta inyaa timuaꞌancuꞌuvajxɨ mueetzi ? ”
40018034	’ Ajta aɨn tɨ tiꞌiraijteꞌe , eecan pu huatanyuꞌucacaꞌa aɨjna jemi . Aj pu i aun tyuꞌutatuii aɨme jemi ɨ maj huaꞌanaamɨca mej mi raꞌityaanan asta naꞌa cai nain tiraanajchiteꞌen aꞌachu tɨ téꞌechaɨcaꞌa .
40018035	’ Ajta aɨn tɨ nyeꞌiyaꞌupua tɨ tajapua eꞌeseijreꞌe , ayaa pu cheꞌeta naꞌa áꞌamuaruuren seij ajta seij tɨ puaꞌa pacai tiraatauuniꞌi ɨ aꞌihuaaraꞌa tzaahuatiꞌiraꞌa cɨmeꞌe .
40019001	Tɨꞌɨj Jesús raatapuaꞌajtacaꞌa tɨ ayan tihueꞌixaateꞌe , tɨꞌɨqui aun aꞌarajraa aun tɨ aꞌutyacaꞌa u Galileeya . Ajta antaraa utan pujmeꞌen ɨ atyaꞌana jetze u Jordán . Au pu aꞌaráꞌa tɨj naꞌa au tɨ huacaꞌa u Judea .
40019002	Eihua mu tyaɨte aꞌucɨ́j jamuan . Ajta au pu tihuaꞌuhuaa ɨ mej tíꞌicucuiꞌicaa .
40019003	Aj mu mi seica eꞌireꞌenye ɨ Jesús jemi . Fariseos mu pueen aɨme . Aɨme majhuaucaꞌa mej raatyamueꞌitɨn tɨ ij airaꞌɨtzen tiꞌitɨj cɨmeꞌe . Ayaa mu tiraataihuaꞌuriꞌi tɨcɨn : — ¿ Ni qui aꞌij tiꞌirɨꞌɨri tɨ aꞌatɨ ayan ma ruuraini ɨ ruꞌɨj tiꞌitɨj cɨmeꞌe , tiꞌitɨj tɨ naꞌa , capu amɨn aꞌij ?
40019004	Jesús pu ayan tyuꞌutanyúu tɨcɨn : — ¿ Ni qui sacai aꞌanaj raꞌujijve ɨ yuꞌuxari jetze tɨ cɨmeꞌen yee aɨn tɨ nuꞌu anacai huaꞌutaahuacaꞌa ɨ tyaɨte , ayaa pu naijmiꞌi huataahuacaꞌa ɨ tyaataꞌa , ajta ɨ jɨitaꞌa ?
40019005	Ajta ayan tyuꞌuxajtacaꞌa ajnaꞌɨmɨ tɨcɨn : “ Aɨj pu cɨn aɨn tyaataꞌa ajtaméj ɨ ruvaujsimuaꞌa jemi . Ruꞌɨj pu nuꞌu jamuan huatyaturaasin . Majta maɨn ɨ maj huaꞌapua , ayaa mu huataujruurejsin cumu saɨj puꞌu ɨ tevi . ”
40019006	Ayaa puꞌi tiꞌen , camu cheꞌe huaꞌapua manaꞌa silu cumu saɨj puꞌu . Aɨj pu cɨn , ɨ tɨ Dioj huaꞌantyánajchi , micheꞌe cai ajtáujhuaꞌanan ɨ tyaɨte .
40019007	Aj mu mi meyan tiraataihuaꞌuriꞌi tɨcɨn : — Tɨ puaꞌa ayan tiꞌéenyeꞌen , ¿ aꞌini een cɨn tyuꞌutaijtacaꞌa aɨjna ɨ Moisés tyaacan tɨ nuꞌu aꞌatɨ ruꞌɨj aɨn huatapijteꞌen ɨ papee tiꞌitɨ ɨ tɨ cɨn ma ruuraini ?
40019008	Jesús pu ayan tihuaꞌutaꞌixaa tɨcɨn : — Ayaa pu een cɨn Moisés ayan amuaataꞌa tɨ aꞌatɨ ruꞌɨj ɨ papee huatapijteꞌen mej mi raamuaꞌaree tɨ ma ruurai ɨ ruꞌɨj aꞌini capu tiꞌitɨ aꞌamua jetze tasiseiri sej si rɨꞌɨ tihuaꞌajchaɨ ɨ seica . Ayaa pu xaa Moisés amuaataꞌa . Ma ajta , capu ayan eenyaꞌa ɨ jajcua ɨmɨ .
40019009	Ayaa nu hui tyajaꞌamueꞌixaateꞌe . Capu rɨꞌɨri tɨ aꞌatɨ chaꞌa naꞌa ma ruuraini ɨ ruꞌɨj . Ai puꞌu aɨn pueen ɨ tɨ cɨn rɨꞌɨri tɨ aꞌatɨ ma ruuraini ɨ ruꞌɨj . Tɨ puaꞌa aɨn jɨraꞌaraꞌan seij jamuan tiꞌihuaujxanaꞌacɨreꞌen , aj pu xaa íꞌirɨni tɨ ma ruuraini . Ajta aɨn cɨnaꞌaraꞌan tɨ ayan chaꞌa naꞌa ma ruurai ɨ ruꞌɨj , tɨ puaꞌa eꞌeyan seij ancureꞌeviꞌitɨn ɨ jɨitaꞌa , aɨ pu tyuꞌuxanaꞌacɨre aɨjna jemi ɨ tɨ ma ruurai . — Ayaa pu tihuaꞌutaꞌixaa aɨjna ɨ Jesús .
40019010	Majta maɨn ɨ maj jamuan áꞌujhuaꞌanyaꞌa , ayaa mu tiraataꞌixaa tɨcɨn : — Tɨ puaꞌa ayan een aɨme jemi ɨ maj nyejnyaꞌɨche , ayaa pu titaꞌamitejteꞌe ityejmi aɨjna cɨmeꞌe , ayaa pu tiꞌixaꞌapɨꞌɨn maj cai nyéjnyaꞌɨcha .
40019011	Ajta Jesús pu ayan tihuaꞌutaꞌixaa tɨcɨn : — Camu naijmiꞌi meyan yauꞌeitaa muaꞌajuꞌun , silu aɨ muꞌu ɨ tɨ Dioj huaꞌutaꞌa mej mi meyan tyaꞌutaviicueꞌi ruxéꞌeviꞌiraꞌa cɨmeꞌe .
40019012	Ayaa puꞌu een aꞌini ayaa pu tihuaꞌucɨꞌɨ seica tɨj naꞌa maj huanunuꞌeihuacaꞌa . Majta seica , ayaa mu eꞌen aꞌini tyetyaca mu meyan huaꞌuruu . Majta seica , aɨ mu raaxaꞌapɨꞌɨntare rujɨɨmuaꞌa mej mi tyeꞌentyarute ɨ Dioj jemi . Aꞌatɨ tɨ naꞌa tɨ ayan tiraayɨꞌɨtɨ , cheꞌe aɨn ayan huarɨni .
40019013	Majta maɨn ɨ seica , tɨꞌɨrii mu a aꞌaveꞌeviꞌitɨ ɨ Jesús jemi tɨ ij aɨn huaꞌajtamuareꞌen , ajta tɨ ij Dioj jemi raatyajhuauni aɨme cɨmeꞌe . Majta maɨn ɨ maj Jesús jamuan áꞌujhuaꞌanyaꞌa , aɨ mu aꞌutyajhuii maj huaꞌajtyaꞌaxɨꞌɨn aɨme ɨ maj tɨꞌɨrii aꞌavéꞌeviꞌitɨxɨ .
40019014	Ajta aɨn , Jesús , ayaa pu tihuaꞌutaꞌixaa tɨcɨn : — Sataꞌaj huaꞌutaꞌan mɨ tɨꞌɨrii mej ye veꞌereꞌenyen nyeetzi jemi . Caxu hueꞌijmɨjra , aꞌini aɨme ɨ mej aꞌutyáuu ɨ Dioj jemi , naimiꞌi mu meyan eꞌen matɨj maɨme mɨ tɨꞌɨrii .
40019015	Aj pu i huaꞌamuutzeꞌen huaꞌavaꞌamuaraꞌaxɨ aɨjna ɨ Jesús . Ajta iyaꞌuraa .
40019016	Ajta saɨj pu eꞌireꞌenye ɨ Jesús jemi . Tyaataꞌa aɨjna . Aj pu i ayan tiraataihuaꞌuriꞌi tɨcɨn : — Maeestru mɨ paj rɨꞌɨ metyáumuaꞌaree , ¿ tiꞌitaani iꞌi xaꞌapɨꞌɨn tɨ ruxeꞌeveꞌe nyej ni neyan huarɨni tɨ i ayan naacɨꞌɨti nyaj ruuri naꞌaraꞌani ɨ Dioj jemi tɨj naꞌa rusen cɨmeꞌe ?
40019017	Jesús pu ayan tyuꞌutanyúu tɨcɨn : — ¿ Aꞌini een cɨn peyan tiꞌinyejee paɨjna cɨmeꞌe nyej rɨꞌɨ metyáumuaꞌaree caꞌɨn qui inyaa rɨꞌɨ nyetiꞌitevi ? Saɨj puꞌu aɨn pueen tɨ rɨꞌɨ metyáumuaꞌaree ; ai pu aɨn pueen ɨ Dioj . Tɨ puaꞌa peyan raxeꞌeveꞌe tɨ muaacɨꞌɨti pej peyan ruuri puaꞌaraꞌani ɨ Dioj jemi , pataꞌaj peyan raꞌaraꞌastijreꞌen aꞌij tɨ tyuꞌutaijtacaꞌa ɨ Dioj .
40019018	Aj pu i ayan tiraataihuaꞌuriꞌi aɨjna ɨ aꞌatɨ tɨcɨn : — ¿ Tiꞌitaani nyuucarijraꞌa naꞌaraꞌastijreꞌen ? Jesús pu ayan tiraataꞌixaa tɨcɨn : — Aijna nyaꞌu tɨ ayan huataujmuaꞌa yee capej tiꞌityacuiꞌica , ajta aɨjna tɨ cɨmeꞌen yee capaj tiꞌixanaꞌacɨraꞌa , ajtahua seij tɨ ayan yee capej tiꞌinahuaꞌa , capaj pajta aꞌatɨ hueꞌitzi cɨn tiꞌixaatyaꞌa .
40019019	Ajta pu hui ayan tyuꞌutaijtacaꞌa ɨ Dioj aɨjna cɨmeꞌe paj nuꞌu huaꞌajtzaahuatiꞌiraꞌa ɨ ataata , pajta ɨ anaana . Pajta , peyan huarɨni pej pi peyan rɨꞌɨ tirajchaꞌɨ ɨ axaꞌaj tevi patɨj asaɨj .
40019020	Ajta aɨjna ɨ tyamueij , ayaa pu tiraataꞌixaa aɨjna ɨ Jesús tɨcɨn : — Nain nu cɨn tyaꞌaraꞌaste tɨj naꞌa tiꞌipuaꞌamua . ¿ Tiꞌitaani auj naꞌaturaateꞌe ?
40019021	Aj pu i Jesús ayan tiraataꞌixaa tɨcɨn : — Tɨ puaꞌa ayan timuaꞌaraanajchi pej nain cɨn tyaꞌaraꞌasten , ayaa paj huarɨni . Aricu , nain tyuꞌutuaachi ɨ tiáꞌa . Pajta huaꞌuraꞌan ɨ tumin aɨme ɨ maj cai aꞌij tiꞌijviicueꞌi . Tɨ puaꞌa peyan huarɨni , eecan papuꞌu raꞌancuraꞌasin ɨ tajapua ɨ Dioj jemi . Aj papuꞌu xaa , mu aꞌutaꞌiyiꞌi pataꞌaj nyeetzi jamuan áꞌuchaꞌacanyeꞌen . — Ayaa pu tiraataꞌixaa aɨjna ɨ Jesús .
40019022	Tɨꞌɨj ayan tiraanamuajriꞌi aꞌij tɨ Jesús tyuꞌutaxajtacaꞌa , aj pu i utyaavatzɨ ɨ tzajtaꞌan aɨjna ɨ tyamueij . Huatáujxaamɨjte aꞌini eihua pu tíꞌijchaɨcaꞌa .
40019023	Aj pu i Jesús ayan tihuaꞌutaꞌixaa aɨme ɨ maj jamuan áꞌujhuaꞌanyaꞌa tɨcɨn : — Ayej xaa nyaꞌu tiꞌayajna . Tyamuaꞌa pu tiꞌimuareꞌeri maj aꞌutyarute ajna Dioj tɨ eꞌeseijreꞌe aɨme ɨ chijtyaani .
40019024	Nyajta neyan tyajaꞌamueꞌixaateꞌe . Eitzeꞌe pu muareꞌeri tɨ chijtyaani aꞌutyarute ajna Dioj tɨ eꞌeseijreꞌe cai tɨ cameeyuꞌu anaarute tiꞌitɨ pɨꞌɨseꞌe jetze tɨ anacun .
40019025	Majta aɨme , matɨꞌɨj meyan tiraanamuajriꞌi , eecan mu aꞌij tyaꞌutaseij . Majta meyan tyuꞌurihuaꞌu tɨcɨn : — ¿ Tɨ puaꞌa ayan tiꞌeenyeꞌen , ai taꞌuj naꞌa tiꞌirɨꞌɨri tɨ aꞌatɨ aun aꞌutyaturan aꞌu tɨ Dioj eꞌeseijreꞌe ?
40019026	Aj pu i Jesús huaꞌuseij . Ajta ayan tihuaꞌutaꞌixaa tɨcɨn : — Aɨme jemi ɨ tyetyaca , capu xaa aꞌij tiꞌirɨꞌɨri . Ma ajta , aɨ pu xaa raayɨꞌɨtɨ ɨ Dioj .
40019027	Ajta aɨjna ɨ Pedro , ayaa pu tyuꞌutanyúu tɨcɨn : — Tyajta ityan , nain tu teri me tyauhuáꞌaxɨ ɨ tyej tíꞌijchaɨcaꞌa tyej ti áꞌujhuaꞌanyeꞌen aꞌa jamuan . ¿ Tiꞌitaani taacɨꞌɨti ityejmi ?
40019028	Aj pu i Jesús ayan tihuaꞌutaꞌixaa tɨcɨn : — Ayaa nu tyajaꞌamueꞌixaateꞌe tzaahuatiꞌiraꞌa cɨmeꞌe . Ajna xɨcajraꞌa jetze tɨ Dioj nain cɨn tíꞌijajcuareꞌen , inyaa , i nyaj nyajta tyaataꞌa jetze aꞌiraanye , ajna nyatɨꞌɨj antiyeijxɨꞌɨn japuan ɨ nyaꞌɨpua , ayaa pu seiraꞌa aꞌame tyamuaꞌa naa mej mi atanyéjnyeꞌere . Sajta muan mɨ sej nya jamuan áꞌujhuaꞌan , ayaa xu cheꞌeta sanaꞌa antiraꞌase japuan ɨ aꞌamuaꞌɨpua , seij sajta seij . Tamuaamuataꞌa japuan huaꞌapua xu araꞌase muan , ajta ayan tyaꞌaraꞌase ɨ aꞌamuaꞌɨpua . Aj xu si seyan tihuaꞌuxaꞌapɨꞌɨntariꞌireꞌen aɨme tyaɨtejraꞌa ɨ mej Israel jetze ajtyamaꞌacan , aɨme tyaɨtejraꞌa mej meyan tamuaamuataꞌa japuan huaꞌapua araꞌase .
40019029	’ Nyajta neyan tyajaꞌamueꞌixaateꞌe , aꞌatɨ tɨ naꞌa tɨ tiꞌitɨ aꞌuraini aɨjna cɨmeꞌe tɨ áꞌuchaꞌacanyeꞌen nyeetzi jamuan , tɨ puaꞌa chiꞌi , nusu rujaꞌatzimuá naꞌari rucuꞌutzimuá o rujuutzimuaꞌa , caꞌɨn rutaata , runaana naꞌari tɨ puaꞌa yaꞌuraini ɨ chuej tɨ japuan tiꞌihuasteꞌe , ayaa pu tiꞌijcɨꞌɨti . Tɨ puaꞌa saɨj naꞌa ɨ tɨ yáꞌujɨsin , ayaa pu tiraacɨꞌɨti aꞌachu cumu anxɨte ɨ tiꞌitɨ . Ajta , ayan tiraacɨꞌɨti tɨ ruuri aꞌaraꞌani tɨj naꞌa rusen cɨmeꞌe ajna Dioj tɨ eꞌeseijreꞌe .
40019030	Ajta , ayaa pu hui ajta teꞌeme : muiꞌitɨ ɨ maj nuꞌu vaꞌacan cɨn títyatatí ɨ Dioj jemi ijii , aɨ mu cɨleenyeꞌen cɨn títyatatyáꞌa muaꞌajuꞌun jemin ɨ Dioj . Majta muiꞌitɨ ɨ maj nuꞌu cɨleꞌen cɨn títyatatí ɨ Dioj jemi ijii , aɨ mu vaꞌacan cɨn títyatatyáꞌa muaꞌajuꞌun aɨjna xɨcajraꞌa jetze tɨ jetzen Dioj tyuꞌutaijta .
40020001	’ Ayaa pu ajta tieꞌijta ɨ Dioj aɨjna tɨ cɨn antyujmuaꞌaree . Ayaa pu rɨcɨ tɨj aɨjna ɨ aꞌatɨ tɨ raahuii uuva tiꞌitɨ . Tapuaꞌarijmaꞌaca pu nuꞌu huirajraa tɨ ij huaꞌutaꞌinen aɨme ɨ mej tyuꞌumuareꞌen aꞌu tɨ tyajaꞌahuasteꞌe .
40020002	Ayaa pu tihuaꞌuxaꞌapɨꞌɨntariꞌiriꞌi tɨ ayan tihuaꞌunajchiteꞌen aꞌachu cumu sei tumin . Aj pu i huaꞌutaityacaꞌa maj áꞌucɨɨnye aꞌu tɨ eꞌereꞌevee ɨ uuva .
40020003	’ Ajtahuaꞌa pu huirajraa aɨjna ɨ aꞌatɨ tɨꞌɨj ari eꞌitaꞌa huatyamaꞌaca ɨ xɨcaj . Seica pu ajta huajaꞌutyau ajna aꞌu maj áꞌujsaꞌupi . Camu tiꞌitɨj muaraꞌacaa .
40020004	Aj pu i ayan tihuaꞌutaꞌixaa tɨcɨn : “ Sericu muan , sej si yeehui tyajaꞌuvaꞌamuareꞌen aꞌu nyej uuva aꞌuuhuii , nyajta neyan tyajamuaanajchiteꞌen aꞌachu tɨ tiraavijteꞌe . ” Matɨꞌɨj mi áꞌujuꞌun .
40020005	’ Ayaa pu cheꞌeta naꞌa huarɨj aɨjna ɨ aꞌatɨ . Ajtahuaꞌa pu nuꞌu huirajraa aꞌatzaj cumu tacuarixpua . Ajtahuaꞌa , tɨꞌɨj ari vejliꞌi caame ɨ xɨcaj , ayej cheꞌeta naꞌa rɨjcaa .
40020006	Ajtahuaꞌa pu huirajraa tɨꞌɨj ari ancaruti ɨ xɨcaj . Ajtahuaꞌa pu seica áꞌutyau ɨ maj eꞌetyuꞌuucaꞌa . ’ Ayaa pu tihuaꞌutaihuaꞌuriꞌi tɨcɨn : “ ¿ Aꞌini een cɨn seyan huatyáuu tɨj naꞌa áꞌaraꞌapuaꞌa ɨmɨ ? ¿ Ni sacai tiꞌitɨj maaj áꞌajmuáreꞌe ? ”
40020007	Ayaa mu tyuꞌutanyúu tɨcɨn : “ Capu yee aꞌatɨ taꞌinye . ” Ayaa pu ij tihuaꞌutaꞌixaa tɨcɨn : “ Sericu sajta muan , sej si tyajaꞌuvaꞌamuareꞌen aꞌu nyej uuva aꞌuuhuii . ”
40020008	’ Tɨꞌɨj huatéchumuaꞌaracaꞌa , aj pu i raatajé ɨ saɨj tɨ tihueꞌijteꞌe ɨ mej tiꞌimɨjhuaca . Ayaa pu tiraataꞌixaa tɨcɨn : “ Pataꞌaj u huájaꞌutájeeve aɨme ɨ mej tiꞌimɨjhuaca pataꞌaj tihuaꞌunajchiteꞌen . Pajta , pataꞌaj yeehui peyan autyejcheni aɨme jemi ɨ maj cai iiyaꞌata aꞌutyajhuii . Pajta peyan raꞌantipuaꞌariteꞌen aɨme jemi ɨ maj anacai aꞌutyajhuii . ”
40020009	’ Aj mu mi eꞌireꞌenye aɨme ɨ maj antyajrupi tɨꞌɨj ari ancaruti ɨ xɨcaj . Aɨ pu tihuaꞌunajchi seij ajta seij nain cɨmeꞌe ɨ sei tumin .
40020010	Ajta eꞌeyan tɨꞌɨj huaꞌucɨ́ꞌɨ tɨ aɨme tyuꞌunajchiteꞌen ɨ maj anacai antyajrupi , ayaa mu tyúꞌurixaatyaꞌacaa tɨcɨn : “ Eitzeꞌe pu tiꞌitacɨꞌɨti ityejmi . ” Ma ajta cai , capu . Aɨ pu ajta ayan tihuaꞌunajchi sei tumin chaꞌata naꞌa , seij ajta seij .
40020011	’ Matɨꞌɨj raꞌancuraꞌa , aɨ mu autyajhuii maj huaujnyuusteꞌen maɨjna jemi ɨ tɨ tichuéj .
40020012	Ayaa mu tiraataꞌixaa tɨcɨn : “ Aɨme ɨ maj cai iiyaꞌata antyajrupi , sei hora muꞌu tyuꞌumuarej . Ma pajta muaa , ayaa paj cheꞌeta panaꞌa tihuaꞌunajchi patɨj titaanajchi ityejmi . Tyajta ityan , nain tu yee cɨn tyaꞌutaviicueꞌiriꞌi , tyajta tiꞌimuariꞌista , tyajta nain tu cɨn tɨj naꞌa tyuꞌuxɨracaꞌa tɨj naꞌa áꞌaraꞌapuaꞌa ɨmɨ . ”
40020013	’ Ajta aɨn , ayaa pu tiraataꞌixaa seij tɨ anacai antyajrupi tɨcɨn : “ Casiꞌi , nyaꞌamiincu . Canu aꞌij puaꞌa muaruure . ¿ Ni qui pacai peyan tyuꞌutaꞌa muaꞌanyuuca cɨmeꞌe pej peyan tyuꞌumuareꞌen sei tumin cɨmeꞌe ?
40020014	Maꞌacui icu , ancuraꞌa ɨ pej raamueꞌitɨ . Aricu . Ayaa nuꞌu yee raxeꞌeveꞌe nyej neyan cheꞌeta nyanaꞌa timuaanajchiteꞌen mueetzi nyatɨj tiraanajchi nyaɨjna ɨ aꞌatɨ tɨ antyajrupi tɨꞌɨj ari ancuraꞌaruti ɨ xɨcaj .
40020015	¿ Ni cai ayan yee tiꞌinyecɨꞌɨti nyej neyan huarɨni aꞌij nyej tiꞌijxeꞌeveꞌe nyaɨjna cɨmeꞌe ɨ nyej tiꞌituave , caꞌɨn peyan chueere paɨjna cɨmeꞌe nyej rɨꞌɨ tihuaꞌajchaꞌɨ ? ” — Ayaa pu nuꞌu tiraataꞌixaa .
40020016	Aj pu i Jesús ayan tɨcɨn : — Aɨj pu cɨn , aɨme ɨ maj cai anacai antyajrupi , aɨ mu anaraꞌasi , majta maɨn ɨ maj anacai antyajrupi , aɨ mu uveꞌetyajtɨri .
40020017	Tɨꞌɨj ari Jesús an aꞌujnyejsin anna Jerusalén , majta aɨme ɨ maj jamuan áꞌujhuaꞌanyaꞌa , aj pu i huaꞌutajee rujɨmeꞌe . Ayaa pu tihuaꞌutaꞌixaa tɨcɨn :
40020018	— Tuꞌuri aꞌujnyejsin anna Jerusalén . Ajta saɨj pu hui nyeetzi tyuꞌutatuiireꞌesin i nyaj nyajta tyaataꞌa jetze aꞌiraanye . Huaꞌutatuireꞌesin aɨme ɨ mej tiꞌijta u huaꞌateyujtaꞌa , ajta aɨme ɨ mej tyeꞌeyuꞌuxaca . Aɨ mu tyuꞌutaꞌasin mej mi naajeꞌica .
40020019	Majta naꞌanviꞌitɨn aɨme jemi ɨ maj seij chuejraꞌa japua eꞌemaꞌacan mej mi náꞌuxaahuariꞌi . Majta maɨn , ayaa mu tinaatyávajxɨꞌɨsin . Majta náꞌatatan inyeetzi curuu jetze . Nyajta mɨꞌɨni , aru hueica xɨcaj jetze nu nyajta huatarujsin . — Ayaa pu tihuaꞌutaꞌixaa aɨjna ɨ Jesús .
40020020	Ajta aɨn huaꞌanaana aɨme ɨ yaujmuaꞌameꞌen aɨjna ɨ Zebedeeyu , ruyaujmuaꞌa pu jamuan eꞌireꞌenye ɨ Jesús jemi . Aj pu i titunutacaꞌa a vejliꞌi jemin tɨ i tiꞌitɨj raatahuavii .
40020021	Jesús pu ayan tiraataihuaꞌuriꞌi tɨcɨn : — ¿ Aꞌini petiꞌijxeꞌeveꞌe nyej neyan huarɨni mueetzi cɨmeꞌe ? Ajta aɨn huaꞌanaana , ayaa pu tiraataꞌixaa tɨcɨn : — Pataꞌaj peyan huaꞌutaꞌan mɨ niyaujmuaꞌa tɨ ij saɨj aꞌujyeijxɨꞌɨn aꞌɨrɨɨtaꞌa , ajta ɨ saɨj tɨ aꞌujyeijxɨꞌɨn autataꞌa pujmeꞌen ajna xɨcajraꞌa jetze patɨꞌɨj ya uvéꞌenyen pej tyuꞌutaijta iiyan chaanaca japua .
40020022	Ajta aɨn Jesús , ayaa pu tihuaꞌutaꞌixaa tɨcɨn : — Caxu aꞌatzu ramuaꞌaree tiꞌitɨ saj nyahuavii . ¿ Ni seyan raꞌaviicueꞌi saj rajpueitzi xaꞌaraꞌani nyatɨj inyaa tirajpueitzi naꞌame ? Ayaa mu tyuꞌutanyúu tɨcɨn : — Aa tiꞌijta nyaꞌu .
40020023	Aj pu i Jesús ayan tihuaꞌutaꞌixaa tɨcɨn : — Ayej xaa nyaꞌu tiꞌayajna . Muan xu rajpueitzi xaꞌaraꞌani nyatɨj tirajpueitzi naꞌame inyaa . Ma ajta , capu ayan tiꞌinyacɨꞌɨpua inyeetzi nyej aꞌatɨ huataꞌan tɨ aꞌujyeijxɨꞌɨn nyaꞌɨrɨɨtaꞌa , naꞌari nyautataꞌa . Ayaa puꞌu tihuaꞌacɨꞌɨti mej mi uhuáraasixɨꞌɨn aujna aɨme tɨ Dioj ari huaꞌantihuau .
40020024	Majta maɨn ɨ seica , ɨ maj tamuaamuataꞌa araꞌase , matɨꞌɨj raanamuajriꞌi , eecan mu huatanínyuꞌucacucaꞌa aɨme jemi ɨ maj huaꞌapua .
40020025	Aj pu i Jesús huaꞌutajee naijmiꞌica . Ayaa pu tihuaꞌutaꞌixaa tɨcɨn : — Xuꞌuri ramuaꞌaree muan aꞌij mej yeꞌi rɨɨ muaꞌayeꞌi ɨ mej tieꞌijta nain chuejraꞌa japua . Caꞌanyejri mu cɨn tihueꞌijteꞌe ɨ tyaɨte . Majta maɨn ɨ mej títyatatí , aɨ mu tihueꞌijteꞌe ɨ seica aꞌij mej yeꞌi maɨn tiꞌijxeꞌeveꞌe .
40020026	Ma ajta , capu ayan tiraavijteꞌe muejmi jemi . Tɨ puaꞌa aꞌatɨ raxeꞌevaꞌa tɨ vaꞌacan cɨn tiꞌityavaa aꞌaraꞌani , ayaa pu ruxeꞌeveꞌe tɨ aɨn cɨleꞌenyaꞌa cɨn tiꞌityavaa aꞌaraꞌani tɨ i amuaatyavaɨreꞌen naijmiꞌica muejmi .
40020027	Aꞌatɨ tɨ naꞌa tɨ ayan raxeꞌeveꞌe tɨ tyeꞌentyaruti aɨjna cɨmeꞌe tɨ eitzeꞌe veꞌe , aɨ pu anacai ruxeꞌeveꞌe tɨ tyeꞌentyarute aɨjna cɨmeꞌe ɨ tɨ eitzeꞌe cɨleꞌen tɨ ij huaꞌutyavaɨreꞌen naijmiꞌica ruxéꞌeviꞌiraꞌa cɨmeꞌe .
40020028	Micheꞌe meyan huarɨni nyatɨj rɨcɨ inyaa , i nyaj nyajta tyaataꞌa jetze aꞌiraanye . Canu nyaɨjna cɨn yaꞌuveꞌeme maj naatyavaɨreꞌen inyeetzi , silu nyataꞌaj huaꞌutyavaɨreꞌen ɨ seica . Ayaa nu een cɨn yaꞌuveꞌeme nyej ni huamɨꞌɨni huaꞌa jetze maꞌacan , nyajta nyej ni tiraanajchiteꞌen ɨ Dioj ɨ tɨ cɨn huaꞌajijveꞌe ɨ maj áꞌapuaꞌaren muiꞌicaca ɨ tyaɨte .
40020029	Aj pu i áꞌuraa aɨjna ɨ Jesús , majta aɨme ɨ maj jamuan áꞌujhuaꞌanyaꞌa . Matɨꞌɨj huiiraacɨ maujna Jericó , eihua mu tyaɨte aꞌucɨj jamuan .
40020030	Meenti maɨn ɨ maj huaꞌapua ɨ maj aracúcuꞌunijmaꞌacaa , au mu eꞌejtyaꞌacaꞌa juye jetze . Matɨꞌɨj raanamuajriꞌi tɨ nuꞌu a aꞌatamé aɨjna ɨ Jesús , ayaa mu titeejíjhuacaꞌa tɨcɨn : — Tavastaraꞌa , mɨ pej hui iꞌi huaacɨxaꞌaraꞌan aɨjna ɨ David tyaacan , táꞌancuꞌuvajxɨꞌɨ ityejmi .
40020031	Majta maɨn tyaɨte , aɨ mu huaꞌajtyaꞌaxɨ . Meyan tihueꞌijmɨɨra mej mi cai meyan tíꞌijijhua . Ma majta aɨme ɨ maj aracúcuꞌunijmaꞌacaa , eitzeꞌe mu caꞌanin cɨn huajijhuacaꞌa . Meyan tɨcɨn : — Tavastaraꞌa , mɨ pej iꞌi huaacɨxaꞌaraꞌan ɨ David tyaacan , táꞌancuꞌuvajxɨꞌɨ itejmi .
40020032	Aj pu i Jesús aꞌutyeechaxɨ . Ajta huaꞌutajee . Ayaa pu tihuaꞌutaihuaꞌuriꞌi tɨcɨn : — ¿ Aꞌini setiꞌijxeꞌeveꞌe nyej ni tiꞌitɨ aꞌij huáruuren muejmi jemi ?
40020033	Ayaa mu tityaatanyú tɨcɨn : — Tavastaraꞌa , ayaa tu tiꞌijxeꞌeveꞌe tyaj atanyéjnyeꞌere .
40020034	Aj puꞌi aɨn Jesús huaꞌancuꞌuvajxɨ . Ajta huaꞌarámuaraꞌaxɨ ɨ huaꞌajɨꞌɨ jetze . Cɨmeꞌen puꞌu huaꞌarámuaraꞌaxɨ , aj mu mi huarúj . Matɨꞌɨj mi atanyeenyeꞌeri muaꞌaraa . Majta aꞌucɨj jamuan .
40021001	Aj mu mi maun aꞌaráꞌa ajna aꞌahuaꞌa vejliꞌi u Jerusalén aꞌu tɨ aꞌuchajtaꞌatajme tɨ ayan tyajaꞌarajtyahuaa tɨcɨn Betfagé . Au pu aꞌachajtaꞌa ɨrij jetze mej meyan ratamuaꞌamua tɨcɨn Aceituunajremi . Aj pu i Jesús huaꞌapuaca huataityacaꞌa .
40021002	Ayan tɨcɨn : — Sericu , sataꞌaj aꞌatanyén ajna vejliꞌi chajtaꞌa tɨ eꞌeseijreꞌe . Satɨꞌɨj aꞌutyarute saujna , aun xu hui yeꞌetyauni ɨ puuruꞌu tɨ ajtatapiꞌi jamuan ɨ yaujraꞌan . Sataꞌaj ráꞌijxɨjta . Sajta mu huajaꞌarajájpuan nyeetzi jemi .
40021003	Tɨ puaꞌa aꞌatɨ ayan tyajamueꞌihuaꞌura aɨjna cɨmeꞌe , aj xu si seyan tiraataꞌixaateꞌen tɨ cɨmeꞌen yee tavastaraꞌa pu nuꞌu raxeꞌeveꞌe , sajta huaꞌa xu caꞌanacan raatatuireꞌesin .
40021004	Ayaa pu tyujuꞌurɨj tɨ ij ayan tyaꞌaraurasten aꞌij tɨ ajmiꞌi tyuꞌutaxajtacaꞌa aɨjna tɨ Dioj jetze maꞌacan tiꞌixaxaꞌataꞌa . Ayan tɨcɨn :
40021005	Pataꞌaj peyan tihuaꞌutaꞌixaateꞌen aɨme ɨ maj aꞌuchaatɨme au tɨ huatacáꞌa aɨjna ɨ chajtaꞌa u Sión tɨ cɨmeꞌen yee : “ Casiꞌi muan , puꞌuri mu aꞌuveꞌeme muejmi jemi aɨjna ɨ aꞌamua Rey . Capu aꞌij tiꞌijviicueꞌi . Ajta avaꞌacái puuruꞌu japua tɨ cɨleꞌen tɨ yaujraꞌan pueen saɨj ɨ maj japuan tiꞌitɨꞌɨcɨca . ”
40021006	Majta maɨn ɨ maj huaꞌapua , aj mu mi aꞌucɨj . Majta meyan huarɨj aꞌij tɨ Jesús tihuaꞌutaij .
40021007	Aj mu yaꞌaráaja ɨ Jesús jemi maɨjna ɨ puuruꞌu , majta ɨ yaujraꞌan . Matɨꞌɨj mi raꞌityéechejte ɨ puuruꞌu rucɨɨxu cɨmeꞌe . Aj pu i Jesús aveꞌeyeijxɨ japuan ɨ puuruꞌu tɨ cɨleꞌen .
40021008	Majta maɨn ɨ tyaɨte , eihua mu ajtyáxɨɨracaꞌa . Majta cɨɨxuri teꞌepíitɨraa juye jetze . Majta seica , piꞌista teꞌentivéichixɨꞌɨ , aɨ mu majta aꞌapíitɨraa majna juye jetze .
40021009	Majta maɨn ɨ maj anáatyáꞌa huajuꞌuncaa , majta maɨn ɨ maj cujtaꞌan huajuꞌuncaa , aɨ mu huatajijhuaxɨ tɨcɨn : — Ayaa tu hui tiꞌimuahuavii paj tuꞌirajtuaani mɨ paj iꞌi huaacɨxaꞌaraꞌan aɨjna ɨ rey , ɨ David tyaacan . Dioj pu rɨꞌɨ tiraatyajtuaa tyamuaꞌa naa aijna tɨ ye veꞌeme nyuucajtzeꞌen ɨ tavastaraꞌa . Cheꞌe aɨn tuꞌirajtuaani aɨjna tɨ aun eꞌeseijreꞌe u tajapua .
40021010	Aj pu i Jesús aꞌutyajrupi u Jerusalén . Tɨꞌɨj aꞌutyajrupi , aj mu mi tyúritzii naijmiꞌi ɨ maj aun aꞌuchaatɨmaꞌacaa . Eihua mu tyúꞌurixaatyaꞌacaa . Meyan tɨcɨn : — ¿ Aꞌataani pueen amɨjna ?
40021011	Majta maɨn ɨ tyaɨte , ayaa mu tihuaꞌutaꞌixaa tɨcɨn : — Ai pu aɨn pueen ɨ Jesús tɨ Nazaret eꞌemaꞌacan , tɨ ajta Dioj jetze maꞌacan tiꞌixaxaꞌa .
40021012	Ajta eꞌeyan , Jesús aꞌutyajrupi u teyujtaꞌa tɨ aꞌaráyaujtaꞌa . Aj pu i huaꞌutamuari naijmiꞌica aɨme ɨ maj maun tíꞌituꞌacaraꞌa , ajta aɨme ɨ maj maun tiꞌinanaꞌavacaraꞌa . Tihuaꞌameesa pu pɨ tyahuaꞌaxɨ aɨme ɨ mej japuan tumin huaꞌapuataꞌatiꞌiracaraꞌa , ajta tihuaɨꞌɨpua aɨme ɨ maj cucuiꞌise tuꞌaaracaraꞌa .
40021013	Ayaa pu tihuaꞌutaꞌixaa tɨcɨn : — Ayaa pu tyeꞌeyuꞌusiꞌi ɨ yuꞌuxari jetze tɨ Dioj ayan tiraataxajtacaꞌa tɨ cɨmeꞌen yee ayaa pu nuꞌu tyajaꞌarajtyahuáa aꞌame ɨ chiꞌiraꞌan tɨcɨn : “ Chiꞌi maj tzajtaꞌan tiꞌixaxaꞌa ɨ Dioj jemi . ” Ma sajta muan , ayaa xu saɨque raruure ɨ chiꞌi tɨj tyastaꞌa aꞌu maj tzajtaꞌan áꞌuravaꞌataca ɨ nahuaꞌari . — Ayaa pu tihuaꞌutaꞌixaa .
40021014	Meenti seica maun eꞌereꞌetyaꞌacaa aujna teyujtaꞌa . Seica mu muaꞌaracucuꞌun , majta seica , tzareꞌe mu huaɨɨcajmee . Aɨ mu eꞌireꞌenye ɨ Jesús jemi . Ajta aɨn tihuaꞌuhuaa .
40021015	Majta maɨn ɨ mej tiꞌijta teyujtaꞌa , majta ɨ mej tyuꞌujmuaꞌate ɨ yuꞌuxari jetze , matɨꞌɨj raaseij aꞌij tɨ Jesús huarɨj mej mi meyan rɨꞌɨ tyaꞌutaseij ɨ tyaɨte , matɨꞌɨj majta huaꞌuseij ɨ tɨꞌɨrii ɨ maj rujijhuavaꞌacaa tɨcɨn : “ Ticheꞌe nuꞌu rɨꞌɨ tiraatyajtuaani tyamɨjna tɨ David tyaacan jetze aꞌiraanye ” , eecan mu huatanínyuꞌucacucaꞌa .
40021016	Matɨꞌɨj mi meyan tiraataihuaꞌuriꞌi maɨjna ɨ Jesús tɨcɨn : — ¿ Ni tzaa pacai tiꞌinamua aꞌij mej tiꞌixa amɨme mɨ tɨꞌɨrii ? Aj pu i Jesús ayan tyuꞌutanyúu tɨcɨn : — Aa niꞌijta nyaꞌu . ¿ Ni tzaa sacai seyan raꞌujijve ɨ yuꞌuxari jetze tɨ ayan teꞌeyuꞌusiꞌi ? Ayan tɨcɨn : Aɨ mu nuꞌu majta rɨꞌɨ tirataꞌaca aɨme ɨ tɨꞌɨrii , majta aɨme ɨ unyaacaꞌise . Aɨ mu Dioj jetze araujcaꞌanye mej mi meyan huarɨni .
40021017	Aj pu i Jesús huaꞌutatuaa . Ajta iyaꞌuraa . Au pu aꞌaráꞌa chajtaꞌa tɨ ayan tyajaꞌarajtyahuaa tɨcɨn Betania . Au pu huatáxai .
40021018	Yaa ruijmuaꞌa yee tɨꞌɨj ajtahuaꞌa amuu pɨjaꞌureꞌeve , puꞌuri iꞌicuatacaꞌa aɨjna ɨ Jesús .
40021019	Aɨ pu huarej huaseij tɨ aꞌatavee ajna vejliꞌi juye jetze . Aj pu i aꞌuréꞌenye aꞌu tɨ aꞌatavee aɨjna ɨ huarej . Capu aꞌatzu tacaꞌacaa silu tyáxamueꞌicaa puꞌu . Aj pu i Jesús ayan tiraataꞌixaa aɨjna ɨ huarej tɨcɨn : — Capej cheꞌe aꞌanaj tacaꞌa . Cɨmeꞌen puꞌu ayan tyuꞌutaxajtacaꞌa , aj pu i huatyaahua aɨjna ɨ huarej .
40021020	Majta maɨn ɨ maj Jesús jamuan áꞌujhuaꞌanyaꞌa , matɨꞌɨj raaseij , eecan mu aꞌij tyaꞌutaseij . Ayaa mu tiraataihuaꞌuriꞌi tɨcɨn : — ¿ Aꞌini tiꞌirɨꞌɨri tɨ ayan caꞌanacan huatyaahuan amɨjna mɨ huarej ?
40021021	Aj pu i Jesús ayan tihuaꞌutaꞌixaa tɨcɨn : — Ayej xaa nyaꞌu huarɨj . Ayaa nu tyajaꞌamueꞌixaateꞌe . Tɨ puaꞌa seyan tyaꞌatzaahuateꞌe tɨ ij ayan tyajaꞌureꞌenyen aꞌij tɨ tyajamuaꞌamitejteꞌe , ajta tɨ puaꞌa cai aꞌij aꞌamuaꞌase saj cai aꞌij huarɨni , ayaa xu cheꞌeta sanaꞌa raayɨꞌɨtɨhuaꞌa xaꞌaraꞌani sej seyan raruuren samɨjna mɨ huarej nyatɨj neri raaruu . Sajta seyan raayɨꞌɨtɨhuaꞌa xaꞌaraꞌani sej seyan raataijteꞌen samɨjna mɨ jɨri tɨcɨn : “ Tichesi yee , atyajraꞌa a jaataꞌa , aꞌahuaꞌa el mar . ” Aj pu i xaa ayan tyajaꞌureꞌenyejsin , tɨ ayan huarɨni ɨ jɨri .
40021022	Satɨj sanaꞌa sej seyan tiꞌijhuavi ɨ Dioj , tɨ puaꞌa seyan tyaꞌatzaahuatyaꞌa , aj xu xaa raꞌancuraꞌasin .
40021023	Aj pu i Jesús aꞌutyajrupi teyujtaꞌa aꞌu tɨ aꞌaráyaujtaꞌa . Tɨꞌɨj aɨn tihuaꞌumuaꞌaten ɨ tyaɨte , aɨme ɨ mej tiꞌijta u teyujtaꞌa , majta huaꞌavaujsi , aɨ mu eꞌireꞌenye ɨ Jesús jemi . Ayaa mu tiraataihuaꞌuriꞌi tɨcɨn : — ¿ Tiꞌitajni hui cɨn petiꞌityejvee pej pi peyan rɨcɨ ? ¿ Aꞌataani muaataꞌa pej peyan huarɨni ?
40021024	Jesús pu ayan tyuꞌutanyúu tɨcɨn : — Nicheꞌe seij tyajamuaataihuaꞌu . Tɨ puaꞌa seyan tinaataꞌixaateꞌen saɨjna cɨmeꞌe , aj nu xaa neyan tyajamuaataꞌixaateꞌesin tiꞌitɨj ɨ nyaj cɨn tiꞌityejvee nyej ni neyan rɨcɨ .
40021025	Aɨjna ɨ tɨ cɨn tiꞌityavaacaꞌa aɨjna ɨ Juan tɨ ij huaꞌumuaɨꞌɨhuan ɨ tyaɨte , ¿ aꞌuni jetze aꞌureꞌeme ? ¿ Ni u tajapua , Dioj tɨ eꞌeseijreꞌe , naꞌari iiyan chaanaca japua , huaꞌa tzajtaꞌa ɨ tyaɨte ? Matɨꞌɨj mi tiꞌityúrixaa rujɨɨmuaꞌa . Meyan tɨcɨn : — Tɨ puaꞌa teyan tiraataꞌixaateꞌen yee Dioj pu yaꞌutaityacaꞌa , aɨ pu ayan titaataꞌixaateꞌesin yee aꞌini een cɨn tyacai raꞌatzaahuateꞌe tyaɨjna .
40021026	Me tyajta ityan , capu hui rɨꞌɨri tyej teyan raataxaj yee tyetyaca mu yaꞌutaityacaꞌa aꞌini tyahuaꞌatzɨɨneꞌe ɨ tyaɨte . Naijmiꞌi mu meyan raꞌatzaahuateꞌe tɨ aɨn Juan tiꞌixaxaꞌataꞌa ɨ Dioj jetze maꞌacan .
40021027	Aj mu mi meyan tiraataꞌixaa maɨjna ɨ Jesús . Meyan tɨcɨn : — Catu ramuaꞌaree . Ajta aɨn ɨ Jesús , ayaa pu tihuaꞌutaꞌixaa tɨcɨn : — Canu nyajta inyaa amuaataꞌixaateꞌesin tiꞌitɨj ɨ nyaj cɨn tiꞌityejvee nyej ni neyan rɨcɨ .
40021028	Ajta Jesús ayan tihuaꞌutaꞌixaa tɨcɨn : — Casiꞌi , aꞌini tyajamuaꞌamitejteꞌe aijna cɨmeꞌe i nyuucari . Aꞌatɨ pu huaꞌapuaca tiyaujmuaꞌa . Aj pu i aꞌireꞌenye ɨ seij jemi . Ayaa pu tiraataityacaꞌa tɨcɨn : “ Niyauj , aricu pataꞌaj tyajaꞌumuareꞌen ijii aꞌu nyaj uuva aꞌuhuii . ”
40021029	Aj pu i aɨn yaujraꞌan ayan tiraataꞌixaa tɨcɨn : “ Canu neyan rɨni . ” Ma ajta aɨn , saɨque pu tyuꞌumuáꞌa . Aj pu i xaa u áꞌumej tɨ tyajaꞌumuareꞌen .
40021030	Ajta eꞌeyan , aɨn yaꞌupuaaraꞌan aꞌireꞌenye ɨ saɨj jemi . Ayaa pu cheꞌeta tiraataij aɨjna tɨj ajta ari ɨ saɨj tyuꞌutaij ɨ taꞌanajca . Ajta aɨn yaujraꞌan , ayaa pu tiraataꞌixaa tɨcɨn : “ Aa niꞌijta , ayaa nu rɨni . ” Ma ajta cai , capu . Capu áꞌumej tɨ tyajaꞌumuareꞌen .
40021031	Nicheꞌe aꞌatzu tyajamuaataihuaꞌu . Aɨme ɨ maj huaꞌapua , ¿ aꞌataani ayan huarɨj aꞌij tɨ tiꞌijxeꞌevaꞌacaa ɨ yaꞌupuaaraꞌan ? Ayaa mu tiraataꞌixaa tɨcɨn : — Aɨjna , ɨ taꞌanajca . Aj pu i Jesús ayan tihuaꞌutaꞌixaa tɨcɨn : — Ayaa nu tyajaꞌamueꞌixaateꞌe tzaahuatiꞌiraꞌa cɨmeꞌe , aɨme ɨ maj huaꞌajijveꞌe uꞌuvieernu jetze maꞌacan , majta aɨme ɨ juuca ɨ maj huatauraꞌan tumin cɨmeꞌe , aɨ mu aꞌamuamueꞌitɨn maɨjna cɨmeꞌe mej mi aun aꞌutyarute Dioj tɨ eꞌeseijreꞌe .
40021032	Ayaa puꞌu tiꞌen , aꞌini ayaa pu hui een cɨn mu aꞌuveꞌeme aɨjna ɨ Juan tɨ i ayan tyajamuaataꞌixaateꞌen aꞌij sej yeꞌi huarɨni ɨ Dioj jemi . Ma sajta muan , caxu raꞌantzaahuate . Majta maɨn ɨ maj huaꞌajijveꞌe , majta aɨme ɨ juuca ɨ maj huatauraꞌan tumin cɨmeꞌe , aɨ mu xaa raꞌantzaahuate . Muan xu raamuaꞌareeriꞌi saɨjna . Capu amɨn aꞌij , aucheꞌe pu cai tiꞌitɨ aꞌamua jetze tasiseiri sej si saɨque tyuꞌumuaꞌati , sej si ráꞌantzaahuateꞌen .
40021033	’ Xaanamuajriꞌi seij i nyuucari . Aꞌatɨ tɨ nuꞌu ayan uuva huahuii . Ajta raaráꞌana tyajcuá cɨmeꞌe . Aj puꞌi tiꞌitɨ atyéꞌijche tɨ tzajtaꞌan rámɨꞌɨye jaꞌaraꞌaraꞌan ɨ uuva . Ajta nuꞌu tiꞌitɨj ájtaahuacaꞌa maj japuan huéixeꞌereꞌen mej mi raaseij nainjapua aꞌutɨ juástɨmee tiꞌimɨjhuaca . ’ Ayaa pu aɨjna cɨn huarɨj , aj pu i huaꞌutanyaɨjte ɨ chuej mej mi tiraanajchiteꞌen caj eꞌicaca . Aj pu i áꞌuraa aɨjna ɨ aꞌatɨ seij chuejraꞌa japua .
40021034	’ Tɨꞌɨj nuꞌu tyajaꞌureꞌenye matɨꞌɨj puaꞌa rajuꞌuraca aɨjna ɨ uuva , seica pu huataityacaꞌa aɨme ɨ mej tiꞌijvaɨreꞌe mej mi huaꞌutahuavii aꞌachu tɨ caj tiꞌijcɨꞌɨti aɨjna tɨ tichuéj .
40021035	Majta maɨn ɨ chuej maj huataujnyaɨj , aɨ mu huaꞌuvíviꞌi aɨme ɨ maj huataitiꞌihuacaꞌa . Seij mu raꞌityaavajxɨ . Majta seij mu huajeꞌica , majta ɨ saɨj , raꞌatyátuꞌasixɨ tetej cɨmeꞌe . Camu tiꞌitɨj huaꞌutaꞌa .
40021036	’ Ajta nuꞌu aɨn ɨ tɨ raꞌijtyaꞌacaꞌa , seica pu ajtahuaꞌa huataityacaꞌa . Muꞌuri eitzeꞌe iꞌi muiꞌicaa . Majta maɨn ɨ chuej maj huataujnyaɨj , ayaa mu cheꞌeta manaꞌa huaꞌuruu aɨme ɨ maj huataitiꞌihuacaꞌa .
40021037	’ Yaa pu nuꞌu tyaumaꞌaca . Tɨꞌɨqui , aɨ huataityacaꞌa aɨjna ɨ ruyauj . Ayaa pu tyuꞌumuáꞌa tɨcɨn : “ Maraꞌantzaahuateꞌesin sein . ”
40021038	’ Majta maɨn ɨ chuej maj huataujnyaɨj , matɨꞌɨj raaseij maɨjna ɨ yaujraꞌan , ayaa mu tiraaxaꞌapɨꞌɨntare rujɨɨmuaꞌa tɨcɨn : “ Ai pu aɨn pueen , tɨ nain tiꞌijcɨꞌɨti . Cheꞌeré , ticheꞌe raajeꞌica tɨ ij tyejmi taꞌaj aꞌaraꞌani . ”
40021039	Aj mu nuꞌu mi rajvíꞌi maɨjna ɨ yaujraꞌan . Matɨꞌɨj mi ruꞌirajrai a puaꞌaque . Majta raajeꞌica .
40021040	’ Maꞌacui ariꞌicu , ¿ aꞌini tyajamuaꞌamitejteꞌe muejmi ? Tɨꞌɨj mu aꞌuveꞌemeꞌen aɨjna ɨ aꞌaraꞌan ɨ chuej , ¿ aꞌini tiꞌitɨj huaꞌaruuren aɨme ɨ chuej maj huataujnyaɨj ?
40021041	Ayaa mu tiraataꞌixaa tɨcɨn : — Aɨ pu cai huaꞌacuꞌuvaa huaꞌantipuaꞌariteꞌesin aɨme ɨ mej aꞌij puaꞌa tiꞌityetyaɨte . Ajta , aɨ pu hui seica huatanyaɨjteꞌesin ɨ chuej . Majta maɨn , ayaa mu xaa raataꞌasin ɨ tɨ raacɨꞌɨti tɨꞌɨj ajna tyajaꞌureꞌenyen matɨꞌɨj puaꞌa tiꞌijuꞌuraca .
40021042	Aj pu i Jesús ayan tihuaꞌutaꞌixaa tɨcɨn : — ¿ Ni sacai aꞌanaj raꞌujijve ɨ yuꞌuxari jetze seijna i nyuucari tɨ ayan cɨmeꞌen yee : Aijna i tetej i mej raatyáꞌuj , ájcaꞌi maj yaꞌuhuaꞌaxɨ ɨ mej chiꞌi taꞌahuaca ; ayan pu tyeꞌirájraa tɨ aɨn puéenyaꞌa aꞌaraa tɨ iꞌi esquineeru ? Tavastaraꞌa pu ayan raaruu , ajta rɨꞌɨ tyaꞌutyaavatzɨ ɨ tatzajtaꞌa .
40021043	’ Aɨj pu cɨn , ayaa nu tyajaꞌamueꞌixaateꞌe , Dioj pu amuáꞌariꞌira aɨjna tɨ tyajaꞌamuacɨꞌɨtíicheꞌe uteꞌe tɨ eꞌemaꞌacan ɨ Dioj jemi . Aɨ pu huaꞌutaꞌasin seica ɨ maj meyan rɨni aꞌij tɨ tiraavijteꞌe . Aɨ mu raꞌaraꞌastijreꞌesin xaa nyaꞌu .
40021044	Ajta ain i tetej , tɨ puaꞌa aꞌatɨ japuan tíveti , aɨjna ɨ aꞌatɨ huatyanaꞌaxɨjsin aijna i tetej japua . Naꞌari cai , tɨ puaꞌa ain tetej an éꞌejveti japuan seij ɨ tevi , aj pu i ain raꞌiráxayepeꞌesin ɨ tevi . — Ayaa pu tihuaꞌutaꞌixaa aɨjna ɨ Jesús .
40021045	Majta maɨn ɨ maj tiꞌijta teyujtaꞌa , majta aɨme ɨ fariseos , matɨꞌɨj raanamuajriꞌi aij tɨ Jesús tíꞌixajtacaa nyuucari cɨmeꞌe , aj mu mi raamuaꞌareeriꞌi tɨ aɨn aɨme tyaxajtaꞌajmaꞌa .
40021046	Matɨꞌɨj mi raahuau aɨj me yeꞌi huarɨni mej mi raatyeeviꞌi . Ma majta , camu meyan huarɨj aꞌini mahuaꞌatzɨɨnyaꞌacaꞌa aɨme ɨ tyaɨte ɨ maj maun eꞌetyujsaɨraꞌacaa . Aɨme ɨ tyaɨte , naimiꞌi mu meyan ramuaꞌareeracaꞌa tɨ Jesús aɨn pueenyaꞌa saɨj tɨ Dioj jetze maꞌacan tiꞌixaxaꞌa .
40022001	Ajtahuaꞌa pu Jesús ayan tihuaꞌutaꞌixaa nyuucari cɨmeꞌe . Ayaa pu tihuaꞌutaꞌixaa tɨcɨn :
40022002	— Ayaa pu Dioj huaꞌaruure ɨ tyetyaca maj iiyan japuan cɨɨnye ɨ chaanaca tɨ Dioj tieꞌijta . Ayaa pu cheꞌeta naꞌa huaꞌaruure tɨj aɨjna ɨ rey tɨ tyuꞌuyeste aɨjna cɨmeꞌe tɨ yaujraꞌan huatyenyaɨɨchacaꞌa .
40022003	Ajta aɨn ɨ rey , aɨ pu nuꞌu huaꞌutaityacaꞌa aɨme ɨ mej tiꞌijvaɨreꞌe maj nuꞌu u huaꞌutajeeve aɨme ɨ tɨ ari huaꞌutaꞌinee . Ma majta aɨme ɨ maj huataꞌiniihuacaꞌa , camu áꞌujcaꞌanyajcaꞌa maj a aꞌiréꞌenyen .
40022004	’ Ajtahuaꞌa , seica huaꞌutaityacaꞌa mej mi majta huaꞌutajeeve . Ayaa pu tihuaꞌutaꞌixaa aɨme ɨ mej tiꞌijvaɨreꞌe tɨcɨn : “ Ayaa xu yeehui tihuaꞌutaꞌixaateꞌen aɨme nyej neri huaꞌutaꞌinee tɨcɨn puꞌuri tyuꞌutyáꞌatɨme ɨ cueꞌira , puꞌuri ajta tyuꞌutaijtacaꞌa maj huaꞌucuiꞌini ɨ yaꞌamuaate tɨ tihuaꞌucɨꞌɨmite , huaacasi , majta puuyesi . Nain pu yeehui ari huaxaꞌapɨꞌɨn tyej ti tyuꞌuyesten . ”
40022005	’ Majta maɨn ɨ maj huataꞌiniihuacaꞌa , camu aꞌatzu huaꞌutzaahua . Maꞌucɨ́jxɨ micu . Seij pu aun áꞌumej aꞌu tɨ tyajaꞌahuasteꞌe . Ajta seij , au pu áꞌumej aꞌu tɨ tyajaꞌatua .
40022006	Majta ɨ seica , aɨ mu nuꞌu huaꞌuvíviꞌi ɨ mej tiꞌijvaɨreꞌe maɨjna ɨ rey . Majta eꞌij puaꞌa huaꞌuruu . Majta huaꞌucuii seica .
40022007	’ Eecan pu nuꞌu huatanyuꞌucacaꞌa aɨjna ɨ rey . Aɨ pu huaꞌutaityacaꞌa aɨme ɨ xantaaruꞌu . Matɨꞌɨj mi huaꞌucuii naijmiꞌica ɨ tyaɨte . Majta raaráꞌatai ɨ huaꞌachiꞌi .
40022008	Aj pu i aɨn ɨ rey ayan tihuaꞌutaꞌixaa aɨme ɨ mej tiꞌijvaɨreꞌe tɨcɨn : “ Puꞌuri huaxaꞌapɨꞌɨn tyej tiꞌiyesten . Ma ajta , aɨme ɨ nyej neri tihuaꞌutaꞌinyee , capu ayan huaꞌucɨ́ꞌɨ maj mu aꞌuvaꞌajuꞌun .
40022009	Sericu muan , tɨj naꞌa tɨ cureꞌenyáatɨmee ɨ caaye sataꞌaj huaꞌutaꞌinen matɨj manaꞌa ɨ tyaɨte aꞌachu saj puaꞌamua huajeꞌetyauni . ”
40022010	Matɨꞌɨj mi huiiraacɨ caaye jetze aɨme ɨ mej tiꞌijvaɨreꞌe . Eihua mu huaꞌajsaɨj ɨ tyaɨte aꞌachu maj puaꞌamuaca áꞌutyau , ɨ maj aꞌij puaꞌa tiꞌityetyaɨte , majta ɨ maj rɨꞌɨ tiꞌityetyaɨte . Ayaa muꞌu puaꞌamua aꞌutyajrupi u chiꞌita aꞌachu maj úꞌuve .
40022011	’ Aj pu nuꞌu i aɨn rey , aꞌutyajrupi aujna tɨꞌij aɨme huaseij ɨ tɨ huaꞌutaꞌinee . Aj pu i aꞌatɨ huaseij tɨ cai ayan tiꞌitéechan aꞌij tɨ tiraavijteꞌe tɨ puaꞌa seij huatyenaɨche .
40022012	Ayaa pu tiraataihuaꞌuriꞌi tɨcɨn : “ Casiꞌi , nyáꞌamincu , ¿ aꞌini tyuꞌutarɨꞌɨristaracaꞌa paj cai peyan éeꞌenyeꞌen tiꞌitéechan aꞌij tɨ tiraavijte , peyan uꞌutyajrupi peyujna ? ” Ajta aɨn ɨ aꞌatɨ , capu nuꞌu aꞌatzu huatanyuu .
40022013	’ Aj pu i aɨn rey ayan tihuaꞌutaij aɨme ɨ mej tiꞌijvaɨreꞌe tɨcɨn : “ Sataꞌaj yeehui raꞌanajɨꞌɨqueꞌen muajcaꞌaraꞌaraꞌan jetze , sajta ɨɨcajraꞌan jetze . Sajta , ma puaꞌaque yaꞌurájraini aꞌu tɨ aꞌutɨcaꞌa . Au mu yeehui ruyeinya muaꞌajuꞌun , majta rutamej cɨn ancuráꞌujcɨꞌɨmáa muaꞌajuꞌun maɨjna cɨmeꞌe ɨ maj rajpueijtzi . ”
40022014	Majta maɨn tɨ Dioj huaꞌajee , aɨ mu muiꞌi . Ma majta , maɨn tɨ Dioj huaꞌavaꞌahuau , camu muiꞌi , silu cɨj muꞌu micu .
40022015	Majta maɨn ɨ fariseos , aɨ mu aꞌucɨj . Majta meyan raaxaꞌapɨꞌɨntare mej mi raatyamueꞌitɨn maɨjna ɨ Jesús tɨ ij aɨn ayan aiiraꞌɨtzen mej mi maɨjna cɨn jetzen tyaꞌupuáꞌajteꞌen .
40022016	Matɨꞌɨj mi seica huataityacaꞌa mej mi tyuꞌuxáj jamuan ɨ Jesús . Aj mu mi aꞌucɨj , majta seica jamuan ɨ maj jamuan áꞌujhuaꞌanyaꞌa aɨjna ɨ Herodes . Ayaa mu tiraataꞌixaa tɨcɨn : — Maeestru , aij tu muaꞌaree tɨ cai tiꞌitɨ timuaꞌaturaateꞌe , pajta hui peyan tzaahuatiꞌiraꞌa cɨn tiꞌimuaꞌata aꞌij tɨ tiꞌijxeꞌeveꞌe ɨ Dioj . Muaa paj cai tíꞌajaahuateꞌe ɨ tyaɨte jemi aꞌini capu mueetzi jetze ruxeꞌeveꞌe aꞌatyaɨn maj pueen .
40022017	Pataꞌaj peyan titaataꞌixaateꞌen yee , ¿ ni qui xaꞌapɨꞌɨn tyej tyuꞌunájche aɨjna cɨmeꞌe ɨ maj huaꞌajijveꞌe ɨ uꞌuvieernu jetze maꞌacan nusu tyacai ? ¿ Ni qui teyan tiraanajchiteꞌen tyaɨjna tɨ tiꞌitaꞌijteꞌe tɨ ayan antyahuaa tɨcɨn César ?
40022018	Ajta aɨn ɨ Jesús , puꞌuri ramuaꞌareeracaꞌa maj cai meyan tiꞌireꞌihuaꞌu huataujnyátacan cɨmeꞌe silu ayaa mu raxeꞌevaꞌacaa mej aꞌij puaꞌa raruuren . Ayaa pu tihuaꞌutaꞌixaa tɨcɨn : — Muan xu cai seyan tiꞌijrɨꞌɨre huataujnyátacan cɨmeꞌe . ¿ Aꞌini een cɨn seyan tiꞌiteseꞌe saj naatyeeviꞌi ?
40022019	Tumin sanaataseijrateꞌe ɨ maj cɨn tiꞌinajchita maɨjna ɨ maj cɨn huaꞌajijveꞌe . Aj mu mi seij yaꞌavaɨꞌɨte , tumin tiꞌitɨ .
40022020	Aj pu i ayan tihuaꞌutaihuaꞌuriꞌi tɨcɨn : — ¿ Aꞌataani nyeerimaꞌaraꞌan aꞌaseijreꞌe ? ¿ Aꞌini antyahuaa yaj tɨ aꞌayuꞌusiꞌi ?
40022021	Ayaa mu tiraataꞌixaa tɨcɨn : — Amɨjna nyaꞌu ɨ tyej teyan ratamuaꞌamua tɨcɨn César . Aj pu i ayan tihuaꞌutaꞌixaa tɨcɨn : — Sataꞌaj seyan huarɨni . Saraataꞌan saɨjna ɨ César aꞌachu tɨ caj tiraacɨꞌɨti , sajta raataꞌan ɨ Dioj aꞌachu tɨ caj tiraacɨꞌɨti aɨjna .
40022022	Matɨꞌɨj meyan tiraanamuajriꞌi , eecan mu naa rɨꞌɨ tiraꞌutaseij . Matɨꞌɨj mi a yáurai . Majta aꞌucɨj .
40022023	Ajna xɨcajraꞌa jetze , aɨ mu majta a eꞌireꞌenye aɨme ɨ saduceos . Ayaa mu tiꞌixaxaꞌa aɨme tɨ cɨmeꞌen yee camu cheꞌe huatarujsin ɨ mej huacuii . Matɨꞌɨj mi meyan tiraataihuaꞌuriꞌi maɨjna ɨ Jesús tɨcɨn :
40022024	— Maeestru , ayaa pu tiraꞌuyuꞌuxacaꞌa aɨjna ɨ Moisés tyaacan . Tɨ puaꞌa nuꞌu aꞌatɨ tɨ nyaɨche , tɨ puaꞌa aɨn cai titɨꞌɨrijmuaꞌa huamɨꞌɨni , ruxeꞌeveꞌe nuꞌu tɨ aɨn ihuaaraꞌaraꞌan rancureꞌeviꞌitɨn aɨjna tɨ ratyeviꞌitɨnyaꞌa ɨ tɨ huamɨꞌɨ tɨ ij titɨꞌɨrijmuaꞌa aꞌaraꞌani aɨjna jetze maꞌacan .
40022025	Ayaa pu hui aꞌanaj tyujuꞌurɨj tyejmi tzajtaꞌa . Muaꞌaráhuaꞌapuacaꞌa maɨjna ɨ ruꞌihuaamuaꞌa . Ajta aɨn tɨ iꞌivastaꞌa , aɨ pu huatyenyaɨchacaꞌa . Ajta eꞌeyan huamɨꞌɨ . Aru capu titɨꞌɨrijmuaꞌa aꞌaraa aɨjna tɨ ratyeviꞌitɨnyaꞌa . Aɨ pu jemi huatyajturaa aɨjna tɨ raꞌityaꞌase .
40022026	Ayaa pu cheꞌeta naꞌa tiraaruu aɨjna ɨ juutzajraꞌan ɨ tɨ huaꞌapuacajretze maꞌacan , aɨ pu ajta cai titɨꞌɨrijmuaꞌa aꞌaraa , huamɨꞌɨ . Ajta eꞌeyan ɨ saɨj , ɨ tɨ hueicacajretze , aɨ pu raꞌantyanaxcacaꞌa . Ajta , ayaa pu cheꞌeta naꞌa tiraaruu . Ajta eꞌeyan , ayan tyeꞌirájraa tɨ ayan tihuaꞌuruu naijmiꞌica ɨ maj aráhuaꞌapua . Capu aꞌatɨ titɨꞌɨrijmuaꞌa aꞌaraa .
40022027	Tɨꞌɨqui , aɨn jɨitaꞌa ajta huamɨꞌɨ .
40022028	Ari ijii , ¿ aꞌataani hui ɨraꞌaraꞌan puéenyaꞌa aꞌame , ajna xɨcajraꞌa mej jetzen majtahuaꞌa huatarujsin ? Naijmiꞌi mu xaa ratyeviꞌitɨnyaꞌa , aɨme ɨ maj arahuaꞌapua .
40022029	Aj pu i Jesús ayan tyuꞌutanyúu tɨcɨn : — Setyaꞌutyaujxua muan aꞌini caxu ramuaꞌaree aꞌij tɨ tyeꞌeyuꞌusiꞌi ɨ yuꞌuxari jetze . Caxu sajta ramuaꞌaree aꞌij tɨ een ɨ muáreꞌeriꞌiraꞌaraꞌan ɨ Dioj .
40022030	Ajna xɨcajraꞌa mej jetzen huatarujsin ɨ mɨꞌɨchite , camu meyan nyejnaɨchen ɨ tyetyaca . Majta ɨ juuca , camu majta vɨɨchen , silu ayaa mu eenyaꞌa muaꞌajuꞌun matɨj aɨme ɨ mej tiꞌivaɨreꞌe u tajapua Dioj tɨ eꞌeseijreꞌe .
40022031	’ Ma sajta muan , cɨmeꞌen ajna xɨcajraꞌa mej jetzen huatarujsin aɨme ɨ maj huaacuii , ¿ ni tzaa sacai aꞌanaj raꞌujijve ɨ yuꞌuxari jetze aꞌij tɨ Dioj tyajaꞌamueꞌixaateꞌe tɨcɨn :
40022032	“ Nyaa nu nyauj huaꞌa Dioj pueen aɨme ɨ aꞌamuayaꞌupua , aɨjna ɨ Abraham , ajta aɨjna ɨ Isaac , ajta aɨjna ɨ Jacobo ” ? Dioj pu tihueꞌixaa cumu maj mauj ruuricaa . Aɨj pu cɨn , aɨ pu aɨn pueen ɨ huaꞌa Dioj aɨme ɨ maj ruuri . Capu huaꞌa Dioj pueen aɨme ɨ maj mɨꞌɨchite . — Ayaa pu tihuaꞌutaꞌixaa .
40022033	Majta maɨn ɨ tyaɨte ɨ maj eꞌetyujsaɨ ɨ jemin , eecan mu naa rɨꞌɨ tiraꞌutaseij maɨjna cɨmeꞌe aꞌij tɨ aɨn tihuáꞌamuaꞌatyajcaa .
40022034	Majta maɨn ɨ fariseos , matɨꞌɨj raamuaꞌareeriꞌi tɨ Jesús ayan huaꞌutyámueꞌitɨ aɨme ɨ saduceos , aj mu mi tyujsaɨj .
40022035	Ajta saɨj tɨ huaꞌa jetze ajtyamaꞌacantacaꞌa , tyamuaꞌa pu tiraayɨꞌɨtɨhuaꞌa aꞌij tɨ tyeꞌeyuꞌusiꞌi ɨ yuꞌuxari jetze . Aɨ pu ayan tiraataihuaꞌuriꞌi tɨcɨn :
40022036	— Maeestru , ¿ tiꞌitaani nyuucarijraꞌa eitzeꞌe ruxeꞌeveꞌe ɨ tɨ raꞌuyuꞌuxacaꞌa aɨjna ɨ Moisés tyaacan ?
40022037	Aj pu i Jesús ayan tiraataꞌixaa tɨcɨn : ― Ai pu aɨn pueen ɨ nyuucarijraꞌa ɨ taꞌanajca , tɨ eitzeꞌe ruxeꞌeveꞌe cai maa seij nyuucarijraꞌa , tɨ ayan tɨcɨn : “ Pataꞌaj peyan rɨꞌɨ tyaꞌutaꞌamuaꞌati ɨ aꞌa tzajtaꞌa ɨ Dioj jemi , nain ɨ paj cɨn rɨꞌɨ tyaꞌutaꞌamuaꞌati , aꞌachu paj caj tyaꞌacaꞌanye ɨ aꞌaxaijnyuꞌuca jetze , pajta nain cɨn aꞌaxeꞌeviꞌiraꞌa cɨmeꞌe , ajta aꞌamuaꞌatziiraꞌa cɨmeꞌe . ”
40022038	
40022039	Ajta , ayaa pu hui cheꞌeta naꞌa een ɨ tɨ raꞌityaꞌasi tɨcɨn : “ Pataꞌaj nuꞌu peyan cheꞌeta panaꞌa rɨꞌɨ tirajchaɨ ɨ axaꞌaj tevi patɨj asaɨj tiꞌitiáꞌachaꞌɨ . ”
40022040	Nain aꞌij tɨ tiraꞌuyuꞌuxacaꞌa aɨjna ɨ Moisés tyaacan , ajta nain aꞌij mej tyuꞌutaxajtacaꞌa aɨme ɨ mej Dioj jetze maꞌacan tiꞌixaxaꞌataꞌa , nain pu cɨn ayan tirájtyauusin aɨjna cɨmeꞌe i tɨ tiꞌihuaꞌapua i nyuucari . — Ayaa pu Jesús tiraataꞌixaa .
40022041	Maucheꞌe mu eꞌereꞌetyaꞌacaa aɨme ɨ fariseos . Tɨꞌɨqui Jesús ayan tihuaꞌutaihuaꞌuriꞌi tɨcɨn :
40022042	— ¿ Aꞌini tyajamuaꞌamitejteꞌe muejmi cɨmeꞌen aɨjna ɨ Cɨriistuꞌu , tɨ Dioj an yáꞌujra ɨ ɨpuari japua ? ¿ Aꞌataani yaujraꞌan pueen ? Ayaa mu tityaatanyúu tɨcɨn : — Aɨ pu hui rayauj aɨjna ɨ David tyaacan .
40022043	Aj pu i Jesús ayan tihuaꞌutaihuaꞌuriꞌi tɨcɨn : — Tɨ puaꞌa ayan tiꞌayajna , tɨꞌɨj aɨn xaijnyuꞌucaraꞌaraꞌan ɨ Dioj raataꞌa tɨ David tyuꞌutaxaj aɨjna cɨmeꞌe ɨ Cɨriistuꞌu , ¿ aꞌini een cɨmeꞌe David ayan raatamuáꞌa tɨcɨn nyavastaraꞌa ? Ayaa pu tyuꞌutaxajtacaꞌa aɨjna ɨ David tyaacan tɨcɨn :
40022044	Tavastaraꞌa pu ayan tiraataꞌixaa aijna i nyavastaraꞌa tɨ cɨmeꞌen yee : “ Antiyeijxɨꞌɨ ɨpuari japua iiya nyaꞌɨrɨɨtaꞌa . Paucheꞌe anticatii asta nyanaꞌa cai huaꞌutyamueꞌitɨn ɨ maj muájchaɨreꞌe . ”
40022045	Aɨj pu cɨn , tɨ puaꞌa David ayan raatamuáꞌa tɨcɨn nyavastaraꞌa , ¿ aꞌini tiꞌirɨꞌɨri tɨ aɨn Cɨriistuꞌu ayan aɨn pueenyaꞌa aꞌaraꞌani ɨ yaujraꞌan ? Capu aꞌij tiꞌirɨꞌɨri xaa nyaꞌu , aꞌini Cɨriistuꞌu pu eitzeꞌe vaꞌacan cɨn tiꞌityejvee cai David tyaacan ayan tiꞌityavaacaꞌa .
40022046	Majta maɨn ɨ maj raanamuajriꞌi , camu aꞌatzu aꞌij tirajtyau aꞌij mej tyuꞌutanyuuni . Tɨj naꞌa ájnáꞌɨmɨ , capu cheꞌe aꞌatɨ ahuaujcaꞌanyajcaꞌa tɨ ayan tiraataihuaꞌu .
40023001	Aj pu i Jesús huaꞌutaꞌixaa aɨme ɨ tyaɨte mej jemin eꞌetyujsaɨ , ajta aɨme ɨ maj jamuan áꞌujhuaꞌanyaꞌa . Ayan tɨcɨn :
40023002	— Aɨme , ɨ maj tyuꞌujmuaꞌate ɨ yuꞌuxari jetze , majta aɨme ɨ fariseos , aɨ mu tiꞌityetatyaꞌupuꞌu teyujtaꞌa mej mi meyan cheꞌeta manaꞌa tihuáꞌumuaꞌaten ɨ tyaɨte ɨ yuꞌuxari jetze aꞌij tɨ rɨjcaa aɨjna ɨ Moisés tyaacan .
40023003	Aɨj pu cɨn ayan ruxeꞌeveꞌe sej si huaꞌaraꞌastijreꞌen , sajta seyan huarɨni nain cɨmeꞌe aꞌij mej tyajaꞌamueꞌixaateꞌe . ’ Ma sajta muan , caxu seyan cheꞌeta sanaꞌa rɨjca aꞌij mej yeꞌi rɨcɨ aꞌini camu meyan huataujnyátacan cɨn tiꞌijrɨꞌɨre aꞌij maj tyajaꞌamueꞌixaateꞌe .
40023004	Ayaa mu vaꞌacan cɨn tihueꞌijcateꞌe ɨ tyaɨte aɨjna cɨmeꞌe tɨ ayan huapɨꞌɨ muareꞌeri tɨ cai aꞌatɨ raayɨꞌɨtɨ tɨ ayan huarɨni . Majta eꞌeyan aɨ mu huaꞌutaijteꞌesin ɨ tyaɨte maj nuꞌu mi maɨjna cɨn raꞌaraꞌastijreꞌen . Ma majta maɨn , camu aꞌatzu tauraꞌaca tɨ ij ayan cheꞌeta naꞌa tihuaꞌucɨꞌɨti .
40023005	’ Matɨj manaꞌa mej meyan rɨcɨ , ayaa muꞌu rɨcɨ eijreꞌecɨtzeꞌe mej mi tyaɨte huaꞌuseij . Antajíyaꞌujmeꞌen mu rataꞌahuaca maɨjna ɨ maj cɨn antaujrɨꞌɨqueꞌejmee ɨ rumuu jetze , majta tɨ́tɨꞌɨjméꞌen tyaꞌajvɨ́jxɨ aɨ tɨ aucastɨmee ɨ huaꞌasiicuꞌu .
40023006	Eecan mu raxeꞌeveꞌe tɨ tihuaꞌucɨꞌɨti maj aꞌujraꞌase ɨpuari japua jamuan aɨjna ɨ tɨ antyujmuaꞌaree aɨjna cɨmeꞌe ɨ maj cɨn tiꞌiyeste . Ajta huaꞌateyujtaꞌa , ayaa mu raxeꞌeveꞌe maj aꞌujraꞌase ɨ taꞌanajca ɨ ɨpuari japua aꞌuj maj áꞌararaase ɨ huaꞌavaujsimuaꞌa .
40023007	Eecan pu huaꞌaraanajchi mej maɨn tyaɨte huaꞌutataujteꞌen ajna aꞌu maj tíꞌituꞌaraca . Ajta , ayaa pu huaꞌaraanajchi mej tyaɨte meyan tihuaꞌajeeva tɨcɨn nyavastaraꞌa .
40023008	’ Ma sajta muan , caxu seyan rahuauca tɨ ij aꞌatɨ ayan tyajámuaatájeeva tɨcɨn nyavastaraꞌa . Caxu xaa nyaꞌu , aꞌini naijmiꞌi xu ruꞌihuaamuaꞌa , ajta saɨj puꞌu pueen ɨ aꞌamuavastaraꞌa . Ai pu aɨn pueen ɨ Dioj .
40023009	Sajta muan , caxu seyan aꞌatɨ huatámuaꞌati tɨcɨn niyaꞌupua , aꞌini saɨj puꞌu pueen ɨ sej seri rájyaꞌupuatacaꞌa . An pu eꞌeseijreꞌe u tajapua .
40023010	’ Caxu sajta rahuauca mej meyan tyajaꞌamuajeeva tɨcɨn nyamaeestruꞌu . Caxu aꞌatzu , aꞌini saɨj puꞌu pueen ɨ tɨ iꞌi aꞌamuamaeestru , inyaa i nyaj iꞌi Cɨriistuꞌu , tɨ Dioj an naꞌujyeitza ɨ ɨpuari japua .
40023011	’ Ajta , aɨjna tɨ eitzeꞌe vaꞌacan cɨn tiꞌityejvee aꞌamua tzajtaꞌa , aɨ pu hui amuaatyavaɨreꞌesin naijmiꞌica muejmi .
40023012	Ayaa puꞌu , aꞌini aꞌatɨ tɨ naꞌa tɨ áꞌujtzaahuateꞌe tɨ nuꞌu vaꞌacan cɨn tiꞌityejvee , Dioj pu raataꞌasin tɨ cɨleꞌenyaꞌa cɨn teꞌentyárutya . Ma ajta , aꞌatɨ tɨ naꞌa tɨ huataujnyátacan cɨn ruseijrata tɨ cɨleꞌenyaꞌa cɨn tiꞌityejvee , Dioj pu ayan raataꞌasin tɨ teꞌentyarute tiꞌitɨj cɨmeꞌe tɨ veꞌe .
40023013	’ Sataꞌaj huataujxaamɨjteꞌen muan mɨ sej tyuꞌujmuaꞌate ɨ yuꞌuxari jetze , sajta muan mɨ sej iꞌi fariseos . Caxu seyan tiꞌijrɨꞌɨre tzaahuatiꞌiraꞌa cɨmeꞌe aꞌini caxu arauraste rujɨɨmuaꞌa . Ayaa xu tihuaꞌatyánaamɨ ɨ tyaɨte mej mi cai aꞌutyarute aꞌu tɨ Dioj eꞌeseijreꞌe u tajapua . Caxu áꞌujcaꞌanye sej seyan huarɨni aꞌij tɨ tiꞌijxeꞌeveꞌe ɨ Dioj . Caxu sajta huaꞌataꞌaca mej mi meyan huarɨni mɨ seica ɨ mej tiꞌityeseꞌe mej mi maun aꞌutyarute .
40023014	’ Sajta , sataꞌaj seyan huataujxaamɨjteꞌen , muan mɨ sej tyuꞌujmuaꞌate ɨ yuꞌuxari jetze , sajta muan mɨ sej iꞌi fariseos . Caxu seyan tiꞌijrɨꞌɨre tzaahuatiꞌiraꞌa cɨmeꞌe aꞌini caxu arauraste rujɨɨmuaꞌa . Ayaa xu tihuaꞌariꞌira ɨ huaꞌa chiꞌi aɨme ɨ maj juuca , mɨ maj majta rujɨɨmuaꞌatajmee . Sajta eꞌeyan , aun xu aꞌutyaruꞌipi u teyujtaꞌa ; sajta aꞌateeviꞌi cɨn rahuaviiraca ɨ Dioj jemi . Muan xu seyan ruseijrata saj nuꞌu cai tiꞌitɨj cɨn autyajturaa . Aɨj pu cɨn eitzeꞌe xu rajpueitzi xaꞌajuꞌun . ’ Sajta , sataꞌaj seyan cheꞌeta sanaꞌa huataujxaamɨjteꞌen muan mɨ saj cai rɨꞌɨ me tityaumuámuaꞌaree . Capu tiꞌitɨ tasiseiri aꞌamuatzajtaꞌa .
40023015	’ Sataꞌaj huataujxaamɨjteꞌen , muan , mɨ sej tyuꞌujmuaꞌate ɨ yuꞌuxari jetze , sajta muan mɨ sej iꞌi fariseos . Caxu seyan tiꞌijrɨꞌɨre tzaahuatiꞌiraꞌa cɨmeꞌe aꞌini caxu aráurasten rujɨɨmuaꞌa . Ayaa xu iiyan cɨɨnye nainjapua ɨ chaanaca , sajta yan cɨɨnye ɨ jaj japua sej si seij huatyamueꞌitɨn tɨ ij aɨn ayan tiꞌityújchaɨca satɨj muan . Sajta , satɨꞌɨj raatyamueꞌitɨn , ayaa xu tihuaꞌamuaꞌaten tɨ ij eꞌeyan eitzeꞌe amuaatyamueꞌitɨn eihua aɨjna cɨmeꞌe tɨ aꞌij puaꞌa tíꞌitevistan , ajta tɨꞌij aɨn eihua pu eitzeꞌe rajpueitzi aꞌame sacai muan .
40023016	’ Ayaa xu si eenyaꞌa sauj tihuaꞌamuaꞌate . Ayaa xu tiꞌixaxaꞌa muan tɨcɨn : “ Capu tiꞌitɨj vaɨreꞌe tɨ puaꞌa aꞌatɨ ayan tyaꞌataujratzii nyuucajtzeꞌen ɨ teyuu , silu tɨ cɨmeꞌen yee tɨ puaꞌa aꞌatɨ ayan tyaꞌataujratzii nyuucajtzeꞌen aɨjna ɨ ooro tɨ teyuu jetze seijreꞌe , aj pu xaa ayan ruxeꞌeveꞌe tɨ aɨn aꞌatɨ ayan aráurasten aɨjna cɨmeꞌe tɨ tyaꞌataujratzii . ”
40023017	Muan xu cai tiꞌitɨj uꞌumuaꞌaree , mɨ saj cai tihuájáuꞌeite . ¿ Tiꞌitaani eitzeꞌe ruxeꞌeveꞌe ɨ Dioj jemi ? ¿ Ni aɨjna ɨ ooro tɨ teyuu jetze seijreꞌe naꞌari ɨ teyuu tɨ tzajtaꞌan Dioj huatauraꞌateꞌen aɨjna ɨ ooro ?
40023018	Ee xaa nyaꞌu , eitzeꞌe pu ruxeꞌeveꞌe ɨ teyuu . Ayaa xu sajta tiꞌixaxaꞌa muan tɨcɨn : “ Tɨ puaꞌa aꞌatɨ ayan tyaꞌataujratzii nyuucajtzeꞌen aɨjna tɨ japuan tyuꞌutamuaɨꞌɨvajta , capu tiꞌitɨ aꞌij tiꞌivaɨreꞌe . ” Ma sajta seyan tiꞌixaxaꞌa tɨcɨn : “ Tɨ puaꞌa aꞌatɨ ayan tyaꞌataujratzii nyuucajtzeꞌen ɨ muaɨꞌɨvejri tɨ an yáꞌujra japuan aɨjna tɨ japuan tyuꞌutamuaɨꞌɨvajta , aj pu xaa ayan aɨjna cɨn ruxeꞌeveꞌe tɨ aráurasten . Capu tiꞌitɨ aꞌamua tzajtaꞌa tasiseiri . ”
40023019	Muan , mɨ saj cai rɨꞌɨ me tityaumuámuaꞌaree , ¿ tiꞌitaani eitzeꞌe ruxeꞌeveꞌe ɨ Dioj jemi ? ¿ Ni aɨjna ɨ muaɨꞌɨvejri naꞌari aɨjna tɨ japuan raatamuaɨꞌɨvajtacaꞌa , aɨjna tɨ japuan Dioj huatauraꞌateꞌen aɨjna ɨ muaɨꞌɨvejri ? Ee xaa nyaꞌu , eitzeꞌe pu ruxeꞌeveꞌe aɨjna saj japuan an yáꞌujra ɨ tɨ tyuꞌutamuaɨꞌɨvajta .
40023020	’ Ayaa puꞌu tiꞌen , aɨjna tɨ tyaꞌataujratziira nyuucajtzeꞌen aɨjna tɨ japuan tyuꞌutamuaɨꞌɨvajta , ayaa pu een cɨn tyaꞌataujratziira nyuucajtzeꞌen aɨjna ɨ tiꞌitɨ , ajta nyuucajtzeꞌen naijmiꞌi tɨj naꞌa tɨ an japuan yáꞌujra .
40023021	Ajta aɨjna ɨ aꞌatɨ tɨ ayan tyaꞌataujratziira nyuucajtzeꞌen ɨ teyuu , aɨ pu tyaꞌataujratziira nyuucajtzeꞌen aɨjna ɨ teyuu , ajta nyuucajtzeꞌen Dioj tɨ ari huirajca aujna .
40023022	Ajta , tɨ puaꞌa aꞌatɨ ayan tyaꞌataujratziira nyuucajtzeꞌen u tajapua , ayaa pu cheꞌeta naꞌa tyaꞌataujratziira nyuucajtzeꞌen aɨjna ɨ ɨpuari Dioj tɨ an japuan aꞌa yeꞌixaca . Aɨj pu cɨn , ayaa pu cheꞌeta naꞌa tyaꞌataujratziira nyuucajtzeꞌen aɨjna ɨ Dioj tɨ an aꞌa yeꞌixaca japuan aɨjna ɨ ɨpuari .
40023023	’ Sataꞌaj huataujxaamɨjteꞌen , muan , mɨ sej tyuꞌujmuaꞌate ɨ yuꞌuxari jetze , sajta muan mɨ sej iꞌi fariseos . Caxu seyan tiꞌijrɨꞌɨre huataujnyátacan cɨmeꞌe aꞌini caxu seyan raꞌaraꞌastijreꞌen nain cɨmeꞌe aꞌij tɨ tyeꞌeyuꞌusiꞌi ɨ yuꞌuxari jetze . Muan xu xaa raataꞌan eꞌica tɨ ruxeꞌeveꞌe aɨjna cɨmeꞌe ɨ saj cɨn ráꞌancacareꞌen ɨ saj racuaꞌaca saɨjna ɨ meenta sajta saɨjna tɨ naa tyáaráꞌi , anis tiꞌitɨ , sajta saɨjna ɨ cumiinu . ’ Ma sajta , caxu aꞌatzu raꞌaraꞌastijreꞌen saɨjna cɨmeꞌe ɨ tɨ eitzeꞌe ruxeꞌeveꞌe tɨ ayan tɨ cɨmeꞌen yee : “ Sataꞌaj seyan raaxaꞌapɨꞌɨntariꞌireꞌen aꞌij tɨ tiraavijteꞌe ” , ajtahuaꞌa seij tɨ ayan yee : “ Sataꞌaj huaꞌancuꞌuvajxɨꞌɨn ɨ ruxaꞌa tyaɨte ” , ajtahuaꞌa iꞌi tɨ cɨmeꞌen yee : “ Sataꞌaj cai autaꞌɨtzaꞌaraꞌan seij jemi . ” Ayaa pu xaꞌapɨꞌɨn eenyaꞌa aꞌameꞌencheꞌe saj cai yáꞌuhuaꞌanan saɨjna tɨ eitzeꞌe ruxeꞌeveꞌe , muan xu sajta seyan huárɨniicheꞌe ɨ tɨ cɨleꞌen seijreꞌe .
40023024	Capu hui tiꞌitɨ aꞌamua japua ninyeꞌi , muejmi , mɨ saj tihuaꞌamuaꞌaten ɨ seica . Eecan xu tiꞌityesaꞌaca sej si seyan raꞌaraꞌastijreꞌen saɨjna cɨmeꞌe ɨ nyuucari tɨ cai eihua ruxeꞌeveꞌe . Ma sajta muan , xuꞌuri ma ruurai saɨjna ɨ Dioj tɨ raaxajtacaꞌa aɨjna ɨ nyuucari .
40023025	’ Sataꞌaj huataujxaamɨjteꞌen muan , mɨ sej tyuꞌujmuaꞌate ɨ yuꞌuxari jetze . Caxu seyan tiꞌijrɨꞌɨre huataujnyátacan cɨmeꞌe . Ayaa xu tíꞌityaɨꞌɨhuaca , sajta naa eenyeꞌen tyuꞌutyaujchejteꞌen sej si naa eenyeꞌen xaꞌaraꞌani me eijreꞌe . Ma sajta , ɨ rutzajtaꞌa , eecan xu aꞌij puaꞌa tiꞌityetyaɨte , aɨjna cɨmeꞌe sej seri tihuaꞌuriiriꞌi ɨ tihuáꞌa ɨ seica , sajta saj cai aꞌujcuꞌuvajcaꞌa ɨ saj cɨn tyuꞌutyaamueꞌitɨ .
40023026	Mɨ pej iꞌi fariseo tɨ cai tiꞌitɨ a aꞌatzájtaꞌa tasiseiri , pauj miꞌi rɨꞌɨ uhuáꞌaruuren ɨ tɨ úꞌuseijreꞌe ɨ aꞌa tzajtaꞌa . Aj pu xaa , naa seiraꞌa aꞌame ɨ tɨ eꞌeseijreꞌe me eijreꞌe .
40023027	’ Sataꞌaj huataujxaamɨjteꞌen muan , mɨ sej tyuꞌujmuaꞌate ɨ yuꞌuxari jetze . Caxu seyan tiꞌijrɨꞌɨre tzaahuatiꞌiraꞌa cɨmeꞌe . Muan xu seyan naa seijreꞌe me eijreꞌe . Sajta muan , aꞌij xu puaꞌa tiꞌityetyaɨte ɨ rutzajtaꞌa . Ayaa xu eꞌen tɨj huáꞌachiꞌi ɨ maj tzajtaꞌan huajaꞌanaamɨca ɨ mej meri huacuii . Aꞌini ayaa mu racácueinareꞌen me eꞌijreꞌe , aɨj pu cɨn naa seijreꞌe aɨjna ɨ huaꞌachiꞌi . Ma ajta , u tzajtaꞌan , eihua pu tyaꞌuraꞌa ɨ tihuaꞌacari , ajta ɨ tihuaꞌahueꞌiraꞌa tɨ ari tíꞌipeti . Ayaa xu cheꞌeta sanaꞌa aꞌij puaꞌa eꞌen ɨ rutzajtaꞌa aɨjna cɨmeꞌe ɨ saj cai seyan tiꞌijrɨꞌɨre tzaahuatiꞌiraꞌa cɨmeꞌe , sajta aꞌij puaꞌa rɨcɨ .
40023028	
40023029	’ Sataꞌaj huataujxaamɨjteꞌen , muan mɨ sej tyuꞌujmuaꞌate ɨ yuꞌuxari jetze , sajta muan mɨ sej iꞌi fariseos . Aꞌini caxu seyan tiꞌijrɨꞌɨre tzaahuatiꞌiraꞌa cɨmeꞌe . Ayaa xu ráꞌajtaꞌahuaca ɨ huaꞌachiꞌi ɨ maj tzajtaꞌan huaꞌatyajtuaani ɨ mej meri huacuii , ɨ mej Dioj jetze maꞌacan tiꞌixaxaꞌataꞌa . Sajta seyan tiracámeijra me eꞌijreꞌe tyamuaꞌa naa aɨjna huaꞌachiꞌi maj tzajtaꞌan huaꞌatyajtuaani aɨme ɨ mej rɨꞌɨ tiꞌitetyaɨtestacaꞌa .
40023030	Sajta seyan tiꞌixaxaꞌa tɨcɨn : “ Tɨ puaꞌa teyan ruuri taꞌaraꞌanícheꞌe ajnaꞌɨmɨ matɨꞌɨj ye chajcaꞌa aɨme tavaujsimuaꞌa tyaaca , catu xaa nyaꞌu teyan cheꞌeta tyanaꞌa huaꞌucuiꞌiníicheꞌe aɨme ɨ maj Dioj jetze maꞌacan tiꞌixaxaꞌataꞌa matɨj tihuaꞌucuii ɨ tavaujsimuaꞌa tyaaca . ”
40023031	Aɨj xu cɨn seyan tyaꞌantzaahuateꞌen ɨ rujetze ɨ saj saɨn pueen huaꞌahuaacɨxaꞌastyamuaꞌa aɨme ɨ maj huaꞌucuii aɨme ɨ mej Dioj jetze maꞌacan tiꞌixaxaꞌataꞌa .
40023032	Ayaa xuꞌu i , sataꞌaj raanaijmiꞌireꞌen aɨjna ɨ maj cɨn autyajturaa ɨ Dioj jemi aɨme ɨ aꞌamuavaujsimuaꞌa tyaaca .
40023033	’ Muan xu aꞌij puaꞌa tiꞌityetyaɨte , mɨ sej aɨjna jetze aꞌiraanye ɨ cuꞌucuꞌu tɨ tíꞌihueꞌitaca , ¿ aꞌini tyajamuaꞌamitejteꞌe ? ¿ Ni qui ayan yee muan xu huataujvaɨreꞌesin tɨ ij cai Dioj amuaataꞌasin ɨ pueijtzi ? Ayej xaa nyaꞌu tiꞌayajna . Pueijtzi pu áꞌamuacɨꞌɨti tɨj naꞌa rusen cɨmeꞌe .
40023034	Aɨj nu cɨn neyan tyajámuaataitiꞌira aɨme ɨ mej Dioj jetze maꞌacan tiꞌixaxaꞌa , nyajta seica ɨ mej rɨꞌɨ me tityaumuámuaꞌaree , nyajtahuaꞌa seica ɨ mej tiꞌimuaꞌata . Ma sajta muan , seica xu cuiꞌini , sajta seica seyan huáꞌatatan ɨ curuu jetze , sajta seica , ayaa xu tihuaꞌutyavájxɨꞌɨsin u aꞌamuateyujtaꞌa . Sajta seica , ayaa xu huaꞌutamuariteꞌesin aꞌu tɨ eꞌechajtaꞌa , sajta meyee .
40023035	Ayaa puꞌi een cɨn tyajaꞌamuacɨꞌɨti nain cɨn ɨ pueijtzi ɨ maj cɨn tityaacui iiyan chaanaca japua tɨj naꞌa maj raajeꞌica aɨjna ɨ Abel tyaacan tɨ yu eꞌivereꞌenye matɨꞌɨj raajeꞌica maɨjna ɨ Zacarías ɨ tɨ yaujraꞌan puéenyaꞌa aɨjna ɨ Berequías . Au mu yaꞌujeꞌica eꞌitaꞌa tɨ aꞌutejvee ɨ huaꞌateyuu , ajta aɨjna ɨ maj japuan tyuꞌutamuaɨꞌɨvajta .
40023036	Ayaa nu hui tyajaꞌamueꞌixaateꞌe tɨ ayan tiꞌayajna . Naijmiꞌi cɨmeꞌe ɨ mej meyan aꞌij puaꞌa rɨjcaa , pueijtzi pu tihuaꞌacɨꞌɨti aɨme ijii maj yeche aɨjna cɨmeꞌe .
40023037	’ Sajta muan , mɨ saj Jerusalén huachaatɨme , naijmiꞌi muan mɨ saj Jerusalén jetze ajtyamaꞌacan , eecan nu huatánxaamɨjteꞌe muejmi jemi , aꞌini ayaa xu huaꞌacuiꞌica aɨme ɨ maj Dioj jetze maꞌacan tiꞌixaxaꞌa . Sajta muan , seyan huaꞌutyatuꞌasixɨ aɨme ɨ maj Dioj jetze maꞌacan tyajaꞌamueꞌijteꞌe muejmi . Muiꞌi nu neyan tiꞌijxeꞌevaꞌacaa nyej neyan rɨꞌɨ tyajamuaachaɨn , nyej ni amueꞌirajtuaani . Nyejxeꞌevaꞌacaa nyej neyan amuaaruuren tɨj tyacuaaraꞌi tɨ huaꞌantyasaɨreꞌe ɨ chɨɨpiliꞌise tɨ huaꞌavaꞌana ɨ ruꞌana cɨmeꞌe . Ma sajta muan , caxu seyan tiꞌijxeꞌevaꞌacaa .
40023038	Casiꞌi muan , puꞌuri tɨn nyaj ya ruuraini ɨ xɨcajraꞌa nyej jetzen raatatuaani ɨ aꞌamuachiꞌi . Muaꞌaviꞌin pu aꞌutyechaxɨjsin .
40023039	Ayaa puꞌu , aꞌini caxu cheꞌe aꞌanaj nyeseijran asta sanaꞌa cai seyan raataxaj yee : “ Cheꞌe huaujtyamuaꞌaveꞌen aɨjna tɨ yeꞌeveꞌeme nyuucajtzeꞌen aɨjna ɨ tavastaraꞌa . ”
40024001	Aj pu i Jesús huiirajraa teyujtaꞌa . Tɨꞌɨj huiramaꞌaca , aɨ mu a eꞌireꞌenye aɨme ɨ maj jamuan áꞌujhuaꞌanyaꞌa . Aj mu mi raatajé tɨ nuꞌu raaseij ɨ seica ɨ chiꞌi tɨ huáuu jetzen ɨ teyuu .
40024002	Ajta aɨn Jesús , ayaa pu tihuaꞌutaꞌixaa tɨcɨn : — Casiꞌi muan , ¿ ni seri nain tiꞌiseij tɨ huáuu iiyacui ? Ayaa nu tyajaꞌamueꞌixaateꞌe tɨ ayan tiꞌayajna . Ajna xɨcajraꞌa mej jetzen nain huatyáuuna ɨ chiꞌi tɨ ya cureꞌevee , capu cheꞌe seiraꞌa aꞌame jaxuꞌu jetze tetej tɨ ru japua ticaitɨmee . Nain mu huatyáuuna tyamuaꞌa naa .
40024003	Aj mu mi aꞌucɨj . Au mu aꞌaráꞌa jɨri jetze tɨ ayan tyajaꞌarajtyahuaa tɨcɨn Aceituunajremi . Au pu aꞌutacaica aɨjna ɨ Jesús . Matɨꞌɨj mi a eꞌireꞌenye jemin aɨme ɨ maj jamuan áꞌujhuaꞌanyaꞌa mej mi tyuꞌutaihuaꞌun aviitzi cɨmeꞌe . Meyan tɨcɨn : — Pataꞌaj taataꞌixaateꞌen aꞌanaj tɨ ayan tiꞌirɨni . ¿ Tiꞌitaani aꞌij tiꞌiseiraꞌa aꞌame tɨꞌɨj tyajaꞌureꞌenyen ajna xɨcajraꞌa pej jetzen pajtahuaꞌa ávaꞌacányesin , ajta tɨꞌɨj ajna pɨ tiꞌirɨjca tɨ tyeꞌentipuaꞌari nain ɨ tɨ tiꞌiseijreꞌe iiyan chaanaca japua ?
40024004	Jesús pu ayan tyuꞌutanyúu tɨcɨn : — Rɨꞌɨ xuꞌu muan , tɨ ij cai aꞌatɨ amuaacuanamuan .
40024005	Muiꞌitɨ mu hui huataseijreꞌesin nyenyuucajtzeꞌe , meyan tɨcɨn : “ Nyaa nu nyaɨn pueen ɨ Cɨriistuꞌu , tɨ Dioj an nyaꞌujyéijtza ɨ ɨpuari japua . ” Ayaa mu huaꞌutyaamueꞌitɨ muaꞌajuꞌun eihua tyaɨte hueꞌitzi cɨmeꞌe .
40024006	Sajta seyan tiꞌinamuajran maj nuꞌu meri tinyáꞌuseꞌesin a aꞌahuaꞌa naꞌari maj nuꞌu meri tɨmuaꞌa autyahuijsin mej tinyáꞌuseꞌen . Rɨꞌɨ xuꞌu muan sej si cai tiꞌitzɨɨnyaꞌa , aꞌini ruxeꞌeveꞌe tɨ ayan tyuꞌurɨni . Ma ajta , caxɨɨ pu ajna tyajaꞌureꞌenyejsin ajna xɨcajraꞌa tɨ jetzen nain tyeꞌentipuaꞌari .
40024007	Seica mu hui tyaɨtejraꞌa , majtahuaꞌa seica tyaɨtejraꞌa , aɨ mu naijmiꞌi huataujnyaꞌusiꞌiteꞌesin . Majta ɨ mej seica chuejraꞌa japua aꞌuchaatɨme , majtahuaꞌa ɨ maj majta seica chuejraꞌa japua aꞌuchaatɨme , aɨ mu naijmiꞌi huataujnyaꞌusiꞌiteꞌesin . Muiꞌicaque mu majta huatatájcu . Ajta huataujcaꞌatzɨjxɨꞌɨsin ɨ chuej muiꞌicaque iiyan chaanaca japua .
40024008	Ai pu aɨn pueen ɨ taꞌanajca ɨ maj cɨn rajpueitzi muaꞌajuꞌun .
40024009	’ Aj mu mi meyan amuaavíviꞌiran seica jemi mej mi maɨn aꞌij puaꞌa amuaaruuren , majta mej mi amuaacuiꞌini . Matɨj manaꞌa maj aꞌuchaatɨme iiyan chaanaca japua , aɨ mu amuajchaɨ́raꞌa muaꞌajuꞌun maɨjna cɨmeꞌe saj muan naꞌaraꞌastijreꞌe inyeetzi .
40024010	Ajna xɨcajraꞌa jetze , muiꞌitɨ mu má nyajáuujɨsin , majta seica mu hui maujtzáarajmuaꞌa mu muaꞌajuꞌun seij ajta seij . Majta tyúꞌujcháɨraꞌa muaꞌajuꞌun .
40024011	Majta muiꞌitɨ mu huataseijreꞌesin aɨme ɨ mej tiꞌihueꞌitaca maɨjna cɨmeꞌe maj nuꞌu Dioj jetze maꞌacan tiꞌixaxaꞌa . Mahuáꞌacuanamuan eihua ɨ tyaɨte .
40024012	Aꞌini muꞌuri eitzeꞌe aꞌij puaꞌa rɨcɨ ɨ tyaɨte , camu cheꞌe ruꞌihuaamuaꞌa tyamuaꞌa naa mu muaꞌajuꞌun . Muiꞌitɨ mu muareꞌerista muaꞌajuꞌun .
40024013	’ Ma ajta , Dioj pu japuan nyuuni aɨjna tɨ ayan teꞌeviicueꞌi asta naꞌa cai huamɨꞌɨni .
40024014	Ajta , ayaa pu anacai ruxeꞌeveꞌe sej si aꞌucɨ́jxɨꞌɨn nain japua seij chuejraꞌa japua sej si huaꞌutaꞌixaateꞌen ɨ tyaɨte ɨ nyuucari tɨ cɨmeꞌen raxa ɨ Dioj tɨ nainjapua tieꞌijta . Aj pu xaa tyeꞌentipuaꞌari nain .
40024015	’ Ayaa pu ajmiꞌi raꞌuyuꞌuxacaꞌa aɨjna ɨ Daniel tyaacan maj nuꞌu tiꞌitɨ huatyechajtza aꞌu tɨ Dioj huatauraꞌate nain . Ai pu nuꞌu aɨn pueen aɨjna ɨ tiꞌitɨ tɨ aꞌij puaꞌa een , tɨ xanaꞌaviꞌireꞌe , tɨ tzɨɨniꞌireꞌe . Ajta aɨjna tɨ raꞌajijveꞌe , cheꞌe aɨn yauꞌeitaa aꞌaraꞌani aɨjna . ’ Satɨꞌɨj raaseij , ayaa xu huarɨni muan .
40024016	Maɨn ɨ maj Judea aꞌuchaatɨme , micheꞌe aꞌucɨ́jxɨꞌɨn caꞌanacan aꞌu tɨ áꞌujɨrime .
40024017	Ajta , ajna xɨcajraꞌa jetze , tɨ puaꞌa aꞌatɨ an aꞌujcatii ɨ ruchiꞌi japua taꞌavaꞌanamiꞌi , cheꞌe aɨn caꞌanacan acajraꞌani . Cheꞌe cai tiꞌitɨ huiiraꞌan ɨ ruchiꞌita , silu cheꞌe áꞌuraꞌani caꞌanacan .
40024018	Naꞌari tɨ puaꞌa aꞌatɨ tyajaꞌamuareꞌe u ruviꞌiraꞌataꞌa , cheꞌe cai aꞌuréꞌeninyeicaꞌan ɨ ruche tɨ ij rucɨɨxu huiiraapin , silu cheꞌe áꞌuraꞌani caꞌanacan .
40024019	’ Cuiꞌi xaa nyaꞌu , eecan mu rajpueitzi muaꞌajuꞌun ajna xɨcajraꞌa jetze ɨ uuca maj aꞌutájucájme , majta aɨme ɨ maj huáꞌatziꞌitéjme ɨ ruyaujmuaꞌa .
40024020	Sataꞌaj seyan tiraatahuavii ɨ Dioj jemi tɨ ij cai ayan ruxeꞌevaꞌa saj aꞌucɨ́jxɨꞌɨn tɨꞌɨj huáseeviꞌin , naꞌari ajna xɨcajraꞌa mej jetzen rusaꞌupi .
40024021	’ Ajna xɨcajraꞌa jetze , eitzeꞌe mu rajpueitzi muaꞌajuꞌun maj cai aꞌanaj meyan tirajpueijtzicaꞌa tɨj naꞌa tɨ Dioj raatyataahuacaꞌa ɨ chaanaca . Capu ajta cheꞌe huaꞌacɨꞌɨti ɨ pueijtzi aꞌij tɨ tihuaꞌacɨꞌɨti ajna xɨcajraꞌa jetze .
40024022	Ajta , tɨ puaꞌa aɨn tavastaraꞌa ɨ Dioj cai ayan ráaruuréncheꞌe tɨ ij cai cheꞌe ayan íraꞌatéeviꞌi tɨ tyauméꞌen aꞌachu puaꞌan xɨcaj , capu aꞌatɨ ruuri aꞌameꞌencheꞌe . Ma ajta , huaꞌa cɨmeꞌe ɨ tyaɨte tɨ Dioj ari huaꞌuraꞌasáɨraꞌa ɨ jajcua , aɨ pu xaa ari ayan ráaruuráa tɨꞌij cai cheꞌe ayan iraꞌateeviꞌin .
40024023	’ Sajta muan , caxu seyan raꞌatzaahuatyaꞌa tɨ puaꞌa aꞌatɨ ayan tyajamuaataꞌixaateꞌen ajna xɨcajraꞌa jetze tɨcɨn : “ Casiꞌi , iiya pu eꞌitaꞌa een aɨjna ɨ Cɨriistuꞌu . ” Caxu sajta raꞌatzaahuatyaꞌa tɨ puaꞌa seij ayan tiꞌixajta yee : “ Maꞌacui , amaa pu eꞌitaꞌa een . ”
40024024	Muiꞌitɨ mu hui huataseijreꞌesin aɨme ɨ maj nuꞌu iꞌi Cɨriistuꞌu , majta aɨme ɨ maj nuꞌu Dioj jetze maꞌacan tiꞌixaxaꞌa . Ma majta , camu . Metiꞌihueꞌitaca muꞌu . Ayaa mu maɨjna cɨn aꞌij mej tiraayɨꞌɨtɨ mej mi seica aꞌij taꞌutaseij ɨ tyaɨte . Ayaa mu majta tyuꞌutáseijrata tɨ uteꞌe eꞌemaꞌacan Dioj jemi aꞌij mej yeꞌi rɨcɨ . Ayaa pu naa seiraꞌa aꞌame mej mi huaꞌutyamueꞌitɨn hueꞌitzi cɨmeꞌe aɨme ɨ tɨ Dioj huaꞌuraꞌasaɨj , tɨ puaꞌa ayan tiꞌirɨꞌɨristan mej huaꞌutyamueꞌitɨn .
40024025	’ Casiꞌi muan , nuꞌuri anacai amueꞌixaa .
40024026	Aɨj pu cɨn , caxu seyan raꞌatzaahuatyaꞌa tɨ puaꞌa aꞌatɨ ayan tyajamuaataꞌixáatyaꞌa aꞌame tɨ cɨmeꞌen yee amaa pu nuꞌu aꞌuyeꞌi ɨtzitá aꞌu tɨ cai maꞌa aꞌa aꞌatɨ naꞌari ayen yee iiyu pu huirajca aviitzi cɨmeꞌe yu chiꞌita .
40024027	Ma ajta , ayaa pu teꞌeme ajna xɨcajraꞌa nyej jetzen nyajtahuaꞌa ya vaꞌacányen i nyaj nyajta tyaataꞌa jetze aꞌiraanye . Ayaa nu eijreꞌecɨtzeꞌe seiraꞌa naꞌame tɨj maj tyámaxcɨvaꞌaran . Anacai pu u áꞌijnyéeriꞌicɨ aꞌame aꞌu tɨ eꞌejninyei ɨ xɨcaj , ajta eꞌeyan ayan cheꞌeta naꞌa huanyeeriꞌicɨ aꞌame aꞌu tɨ éꞌetyaruꞌipi .
40024028	Ajta ayaa pu cheꞌeta naꞌa teꞌeme tɨj tiꞌitɨ tɨ huamɨꞌɨ . Tɨꞌɨj tiꞌitɨ huamɨꞌɨni , aj mu curáꞌacɨjxɨꞌɨsin aɨme ɨ muaꞌaraꞌica .
40024029	’ Cɨmeꞌen puꞌu tyeꞌentipuaꞌari nain ɨ maj cɨn rajpueijtzi muaꞌajuꞌun ajna xɨcajraꞌa jetze , aj pu xaa ayen seiraꞌa aꞌame u uteꞌe tɨ cɨmeꞌen yee : Anaaruti ɨ xɨcaj , capu huanyeeriꞌicɨ aꞌame ɨ maxcɨraꞌi cɨmeꞌe . Majta maɨn ɨ xuꞌuraꞌave , aɨ mu u aꞌacávatzɨjxɨꞌɨsin u uteꞌe . Muaatáujvivájraꞌasin aɨme ɨ mej tieꞌijta ɨ maj majta eꞌeseijreꞌe u tajapua , matɨj manaꞌa puaꞌamua .
40024030	’ Ajna xɨcajraꞌa jetze , aɨj pu huataseijreꞌesin u uteꞌe ɨ maj cɨn ramuaꞌareeran tɨcɨn nyaa nu nyajtahuaꞌa ya vaꞌacányejsin inyaa , i nyaj nyajta tyaataꞌa jetze aꞌiraanye . Majta maɨn ɨ tyaɨtejraꞌa mej iiyan seijreꞌe chaanaca japua , matɨj manaꞌa puaꞌamua huataujxaamɨjteꞌesin naijmiꞌi ɨ ru jetze . Ayaa mu tiꞌinyeseijra muaꞌajuꞌun nyatɨꞌɨj avaꞌacáanyen ɨ aiitɨri jetze . Ayaa pu seiraꞌa aꞌame tyamuaꞌa naa mej mi meyan huataujtzaahuateꞌen . Aj mu xaa ramuaꞌareeran ɨ nyaj nain cɨn antinmuaꞌaree .
40024031	Nyajta nu tyaꞌucácɨꞌɨsiteꞌesin caꞌanin cɨmeꞌe , nyajta huaꞌutaijteꞌesin aɨme ɨ mej tiꞌinavaɨreꞌe u tajapua maj aꞌucɨ́jxɨꞌɨn nain japua ɨ chaanaca mej mi huaꞌuraꞌasaɨreꞌen aɨme ɨ nyej neri huaꞌavaꞌahuau . Aꞌu tɨ juástɨmee ɨ chaanaca , au mu huauuviꞌitɨn .
40024032	’ Sataꞌaj seyan yauꞌeitaa xaꞌaraꞌani saɨjna cɨmeꞌe aꞌij tɨ yeꞌi rɨɨ aꞌayeꞌi aɨjna ɨ huarej . Tɨꞌɨj antinyajxɨꞌɨn tɨ cuaꞌati aɨjna ɨ cɨyaꞌaraꞌan jetze , tɨ puaꞌa ajta ari huataxútaꞌan , aj xu si seyan ramuaꞌareeran tɨ ari vejliꞌi ɨ viitaꞌari .
40024033	Aꞌini ayaa xu ramuaꞌaree aꞌanaj tɨ puaꞌa pɨtiꞌirɨcɨ saɨjna cɨmeꞌe ɨ sej rasiseꞌij , ayaa xu cheꞌeta sanaꞌa tiraamuaꞌaree tɨ ari vejliꞌi aꞌanaj tɨ jetzen antipuaꞌari nain saɨjna cɨmeꞌe saj raseijran nain aꞌij nyej neri tyajamuaataꞌixaa .
40024034	Ayaa nu tyajaꞌamueꞌixaateꞌe tzaahuatiꞌiraꞌa cɨmeꞌe , meenti mauj ruuri naijmiꞌi ɨ tyaɨte ɨ maj iiyan seijreꞌe ijii , nain pu xaa aráurasteꞌesin .
40024035	Ayej xaa tiꞌayajna , aɨ pu antipuaꞌari naijmiꞌi tɨj naꞌa tiꞌipuaꞌamua tɨ iiyan seijreꞌe chaanaca japua , ajta u tajapua . Ajta aɨn ɨ nyuucari aꞌij nyej neri tyajamueꞌixaa , capu aꞌanaj antipuaꞌari xaa nyaꞌu .
40024036	’ Capu aꞌatɨ ramuaꞌaree aꞌanaj tɨ teꞌentipuaꞌari naꞌari aꞌatzaj tɨ ayan tiꞌirɨni . Camu ramuaꞌaree aɨme ɨ mej tiꞌivaɨreꞌe u tajapua . Canu nyajta ramuaꞌaree inyaa silu , aɨ pu xaa ramuaꞌaree aɨjna ɨ nyaj rajyaꞌupua .
40024037	’ Ajna xɨcajraꞌa nyaj jetzen nyajtahuaꞌa ya vaꞌacányejsin inyaa , i nyaj nyajta tyaataꞌa jetze aꞌiraanye , ayaa pu teꞌeme . Ayaa mu cheꞌeta manaꞌa tiꞌijrɨꞌɨraa muaꞌajuꞌun ɨ tyaɨte matɨj tiꞌijrɨꞌɨrajcaa ajna tɨꞌɨj auj ruuricaa aɨjna ɨ Noé tyaacan .
40024038	Ayaa mu rɨjcaa , tɨꞌɨj cai xɨ antipuaꞌaracaꞌa ɨ chaanaca jaj cɨmeꞌe , metiꞌicuaꞌacaraꞌa ɨ tyaɨte , majta yaꞌacaraꞌa . Aɨ mu nyéjnyaꞌɨchaꞌa , majta vichaꞌacaraꞌa . Maucheꞌe mu meyan rɨjcaa asta cai aɨn Noé atyajraa ɨ baarcu jetze tɨ veꞌe .
40024039	Majta maɨn ɨ tyaɨte , camu aꞌatzu ramuaꞌareeracaꞌa aꞌij tɨ tiꞌitɨ rɨniicheꞌen . Aj mu xaa raamuaꞌareeriꞌi tɨꞌɨj huatamɨꞌɨyacaꞌa . Huajaꞌujáujte naijmiꞌica ɨ tyaɨte . Ayaa pu cheꞌeta naꞌa tihuaꞌaruuren ajna xɨcajraꞌa nyej jetzen ya vaꞌacányejsin , i nyaj tyaataꞌa jetze aꞌiraanye .
40024040	’ Ajna au mu huatyauu muaꞌajuꞌun viꞌiraꞌataꞌa , ma huaꞌapua ɨ tyetyaca . Saɨj pu áꞌaviꞌitɨchiꞌihuan tɨꞌij teꞌentipuaꞌare . Ajta ɨ saɨj , au pu aꞌutyaturaasin .
40024041	Majta maɨn ɨ juuca , au mu aꞌutyáuu muaꞌajuꞌun , ma huaꞌapua . Matyaꞌatɨꞌɨxɨ mu muaꞌajuꞌun . Saɨj pu ajta áꞌaviꞌitɨchiꞌihuan tɨꞌij teꞌentipuaꞌare , ajta ɨ saɨj , au pu aꞌutyaturaasin .
40024042	’ Aɨj pu cɨn , ayaa nu tyajaꞌamueꞌixaateꞌe , sataꞌaj atanyéjnyeꞌeri tyamuaꞌa naa aꞌini caxu ramuaꞌaree aꞌanaj tɨ xɨcajraꞌa jetze uveꞌenyejsin ɨ aꞌamuavastaraꞌa .
40024043	Sataꞌaj seyan yauꞌeitaa xaꞌaraꞌani seijna . Aɨjna cɨmeꞌe ɨ aꞌatɨ tɨ huatyeechiꞌi , tɨ puaꞌa aɨn ramuaꞌareera aꞌatzaj tɨ puaꞌa ɨ tɨcaꞌari tzajtaꞌa aꞌutyaruti aɨjna ɨ nahuaꞌari , ayaa pu rɨni aɨjna tɨ huatyeechiꞌi . Aɨ pu atányeeri aꞌame , ajta capu raataꞌasin tɨ aɨn nahuaꞌari raꞌantánaꞌaca ɨ pueerta , tɨꞌi utyarute u chiꞌita .
40024044	Ayaa pu hui cheꞌeta naꞌa ruxeꞌeveꞌe sej seyan atanyéjnyeꞌeri aꞌini inyaa , i nyaj nyajta tyaataꞌa jetze aꞌiraanye , ayaa nu uveꞌenyejsin aꞌatzaj saj cai puaꞌa nyechuꞌeveꞌe muan .
40024045	’ Aɨj nu cɨn neyan tyajáꞌamueꞌihuaꞌuran . ¿ Aꞌataani tevijraꞌa ayan cai aꞌanaj aꞌɨtzee , tɨ ajta rɨꞌɨ me tyauumuaꞌaree tɨ puaꞌa aɨn vastaraꞌaraꞌan ayan tiraijcateꞌen aɨjna cɨmeꞌe tɨ tihueꞌijtyaꞌa ɨ seica ɨ mej tiꞌijvaɨreꞌe tɨ ij aɨn tihuaꞌumín aꞌatzaj tɨ puaꞌa ari huaxaꞌapɨꞌɨntariꞌihuacaꞌa ?
40024046	Ajta aɨjna ɨ tevi , naa pu tiraatyavaɨreꞌesin tɨ puaꞌa ayan rɨjca aꞌij tɨ tiraataij tɨꞌɨjtahuaꞌa uveꞌenyén aɨjna tɨ tiꞌiraijteꞌe .
40024047	Ayaa nu tyajaꞌamueꞌixaateꞌe , tzaahuatiꞌiraꞌa cɨmeꞌe tɨ puaꞌa auj ayan rɨjca tɨꞌɨj uveꞌenyén ɨ vastaraꞌaraꞌan , aɨ pu xaa ayan tíꞌiraijcateꞌen nain cɨmeꞌe aꞌachu tɨ caj tíꞌijchaꞌɨ .
40024048	Ma ajta , tɨ puaꞌa aꞌij puaꞌa tíꞌitevistan aɨjna ɨ aꞌatɨ , ayaa pu rɨni . Ayaa pu tiꞌimuaꞌatze ɨ rutzajtaꞌa tɨcɨn : “ Eecan pu aꞌateeri ma aꞌahuaꞌa ɨ nyavastaraꞌa . ”
40024049	Aj pu i autyéchesin tɨ eꞌij puaꞌa tihuaꞌutyaꞌaxɨꞌɨn ɨ ruxaꞌa tyaɨte ɨ mej tiꞌijvaɨreꞌe . Ajta huaꞌa jamuan tiꞌicuaꞌani , ajta yeꞌen aɨme jamuan ɨ maj rutaꞌarujveꞌe .
40024050	Ajta aɨn vastaraꞌaraꞌan uveꞌenyejsin ajna xɨcajraꞌa tɨ jetzen cai rachuꞌeveꞌe aɨjna tɨ tiꞌijvaɨreꞌe , ajta aꞌatzaj tɨj puaꞌa cai ramuaꞌaree tɨ ari uveꞌenye .
40024051	Aj pu i vastaraꞌaraꞌan eihua pueijtzi raataꞌasin . Ajta raatáijteꞌesin tɨ aun aꞌutyavaaca aꞌu maj aꞌutyaturaasin aɨme ɨ maj cai tzaahuatiꞌiraꞌa cɨn meyan tiꞌijrɨꞌɨre . Eecan pu ruyeinixɨꞌɨn aujna , ajta rutamej pu cɨn ancuráꞌujcɨꞌɨmáa aꞌame aɨjna cɨmeꞌe tɨ rajpueijtzi .
40025001	’ Ajna xɨcajraꞌa jetze , ayaa pu Dioj huaꞌutaꞌasin ɨ tyaɨte mej mi maun aꞌutyarute aꞌu tɨ aɨn eꞌeseijreꞌe u tajapua . Ayaa pu cheꞌeta naꞌa tihuaꞌuruuren aꞌij tɨ tihuaꞌuruu ɨ tyaamua ma juuca , tamuaamuataꞌa maj nuꞌu araꞌasicaa . Aɨ mu tyajaꞌutɨɨ ɨ tyúꞌuꞌaparaatu mej mi maun raꞌantinajche aɨjna tɨ huatyenaɨchi .
40025002	Camu rɨꞌɨ me títyaumuámuaꞌarajcaꞌa seica , ɨ maj anxɨvi . Majta maɨn ɨ seica , ɨ maj majta anxɨvi , aɨ mu nuꞌu xaa rɨꞌɨ me títyaumuámuaꞌarajcaꞌa .
40025003	Majta maɨn ɨ maj cai rɨꞌɨ me títyaumuámuaꞌarajcaꞌa , aɨ mu tyajaꞌutɨɨ ɨ tyúꞌuꞌaparaatu . Aru camu yaꞌujáj maɨjna ɨ aceiti ɨ maj cɨn ráꞌajtaira .
40025004	’ Majta maɨn ɨ maj rɨꞌɨ me títyaumuámuaꞌarajcaꞌa , aɨ mu xaa limeeta tzajtaꞌa ruꞌucajtuaa ɨ aceite . Aɨj mu aꞌujáj , jamuan ɨ tyúꞌuꞌaparaatu .
40025005	Aꞌini eihua pu nuꞌu eꞌetee aɨjna tɨ huatyenaɨchi , tyamuaꞌa pu cutzi tihuaꞌumueꞌitɨ aɨme ɨ tyaamua . Muaatácuꞌutzucaꞌa micu .
40025006	Puꞌuri nuꞌu tyauumaꞌaca aꞌatzaj eꞌitaꞌa tɨcaꞌa , tɨꞌɨj saɨj ayan huajijhuacaꞌa tɨcɨn : “ Puꞌuri ye veꞌeme aɨjna tɨ huatyenaɨchi . Xuꞌiracɨɨnyechi sej si raꞌantinajche . ”
40025007	Matɨꞌɨj mi huajɨjxɨcaꞌa aɨme ɨ tyaamua . Eꞌeyan mu rɨꞌɨ tyuꞌuruu ɨ tyúꞌuꞌaparaatu .
40025008	’ Aj mu mi aɨme ɨ maj cai rɨꞌɨ huaujruu , ayaa mu tihuaꞌutajé ɨ seica tɨcɨn : “ Aisɨ , cɨj caj setitaataꞌa ɨ aceite aꞌini puꞌuri huityaxɨꞌɨsin tyejmi tɨ taꞌaj . ”
40025009	Majta maɨn ɨ maj rɨꞌɨ me títyaumuámuaꞌarajcaꞌa , ayaa mu tihuaꞌutaꞌixaa tɨcɨn : “ Catu xaa nyaꞌu , aꞌini ayej nyaꞌase capu cɨꞌɨti para ityejmi . Capu ajta cɨꞌɨpe para muejmi . Ma sajta muan , sataꞌaj áꞌucɨɨnye huaꞌa jemi ɨ maj aceite tuꞌaraca sej si raananan para muejmi . ”
40025010	’ Aj mu mi meyan huarɨj . U mu nuꞌu mi áꞌujuꞌun . Maucheꞌe mu huajuꞌuncaa , tɨꞌɨj aɨn aꞌaráꞌa aɨjna tɨ huatyenaɨchi . Majta maɨn ɨ tyaamua ɨ maj rɨꞌɨ huaujruu , aɨ mu aꞌucɨj jamuan aꞌu maj tyejéꞌeyeste maɨjna cɨmeꞌe tɨ huatyenaɨchi . Aj pu i aiityanamiꞌihuacaꞌa ɨ pueerta .
40025011	’ Aꞌatzu nuꞌu aꞌateeviꞌica , majta ɨ seica aꞌaráꞌa ɨ tyaamua . Aj mu mi meyan tiraataꞌixaa tɨcɨn : “ Tavastaraꞌa , muaa ɨ pej iꞌi tavastaraꞌa , titaꞌantácuuneꞌe . ”
40025012	Aj pu i ayan tihuaꞌutaꞌixaa tɨcɨn : “ Ayaa nu tyajaꞌamueꞌixaateꞌe , ayej tiꞌayajna . Canu aꞌatzu aꞌamuamuajte . ”
40025013	Aj pu i Jesús ayan tihuaꞌutaꞌixaa tɨcɨn : — Sataꞌaj seyan atanyéjnyeꞌeri aꞌini caxu ramuaꞌaree aꞌanaj tɨ xɨcajraꞌa jetze neyan inyaa uveꞌenyejsin .
40025014	’ Ajta , ayaa pu cheꞌeta naꞌa Dioj huaꞌuruuren ajna xɨcajraꞌa jetze tɨj ɨ aꞌatɨ ayan tihuaꞌuruu ɨ mej tiꞌijvaɨraꞌacaa . Tɨꞌɨj nuꞌu ari aꞌuyeꞌimɨɨca ma aꞌahuaꞌa yee , anacai pu huaꞌutajee aɨme ɨ mej tiꞌijvaɨraꞌacaa . Tihuéijca aɨjna cɨmeꞌe ɨ tɨ aɨn tíꞌijchaɨcaꞌa .
40025015	’ Ayaa pu tiraataꞌa seij aꞌachu cumu anxɨj viꞌiraꞌa ɨ tumin . Ajta ɨ saɨj , ayaa pu tiraataꞌa aꞌachu cumu huaꞌapua viꞌiraꞌa . Ajtahuaꞌa ɨ saɨj , sei viꞌiraꞌa pu tiraataꞌa . Ayaa pu tihuaꞌutaꞌa aij me tiraayɨꞌɨtɨ . Tɨꞌɨqui áꞌuraa .
40025016	Ajta nuꞌu aɨn tɨ anxɨj viꞌiraꞌa ancuraꞌa , aɨ pu autyejche tɨ tyuꞌumuareꞌen tumin cɨmeꞌe . Ajta eꞌeyan , raamueꞌitɨ anxɨj viꞌiraꞌa aɨjna cɨmeꞌe tɨ ajmiꞌi raꞌancuraꞌa .
40025017	Ayaa pu cheꞌeta naꞌa huarɨj aɨjna ɨ aꞌatɨ tɨ raꞌancuraꞌa aꞌachu cumu huaꞌapua viꞌiraꞌa . Raamueꞌitɨ huaꞌapua viꞌiraꞌa , icu .
40025018	Ajta nuꞌu aɨn tɨ raꞌancuraꞌa aɨjna ɨ sei viꞌiraꞌa , capu tiraamuáriste . Aa pu aꞌahuaꞌa aꞌaráꞌa . Raꞌatyéichajraa a chuaataꞌa . Au pu raꞌavaꞌana ɨ tumin tɨ raatanyaɨjte ɨ vastaraꞌaraꞌan .
40025019	’ Puꞌuri nuꞌu áꞌateeviꞌicaa , ajta aɨn ɨ huaꞌavastaraꞌa , uveꞌenye . Ajta autyejche tɨ raaxaꞌapɨꞌɨntareꞌen ɨ tumin cɨmeꞌe .
40025020	Ajta aɨn tɨ anxɨj viꞌiraꞌa ancuraꞌa , aɨ pu ajta aꞌaráꞌa ɨ seica ɨ anxɨj viꞌiraꞌa . Ayaa pu tiraataꞌixaa tɨcɨn : “ Nyavastaraꞌa . Ayaa papuꞌu caj tinaataꞌa anxɨj viꞌiraꞌa cɨmeꞌe . Casiꞌi , aij nu cɨn raamueꞌitɨ seica tɨ ayan cheꞌeta naꞌa tyaꞌaraꞌase anxɨj viꞌiraꞌa . ”
40025021	’ Ayaa pu tiraataꞌixaa aɨjna ɨ vastaraꞌaraꞌan tɨcɨn : “ Xaꞌapɨꞌɨn paj huarɨj , muaa ɨ paj cai aꞌanaj áꞌɨtze . Rɨꞌɨ pej tiꞌitevi . Aɨj paj cɨn tyaꞌaraꞌaste . Aɨj nu cɨn neyan tiꞌimueijcateꞌen eihua cɨmeꞌe , iiya inyeetzi jemi tyataꞌaj huatatyamuaꞌaveꞌen naijmiꞌi . ”
40025022	’ Ajta aɨn tɨ huaꞌapua viꞌiraꞌa ancuraꞌa , aɨ pu ajta yaraꞌa . Ayaa pu ajta tiraataꞌixaa tɨcɨn : “ Nyavastaraꞌa , muaa paj peyan tinyeijca paɨjna cɨmeꞌe huaꞌapua viꞌiraꞌa ɨ tumin . Casiꞌi , aij nu cɨn raamueꞌitɨ seica tɨ ayan cheꞌeta naꞌa tyaꞌaraꞌase huaꞌapua viꞌiraꞌa . ”
40025023	’ Ajta aɨn ɨ vastaraꞌaraꞌan , ayaa pu tiraataꞌixaa tɨcɨn : “ Xaꞌapɨꞌɨn paj huarɨj , muaa ɨ paj cai aꞌanaj aꞌɨtzee . Rɨꞌɨ pej tiꞌitevi . Cɨj paj cɨn raꞌaraꞌaste . Aɨj nu cɨn neyan tiꞌimueijcateꞌen eihua cɨmeꞌe , iiya inyeetzi jemi tyataꞌaj huatatyamuaꞌaveꞌen naijmiꞌi . ”
40025024	’ Ajta nuꞌu aɨn tɨ sei viꞌiraꞌa ancuraꞌa , aɨ pu ajta yaraꞌa . Ayaa pu tiraataꞌixaa tɨcɨn : “ Nyavastaraꞌa . Nyaa nu neyan raamuaꞌareeriꞌi pej peyan tyaꞌajaaxaijveꞌe . Ayaa paj tihueijteꞌe mɨ seica mej mi tyuꞌuhuasteꞌen , mataꞌa tyuꞌutzaana . Aru nain pu tiꞌimuacɨꞌɨti mueetzi . Ayaa paj tihueijteꞌen mej mi ráahuastɨ́raꞌani ɨ imueꞌeri , mataꞌaj raaraꞌasaɨreꞌen tɨꞌɨj tiꞌicɨɨre . Ajta eꞌeyan nain timuaacɨꞌɨti mueetzi .
40025025	Aɨj nu cɨn tiꞌitzɨɨnyaꞌacaa inyaa . Aj nu cɨn nyaun a aꞌahuaꞌa aꞌaráꞌa . Nyaraꞌatyeichajraa . Nyatɨꞌɨj ni raꞌavaꞌana a chuaataꞌa . Yaꞌacui nyaꞌu , mueetzi tɨ aꞌa . ”
40025026	’ Ajta aɨn vastaraꞌaraꞌan , ayaa pu tiraataꞌixaa tɨcɨn : “ Muaa , mɨ pej aꞌij puaꞌa tiꞌitevi , eecan paj huaꞌɨnaꞌaseꞌe . Capej tiꞌitɨ cɨn nyavaɨreꞌe . Tɨ puaꞌa peyan ramuaꞌaree nyej neyan tihueijteꞌen mej mi tyuꞌuhuasteꞌen tɨ i ayan nain tinaacɨꞌɨti inyeetzi , ¿ ni tzaa pajta peyan ramuaꞌaree nyaj nyajta neyan tihueijteꞌen mej mi raaraꞌasaɨreꞌen tɨ ij ajta nain tinaacɨꞌɨti inyeetzi ?
40025027	Tɨ puaꞌa peyan tiꞌijmuaꞌareera , ¿ aꞌini een cɨn pacai peyan huarɨj pej pi cai paun yáuutuaa ɨ tumin huaꞌa jemi ɨ maj tumin tíꞌinyaꞌɨjtya nyej ni aꞌatzu raamueꞌitɨn ? Tɨ puaꞌa peyan huárɨniicheꞌe , aj nu xaa raꞌancuráꞌaniicheꞌen ɨ tɨ nyeetzi nyaꞌa nyatɨꞌɨj ya uveꞌenyén . Paꞌutaꞌɨtzee huapɨꞌɨ . ”
40025028	’ Aj pu nuꞌu i ayan tihuaꞌutaꞌixaa aɨme ɨ seica ɨ mej vejliꞌi huatyáuu tɨcɨn : “ Sataꞌaj yeehui raꞌariꞌi saɨjna ɨ sei viꞌiraꞌa , sajta raataꞌan saɨjna tɨ tamuaamuataꞌa viꞌiraꞌa tiꞌituave .
40025029	Matɨj manaꞌa puaꞌamua ɨ mej eihua tíꞌijchaꞌɨ , eitzeꞌe pu tihuaꞌacɨꞌɨti . Ayaa pu teꞌeme mej meyan tiꞌijchaɨ muaꞌaraꞌani nain aꞌachu tɨ caj ruxeꞌeveꞌe . Majta maɨn ɨ maj cai tiꞌitɨj tichaꞌɨ , aɨ mu tihuaꞌariꞌira aɨme ɨ maj cɨj manaꞌa tíꞌijchaꞌɨ mej mi cai cheꞌe tiꞌijchaɨ muaꞌaraꞌani .
40025030	Sajta muan , sataꞌaj ma yaꞌurajraini saɨjna ɨ tɨ cai tiꞌitɨj vaɨreꞌe ma puaꞌaque aꞌu tɨ aꞌutɨcaꞌa . Au pu ruyeinixɨꞌɨn , ajta ancuraꞌujcɨꞌɨxɨjsin aɨjna cɨmeꞌe tɨ rajpueijtzi . ” — Ayaa pu tihuaꞌutaꞌixaa aɨjna ɨ vastaraꞌaraꞌan .
40025031	’ Ajna xɨcajraꞌa nyej jetzen yavaꞌacányejsin inyaa , i nyaj nyajta tyaataꞌa jetze aꞌiraanye , nyatɨꞌɨjtahuaꞌa huataseijreꞌen aɨme jamuan ɨ mej tiꞌivaɨɨreꞌe u tajapua , naa pu seiraꞌa aꞌame mej mi rɨꞌɨ tyaꞌutaseij ɨ tyaɨte , tyamuaꞌa naa . Nyaa nu antiyeijxa ɨ ɨpuari japua mej mi raamuaꞌaree ɨ nyaj inyaa nain cɨn antinmuaꞌaree iiyan chaanaca japua .
40025032	’ Matɨꞌɨj mi nyeetzi jemi huaꞌajsaɨreꞌesin naijmiꞌica ɨ tyaɨtejraꞌa i mej iiyan seijreꞌe ɨ chaanaca japua . Nyajta inyaa , ayaa nu cheꞌeta nyanaꞌa huaꞌapuaqué huaꞌajsaɨreꞌesin tɨj ajta aꞌatɨ ayan huaꞌapuaqué tihuaꞌajsaɨ ɨ ruyaꞌamua . Au pu huaꞌajsaɨj ɨ canyaꞌaxɨ saɨjtaꞌa , ajta aɨme ɨ caurasi , ajta saɨjtaꞌa .
40025033	’ Majta maɨn ɨ maj rɨꞌɨ tiꞌityetyaɨte ayaa mu eꞌen matɨj ɨ canyaꞌaxɨ . Nyaꞌɨrɨɨtaꞌa nu huaꞌajsaɨreꞌesin . Majta aɨme ɨ maj eꞌij puaꞌa tiꞌityetyaɨte ayaa mu eꞌen matɨj ɨ caurasi . Nyauutataꞌa nu huaꞌajsaɨreꞌesin nyaɨme .
40025034	’ Nyajta inyaa , i nyej iꞌi Rey , ayaa nu tihuaꞌutaꞌixaateꞌesin nyaɨme ɨ mej eꞌejti nyaꞌɨrɨɨtaꞌa tɨcɨn : “ Iiyaꞌa xuꞌu ij muan , mɨ saj rɨꞌɨ tiraataꞌa ɨ niyaꞌupua , sataꞌaj seyan raꞌancuraꞌan ɨ tɨ ayan tyajáꞌamuacɨꞌɨti , aꞌij tɨ tyuꞌuxaꞌapɨꞌɨntariꞌihuacaꞌa tɨj naꞌa tɨ Dioj raatyataahuacaꞌa ɨ chaanaca , sej si saun aꞌutyarute aꞌu tɨ Dioj eꞌeseijreꞌe .
40025035	Ayaa pu teꞌeme aꞌini muan xu tinaami nyatɨꞌɨj huataꞌicuatacaꞌa . Muan xu sajta jaj naataꞌa nyatɨꞌɨj huataꞌimɨ . Muan xu sajta naꞌancureꞌeviꞌitɨ ɨ áꞌamuachiꞌita tɨꞌɨj cai aꞌatɨ nyexeꞌevaꞌacaa .
40025036	Ayaa xu tinaatéechejte nyatɨꞌɨj cai tíꞌityechajca . Nyatɨꞌɨj tijcuiꞌinyacaꞌa , muan xu sajta naatyeeseij . Ajta , nyatɨꞌɨj aityanamiꞌihuacaꞌa , muan xu sajta náamuaaracaꞌa . ”
40025037	’ Majta maɨn ɨ maj rɨꞌɨ tiꞌityetyaɨte , ayaa mu tinaataꞌixaateꞌesin tɨcɨn : “ Tavastaraꞌa , ¿ aꞌanajni teyan timuaami tyatɨꞌɨj muaaseij ɨ paj iꞌicuatacaꞌa ? ¿ Aꞌanajni teyan jaj timuaataꞌa tyatɨꞌɨj muaaseij paj iꞌimɨꞌɨcaa ?
40025038	¿ Aꞌanajni teyan timuaꞌancureꞌeviꞌitɨ ɨ tachiꞌita ityan tyatɨꞌɨj raamuaꞌareeriꞌi paj cai aꞌij tamuari ? Ari iꞌi , ¿ aꞌanajni tyej teyan huarɨj tyaj timuaatéechejteꞌen patɨꞌɨj cai tiꞌitɨj cɨn tíꞌityechajca ?
40025039	¿ Aꞌanajni teyan muaamuaaracaꞌa patɨꞌɨj aityanamiꞌihuacaꞌa naꞌari tyej teyan muaatyeeseij patɨꞌɨj tiꞌicuiꞌicaa ? ”
40025040	’ Nyajta inyaa , i nyaj iꞌi Rey , ayaa nu tihuaꞌutaꞌixaateꞌesin tɨcɨn : “ Ayaa nu tyajaꞌamueꞌixaateꞌe tɨ ayan tiꞌayajna , satɨj sanaꞌa saj seyan huaꞌuruu aɨme ɨ nyeꞌihuaamuaꞌa , ayaa xu cheꞌeta sanaꞌa naaruu inyeetzi . Capu amɨn aꞌij tɨ puaꞌa seyan raatavaɨ saɨj ɨ nyeꞌihuaaraꞌa tɨ cai tiꞌitɨj cɨn tiꞌityejvee , tɨ cai aꞌatzu ruxeꞌeveꞌe . ”
40025041	’ Aj nu ni neyan tihuaꞌutaꞌixaateꞌesin aɨme ɨ mej eꞌejti nyauutataꞌa tɨcɨn : “ Sericu muan , mɨ tɨ Dioj aꞌij puaꞌa tyajamuaataꞌasin . Saj huii inyeetzi jemi sej si saun aꞌutyarute taij tzajtaꞌa tɨ Dioj ayan rɨꞌɨ ráaruurijtze aɨjna ɨ tiyaaruꞌu , majta aɨme ɨ mej tiꞌijvaɨreꞌe , aɨme ɨ xaijnyuꞌucari ɨ mej aꞌij puaꞌa eꞌen .
40025042	Sericu muan , aꞌini caxu tinaami nyatɨꞌɨj huataꞌicuatacaꞌa . Muan xu sajta cai jaj naataꞌa nyatɨꞌɨj iꞌimɨꞌɨcaa .
40025043	Capu aꞌatɨ naamuáꞌa . Ayaa pu i éenyaꞌa , caxu náꞌanviꞌitɨ áꞌamuachiꞌita . Canu tiꞌityéchajcaa . Ma sajta muan , caxu tinaatéechejte . Nyatɨꞌɨj tijcuiꞌinyacaꞌa , caxu sajta naatyeeseij , caxu sajta náamuaaracaꞌa nyatɨꞌɨj aityánamiꞌihuacaꞌa . ”
40025044	Aɨ mu majta meyan tinaataꞌixaateꞌesin tɨcɨn : “ Tavastaraꞌa , ¿ aꞌanajni teyan timuaaseij paj huataꞌicuatacaꞌa , nusu paj iꞌimɨꞌɨcaa , naꞌari paj cai aꞌatɨ muaꞌatyajcaa , naꞌari pej tiꞌicuiꞌicaa , caꞌɨn pej aityánamiꞌihuacaa , tyajta cai muaatavaɨ ityan ? ”
40025045	’ Aj nu ni neyan huatanyuusin tɨcɨn : “ Aꞌini caxu seyan raatavaɨ seij ɨ nyeꞌihuaaraꞌa tɨ cai tiꞌitɨj cɨn tiꞌityejvee , saɨj tɨ cai ruxeꞌeveꞌe , caxu sajta naatavaɨ inyeetzi . ”
40025046	’ Majta maɨn , au mu aꞌujúꞌun tɨ ij pueijtzi huáꞌucɨꞌɨti tɨj naꞌa rusen cɨmeꞌe . Majta maɨn ɨ maj rɨꞌɨ tiꞌityetyaɨte , au mu aꞌujúꞌun aꞌu tɨ Dioj eꞌeseijreꞌe mej mi ruuri muaꞌaraꞌani jemin tɨj naꞌa rusen cɨmeꞌe .
40026001	Tɨꞌɨj Jesús raatapuaꞌajtacaꞌa tɨ nain tyuꞌutaxajtacaꞌa eijna i nyuucari , aj pu i ayan tihuaꞌutaꞌixaa aɨme ɨ maj jamuan áꞌujhuaꞌanyaꞌa .
40026002	Ayan tɨcɨn : — Xuꞌuri ramuaꞌaree tɨ ari vejliꞌi ajna maj tiꞌiyesten maɨjna cɨmeꞌe tɨ Dioj tihuaꞌutauuniꞌi . Aꞌatura aucheꞌe huaꞌapua xɨcaj . Aꞌatɨ pu ajta tyuꞌutatuiireꞌesin ɨ nyacɨmeꞌen i nyaj nyajta tyaataꞌa jetze aꞌiraanye mej mi náꞌutatan curuu jetze . — Yaa puꞌu tihuaꞌutaꞌixaa .
40026003	Majta maɨn ɨ maj tihueꞌijteꞌe teyujtaꞌa , majta aɨme ɨ mej tyuꞌujmuaꞌate ɨ nyuucari cɨmeꞌe tɨ tiꞌijta , majta ɨ huaꞌavaujsi ɨ maj Israel jetze ajtyamaꞌacan , au mu eꞌetyujsaɨj chiꞌiraꞌan aɨjna tɨ nain cɨn antyujmuaꞌaree u huaꞌateyujtaꞌa . Ayaa pu antyahuaa aɨjna tɨcɨn Caifás .
40026004	Aɨ mu tyúꞌumuaꞌatziityaꞌacaꞌa aꞌij mej yeꞌi huarɨni mej mi hueꞌitzi cɨn raatyeeviꞌi maɨjna ɨ Jesús mej mi raajeꞌica .
40026005	Majta meyan tyúꞌurixaatyaꞌacaa tɨcɨn : — Catu raatyéviꞌira matɨꞌɨj tiꞌiyestya ɨ tyaɨte mej mi cai huatanínyuꞌucacu . Tɨ puaꞌa teyan huarɨni , aɨ mu taatényaꞌusiꞌiteꞌesin .
40026006	Meenti aɨjna ɨ Jesús , au pu aꞌutyavaacaꞌa u Betania aꞌu tɨ eꞌeche aɨjna ɨ aꞌatɨ tɨ ayan antyahuaa tɨcɨn Simón . Ai pu aɨn pueen ɨ maj majta meyan ratamuaꞌamua tɨcɨn Tɨ Caꞌatzaj .
40026007	Aj pu i saɨj a eꞌireꞌenye jemin aɨjna ɨ Jesús . Jɨitaꞌa pu pɨrɨcɨ tɨ limeeta huatɨsimaꞌacaa . Tete limeetajraꞌa pu pueenyaꞌa . Tiꞌitɨ pu avaꞌɨsticaꞌa tɨ naa tyáaráꞌi , tɨ ajta huapɨꞌɨ tiꞌijnajchi . Tɨꞌɨj Jesús huatyacáica meesa jetze , aɨn jɨitaꞌa an pu yáꞌajtuaa an múutzeꞌen .
40026008	Majta maɨn ɨ maj Jesús jamuan áꞌujhuaꞌanyaꞌa , matɨꞌɨj raaseij aꞌij tɨ huarɨj , eecan mu huatanínyuꞌucacucaꞌa ɨ jɨitaꞌa jemi . Aj mu mi meyan tyuꞌutaxajtacaꞌa tɨcɨn : — ¿ Aꞌini een cɨn áꞌuvej amɨjna ɨ aceiti ?
40026009	Rɨꞌɨrístacheꞌen pu maj ráatuaaniicheꞌen mej mi raamuéꞌitɨncheꞌe eihua ɨ tumin mej mi huaꞌutaꞌan aɨme ɨ maj cai aꞌij tiꞌijviicueꞌi .
40026010	Ajta aɨn ɨ Jesús , aɨ pu raamuaꞌareeriꞌi aꞌij mej yeꞌi tíꞌixajtacaa . Aj pu i ayan tihuaꞌutaꞌixaa tɨcɨn : — ¿ Aꞌini een cɨn seyan rájaaxaijviꞌi seijna i jɨitaꞌa ? Aꞌij tɨ naaruu , tyamuaꞌa pu náa iꞌi xaꞌapɨꞌɨn .
40026011	Ayaa nu tyajaꞌamueꞌixaateꞌe . Aɨme ɨ maj cai aꞌij tiꞌijviicueꞌi , maucheꞌe mu muejmi jemi seiraꞌa muaꞌajuꞌun tɨj naꞌa rusen cɨmeꞌe . Aꞌanaj tɨ naꞌa pu i iꞌirɨꞌɨriista aꞌame sej seyan tihuaꞌutavaɨreꞌen . Me nyajta inyaa , canu cheꞌe muejmi jemi seiraꞌa naꞌame .
40026012	Ayaa puꞌu , tɨꞌɨj ain jɨitaꞌa naꞌaveꞌemeijriꞌi inyeetzi , ayaa pu een cɨn ayan naaruu aɨjna cɨmeꞌe tɨ naꞌavaꞌanan .
40026013	Ayaa nu tyajaꞌamueꞌixaateꞌe tɨ ayan tiꞌayajna , iiyan chaanaca japua , aꞌu tɨ naꞌa mej tihuaꞌutaꞌixaateꞌen ɨ tyaɨte aꞌij tɨ Dioj hueꞌirajtuaani aɨ mu majta huaꞌutaꞌixaateꞌesin aꞌij tɨ huarɨj aijna i jɨitaꞌa mej mi eihua raꞌutamuaꞌaree .
40026014	Meenti saɨj tɨ huaꞌa jetze ajtyamaꞌacan ɨ maj tamuaamuataꞌa japuan huaꞌapua araꞌase , aɨjna tɨ ayan antyahuaa tɨcɨn Judás Iscariote , aɨ pu ajtáraa huaꞌa jemi . Au pu áꞌuraa tɨ ij tyuꞌuxáj huaꞌa jamuan ɨ mej tiꞌijta teyujtaꞌa .
40026015	Ayaa pu tihuaꞌutaihuaꞌuriꞌi tɨcɨn : — ¿ Aꞌachuni setiꞌinyanajchiteꞌen tɨ puaꞌa nyajamuaatatuireꞌen nyaɨjna ɨ Jesús ? Maraatyeꞌitáa ɨ tumin . Majta raataꞌa aꞌachu cumu seite japuan tamuaamuataꞌa ɨ tumin , rumuaꞌatɨ plaata .
40026016	Ajta iyaꞌuraa aɨjna ɨ Judás . Tɨj naꞌa ajnaꞌɨmɨ , aɨ pu autyejche tɨ raahuauni aꞌanaj tɨ iꞌi xaꞌapɨꞌɨn tɨ ij huaꞌutatuireꞌen .
40026017	Tɨꞌɨj tyajaꞌureꞌenye ajna xɨcajraꞌa ɨ taꞌanajca mej jetzen tiꞌiyestyahuaꞌa matɨꞌɨj pan cuaꞌacaraꞌa tɨ cai cujchiraꞌa , aj mu mi a eꞌireꞌenye ɨ Jesús jemi aɨme ɨ maj jamuan áꞌujhuaꞌanyaꞌa . Ayaa mu tiraataihuaꞌuriꞌi tɨcɨn : — ¿ Aꞌuni jetze muaꞌaraanajchi tyej aꞌujuꞌun tej ti rɨꞌɨ tyajaꞌuruuren ɨ paj raacuaꞌani ɨ pan tyaj cɨn raꞌutamuaꞌaree ajna xɨcajraꞌa tɨ jetzen Dioj tihuaꞌutauuniꞌiriꞌi ɨ tayaujmuaꞌa ɨ maj anáatyáꞌa muaanúnueꞌihuacaꞌa ?
40026018	Aj pu i ayan tihuaꞌutaꞌixaa tɨcɨn : — Sericu muan sajna chajtaꞌa . Aa xu aꞌatɨ eꞌetyauni . Sataꞌaj seyan tiraataꞌixaateꞌen yee : “ Yaa pu tiꞌixa ɨ maestru tɨ cɨn puꞌuri ajna tyajaꞌureꞌenye nyej nain cɨn raanaijmiꞌireꞌen , nyajta nyaj raꞌutamuaꞌaree ajna xɨcajraꞌa tɨ jetzen Dioj tihuaꞌutauuniꞌiriꞌi ɨ tayaujmuaꞌa maj anáatyáꞌa muaanúnueꞌihuacaꞌa . ”
40026019	Majta maɨn ɨ maj Jesús jamuan áꞌujhuaꞌanyaꞌa , ayaa mu huarɨj aꞌij tɨ Jesús tyuꞌutaijtacaꞌa . Nain mu rɨꞌɨ tyuꞌuruu ɨ maj tiꞌicuaꞌani .
40026020	Tɨꞌɨj huachúmuaꞌancaa , Jesús pu aujcáica ɨ meesa jetze huaꞌa jamuan ɨ maj tamuaamuataꞌa japuan huaꞌapua muaꞌaraꞌaxcaa .
40026021	Muꞌuri tiꞌicuaꞌacaa , tɨꞌɨj ayan tihuaꞌutaꞌixaa tɨcɨn : — Ayej xaa nyaꞌu tiꞌayajna , saɨj tɨ aꞌamua jetze ajtyamaꞌacan , aɨ pu nyacɨmeꞌen tyuꞌutatuiireꞌesin huaꞌa jemi ɨ mej tiꞌijta teyujtaꞌa .
40026022	Aj mu mi huataujxaamɨste ɨ rutzajtaꞌa . Maꞌutyajhuii maj raataihuaꞌu maɨjna ɨ Jesús , seij ajta seij . Meyan tɨcɨn : — ¿ Aꞌataani aɨn pueen ? ¿ Ni qui inyaa ? Ajtahuaꞌa seij ayan tɨcɨn : — ¿ Aꞌataani aɨn pueen ? ¿ Ni qui inyaa ?
40026023	Jesús pu ayan tyuꞌutanyúu tɨcɨn : — Aijna tɨ pan cuaꞌa eijna jetze i tuxaꞌa nyaa jamuan , ai pu aɨn pueen ɨ tɨ nyacɨmeꞌen tyuꞌutatuiireꞌesin .
40026024	Ayaa pu tyajaꞌureꞌenyejsin inyeetzi jemi i nyaj nyajta tyaataꞌa jetze aꞌiraanye aꞌij tɨ tyeꞌeyuꞌusiꞌi ɨ yuꞌuxari jetze . Ma ajta , aɨjna jemi tɨ nyacɨmeꞌen tyuꞌutatuiireꞌesin , eitzeꞌe pu raatyaváꞌɨrihuaꞌacacheꞌe tɨ cai huanúꞌeihuancheꞌe aꞌini rajpueijtzi pu aꞌame huapɨꞌɨ . Cheꞌe aɨn huataujxaamɨjteꞌen .
40026025	Ajta aɨn ɨ Judás , ɨ tɨ huaꞌutatuiiraꞌamɨꞌɨcaꞌa , ayaa pu tiraataihuaꞌuriꞌi tɨcɨn : — Maestru , canu xaa nyaɨn pueen , ¿ ni qui nyacai ? Jesús pu ayan tiraataꞌixaa tɨcɨn : — Muaa paj asaɨj raataxajtacaꞌa .
40026026	Maucheꞌe mu tiꞌicuaꞌaca tɨꞌɨj Jesús pan tyɨꞌɨj . Rɨꞌɨ pu tiraataꞌa ɨ Dioj , ajta raꞌantitaaraxɨ . Aj pu i huaꞌuraɨꞌɨpɨꞌɨ . Ayan tihueꞌixaatyaꞌa tɨcɨn : — Saꞌancuraɨꞌɨpɨꞌɨ . Xaacuaꞌa . Ai pu aɨn pueen i nyahueꞌiraꞌa .
40026027	Ajta eꞌeyan , vaasu tijáj . Tɨꞌɨjtaꞌi rɨꞌɨ tiraataꞌa ɨ Dioj , aɨ pu huaꞌureꞌite . Ayan tiꞌixaata tɨcɨn : — Xaꞌantiꞌi , naijmiꞌi muan .
40026028	Aijna tɨ urajmuaa , ai pu aɨn pueen i nyaxuureꞌe nyaj raꞌiraxɨreꞌesin nyaɨjna cɨmeꞌe nyej ni raanaijmiꞌireꞌen aɨjna tɨ cɨn Dioj rusaɨj ayan tyaꞌataujratziiriꞌi ɨ jajcua ɨmɨ . Aɨj nu cɨn huaꞌa japua nyuuni muiꞌicaca tɨ ij Dioj ayan tihuaꞌutauuniꞌi .
40026029	’ Ayaa nu tyajaꞌamueꞌixaateꞌe . Ayej xaa nyaꞌu ayan tiꞌayajna , ijii tɨj naꞌa tɨ yu aucaꞌitɨ aꞌame , canu cheꞌe raꞌantiꞌisin nyeijna i jaꞌaraꞌa uuva jetze tɨ maꞌacan silu ajna xɨcajraꞌa tɨ Dioj jetzen huatauraꞌateꞌesin nainjapua ɨ chaanaca . Aj nu xaa aꞌamua jamuan raꞌantiꞌisin nyajtahuaꞌa rujajcuatzeꞌen .
40026030	Aj mu mi seij tyuꞌutachuiicacaꞌa ɨ maj cɨn rɨꞌɨ tiraataꞌa ɨ Dioj . Aj mu mi aꞌucɨj . Au mu aꞌaráꞌa Aceituunajremi , ɨrij tɨ aꞌutáca .
40026031	Aj pu i Jesús ayan tihuaꞌutaꞌixaa tɨcɨn : — Ijii , tɨ tɨcaꞌaren , ma xu nuujɨsin . Setyuꞌutatyéviꞌiraꞌata nyeetzi jemi . Ayaa pu teꞌeme tɨj tyeꞌeyuꞌusiꞌi tɨ Dioj ayan tyuꞌutaxajtacaꞌa tɨcɨn : “ Nyaa nu i nyej iꞌi Dioj , aɨj nu eꞌicatan ɨ canyaꞌaxɨ tɨ tiseíj . Majta maɨn aꞌucɨ́jxɨꞌɨsin ɨ canyaꞌaxɨ . ”
40026032	Me nyajta inyaa , nyatɨꞌɨj huatarun , aa nu aꞌumaꞌaj naꞌame u Galileeya . Anacai nu aꞌaráiixa , sajta eꞌeyan muan .
40026033	Ajta aɨn ɨ Pedro , ayaa pu tyuꞌutanyúu tɨcɨn : — Capu amɨn aꞌij tɨ puaꞌa naijmiꞌi metyuꞌutatyéviꞌiraꞌata mɨ seica mueetzi jemi . Canu aꞌanaj neyan rɨni inyaa .
40026034	Aj pu i Jesús ayan tiraataꞌixaa tɨcɨn : — Ayaa nu tiꞌimueꞌixaateꞌe tɨ ayan tiꞌayajna , ijii tɨcaꞌa , tɨꞌɨj cai xɨ huajiihuan ɨ tyacuaaraꞌi , hueica paj peyan tyuꞌutyaahueꞌita yee pacai nyamuaꞌate .
40026035	Ma ajta aɨn Pedro , ayaa pu tiraataꞌixaa caꞌanin cɨmeꞌe tɨcɨn : — Tɨ puaꞌa ayan tyuꞌujxeꞌeveꞌe nyaj a jamuan huamɨꞌɨni , capu amɨn aꞌij . Canu aꞌanaj neyan tyuꞌutyaahueꞌita yee nyacai muamuaꞌate . Majta maɨn ɨ seica , ayaa mu cheꞌeta manaꞌa tyuꞌutaxajtacaꞌa .
40026036	Aj pu i áꞌuraa aɨjna ɨ Jesús , majta maɨn ɨ maj jamuan áꞌujhuaꞌanyaꞌa . Au mu aꞌaráꞌa , huastari , cɨye tɨ eꞌereꞌevee tɨ ayan tyajaꞌarajtyahuaa tɨcɨn Getsemaní . Ayaa pu tihuaꞌutaꞌixaa tɨcɨn : — Ya xu titeꞌen muan , iiyacui . Nyajta inyaa , maa nu vejliꞌi aꞌatanyejsin nyej ni raatyahuauuni ɨ Dioj jemi .
40026037	Aj pu i áꞌuraa . Huajaꞌuviꞌitɨ aɨme , aɨjna ɨ Pedro , ajta aɨme ɨ maj huaꞌapua , ɨ maj yaujmuaꞌameꞌen pueen aɨjna ɨ Zebedeeyu . Ajta eꞌeyan aꞌij puaꞌa raataꞌa ɨ tzajtaꞌan . Eecan pu huatáujxaamɨjte .
40026038	Aj pu i ayan tihuaꞌutaꞌixaa tɨcɨn : — Eecan pu cai nuꞌucaꞌanistiꞌi yu nyatzajtaꞌa . Huapɨꞌɨ nu nyaxaamɨjteꞌe . Cu xuee nyaj cuj mɨꞌɨni . Yá xu huatyaturan muan iiya . Saucheꞌe atanyéjnyeꞌeri nyaa jamuan .
40026039	Aꞌatzu pu ɨmɨ ajcaꞌi yee aꞌuréꞌenye , tɨꞌɨj i áꞌajtunutacaꞌa a chuaataꞌa . Aj pu i ayan tirajhuaviiriꞌi ɨ Dioj tɨcɨn : — Dioj pej niꞌiyaꞌupua , naijmiꞌi pu rɨꞌɨri mueetzi jemi . Tɨ puaꞌa petiꞌitaꞌacareꞌen tɨ cai ayan tinaacɨꞌɨti aijna tɨ aꞌij puaꞌa een , ɨ nyaj cɨn rajpueitzi naꞌame . Naꞌari cai , cheꞌe cai ayan eenyeꞌen nyatɨj tiꞌijxeꞌeveꞌe inyaa , silu patɨj muaa tiꞌijxeꞌeveꞌe .
40026040	Aj pu i a eꞌireꞌenye aꞌu maj aꞌutyáuucaꞌa ɨ maj jamuan áꞌujhuaꞌanyaꞌa . Muꞌuri iꞌicuꞌutzucaꞌa . Tɨꞌɨj huaꞌujɨste , aj pu i ayan tiraataihuaꞌuriꞌi aɨjna ɨ Pedro tɨcɨn : — ¿ Ni tzaa pacai teꞌeviicueꞌi paj atányeeri nyaa jamuan aꞌachu cumu sei oora ?
40026041	Saucheꞌe xu atanyéjnyeꞌeri , sajta sataꞌaj raatyajhuauni ɨ Dioj jemi tɨꞌij cai tyajamuaacɨꞌɨti tiꞌitɨ ɨ saj cɨn autyaturan ɨ Dioj jemi . Ayaa nu tyajaꞌamueꞌixaateꞌe . Muan xu xaa huataujcaꞌanyen ɨ rutzajtaꞌa . Ma ajta cai , capu áꞌamuacaꞌanistiꞌi .
40026042	Ajta áꞌuraa . Ajtahuaꞌa ayan tirajhuaviiriꞌi ɨ Dioj tɨcɨn : — Dioj pej niꞌiyaꞌupua , tɨ puaꞌa cai aꞌij tiꞌirɨꞌɨri tɨ i cai ayan tinaacɨꞌɨti aɨjna ɨ nyaj cɨn rajpueitzi naꞌame , cheꞌe ayan éenyeꞌen patɨj tiꞌijxeꞌeveꞌe muaa .
40026043	Tɨꞌɨjtahuaꞌa a eꞌireꞌenye . Ajtahuaꞌa pu huáꞌutyau , macúꞌutzucaꞌa , aꞌini eihua pu huaꞌamueꞌitɨjcaa ɨ cutzi .
40026044	Aa mu aꞌutyajturaa aɨme ɨ maj cuꞌutzucaꞌa . Hueicacajretze pu ajtahuaꞌa u áꞌumej ɨ Jesús . Ajtahuaꞌa pu raatyahuau ɨ Dioj jemi . Ayaa pu cheꞌeta naꞌa tirajhuaviiriꞌi aꞌij tɨ anacaican tiraatahuaviiriꞌi .
40026045	Tɨꞌɨj ajtahuaꞌa a eꞌireꞌenye aꞌu maj aꞌutyáuucaꞌa aɨme ɨ maj jamuan áꞌujhuaꞌanyaꞌa . Ayaa pu tihuaꞌutaꞌixaa tɨcɨn : — Puꞌuri ijii , saj huapɨꞌɨ rucuꞌutziveꞌe . Puꞌuri ijii saj huacuꞌutzu , sajta huaujsaꞌupeꞌen . Casiꞌi , puꞌuri aucheꞌe . Puꞌuri ajna tyajaꞌureꞌenye tɨ ij aɨn huaꞌutátuiireꞌesin ɨ nyacɨmeꞌen , i nyaj nyajta tyaataꞌa jetze aꞌiraanye mej mi naateeviꞌi aɨme ɨ mej aꞌij puaꞌa rɨcɨ .
40026046	Xaꞌajhuiixɨꞌɨ . Cheꞌeré ticu . Puꞌuri aꞌaveꞌeme aɨjna tɨ nyacɨmeꞌen tyuꞌutatuireꞌesin .
40026047	Aucheꞌe pu tiꞌixáatacaa tɨꞌɨj aɨn Judás a eꞌireꞌenye . Aɨjna ɨ Judás , aɨ pu huaꞌa jetze ajtyamaꞌacan aɨme ɨ maj tamuaamuataꞌa japuan huaꞌapua muaꞌaraꞌaxcaa . Eihua mu tyaɨte jamuan huajuꞌuncaa . Seica mu tyuꞌɨsimaꞌa ɨ nahuaa tɨ ruxaꞌajtaꞌa ajcámɨɨmɨjmee , majta seica cɨye tyuɨꞌɨj ɨ maj cɨn huaꞌucuiꞌini . Naijmiꞌica mu huataijtyacaꞌa aɨme ɨ maj tiꞌijta teyujtaꞌa , majta ɨ huaꞌavaujsi ɨ tyaɨte .
40026048	Ajta aɨn tɨ huaꞌutatui aɨjna ɨ Jesús , anacai pu tiꞌihuaujmuaꞌatzii aꞌij tɨ yeꞌi huarɨni mej mi raamuaꞌaree aꞌatɨ tɨ aɨn pueen ɨ Jesús . Ayan tɨcɨn : — Aɨjna nyaꞌu , ɨ nyaj ruꞌityévisiitɨmuaꞌasin nyatɨꞌɨj raatataujteꞌen , ai pu aɨn pɨrɨcɨ . Sataꞌaj hui raatyeeviꞌi .
40026049	Cɨmeꞌen puꞌu aꞌaráꞌa , aj pu i ajtyáxɨɨracaꞌa aꞌu tɨ aꞌutya vaacaꞌa aɨjna ɨ Jesús . Ayaa pu tiraatataujte tɨcɨn : — ¿ Aꞌiní panaꞌa , Maeestru ? Ajta ruꞌityévisiitɨmua .
40026050	Aj pu i ayan tiraataꞌixaa aɨjna ɨ Jesús tɨcɨn : — Nyaꞌamiincu , ¿ ni paɨjna cɨn peyan ye veꞌeme ? — Yaa puꞌu tiraataihuaꞌuriꞌi . Majta maɨn ɨ seica , aɨ mu ajtyáxɨɨracaꞌa jemin . Matɨꞌɨj mi raateeviꞌi .
40026051	Matɨꞌɨj raatyeeviꞌi , aj pu i saɨj tɨ Jesús jamuan áꞌuchaꞌacanyaꞌa , aɨ pu ruijcupi ɨ runahuaa tɨ ruxaꞌajtaꞌa ajcámɨɨmɨjmee . Aj pu i ruꞌityejtze aɨjna ɨ tɨ ravaɨreꞌe aɨjna tɨ tihueꞌijteꞌe u teyujtaꞌa . Tɨꞌɨqui raꞌajtavéijchacaꞌa ɨ naxairaꞌan .
40026052	Ajta Jesús ayan tiraataij aɨjna ɨ aꞌatɨ tɨcɨn : — Ucarujteꞌe mɨ aꞌanahuaa , aꞌini tɨ puaꞌa peyan ruijcuta mɨ aꞌanahuaa , aɨ mu majta muaajeꞌicatan nahuaa cɨmeꞌe .
40026053	¿ Ni ayan timuaꞌamitejteꞌe mueetzi tɨ ayan ruxeꞌeveꞌe pej peyan huarɨni ? Casiꞌi , tɨ puaꞌa neyan raatahuavii ɨ tɨ niꞌiyaꞌupua , aɨ pu raayɨꞌɨtɨ tɨ huaꞌutaijteꞌen aɨme ɨ mej tiꞌijvaɨreꞌe u tajapua mej mi avaꞌacanyén naatavaɨreꞌen . Majta maɨn , aɨ mu meyan aꞌaráꞌaxcan aꞌachu cumu hueicate viꞌiraꞌa .
40026054	Aru tɨ puaꞌa hui neyan huarɨni , capu cheꞌe huatarɨꞌɨriistari tɨ ij ayan aráurasten aꞌij tɨ teꞌeyuꞌusiꞌi ɨ yuꞌuxari jetze tɨ nuꞌu ayan ruxeꞌeveꞌe mej meyan nyaruuren .
40026055	Aj pu i Jesús ayan tihuaꞌutaihuaꞌuriꞌi ɨ tyaɨte tɨcɨn : — ¿ Ni seyan ya vaꞌajuꞌun saɨjna cɨmeꞌe ɨ nyej neyan huaꞌuraꞌasaɨreꞌesin ɨ tyaɨte mej mi huatyényaꞌuseꞌen ɨ uꞌuvieernu jemi ? ¿ Ni saɨjna cɨn tyuɨꞌɨsin ɨ nahuaa tɨ ruxaꞌajtaꞌa ajcámɨɨmɨjmee , sajta cɨye tyuɨꞌɨsin sej si naatyeeviꞌi ? Nain tujcaꞌari tzajtaꞌa tɨ yu eꞌireꞌenye , au nu aꞌutyavaacaꞌa teyujtaꞌa . Netyajáꞌamuamuaꞌatyahuaꞌa nu naꞌayeꞌi . Ma sajta muan , caxu aꞌanaj naatyeeviꞌi saujna . ¿ Aꞌini een cɨn seyan rɨcɨ ijii ?
40026056	Ayaa pu nain tyujuꞌumaꞌa aꞌame tɨ i ayan aráurasten aꞌij mej mejmiꞌi raꞌuyuꞌuxacaꞌa ɨ yuꞌuxari jetze aɨme ɨ mej Dioj jetze maꞌacan tiꞌixaxaꞌataꞌa . Majta maɨn ɨ maj tamuaamuataꞌa japuan huaꞌapua aráꞌaxcaa , naimiꞌi mu ma ayáurai . Matɨꞌɨj mi huatauruu .
40026057	Majta maɨn ɨ maj raatyeeviꞌi maɨjna ɨ Jesús , au mu yaꞌuviꞌitɨ maɨjna jemi ɨ Caifás , aɨjna tɨ nain cɨn antyujmuaꞌaree teyujtaꞌa . Majta maɨn ɨ maj tyuꞌujmuaꞌate ɨ nyuucari tɨ tieꞌijta , majta maɨn ɨ huaꞌavaujsi , au mu majta eꞌetyujsaɨj aꞌutɨ aꞌutyavaacaꞌa aɨjna ɨ Caifás .
40026058	Ajta aɨjna ɨ Pedro , aꞌatzu pu ɨmɨ raavájrajmaꞌa aɨjna ɨ Jesús . Au pu vejliꞌi aꞌaráꞌa aꞌu tɨ eꞌitaꞌa aꞌaráyaujtaꞌa , aꞌu tɨ eꞌirajca aɨjna tɨ nain cɨn antyujmuaꞌaree teyujtaꞌa . Au pu ajta aꞌutyajrupi . Aj pu i huaꞌa jamuan aꞌujyeijxɨ aɨme ɨ mej tíꞌichaꞌɨ tɨ ij raamuaꞌaree aꞌij tɨ tyajauumaꞌa aꞌame .
40026059	Majta maɨn ɨ mej tiꞌijta teyujtaꞌa jamuan naimiꞌi ɨ huaꞌajueesi , aɨ mu rahuaucaꞌa ɨ hueꞌitzi ɨ maj cɨn Jesús jetze tyaꞌujpuáꞌajteꞌen tɨ ayan huaꞌutaꞌan mej mi raajeꞌica .
40026060	Muiꞌitɨ mu áꞌujcaꞌanyajcaꞌa mej hueꞌitzi cɨn tyaꞌantzaahuateꞌen . Capu amɨn aꞌij . Camu tiꞌitɨj huátyau ɨ maj cɨn jetzen tyaꞌujpuáꞌajteꞌen . Aꞌatzu aꞌatyeeviꞌica tɨ ayan tiꞌirɨcɨ . Aj mu xaa maɨn ɨ maj huaꞌapua mu a eꞌireꞌenye .
40026061	Ayaa mu tihuaꞌutaꞌixaa tɨcɨn : — Ayaa pu yeehui tyuꞌutaxajtacaꞌa amɨjna mɨ tevi aɨjna cɨmeꞌe yee : “ Nyaa nu raayɨꞌɨtɨ nyaj raatyáuuna aijna i teyuu tɨ chiꞌiraꞌan pueen ɨ Dioj , ajta nuꞌu ajta raꞌajtaahua hueica xɨcaj tzajtaꞌa . ”
40026062	Aj pu i saɨj ajche . Ai pu aɨn pueenyaꞌa ɨ tɨ nain cɨn autyujmuaꞌaree u teyujtaꞌa . Ayaa pu aɨn tyuꞌutaihuaꞌuriꞌi ɨ Jesús tɨcɨn : — ¿ Ni cai mu nuꞌu huaꞌa ? ¿ Tiꞌitajni pueen aijna ɨ maj cɨn tyaꞌantzaahuateꞌe mueetzi jemi ?
40026063	Ajta aɨn ɨ Jesús , capu tiꞌitɨj aꞌij tyuꞌutaxajtacaꞌa . Ajta aɨn tɨ nain cɨn antyujmuaꞌaree ɨ teyujtaꞌa , ayaa pu tiraataꞌixaa tɨcɨn : — Ayaa nu tiꞌimueijcateꞌe nyuucajtzeꞌen ɨ Dioj pataꞌaj taataꞌixaateꞌen aꞌatɨ paj pueen . ¿ Ni muaa paɨn pɨrɨcɨ aɨjna ɨ iꞌiyaujraꞌan ɨ Dioj ?
40026064	Jesús pu ayan huatanyúu tɨcɨn : — Muaa paj peyan raataxajtacaꞌa . Me nyajta inyaa , ayaa nu tyajaꞌamueꞌixaateꞌe tɨ ayan tyajauumaꞌa aꞌame . Muan xu nyeseiraꞌa xaꞌajuꞌun inyeetzi i nyaj nyajta tyaataꞌa jetze aꞌiraanye nyatɨꞌɨj an antiyeijxa ɨrɨɨtaꞌan aɨjna tɨ nain cɨn antyujmuaꞌaree u tajapua , sajta nyeseiraꞌa xaꞌajuꞌun nyatɨꞌɨjtahuaꞌa ye vaꞌacáanyen ɨ aiitɨri jetze .
40026065	Ajta aɨn tɨ nain cɨn antyujmuaꞌaree ɨ teyujtaꞌa , aɨ pu raꞌantisujtzaꞌan ɨ rusiicuꞌu mej mi raamuaꞌaree tɨ aɨn huatanyuꞌucacaꞌa . Ayan tɨcɨn : — Aꞌij pu puaꞌa tiꞌixa ɨ Dioj jemi . Capu cheꞌe ruxeꞌeveꞌe mej mi seica tyaꞌantzaahuateꞌen jemin . ¿ Ni cai ayan tiꞌayajna ? Casiꞌi , xuꞌuri raanamuajriꞌi tɨ ayan aꞌij puaꞌa tiꞌixa ɨ Dioj jemi .
40026066	¿ Aꞌini tyajamuaꞌamitejteꞌe muejmi ? Majta maɨn ɨ seica , meyan tɨcɨn : — Ayaa pu tiraavijteꞌe tɨ huamɨꞌɨni aɨjna cɨmeꞌe .
40026067	Aj mu mi raꞌarátziꞌitzicaꞌimuaꞌaxɨ neerimaꞌaraꞌan jetze , majta raꞌityaavajxɨ ɨ rumuajcaꞌa cɨmeꞌe . Seica mu majta ruꞌityaváꞌaraꞌa .
40026068	Majta meyan tiraataꞌixaa tɨcɨn : — Taataꞌixaateꞌe muaa mɨ paj nuꞌu iꞌi Cɨriistuꞌu , ¿ aꞌataani muiꞌityejvee ?
40026069	Meenti aɨn ɨ Pedro , au pu anuꞌuhuátacatii eꞌitaꞌa tɨ aꞌaráyaujtaꞌa ɨ chiꞌita . Ajta saɨj utyajrupi , ɨ tɨ ravaɨreꞌe aɨjna ɨ teyujtaꞌa tɨ antyujmuaꞌaree . Jɨitaꞌa aɨjna . Aj pu i a eꞌireꞌenye jemin . Ayaa pu tiraataihuaꞌuriꞌi tɨcɨn : — Muaa paj pajta áꞌuchaꞌacanyaꞌa paɨjna jamuan , tɨ Galileeya eꞌemaꞌacan .
40026070	Ajta aɨn Pedro , saɨque pu tiraataꞌixaa mej seiraca ɨ seica , ayan tɨcɨn : — Canu ramuaꞌaree aꞌij pej yeꞌi tiꞌixa .
40026071	Aj pu i ajchá . Puꞌuri huiiramáꞌaca taꞌapueerta . Aa pu aꞌutyeechaxɨ . Ajtahuaꞌa seij raaseij jɨitaꞌa . Aj pu i ayan tihuaꞌutaꞌixaa ɨ tyaɨte ɨ maj aun aꞌureꞌetyaꞌacaa tɨcɨn : — Amɨjna mɨ tevi , aɨ pu xaa áꞌuchaꞌacanyaꞌa jamuan aɨjna ɨ Jesús , Nazaret tɨ eꞌemaꞌacan .
40026072	Ajtahuaꞌa pu saɨque tyuꞌutaxajtacaꞌa aɨjna ɨ Pedro . Nyuucajtzeꞌen pu cɨn ayan tihuaꞌutaꞌixaa tɨcɨn : — Canu ramuaꞌate nyaɨjna ɨ tevi .
40026073	Aꞌatzu aꞌatyeeviꞌica , majta maɨn ɨ mej eꞌereꞌetyaꞌacaa , aɨ mu a eꞌireꞌenye vejliꞌi jemin . Ayaa mu tiraataꞌixaa tɨcɨn : — Muaa paj xaa huaꞌa jetze ajtyamaꞌacan . Tuꞌuri ramuaꞌaree tyaɨjna cɨmeꞌe aꞌij pej yeꞌi tyaꞌanrúꞌu .
40026074	Ajta eꞌeyan Pedro ayan autyejche tɨ ayan rájhuavii ɨ Dioj tɨ nuꞌu Dioj ayan pueijtzi raataꞌan tɨ puaꞌa cai ayan tiꞌayajna . Aj pu i ayan tihuaꞌutaꞌixaa nyuucajtzeꞌen ɨ Dioj tɨcɨn : — Canu ramuaꞌate nyamɨjna mɨ tevi . Cɨmeꞌen puꞌu ayan tyuꞌutaxajtacaꞌa , aj pu i huajijhuacaꞌa aɨjna ɨ tyacuaaraꞌi .
40026075	Tɨꞌɨqui Pedro ayan raꞌutamuaꞌareeriꞌi aꞌij tɨ Jesús anacai tiraataꞌixaa tɨ cɨmeꞌen yee : “ Tɨꞌɨj nuꞌu cai xɨ huajijhuaꞌa ɨ tyacuaaraꞌi , ayaa paj nuꞌu hueica peyan tyuꞌutyaahueꞌita yee capej nyamuaꞌate . ” Aj puꞌi huirájraa . Eecan pu aꞌij puaꞌa raataꞌa . Tyujyéinyajraa huapɨꞌɨ .
40027001	Yaa ruijmuaꞌa yee , áꞌaraꞌapuaꞌa , aɨme ɨ mej tiꞌijta teyujtaꞌa , majta huaꞌa vaujsi ɨ tyaɨte , aɨ mu raaxaꞌapɨꞌɨntare rujɨɨmuaꞌa aꞌij mej yeꞌi huarɨni mej mi raajeꞌica ɨ Jesús .
40027002	Maraꞌanajɨꞌɨqueꞌe ɨ muajcaꞌaraꞌaraꞌan jetze , matɨꞌɨj mi yaꞌuviꞌitɨ . Aj mu mi raatatui aɨjna ɨ tajtuhuan , tɨ ayan antyahuaa tɨcɨn Pilaatu .
40027003	Ajta aɨjna ɨ Judás , tɨꞌɨj raamuaꞌareeriꞌi tɨcɨn pueijtzi mu raataꞌasin ɨ Jesús , eecan pu aꞌij puaꞌa raataꞌa . Ajta , yáuutuaa huaꞌa jemi aɨjna ɨ tumin tɨ seite japuan tamuaamuataꞌa araꞌase . Ayaa pu tihuaꞌutaꞌixaa aɨme ɨ mej tiꞌijta , ajta aɨme ɨ huaꞌa vaujsi tɨcɨn :
40027004	— Nyaa nu autyajturaa ɨ Dioj jemi aꞌini nyajámuaatátui aꞌatɨ tɨ cai tiꞌitɨj cɨn ataꞌɨtzaꞌara sej si raajeꞌica . Majta meyan tiraataꞌixaa tɨcɨn : — Capu aꞌatzu ta jetze ruxeꞌeveꞌe ityejmi . Muaa paj puéenyaꞌa .
40027005	Aj pu i Judás a yaꞌajhuáꞌaxɨ ɨ tumin a chuaataꞌa aujna teyujtaꞌa . Tɨꞌɨqui áꞌuraa . Tɨꞌɨj i maꞌa aꞌahuaꞌa aꞌacáujcueꞌimiꞌin .
40027006	Majta maɨn ɨ mej tiꞌijta teyujtaꞌa , aɨ mu raaraꞌajeꞌipɨ maɨjna ɨ tumin . Majta meyan tyuꞌutaxajtacaꞌa tɨcɨn : — Capu aꞌij tyuꞌutaꞌaca tyej yáuutuaani aɨjna ɨ tumin aꞌu tɨ aꞌusaɨreꞌe ɨ tumin teyujtaꞌa tɨ maꞌacan , aꞌini ai pu aɨn pueen ɨ tyaj cɨn tyuꞌunajchitacaꞌa tyej ti yaꞌuraini ɨ xuureꞌe .
40027007	Matɨꞌɨj mi meyan raaxaꞌapɨꞌɨntare aꞌij mej yeꞌi huarɨni maɨjna cɨmeꞌe ɨ tumin . Ayaa mu maɨjna cɨn chuej huananai mej meyan ratamuaꞌamua tɨcɨn Chuej tɨ japuan tiꞌimɨjhuaca aɨjna tɨ xaꞌari tíꞌitaꞌahuaca . Ayaa mu raxeꞌevaꞌacaa mej mi maun huaꞌavaꞌanaamɨn aɨme ɨ mej seij chuejraꞌa japua eꞌemaꞌacan .
40027008	Ayaa mu majta ratamuaꞌamua tɨj naꞌa ajnaꞌɨmɨ tɨ yu eꞌireꞌenye tɨcɨn Chuej maj japuan raꞌuráꞌaxɨre ɨ xuureꞌe .
40027009	Ajnaꞌɨmɨ pu arauraste aꞌij tɨ ajmiꞌi tiraataxajtacaꞌa aɨjna ɨ Jeremías tyaacan tɨ Dioj jetze maꞌacan tiꞌixaxaꞌataꞌa tɨcɨn : “ Aɨme ɨ maj Israel jetze ajtyamaꞌacan , ayaa mu raaxaꞌapɨꞌɨntare mej tiraanajchiteꞌen aꞌachu cumu seite japuan tamuaamuataꞌa tumin tɨ iꞌi plaata tɨ ij aɨn huaꞌutatuireꞌen aɨjna ɨ aꞌatɨ . Majta eꞌeyan raaraꞌajeꞌipɨ maɨjna ɨ tumin .
40027010	Ayaa mu majta huarɨj tɨj tinaataij ɨ tavastaraꞌa . Chuej mu huananai aꞌu tɨ tiꞌimɨjhuacaraꞌa aɨjna tɨ xaꞌari tíꞌitaꞌahuaca . ”
40027011	Ajta aɨn ɨ Jesús , au pu aꞌutyavaacaꞌa jemin aɨjna ɨ tajtuhuan . Aj pu i aɨn tajtuhuan ayan tiraataihuaꞌuriꞌi tɨcɨn : — ¿ Ni muaa pa paɨn pueen ɨ paj huaꞌarey aɨme ɨ mej Israel jetze ajtyamaꞌacan ? Ayaa pu tyuꞌutanyúu aɨjna ɨ Jesús : — Aa niꞌijta nyaꞌu , aꞌij pej yeꞌi tiꞌixa muaa .
40027012	Ma ajta aɨn Jesús , matɨꞌɨj jetzen tyaꞌujpuáꞌajte aɨme ɨ mej tiꞌijta teyujtaꞌa , majta huaꞌavaujsi , capu tiꞌitɨj xajtacaꞌa .
40027013	Aj pu i Pilaatu ayan tiraataihuaꞌuriꞌi tɨcɨn : — ¿ Ni pacai peyan huaꞌunamuajriꞌi ɨ mej eihua mueetzi jetze tyaꞌujpuáꞌajte ?
40027014	Ajta aɨn Jesús , capu tiꞌitɨj xajtacaꞌa . Capu ajta saɨque tyuꞌutaxajtacaꞌa , ni seij cɨmeꞌe ɨ maj cɨn jetzen tyaꞌujpuáꞌajte . Aɨj pu cɨn , eecan pu aꞌij yáꞌuseijracaa aɨjna ɨ tajtuhuan .
40027015	Ajta ajna matɨꞌɨj tíꞌiyestyajcaa ɨ tyaɨte , ayaa pu tíꞌijrɨꞌɨrajcaa aɨjna ɨ tajtuhuan tɨ ayan saɨj huatatuaani tɨ eꞌityanamiꞌi , aꞌatɨ tɨ naꞌa maj raatahuavii .
40027016	Meenti saɨj eꞌityanamiꞌihuacaꞌa tɨ ayan antyahuaa tɨcɨn Barrabás . Naimiꞌi mu ramuaꞌatyajcaa maɨjna ɨ Barrabás , tɨ aꞌij puaꞌa tiꞌityevistacaꞌa .
40027017	Matɨꞌɨj ajtyáxɨɨracaꞌa eihua ɨ tyaɨte , Pilaatu pu ayan tihuaꞌutaihuaꞌuriꞌi tɨcɨn : — ¿ Aꞌini setiꞌijxeꞌeveꞌe muan ? ¿ Ni qui nyaraatatuaani nyaɨjna ɨ Barrabás , naꞌari nyamɨjna mɨ Jesús , ɨ tɨ jee iꞌi Cɨriistuꞌu ?
40027018	Ayaa pu tihuaꞌutaihuaꞌuriꞌi aꞌini ayaa pu raamuaꞌareeriꞌi tɨcɨn maraꞌanchueeraꞌacaꞌa ɨ Jesús . Aɨj mu cɨn raatatuiiriꞌi ɨ tajtuhuan .
40027019	Aucheꞌe pu anticaica ɨ ɨpuari japua aɨjna ɨ Pilaatu tɨꞌɨj ɨraꞌaraꞌan ayan tiraataitiꞌiriꞌi tɨcɨn : “ Aꞌij nu puaꞌa tyuꞌumaaracaꞌa nyaɨjna cɨmeꞌe ɨ tevi tɨ cai aꞌanaj tiꞌitɨj cɨn autyajturaa . Eihua nu rajpueijtzicaꞌa ijii nyaɨjna cɨmeꞌe . Capaj tiꞌitɨj cɨn jetzen tíꞌipuaꞌajtyaꞌa . ”
40027020	Majta maɨn ɨ maj tiꞌijta u teyujtaꞌa , majta aɨme ɨ huaꞌavaujsi , aɨ mu caꞌanijraꞌa huaꞌutaꞌa ɨ tyaɨte mej mi meyan rájhuavii ɨ tajtuhuan tu ij aɨn huatatuaani aɨjna ɨ Barrabás . Ayaa mu majta tirajhuaviiriꞌi tɨ ij aɨn tyuꞌutaꞌan mej mi raajeꞌica maɨjna ɨ Jesús .
40027021	Ajtahuaꞌa pu ayan tihuaꞌutaihuaꞌuriꞌi tɨcɨn : — ¿ Aꞌini setiꞌijxeꞌeveꞌe muan ? ¿ Aꞌatajni naatatuaani aɨme ɨ maj huaꞌapua ? Ayaa mu tyuꞌutanyúu tɨcɨn : — Barrabás .
40027022	Aj pu i Pilaatu ayan tihuaꞌutaihuaꞌuriꞌi tɨcɨn : — ¿ Ari mɨꞌɨ , ɨ Jesús ? ¿ Aꞌini tiꞌitɨj cɨn nyaráaruuren ? Naimiꞌi mu meyan tyuꞌutanyúu tɨcɨn : — Pataꞌaj ráꞌutatan curuu jetze .
40027023	Pilaatu pu ajtahuaꞌa ayan tihuaꞌutaihuaꞌuriꞌi tɨcɨn : — ¿ Aꞌini een cɨmeꞌe ? ¿ Tiꞌitajni cɨn autyajturaa tyej ti teyan raaruuren ? Aj mu mi eitzeꞌe caꞌanin cɨn huajijhuacaꞌa tɨcɨn : — Pataꞌaj ráꞌutatan curuu jetze .
40027024	Pilaatu pu rúꞌumuaꞌareeracaa tɨ cai aꞌij tiꞌirɨꞌɨri huaꞌa jemi , silu muꞌuri tɨn autyahuijsimaꞌa mej tyúꞌujnyaꞌusiteꞌesin chaꞌa manaꞌa . Aɨj pu cɨn anaujmueijte jaj cɨmeꞌe mejseiiraca ɨ tyaɨte . Ayaa pu tihuaꞌutaꞌixaa tɨcɨn : — Canu nyaɨn pueen ɨ tɨ raajeꞌicatan amɨjna mɨ tyaataꞌa , silu muan xuꞌu pueen .
40027025	Naimiꞌi mu meyan tyuꞌutanyúu tɨcɨn : — Cheꞌe ayan eenyeꞌen tɨ titáacɨꞌɨti itejmi , ajta tɨ tihuaꞌucɨꞌɨti ɨ tayaujmuaꞌa aɨjna cɨmeꞌe ɨ tyaj raajeꞌica .
40027026	Aj pu i Pilaatu raatátuaa aɨjna ɨ Barrabás huaꞌa jemi . Ajta raataijtacaꞌa maj raꞌityavajxɨꞌɨn maɨjna ɨ Jesús . Aj pu i huaꞌutatui mej mi ráꞌutatan .
40027027	Aj mu mi maɨn xantaaruꞌu yaꞌujáj ajna tɨ tajtuhuan eꞌirajca . Majta huaꞌutajee naijmiꞌica ɨ ruxaꞌa xantaaruꞌu mej mi tyujsaɨreꞌen jemin ɨ Jesús .
40027028	Matɨꞌɨj mi tiracáꞌariꞌiriꞌi nain ɨ tɨ tíꞌityechajca . Majta siicuꞌuri mu ruꞌucaachejte tɨ paꞌu , xuꞌumuaviꞌican cɨmeꞌe .
40027029	Majta curun mu raatyataave tɨ tzicareꞌe cɨmeꞌe cɨstíjhuacaꞌa . Aɨj mu raꞌavaꞌarujtiꞌiriꞌi . Majta , itzɨj mu ruꞌityéechuite ɨrɨɨtaꞌan . Aj mu mi titunutaxɨ jemin . Ayaa mu tiráꞌuxaahuariꞌiriꞌi tɨcɨn : — ¿ Aꞌini panaꞌa , muaa paj tihueꞌijteꞌe aɨme ɨ maj Israel jetze ajtyamaꞌacan ?
40027030	Majta raꞌatyétziꞌitzicaꞌimuaꞌaxɨ , majta rajvíꞌi maɨjna ɨ itzɨj . Muiꞌi mu raꞌavaꞌavajxɨ an múutzeꞌen maɨjna cɨmeꞌe .
40027031	Matɨꞌɨj ráꞌuxáahuariꞌira , aj mu mi rúꞌijchuiiriꞌi maɨjna ɨ siicuꞌuri tɨ paꞌu , xuꞌumuaviꞌican cɨmeꞌe . Majta ruꞌucaachejte ɨ siicuꞌuraꞌaraꞌan . Matɨꞌɨj mi yaꞌujáj mej mi ráꞌutatan ɨ curuu jetze .
40027032	Matɨꞌɨj aujuꞌuncaa , saɨj mu antinájchacaꞌa tɨ seij chuejraꞌa japua eꞌemaꞌacan tɨ ayan tyajaꞌarajtyahuaa tɨcɨn Cirene . Ajta aɨn ɨ tyaataꞌa , ayaa pu antyahuaa tɨcɨn Simón . Aj mu mi raataijtacaꞌa tɨ aɨn raꞌanchueni cúrujraꞌan ɨ Jesús .
40027033	Matɨꞌɨj mi maun aꞌaráꞌa aꞌu tɨ ayan tyajaꞌarajtyahuaa huaꞌanyuuca cɨmeꞌe tɨcɨn Gólgota . Gólgota , ayaa pu huataujmuaꞌa tɨcɨn Mɨꞌɨchi Muꞌujremi .
40027034	Au mu raataꞌa tiꞌitɨ tɨ raayeꞌen , viinu tɨ antzina tɨ ranaxca . Tɨꞌɨj raꞌajtamuaꞌa , capu ráꞌimɨꞌɨ aꞌaraa .
40027035	Matɨꞌɨj mi ráꞌutatai ɨ curuu jetze . Majta , huahuajcacaꞌa maj tiꞌihuaujmueꞌitɨn tetej cɨmeꞌe mej mi raamuaꞌaree tiꞌitɨ tɨ aꞌij racɨꞌɨti seij ajta seij ɨ cɨɨxuraꞌaraꞌan ɨ Jesús . Ayaa mu tityaaráꞌujpijte .
40027036	Majta aꞌujráꞌasacaꞌa mej mi ráachaɨn .
40027037	Majta taabla cɨleenyeꞌen áutatai aꞌutɨ áꞌujmuꞌu ɨ Jesús . Ayaa mu anacai raꞌuyuꞌuxacaꞌa ɨ taabla jetze aijna ɨ maj cɨn jetzen tyaꞌujpuáꞌajte tɨcɨn : “ Ai pu aɨn pueen i Jesús , ɨ tɨ huaꞌarey aɨme ɨ maj Israel jetze ajtyamaꞌacan . ”
40027038	Majta jamuan huaꞌutatai huaꞌapuaca ɨ nahuaꞌari . Seij mu áutatai ɨrɨɨtaꞌan ɨ Jesús , majta ɨ saɨj , autataꞌan .
40027039	Majta maɨn ɨ maj aꞌureꞌeninyéicaꞌa , matɨꞌɨj raaseij , aɨ mu aicamuꞌuvajra maj cai ráꞌacuꞌuvajcaꞌa . Aꞌij mu puaꞌa tíꞌijjeevacaꞌa .
40027040	Meyan tɨcɨn : — Muaa , mɨ paj nuꞌu raatyáuuna ɨ teyuu , pajta nuꞌu hueica xɨcaj cɨn pajtahuaꞌa raꞌajtaahua , aisɨ nyaꞌu , pataꞌaj asaɨj ajapua huanyuuni . Tɨ puaꞌa muaa paɨn pueen ɨ yaujraꞌan ɨ Dioj , acajraꞌa hui amɨjna jetze mɨ curuu .
40027041	Ayaa mu cheꞌeta manaꞌa tiráꞌuxaahuariꞌiriꞌi aɨme ɨ maj tiꞌijta teyujtaꞌa , majta aɨme ɨ maj tyuꞌujmuaꞌate ɨ nyuucari cɨmeꞌe tɨ tiꞌijta , majta huaꞌavaujsi .
40027042	Ayaa mu tyuꞌutaxajtacaꞌa tɨcɨn : — Amɨ pu ari huaꞌajapua huanyu ɨ seica . Ma ajta amɨn , capu raayɨꞌɨtɨ tɨ rujapua huanyuuni . Amɨɨ pu nuꞌu tarey itejmi i tyaj Israel jetze ajtyamaꞌacan ; cheꞌe amɨn acajraꞌani mɨ curuu jetze . Aj tu xaa raꞌantzaahuateꞌesin .
40027043	Aɨ pu hui nuꞌu raꞌatzaahuateꞌe ɨ Dioj . Cheꞌe Dioj japuan huanyuuni ijii tɨ puaꞌa ayan raxeꞌeveꞌe aꞌini ayaa pu amɨn tyuꞌutaxajtacaꞌa tɨ cɨmeꞌen yee : “ Nyaa nu nyaɨn pueen ɨ yaujraꞌan ɨ Dioj . ”
40027044	Majta maɨn ɨ maj jamuan huajuꞌuncaa , aɨ mu meyan cheꞌeta raꞌuxaahuariꞌiriꞌi .
40027045	Tɨꞌɨj ajna tyajaꞌureꞌenye aꞌatzaj tacuarixpua , aj puꞌi huatyatɨcaꞌaracaꞌa nainjapua ɨ chuej .
40027046	Tɨꞌɨj tyajaꞌureꞌenye ajna eꞌitaꞌa tacuarixpua , aj pu i Jesús caꞌanin cɨn huajijhuacaꞌa ɨ runyuuca cɨmeꞌe tɨcɨn : — Eloi , eloi , ¿ lama sabactani ? Eijna i nyuucari , ayaa pu huataujmuaꞌa tɨcɨn : “ Mɨ pej niꞌi Dioj , mɨ pej niꞌi Dioj , ¿ aꞌini een cɨn pi nyajáuujɨsin ? ”
40027047	Seica maj maun huatyauucaꞌa maraanamuajriꞌi . Ayaa mu tyuꞌutaxajtacaꞌa tɨcɨn : — Aɨ pu hui huatajee aɨjna ɨ Elías tɨ ajmiꞌi Dioj jetze maꞌacan tiꞌixaxaꞌataꞌa .
40027048	Cɨmeꞌen muꞌu meyan tyuꞌutaxajtacaꞌa , aj pu i saɨj aꞌutáichajraa . Tiꞌitɨj pu u aꞌuvaꞌatɨɨ tɨ urajtaꞌati . Ajta raatyaruꞌunye nahuaj cɨmeꞌe taꞌantzijviꞌi . Raꞌantijɨꞌɨqueꞌen cɨye jetze , aj pu i raꞌajchui tɨ ij Jesús huayeꞌen aɨjna jetze .
40027049	Majta seica , ayaa mu tiraataꞌixaa tɨcɨn : — Cheꞌe ayan eenyeꞌen . Aisɨ tɨ puaꞌa ya tanyen aɨjna ɨ Elías tɨ ij aɨn raꞌacajtuani .
40027050	Ajta aɨjna ɨ Jesús , ajtahuaꞌa pu caꞌanin cɨn huajijhuacaꞌa . Aj pu i huamɨꞌɨ .
40027051	Ajta aɨjna ɨ cɨɨxuri tɨ itzijhua , aun tɨ huatávivɨ́jmaꞌaca teyujtaꞌa , cɨmeꞌen puꞌu huamɨꞌɨ aɨjna ɨ Jesús , aj pu i eꞌitaꞌa acásujtzaꞌan . Ajta huataujcaꞌatzɨjxɨ ɨ chuej , ajta eꞌitaꞌa aꞌutatapuaj ɨ tetej .
40027052	Ajta tyaꞌantacuunirixɨ aꞌu maj aꞌavaꞌanamiꞌihuajmaꞌacaa ɨ maj huacuii . Dioj pu ajtahuaꞌa huaꞌutatɨste ɨ huaꞌaxaijnyuꞌuca muiꞌicaca ɨ maj huacuii , aɨme ɨ mej mejmiꞌi raꞌaraꞌastijre . Majtahuaꞌa mu iꞌiruuri muaꞌaraa .
40027053	Majta aiitacɨj aꞌu maj aꞌavaꞌanamiꞌihuajmaꞌacaa . Majta maɨn , tɨꞌɨj huatarú aɨjna ɨ Jesús , aɨ mu aꞌutyajrupi u chajtaꞌa . Au mu aꞌutaseijre jemin ɨ tyaɨte ɨ maj muiꞌi .
40027054	Ajta aɨjna ɨ huaꞌacapitan ɨ xantaaruꞌu ɨ maj anxɨte aráꞌaxcaa , majta ɨ maj jamuan tíꞌichaɨcaꞌa , nain mu tyuꞌuseij aꞌij tɨ tyuꞌurɨj , ajta tɨ huataujcaꞌatzɨjxɨ ɨ chuej . Eecan mu tyuꞌutatzɨn . Majta meyan tyuꞌutaxajtacaꞌa tɨcɨn : — Tarɨꞌɨ pu aɨn puéenyaꞌa yaujraꞌan ɨ Dioj .
40027055	Majta seica , a muꞌu ɨmɨ aꞌutyáuu metiꞌiseijracaꞌa ɨ ma juuca . Miꞌi muiꞌi . Aɨ mu áꞌujhuaꞌanyaꞌa maɨjna ɨ Jesús jamuan tɨj naꞌa tɨ u aꞌarajraa u Galileeya , majta ɨ maj ravaɨraꞌacaa tɨj naꞌa tɨ ayan ruxeꞌeveꞌe .
40027056	Ai mu aɨn pueen : aɨjna ɨ Mariiya , Magdala tɨ eꞌemaꞌacan , ajta seij tɨ ayan cheꞌeta antyahuaa tɨcɨn Mariiya . Huaꞌanaana pu pueen aɨjna ɨ Jacobo , ajta aɨjna ɨ José . Saɨj pu ajta huaꞌajamuan aꞌutyavaacaꞌa , aɨjna tɨ huaꞌanaana aɨme yaujmuaꞌameꞌen aɨjna ɨ Zebedeeyu .
40027057	Tɨꞌɨj ari huachúmuaꞌancaa , saɨj pu a eꞌireꞌenye tɨ Arimatea eꞌemaꞌacan . Chijtyaaniꞌi pu pɨrɨcɨ aɨjna . Ayaa pu antyahuaa tɨcɨn José . Aɨ pu ajta raꞌatzaahuatyaꞌacaa aɨjna ɨ Jesús .
40027058	Aɨ pu a eꞌireꞌenye jemin aɨjna ɨ Pilaatu . Ajta rájhuaviiriꞌi tɨ aɨn raatatuiireꞌen tevijraꞌan ɨ Jesús tyaacan . Ajta aɨn Pilaatu tyuꞌutaijtacaꞌa maj nuꞌu meyan raatatuireꞌen .
40027059	Ajta José , tɨꞌɨqui raꞌacajtɨɨ ɨ tevijraꞌan . Ajta raꞌiráꞌijcatacaꞌa saavana cɨmeꞌe tɨ jajcua .
40027060	Aɨ pu auchan ruꞌureꞌijche u teteꞌe ɨ tetej tzajtaꞌa para rusaɨj mej mi maun raꞌavaꞌanan tɨꞌɨj huamɨꞌɨni . Ma ajta au pu raꞌatyeetye tevijraꞌan ɨ Jesús tyaacan . Ayaa pu aɨjna cɨn huarɨj , aj pu i ruꞌujná tetej cɨmeꞌe tɨ sicɨɨraraꞌa . Ajta áꞌuraa .
40027061	Ajta aɨjna ɨ Mariiya , Magdala tɨ eꞌemaꞌacan , ajta ɨ saɨj , ɨ Mariiya , au mu aꞌujtyáꞌacaꞌa ajna vejliꞌi taꞌiraninyei aꞌu maj yeꞌetyeetye .
40027062	Yaa ruijmuaꞌa yee , matɨj meri rɨꞌɨ huaujruu mej mi huaujsaꞌupeꞌen , aɨme ɨ mej tiꞌijta teyujtaꞌa , majta maɨn ɨ fariseeyu , aɨ mu a eꞌireꞌenye jemin aɨjna ɨ Pilaatu .
40027063	Ayaa mu tiraataꞌixaa tɨcɨn : — Tavastaraꞌa , ayaa tu raꞌutamuaꞌareeriꞌi tɨ ayan tyuꞌutaxajtacaꞌa aɨjna ɨ tɨ tiꞌihueꞌitacaraꞌa . Tɨꞌɨj auj ruuricaa , ayaa pu tyuꞌutaxajtacaꞌa tɨcɨn : “ Hueica xɨcaj nu jetze huatarujsin . ”
40027064	Aɨj pu cɨn , ayaa tu raxeꞌeveꞌe pej raataijta mej mi tyuꞌuchaɨn aꞌu tɨ aꞌavaꞌanamiꞌi asta cai mu aꞌumeꞌen hueica xɨcaj . Naꞌari cai , íꞌirɨni mej meyan eꞌireꞌenyén , maraanahuaꞌan ɨ tevijraꞌan aɨme ɨ maj Jesús jamuan áꞌujhuaꞌanyaꞌa . Aj mu xaa meyan hueꞌitzi cɨn tihuaꞌutaꞌixaateꞌesin ɨ tyaɨte tɨ cɨn puꞌuri huatarú . Ajta eitzeꞌe pu aꞌij puaꞌa teꞌeme cai tɨꞌɨj anacai ayan tyuꞌuhueꞌitacaꞌa aɨjna cɨmeꞌe tɨ ayan nuꞌu yaujraꞌan pueen ɨ Dioj .
40027065	Aj pu i ayan tihuaꞌutaꞌixaa aɨjna ɨ Pilaatu tɨcɨn : — Ayaa pu teꞌeme . Metiꞌicháɨj mu muaꞌajuꞌun . Sericu muan , sajta rujáxuꞌumuaꞌan xarij cɨmeꞌe , ajta úmiꞌinari cɨmeꞌe , aꞌij sej tiraayɨꞌɨtɨ tɨ ij cai aꞌatɨ ramuaraꞌa ɨ tevijraꞌan .
40027066	Matɨꞌɨj mi aꞌucɨj . Majta rɨꞌɨ raaruu xarij cɨmeꞌe , majta úmiꞌinari cɨmeꞌe tɨ ij cai aꞌatɨ raꞌantacuuna . Majta u huaꞌutyahuii aɨme ɨ mej tíꞌichaꞌɨ .
40028001	Tɨꞌɨj mu áꞌumej aɨjna ɨ xɨcaj mej jetzen rusaꞌupi , tapuaꞌarijmaꞌaca , aɨjna ɨ Mariiya , Magdala tɨ eꞌemaꞌacan , ajta ɨ saɨj tɨ ajta Mariiya , u mu áꞌujuꞌun mej mi yaꞌutyeeseij aꞌu maj yaꞌavaꞌana .
40028002	Caꞌanin pu cɨn huataujcaꞌatzɨjxɨ ɨ chuej aꞌini saɨj tɨ tiꞌivaɨreꞌe u tajapua , aɨ pu eꞌivacaanye u uteꞌe . Aa pu eꞌireꞌenyaa aꞌu maj raꞌavaꞌana . Yaꞌusíjcɨripuajraa aɨjna ɨ tetej tɨ cɨn ujnámiꞌihuacaꞌa tɨ únúꞌujcun . Ajta japuan antiyeijxɨ .
40028003	Eecan pu tyátaavaꞌa cueiinaviꞌi cɨmeꞌe i tɨ cɨn tiꞌityeechan tyamuaꞌa naa aɨjna ɨ aꞌatɨ .
40028004	Majta maɨn ɨ mej tíꞌichaɨcaꞌa , ayaa mu huapɨꞌɨ ruvivájcaa , majta aꞌitavátzɨ maɨjna cɨmeꞌe mej huapɨꞌɨ tyuꞌutatzɨn . Cu xuee maj cuj huacuiꞌini .
40028005	Ajta aɨn tɨ tiꞌivaɨreꞌe u tajapua , ayaa pu tihuaꞌutaꞌixaa aɨme ɨ juuca tɨcɨn : — Caxu tiꞌitzɨɨnyaꞌa , aꞌini nyajmuaꞌaree sej u yaꞌavaꞌahuau saɨjna ɨ Jesús ɨ maj ráꞌutatai .
40028006	Capu hui ya aꞌahuaꞌa aꞌini puꞌuri ayan huatarú tɨj ajmiꞌi tyuꞌutaxajtacaꞌa . Casiꞌi , mu saꞌujuꞌun sataꞌaj yaꞌuseij aꞌu maj raꞌatyeetye .
40028007	Sajta , sataꞌaj áꞌucɨɨnye iyeꞌitzi cɨmeꞌe sej si huajaꞌutaꞌixaateꞌen aɨme ɨ maj jamuan áꞌujhuaꞌanyaꞌa tɨ cɨmeꞌen yee : “ Aɨ pu ari huatarú , ajta anacai pu nuꞌu aꞌumaꞌa aꞌame aujna Galileeya tɨ ij aɨn huajaꞌuchuꞌeveꞌen aujna . Au xu nuꞌu yéꞌeseijran . ” Nuꞌuri amuaatáꞌixaa .
40028008	Majta maɨn ɨ juuca , caꞌanacan mu aꞌucɨj . Maucheꞌe mu tiꞌitzɨɨnyaꞌacaa . Ma majta , muaataujtyamuaꞌave eihua . Au mu aꞌuruáachajraa mej mi tihuaꞌutaꞌixaateꞌen aɨme ɨ maj Jesús jamuan áꞌujhuaꞌanyaꞌa .
40028009	Ajta , iyeꞌitzi cɨn , Jesús huajaꞌutyau . Ayaa pu tihuaꞌutataujte tɨcɨn : — ¿ Aꞌini sanaꞌa ? Majta maɨn , a mu a eꞌireꞌenye jemin . Majta raꞌaveꞌeviꞌiraxɨ ɨɨcajraꞌan jetze . Majta rɨꞌɨ tiraataꞌa .
40028010	Aj pu i Jesús ayan tihuaꞌutaꞌixaa tɨcɨn : — Caxu tiꞌitzɨɨnyaꞌa . Sericu muan sataꞌaj tihuaꞌutaꞌixaateꞌen ɨ nyeꞌihuaamuaꞌa maj áꞌucɨɨnye maujna Galileeya . Au mu hui nyejeꞌeseijran .
40028011	Maucheꞌe mu huajuꞌuncaa aɨme ɨ juuca , seica mu aun áꞌujuꞌun u chajtaꞌa . Ai mu aɨn pueen seica ɨ mej tíꞌichaɨcaꞌa . Majta meyan tihuaꞌutaꞌixaa aɨme ɨ mej tiꞌijta teyujtaꞌa nain aꞌij tɨ tiꞌitɨ huarɨj .
40028012	Majta maɨn ɨ mej tiꞌijta teyujtaꞌa , aɨ mu tyujsaɨj huaꞌajamuan ɨ vaujsi mej mi raaxaꞌapɨꞌɨntareꞌen aꞌij mej yeꞌi huarɨni . Aj mu mi tumin huaꞌutaꞌa ɨ xantaaruꞌu , eihua .
40028013	Ayaa mu tihuaꞌutaꞌixaa tɨcɨn : — Ayaa xu huarɨni muan . Sataꞌaj seyan tihuaꞌutaꞌixaateꞌen yee : “ Seica mu aꞌuvaꞌajuꞌun tɨcaꞌɨmɨ aɨme ɨ maj Jesús jamuan áꞌujhuaꞌanyaꞌa tyatɨꞌɨj cuꞌutzucaꞌa ityan . Aɨ mu yáꞌutɨɨ ɨ tevijraꞌan aviitzi cɨmeꞌe . ”
40028014	Ajta tɨ puaꞌa raamuaꞌaree ɨ tajtuhuan aꞌij tɨ tiꞌitɨ huarɨj , tyan tu teyan tiraataꞌixaateꞌesin tɨ ij cai tiꞌitɨ cɨn aꞌij amuaaruuren muejmi .
40028015	Majta tumin mu aꞌutɨɨ aɨme ɨ xantaaruꞌu . Majta meyan cheꞌeta manaꞌa huarɨj matɨj maɨn seica huaꞌutaityacaꞌa . Tɨj naꞌa tɨ yu eꞌireꞌenye , ayaa mu tiꞌixaxaꞌa nainjapua aɨme ɨ maj Israel jetze ajtyamaꞌacan tɨ ayan tiꞌayajna .
40028016	Majta maɨn ɨ maj tamuaamuataꞌa japuan seij muaꞌaraꞌaxcaa , au mu áꞌujuꞌun aujna Galileeya . Au mu aꞌaráꞌa jɨri jetze tɨj anacai tihuaꞌutaꞌixaa aɨjna ɨ Jesús maj nuꞌu maun aꞌatanyén .
40028017	Matɨꞌɨj raaseij , aj mu mi rɨꞌɨ tiraataꞌa . Ma majta maɨn , camu rɨꞌɨ raꞌatzaahuatyaꞌacaa tɨ ayan aɨn puéenyaꞌa .
40028018	Aj pu i Jesús eꞌireꞌenye vejliꞌi huaꞌajemi . Ayaa pu tihuaꞌutaꞌixaa tɨcɨn : — Puꞌuri naataꞌa nyej neyan nain cɨn antinmuaꞌaree tɨj naꞌa tɨ aun eꞌeseijreꞌe u tajapua , ajta tɨj naꞌa tɨ iiyan seijreꞌe chaanaca japua .
40028019	Aɨj xu cɨn aꞌucɨ́jxɨꞌɨn nainjapua seij chuejraꞌa japua sej si huaꞌutyamueꞌitɨn ɨ tyaɨte mej mi naꞌaraꞌastijreꞌen . Sajta huaꞌumuaɨꞌɨhuan nyuucajtzeꞌen ɨ tɨ niꞌiyaꞌupua , sajta nyuucajtzeꞌen ɨ nyej iꞌi yaujraꞌan , sajta nyuucajtzeꞌen ɨ xaijnyuꞌucaraꞌaraꞌan ɨ Dioj .
40028020	Sajta muan , setihuaꞌumuaꞌatyahuaꞌan mej mi nain cɨn raꞌaraꞌastijreꞌen aꞌij nyej neri tyajamuaataij muejmi . Nyajta inyaa , rɨꞌɨ nu huatyavaa naꞌame aꞌamua jemi tɨj naꞌa tɨ yu aucaꞌitɨ aꞌame asta naꞌa cai nain teꞌentipuaꞌariteꞌen .
41001001	Yaa pu eenyeꞌequeꞌen autyejche ɨ nyuucari tɨ cɨmeꞌen raꞌaxa aɨjna ɨ Jesús ɨ Cɨriistuꞌu tɨ ajta yaujraꞌan pɨrɨcɨ ɨ Dioj .
41001002	Ayaa pu tyaꞌuyuꞌuxacaꞌa ɨ aꞌatɨ tɨ tiꞌixajtacaraꞌa ɨ Dioj jetze maꞌacan . Ayaa pu antyahuaacaꞌa tɨcɨn Isaías . Ayaa pu tiraꞌuteyuꞌuxacaꞌa ayan tɨcɨn : Yaa pu Dioj tiꞌixa aɨjna cɨmeꞌen tɨ an yáꞌujra ɨ ɨpuari japua ayan tɨcɨn : “ Maꞌacuí xaa nyaꞌu , nuꞌuri aꞌatɨ huataíti tɨꞌij anacai huataseijreꞌen pacai muaa . Aɨ pu aɨn pueen tɨ anacai tihuaꞌutaꞌixaateꞌesin ɨ tyaɨte maj nuꞌu muaꞌichuꞌevaꞌa . ”
41001003	Ajta nuꞌu ɨ Dioj ayan tɨcɨn : “ Aɨjna ɨ tɨ anacai tihuaꞌutaꞌixaateꞌesin , aɨ pu nuꞌu u eꞌejíihua aꞌame aꞌahuaꞌa ɨtzitá . ” Ayan tɨcɨn : “ Naa xu rɨꞌɨ huaujruuren muan , aꞌiniꞌi aɨ pu ye uveꞌenyejsin ɨ tavastaraꞌa . Caxu raꞌantanaamɨn ɨ juyáaraꞌan jetze . ”
41001004	Aɨjna ɨ tɨ nuꞌu anacai huataseijreꞌesin , ai pu aɨn pueen aɨjna ɨ Juan ɨ tɨ huaꞌamuaɨꞌɨhuacaraꞌa . Aa pu aꞌutyavaacaꞌa aꞌu tɨ cai tiꞌitɨ aꞌahuaꞌacaꞌa . Ayaa pu tihueꞌixaatyaꞌacaꞌa tɨ ayan tyuꞌujxeꞌeveꞌe mej saɨque tyuꞌumuaꞌati mej mi meyan huarɨni aꞌij tɨ yeꞌi tiꞌijxeꞌeveꞌe ɨ Dioj . Tɨꞌɨqui aɨn haꞌumuaɨꞌɨhuan ɨ Juan tɨ ij Dioj tihuaꞌutauuniꞌi ɨ maj cɨn autyajturaa ɨ jemin .
41001005	Matɨꞌɨj mi naijmiꞌi eꞌireꞌenye aꞌu tɨ aꞌutyavaacaꞌa ɨ Juan . Au mu aꞌarácɨꞌɨcaꞌa tɨj naꞌa aꞌu tɨ huatacáꞌa aujna chuejraꞌa japua tɨ ayan tyajaꞌarajtyahuaa tɨcɨn Judea , majta aɨme ɨ maj aun aꞌuchaatɨme aujna chajtaꞌa tɨ ayan tyajaꞌarajtyahuaa tɨcɨn Jerusalén . Au pu eꞌejtyamaꞌacan u Judea . Cɨmeꞌen muꞌu raataxajtacaꞌa ɨ maj cɨn autyajturaa ɨ Dioj jemi , aj pu i aɨjna ɨ Juan huaꞌumuaɨꞌɨhuacaꞌa ɨ atyaꞌana jetze tɨ ayan tyajaꞌarajtyahuaa tɨcɨn Jordán .
41001006	Ajta Juan , ayaa pu eꞌenyaꞌa tiꞌitechajcaꞌa cɨɨxuri cɨmeꞌe tɨ jitzijhua tiꞌitɨj cameeyuꞌu juꞌuxaꞌa cɨmeꞌe . Ajta navi pu tipuaasicaꞌa . Aɨ pu cɨn avaꞌujjɨꞌɨcaꞌacaa . Ajta huatunaꞌise pu cuaꞌacaraꞌa , ajta sarate ɨtzitá maj huaxuaavi .
41001007	Ayaa pu tihueꞌihueꞌixaatyeꞌe tɨcɨn : — Saɨj pu ye eꞌe veꞌeme auucheꞌe . Eitzeꞌe pu vaꞌacan cɨn tiꞌitejvee aɨjna nyacai inyaa . Aɨj pu cɨn cai naavijteꞌe inyeetzi nyej tiꞌitɨ cɨn tiꞌityavaa naꞌaraꞌani tɨ cɨleꞌen jemin aɨjna tɨ ye eꞌe veꞌeme , capu xaa nyaꞌu naavijteꞌe inyeetzi nyej ni ajtaɨꞌɨpɨꞌɨn ɨ caꞌacairaꞌan .
41001008	Ayaa nu xaa nyaꞌu neri ámuaamuaɨꞌɨhuacaꞌa jaj cɨmeꞌe . Ma ajtaꞌi aɨn , seij pu huataíti tɨ huatyaturan muejmi jemi . Xaijnyuꞌucaraꞌaraꞌan ɨ Dioj pu utyaꞌasin mɨ aꞌamua tzajtaꞌa .
41001009	Yaa pu tyujuꞌurɨj ajna tɨꞌɨj huaꞌamuaɨꞌɨhuacaꞌa ɨ Juan . Tɨꞌɨj i aꞌiraanye ɨ Jesús . Au pu aꞌarajraa u Nazaret , chajtaꞌa tɨ eꞌejtyamaꞌacan aujna aꞌahuaꞌa Galileeya . Aj pu i aɨn Juan raamuaɨꞌɨhuacaꞌa ɨ Jesús u atyaꞌana jetze tɨ ayan tyajaꞌarajtyahuaa tɨcɨn Jordán .
41001010	Cɨmeꞌen puꞌu Jesús eꞌitaraa a jaataꞌa , aj pu i raaseij tɨ antácuunyaracaꞌa ɨ tajapua tɨ aꞌutyájmuaa . Ajta eꞌeyan xaijnyuꞌucaraꞌaraꞌan huaseij ɨ Dioj tɨ eꞌicámaꞌacaa . Yaa pu seijraꞌacaa tɨj cucuiꞌi . Aj puꞌi múutzeꞌen japua aꞌujyeijxɨ .
41001011	Ajta eꞌeyan nyuucari huanamuajriꞌi tɨ uj eꞌicanamuajre u tajapua . Ayaa pu tyuꞌutaxajtacaꞌa tɨcɨn : — Niyauj paj pɨrɨcɨ ɨ nyaj mueꞌixeꞌeveꞌe . Eecan paj rɨꞌɨ naataꞌaca .
41001012	Tɨꞌɨqui aɨn xaijnyuꞌucaraꞌaraꞌan ɨ Dioj caꞌanyejri cɨn yaꞌuviꞌitɨ ɨ Jesús aa aꞌahuaꞌa ɨtzitá aꞌu tɨ cai tiꞌitɨ eꞌereꞌevee .
41001013	Aujna ɨtzitá , ayaa pu u eꞌetee sei maxcɨraꞌi japuan tamuaamuataꞌa xɨcaj . Auu pu aꞌutyavaacaꞌa aꞌu maj tiꞌityaɨn aꞌucɨꞌɨca mej simuaruuni . Tɨꞌɨqui aɨn ɨ tiyaaruꞌu tiꞌihuaujtesiꞌire tɨ ij caꞌanijraꞌa raataꞌan aɨjna ɨ Jesús tɨꞌij tiꞌitɨj cɨn autyaꞌɨtzen ɨ Dioj jemi . Aru capu ayan tyajaꞌureꞌenye . Aɨ mu raatavaɨ ɨ Jesús ɨ mej títyatatí u tajapua ɨ Dioj jemi .
41001014	Tɨꞌɨj aiityanamiꞌihuacaꞌa ɨ Juan , aj puꞌi Jesús u aꞌutanye u Galileeya . Aɨ pu huaꞌutaꞌixaa cɨmeꞌen aɨjna tɨ cɨn Dioj tiraijca ɨ Juan , ɨ Dioj tɨ tieꞌijta nain japua ɨ chaanaca .
41001015	Ayan tɨcɨn : — Puꞌuri arauraste tɨ ajna tyajaꞌureꞌenyejsin tɨ tyuꞌutaijta ɨ Dioj nain japua iiyan chaanaca japua . Sataꞌaj saɨque huarɨni , sataꞌaj seyan saɨque tyuꞌumuaꞌati saɨjna cɨmeꞌe aꞌij tɨ tiꞌijxeꞌeveꞌe ɨ Dioj . Sataꞌaj sajta ráꞌantzaahuateꞌen ɨ nyuucari tɨ cɨn Dioj ámueꞌirájtuaani .
41001016	Tɨꞌɨjtaꞌi Jesús pu aujna eꞌejtyamaꞌacaa ajna vejliꞌi aꞌu tɨ aꞌavastɨme ɨ jaj tɨ ayan tyajaꞌarajtyahuaa tɨcɨn Galileeya . Aj puꞌi aɨme huaseij ɨ Simón , ajta ɨ Andrés tɨ juutzajraꞌan pueen ɨ Simón . Aɨ mu xajmuaꞌari áuuhuaꞌanaa a jaataꞌa . Ayaa mu tíꞌijrɨꞌɨrajcaa aɨme ɨ maj hueꞌite viviꞌiraca .
41001017	Aj puꞌi ayan tihuaꞌutaꞌixaa ɨ Jesús tɨcɨn : — Mu saꞌutauriyiꞌi inyeetzi jemi sataꞌaj nyaj jamuan áꞌujhuaꞌanyeꞌen . Nyaa nu tyajáꞌamuamuaꞌaten sej si cai cheꞌe seyan hueꞌite tiꞌiviviꞌiraꞌa , silu tyaɨte xuꞌu si tisaɨreꞌesin inyeetzi jemi .
41001018	Aj mu mi raatapuaꞌajtacaꞌa . Matɨꞌɨj mi a tyájaupíi ɨ xajmuaꞌari majna . Matɨꞌɨj mi aꞌucɨj jamuan ɨ Jesús .
41001019	Aj pu ijtaꞌi ayée aꞌuréꞌenye . Tɨꞌɨqui seij huaseij ɨ aꞌatɨ tɨ ayan antyahuaa tɨcɨn Jacobo . Yaujraꞌan pɨrɨcɨ ɨ Zebedeo . Aɨ pu ajta raaseij aɨjna ɨ Juan , ɨ tɨ juutzajraꞌan pueen ɨ Jacobo . Au mu baarcu jetze aráatyáꞌa . Majta rɨꞌɨ metiꞌiruurajcaꞌa ɨ xajmuaꞌari tɨ tiꞌisújtzaꞌanicaꞌa .
41001020	Ajta eꞌeyan Jesús huaꞌutajee . Aj mu mi raatapuaꞌajtacaꞌa ɨ maj xajmuaꞌari rɨꞌɨ tiꞌiruurajcaꞌa . Aa muꞌu ayáurai ɨ rutaata ɨ baarcu jetze , ajta tɨ jemin tiꞌimuaraꞌacaꞌa . Matɨꞌɨj mi Jesús jamuan aꞌucɨj .
41001021	Aj mu mi maun chajtaꞌa aꞌutyajrupi , tɨ ayan tyajaꞌarajtyahuaa tɨcɨn Capernaum . Tɨꞌɨj tyaꞌaráꞌaj aꞌatzaj tɨ puaꞌa eꞌireꞌenyen ajna xɨcajraꞌa jetze ɨ maj jetzen rusaꞌupihuaꞌa , aj puꞌi Jesús teyujtaꞌa utyajrupi . Au pu tihuaꞌuhuamuáꞌate .
41001022	Aɨjna ɨ Jesús , capu chaꞌanaꞌa naꞌa tihuaꞌumuaꞌatyahuaꞌa matɨj ɨ seica ɨ maj majta aun tihuaꞌamuaꞌatyahuaꞌa ɨ mej teꞌeyuꞌuxacaraꞌa , silu ayaa pu tɨj tɨ tiꞌitejvee tiꞌitɨj cɨmeꞌe tɨ veꞌe . Aɨj mu cɨn aꞌij tyaꞌutaseij matɨꞌɨj raanamuajriꞌi .
41001023	Ajta pu saɨj aꞌutyavaacaꞌa u teyujtaꞌa , tiyaaruꞌu tɨ tzajtaꞌan seijraꞌacaa . Aꞌij pu puaꞌa tyajaꞌuxáatayeꞌicaa aɨjna ɨ tiyaaruꞌu .
41001024	Ayan tɨcɨn : — Aa qui carai éꞌecan , ¿ aꞌini tiꞌitɨj petyaꞌumuaꞌaree ityejmi jemi , Jesús paj peyan antyahuaa tɨcɨn ɨ paj Nazaret eꞌemaꞌacan ? ¿ Ni peyan mu aꞌuveꞌeme paj taꞌantipuaꞌariteꞌen ? Nyamuamuaꞌate aꞌatɨ paj pɨrɨcɨ . Au paj aꞌuveꞌeme Dioj jemi , ɨ paj yaujraꞌan pueen .
41001025	Aj puꞌi Jesús raꞌajtyaꞌaxɨ ɨ tiyaaruꞌu . Ayan tɨcɨn : — Capej yee tiꞌitɨj xajta . Huirájraꞌa mɨ tevi jetze . — Ayaa pu tiraataꞌixaa aɨjna ɨ Jesús .
41001026	Aj puꞌi aɨn ɨ tiyaaruꞌu raatyacaꞌatzɨjxɨ ɨ tevi caꞌanin cɨmeꞌe . Tɨꞌɨqui huajijhuacaꞌa aɨjna ɨ tiyaaruꞌu tɨ tzajtaꞌan seijraꞌacaa aɨjna ɨ tevi . Aj puꞌi huirajraa ɨ tevi jetze .
41001027	Aj mu mi aꞌij tyaꞌutaseij aɨme ɨ mej eꞌetyujsaɨj . Eecan mu tyuꞌurixaatyaꞌacaa seij ajta seij . Meyan tɨcɨn : — ¿ Tiꞌitajni pueen tɨ jajcuacan cɨn tiꞌitejvee ? ¿ Aꞌuqui eꞌemaꞌacan ? Xuee tɨ cúj tiꞌitejvee tiꞌitɨj cɨmeꞌe tɨ veꞌe . Amɨ pu tihuaꞌijteꞌe ɨ tiyaaruꞌu . Majta maɨn raꞌatzaahuateꞌe aꞌij tɨ yeꞌi tihuaꞌutaꞌixaateꞌesin . — Yaa mu tyuꞌurixaatyaꞌacaa ɨ tyaɨte .
41001028	Majta mu eꞌeyan nain japua raamuaꞌareeriꞌi tɨj naꞌa u Galileeya aꞌij tɨ tiꞌitɨ cɨn huarɨj ɨ Jesús .
41001029	Aj mu mi huiiraacɨ u teyujtaꞌa . Matɨꞌɨj mi maun aꞌaráꞌa Simón tɨ eꞌeche , ajta ɨ Andrés . Majta aɨme ɨ Jacobo , ajta ɨ Juan , aɨ mu huaꞌa jamuan áꞌujhuaꞌanyaꞌa .
41001030	Aɨ pu an aꞌujcaꞌatii ɨ muꞌunyaaraꞌan ɨ Simón . Aɨ pu tiꞌicuiꞌicaa . Pɨstacaꞌa . Matɨꞌɨj mi meyan tiraataꞌixaa ɨ Jesús tɨcɨn : — Tiꞌicuiꞌi .
41001031	Aj puꞌi ajtyáxɨɨracaꞌa ɨ jemin aɨjna ɨ Jesús . Tɨꞌɨj i rajvíꞌi muajcaꞌaraꞌaraꞌan jetze . Tɨꞌɨqui raꞌajjáj . Aj puꞌi caꞌanacan huaruj . Ajta eꞌeyan aɨn tɨ tiꞌicuiꞌicaꞌa tihuaꞌumí .
41001032	Chumuaꞌan , tɨꞌɨj ari u eꞌetyarutya ɨ xɨcaj , naijmiꞌica mu cureꞌeviꞌitɨxɨ ɨ mej tiꞌicucuiꞌi , majta ɨ maj tiyaaruꞌu huaꞌa tzajtaꞌa seijreꞌe .
41001033	Naijmiꞌi mu eꞌityujsaɨj a puaꞌaque taꞌapueerta , matɨj manaꞌa maj maun eꞌechajcaꞌa , majta ɨ aꞌahuaꞌayee .
41001034	Aɨ pu tihuaꞌuhuaa muiꞌicaca ɨ mej tíꞌicucuiꞌicaa . Capu seicaj naꞌa ɨ cuiꞌiniꞌiraꞌa . Tɨꞌɨj i Jesús huaꞌutamuari ɨ tiyaaruꞌu ɨ maj seijraꞌacaa seica ɨ tyaɨte tzajtaꞌa . Jesús pu ajta cai huaꞌataꞌacaraꞌa aɨme ɨ tiyaaruꞌu mej tyuꞌutaxaj aꞌini majmuaꞌatyajcaꞌa aꞌatɨ tɨ puéenyaꞌa .
41001035	Tapuaꞌarijmaꞌaca , tɨꞌɨj auj huachuíjxa , Jesús pu ajche . Aj puꞌi mu aꞌij huarupi . Aa pu aꞌaráꞌa aꞌahuaꞌa ɨtzitá , aꞌutɨ cai tiꞌitɨ eꞌereꞌevee . Au pu huatyejnyuu ɨ Dioj jemi .
41001036	Ajta aɨn ɨ Simón , ajta ɨ maj jamuan áꞌujhuaꞌanyaꞌa , aɨ mu raꞌavaꞌahuau ɨ Jesús .
41001037	Matɨꞌɨj ráatyau , aj mu mi meyan tiraataꞌixaa tɨcɨn : — Naijmiꞌi mu muahuauhuau .
41001038	Aj puꞌi ayan tihuaꞌutaꞌixaa ɨ Jesús tɨcɨn : — Cheꞌere , ticheꞌe áꞌucɨɨnye aun tɨ huatacáꞌa ɨ seica chajtaꞌana jetze . Au nu nyajta tihuaꞌutaꞌixaateꞌesin ɨ nyuucari tɨ cɨn Dioj hueꞌiratuaasin . Ayaa nu een cɨn u aꞌarajraa u Capernaum . — Ayaa pu tihuaꞌutaꞌixaa ɨ Jesús .
41001039	Tɨꞌɨqui huaꞌateyujtaꞌa tihueꞌihueꞌixaa nain japua tɨj naꞌa u Galileeya . Ajta aɨme ɨ tiyaaruꞌu , Jesús pu huaꞌutamuari ɨ maj huaꞌa tzajtaꞌa seijraꞌacaa ɨ tyaɨte .
41001040	Tɨꞌɨqui saɨj ajtyáxɨɨracaꞌa ɨ Jesús jemi . Tiꞌicuiꞌicaꞌa aɨjna ɨ aꞌatɨ . Xanaꞌaviꞌireꞌe aɨjna cɨmeꞌe tɨ tinyajxɨ ɨ hueꞌiraꞌaraꞌan jetze . Ayaa mu ratamuaꞌamua tɨcɨn leepra . Tɨꞌɨj i aɨn titunutacaꞌa . Rajhuaviiriꞌi ɨ Jesús tɨ tiraahuaateꞌen . Ayaa pu tiraataꞌixaa tɨcɨn : — Tɨ puaꞌa muaꞌaraanajchi , paj tinaahuaateꞌen . — Yaa pu tyuꞌutaxajtacaꞌa ɨ aꞌatɨ tɨ titunutacaꞌa .
41001041	Aj puꞌi Jesús huataujxaamɨste aɨjna jemi tɨꞌɨj raaseij . Tɨꞌɨqui raꞌajtamuárej . Ayan tɨcɨn : — Naꞌaraanajchi paj huarún .
41001042	Ayaa pu tyajaꞌureꞌenye . Cɨmeꞌen puꞌu raataxajtacaꞌa ɨ Jesús , tiraacáꞌariꞌiriꞌi ɨ tɨ cɨn tiꞌicuiꞌicaꞌa . Aj puꞌi huaruj .
41001043	Tɨꞌɨj i aɨn Jesús eihua raijca tɨ nuꞌu cai raxajta aꞌij tɨ tiꞌitɨ huarɨj . Aj puꞌi áꞌuraa ɨ Jesús .
41001044	Aru anacai pu ayan tiraataꞌixaa tɨcɨn : — Casiꞌi , capaj aꞌatɨ iꞌixaatyaꞌa ni cɨj caj , silu aricu , u áꞌumeꞌen jamuan ɨ tɨ tiꞌivaꞌɨri teyujtaꞌa , taꞌaj muaaseij , pajta tyuꞌutamuaɨꞌɨvajta aꞌij tɨ tyuꞌuxajtacaꞌa ɨ Moisés tyaacan . Aɨj mu cɨn ramuaꞌareera mej tiꞌivaꞌɨri teyujtaꞌa tɨcɨn papuꞌuri huaruj .
41001045	Ma ajta aɨjna ɨ tevi , tɨꞌɨj áꞌuraa , aɨ pu autyejche tɨ raataxaj eihua aꞌij tɨ tiꞌitɨ huarɨj . Nain japua pu huaꞌureꞌixaa seij ajta seij . Aɨj pu cɨn cai cheꞌe huatarɨꞌɨristaracaꞌa tɨ Jesús aꞌutyarute tɨ huachájtaꞌatajme , silu ɨtzitá puꞌu qui huayeꞌicaa aꞌutɨ cai tiꞌitɨ eꞌereꞌevee . Aru aꞌanaj tɨnaꞌa , aɨ mu tyaɨte aꞌacɨꞌɨcaꞌa aꞌutɨ aꞌij eꞌenyaꞌa ɨ Jesús . Au mu aꞌarácɨꞌɨcaꞌa aꞌu tɨ naꞌa maj huachaatɨme .
41002001	Tyaumaꞌaca huaꞌapua xɨcaj , hueica xɨcaj , ajtahuaꞌa pu aɨn Jesús uꞌutyajrupi u Capernaum . Matɨꞌɨj mi raamuaꞌareeriꞌi ɨ tyaɨte tɨcɨn : “ U pu nuꞌu aꞌahuaꞌa eꞌirajca ruche . ”
41002002	Aj mu mi caꞌanacan tyujsaɨj eihua tyaɨte , matɨj manaꞌa cai cheꞌe tityaꞌuve u chiꞌita . Camu majta áꞌavejricaa taꞌapueerta . Ajta aɨn ɨ Jesús , u pu anuꞌuhuatyavaa u chiꞌita . Aɨ pu tihueꞌixaatyaꞌacaa aꞌij tɨ tiꞌijxeꞌeveꞌe ɨ Dioj .
41002003	Aj mu mi aꞌatɨ aꞌureꞌenyejte ɨ Jesús jemi saɨj tɨ tiꞌicuꞌi . Cɨyaaxaraꞌacaa nainjapua ɨ aꞌatɨ . Mamuaacua mu ráachuisimaꞌa .
41002004	Aru capu huatarɨꞌɨristaracaꞌa maj ruꞌutyarujteꞌen u teteꞌe aꞌutɨ Jesús anuꞌujvee , aꞌini tyamuaꞌa mu tíꞌityamuiꞌicaa ɨ tyaɨte . Aɨj mu cɨn , anticɨɨnya ánɨmɨ chiꞌi japua , matɨꞌɨj mi raꞌanaacu ɨ chiꞌi japua . Aj mu mi ruꞌucajtuaa ɨ tɨ tiꞌicuꞌi aꞌutɨ anuꞌuhuatyávaacaꞌa ɨ Jesús .
41002005	Aj puꞌi huaꞌuseij , ajta ayan tyuꞌumuáꞌa tɨcɨn metyaꞌatzaahuateꞌe , micu . Aɨj pu cɨn ayan tiraataꞌixaa ɨ tɨ tiꞌicuꞌi tɨcɨn : — Niyauj , puꞌuri hui timuaatauuniꞌiriꞌi ɨ Dioj ɨ paj cɨn autyajturaa ɨ jemin .
41002006	Meenti a vejliꞌi seica maun eꞌiráuu ɨ mej teꞌeyuꞌuxaca ɨ ruyeꞌira cɨmeꞌe . Matɨꞌɨj maɨjna huanamuajriꞌi aꞌij tɨ tyuꞌutaxajtacaꞌa ɨ Jesús , matɨꞌɨj mi meyan tyuꞌumuáꞌa ɨ rutzajtaꞌa tɨcɨn : “ ¿ Aꞌiqui een cɨn ayan tiꞌixa amɨjna mɨ tevi ? Aꞌij pu puaꞌa xaa nyaꞌu tiꞌixa . Capu aɨjna cɨn antyujmuaꞌaree amɨjna tɨ seij tyuꞌutauuniꞌi ɨ tɨ cɨn autyajturaa ɨ Dioj jemi . Aɨ puꞌu ɨ Dioj antyujmuaꞌaree tɨ ayan seij tyuꞌutauuniꞌi . Yaa mu tyaꞌumuaꞌatzɨjcaꞌa aɨme ɨ mej teꞌeyuꞌuxaca ɨ ruyeꞌira cɨmeꞌe . ”
41002007	
41002008	Ajta aɨn Jesús , aɨ pu rutzajtaꞌa rúꞌumuaꞌareeracaa aꞌij mej yeꞌi tiꞌimuaꞌatzɨjcaꞌa ɨ rutzajtaꞌa . Tɨꞌɨj i ayan tihuaꞌutaihuaꞌuriꞌi tɨcɨn : — ¿ Aꞌini een cɨn seyan tyaꞌumuaꞌatze ɨ rutzajtaꞌa ?
41002009	¿ Tiꞌitajni cai muareꞌeri , ni qui nyej neyan tiraataꞌixaateꞌen ɨ tɨ cɨyaaxaraꞌa yee : “ Puꞌuri timuaatauuniꞌiriꞌi ɨ paj cɨn autyajturaa ɨ Dioj jemi ” , naꞌari yee : “ Ajchesi , pataꞌaj raꞌanchueni mɨ utaatzi . Pajta yee aꞌuraꞌani ” ?
41002010	Ayaa nu xaa nyaꞌu rɨni sataꞌaj raamuaꞌaree , i nyej nyajta tyaataꞌa jetze aꞌiráanye , nyajta nu nyaɨjna cɨn antinmuaꞌaree iiyan chaanaca japua nyej ni tihuaꞌatauuniꞌi ɨ maj cɨn ataꞌɨtzaꞌara ɨ Dioj jemi . ― Yaa pu tihuaꞌutaꞌixaa ɨ Jesús . Aj puꞌi ayan tiraataꞌixaa ɨ tɨ cɨyaaxaraꞌa tɨcɨn : ― Ayaa nu tiꞌimueꞌixaateꞌe . Ajchesi , pajta raꞌanchueni mɨ utaatzi . Aricu aꞌu paj eꞌeche .
41002011	
41002012	Ajta eꞌeyan aɨn tɨ tiꞌicuiꞌicaꞌa , aɨ pu ajchá . Raꞌajchuá ɨ ruꞌutaatzi . Tɨꞌɨj i áꞌuraa , metiꞌiseiraca ɨ tyaɨte . Aɨj mu cɨn naimiꞌi aꞌij tyaꞌutaseij . Rɨꞌɨ mu tiraataꞌa ɨ Dioj . Meyan tɨcɨn : — Catu aꞌanaj tiꞌitɨj huaseij tyatɨj ijii . — Yaa mu tyuꞌutaxajtacaꞌa ɨ tyaɨte .
41002013	Tɨꞌɨqui ajtahuaꞌa Jesús aun aꞌumej aꞌu tɨ aꞌavastɨme ɨ jaj . Aa mu aꞌureꞌenineicaꞌa naimiꞌi ɨ tyaɨte jemin ɨ Jesús . Ajta aɨn Jesús , aɨ pu huéꞌixaatyaꞌacaa ɨ nyuucari tɨ cɨn Dioj hueꞌirajtuaani .
41002014	Aj puꞌi ayée aꞌureꞌene . Tɨꞌɨqui aun ɨ Leví huaseij , ɨ tɨ iꞌi yaujraꞌan aɨjna ɨ Alfeo . Au pu unúꞌujcatii chiꞌita maj tzajtaꞌan tíitejiꞌivi ɨ mej tiꞌitɨꞌɨcɨca . Aj puꞌi Jesús ayan tiraataꞌixaa tɨcɨn : — Pataꞌaj nya jamuan aꞌujchaꞌacanyeꞌen . Aj puꞌi aɨn ajche ɨ Leví . Tɨꞌɨqui aꞌumej jamuan .
41002015	Tɨꞌɨqui ayan tyujuꞌurɨj matɨꞌɨj aꞌaráꞌa ɨ Leví tɨ eꞌeche . Jesús pu aɨme jamuan tiꞌicuaꞌacaꞌa ɨ maj aꞌij puaꞌa tiꞌityetyaɨte . Aɨ mu aɨn pɨrɨcɨ ɨ mej huaꞌajijve ɨ mej tiꞌitɨꞌɨcɨca , majta ɨ maj cai xaꞌapɨꞌɨn rɨjca . Aɨ mu tiꞌicuaꞌacaꞌa meesa japua jamuan ɨ Jesús , majta seica ɨ maj jamuan áꞌujhuaꞌanyaꞌa . Naijmiꞌi mu tiꞌicuaꞌacaꞌa aꞌini mamuiꞌicáa ɨ maj áꞌujhuaꞌanyaꞌa ɨ Jesús jamuan .
41002016	Meenti seica aꞌa vejliꞌi maꞌacɨɨnyacaꞌa . Aɨme mu aɨn pueen ɨ mej tyuꞌujmuaꞌate ɨ tɨ tyuꞌuxajtacaꞌa ɨ Moisés tyaacan . Eihua mu nuꞌu raxeꞌeveꞌe ɨ ruyeꞌira . Ayaa mu antyaꞌaruu aɨme tɨcɨn fariseo . Aɨ mu meyan tyuꞌuseij aꞌatyaɨn maj jamuan tiꞌicuaꞌacaꞌa ɨ Jesús . Aj mu mi meyan aɨme tyuꞌutaꞌixaa ɨ maj jamuan áꞌujhuaꞌanyaꞌa tɨcɨn : — ¿ Aꞌini een cɨn aɨn aꞌamua maestru tiꞌicuaꞌaca , ajta yaꞌaca aɨme jamuan ɨ maj tíꞌitejiꞌivi , ajta aɨme jamuan ɨ maj cai xaꞌapɨꞌɨn rɨcɨ ? — Ayaa mu tyuꞌutaxajtacaꞌa aɨme ɨ mej tyuꞌujmuaꞌate yuꞌuxariraꞌan jetze ɨ Moisés , aɨme ɨ mej huaꞌa jetze ajtyamaꞌacantacaꞌa ɨ fariseo .
41002017	Tɨꞌɨj aɨn huaꞌunamuajriꞌi ɨ Jesús , ayaa pu tyuꞌutaxajtacaꞌa tɨcɨn : — Ayaa nu tyajaꞌamueꞌixaateꞌe . Ayaa pu tíꞌeen aɨjna cɨmeꞌe ɨ tyaɨte ɨ mej maun aꞌuréꞌeninyei jemin ɨ mej yaꞌanaca . Capu ruxeꞌeveꞌe maj maɨn aꞌuréꞌeninyeicaꞌan ɨ jemin aɨme ɨ mej reꞌen , silu aɨ mu xaa aꞌuréꞌeninyei ɨ tɨ yaꞌanaca jemi ɨ mej tiꞌicucuiꞌi . Ayaa pu cheꞌeta naꞌa een inyeetzi jemi . Canu nyaɨjna cɨn yeveꞌeme nyej nyaɨme huataꞌinyen ɨ mej meyan ruseijrata yee maj xaꞌapɨꞌɨn rɨcɨ , silu aɨmej nu jemi yeveꞌeme ɨ maj meyan ruꞌumuaꞌaree ɨ rutzajtaꞌa maj cai xaꞌapɨꞌɨn rɨcɨ .
41002018	Tɨꞌɨqui ayan tyujuꞌurɨj . Aɨ mu rúꞌitziꞌivaꞌacaa ɨ maj Juan jamuan áꞌujhuaꞌanyaꞌa , majta ɨ fariseo . Matɨꞌɨj mi seica eꞌireꞌenye ɨ Jesús jemi . Ayaa mu tiraataihuaꞌuriꞌi tɨcɨn : — ¿ Aꞌini een cɨn mauritziꞌivi ɨ maj Juan jamuan áꞌujhuaꞌan , majta aɨme ɨ fariseo ? Ma majta , ɨ mej mueetzi jamuan áꞌujhuaꞌan , camu meyan rɨcɨ . — Yaa mu tiraataꞌixaa .
41002019	Aj puꞌi Jesús ayan tihuaꞌutaꞌixaa tɨcɨn : — Tɨ puaꞌa aꞌatɨ huatyenyaɨche , aj puꞌi ruꞌamiincustyamuaꞌa huataꞌinyeesin mej mi tyuꞌuyesten . Aj puꞌi aɨn tihuaꞌamin . ¿ Ni qui íꞌirɨni maj ruꞌitziꞌivaꞌa tɨ puaꞌa huaꞌa jamuan auj tiꞌiyestyaꞌa ɨ aꞌatɨ ? Capu xaa nyaꞌu .
41002020	Aru ee , aj pu tyajaꞌureꞌenyejsin ɨ xɨcaj ɨ maj jetzen raꞌaviꞌitɨn ɨ aꞌatɨ . Aj mu xaa maɨn amiincustyamuaꞌameꞌen ruꞌitziꞌiveꞌen aꞌini capu cheꞌe huaꞌa jamuan aꞌutejvee ɨ huaꞌamiincu . Aꞌiniꞌi inyaa , nyaucheꞌe nu ye huatyejvee , camu ruꞌitziꞌiveꞌen ɨ nyaꞌamiincustyamuaꞌa .
41002021	’ Nicheꞌe seij amuaataꞌixaateꞌen ɨ nyuucari . Tɨ puaꞌa aꞌatɨ aɨjna cɨn tiꞌihuaujcuꞌuneꞌepeꞌen ɨ cɨɨxuri tɨ miꞌimaꞌacan , capu ayan aɨjna cɨn tyuꞌujcuꞌunyeꞌepeꞌen cɨɨxuri cɨmeꞌe tɨ cai xɨ aꞌana áꞌusiniꞌi . Huatyatzuꞌuta aɨjna ɨ cɨɨxuri tɨ jajcua tɨꞌɨj huatyajaꞌusiniꞌihua . Tɨꞌɨj i raatyasujtzaꞌana ɨ tɨ miꞌimaꞌacan . Aj puꞌi aɨjna tɨ anásujtzaꞌani , eitzeꞌe pu i vaꞌatɨ anasuutzaꞌani aꞌame .
41002022	Ajta , capu tiꞌitɨ vaɨreꞌe tɨ puaꞌa aꞌatɨ ruꞌucajtuꞌaani navij limeetajraꞌa tzajtaꞌa tɨ racueꞌiríihuajmee nahuaj ɨ maj mauchan raataahuacaꞌa . Tɨ puaꞌa meyan raaruuren aɨjna ɨ nahuaj tɨ jajcua aɨ pu raꞌanasujtzaꞌana ɨ navij tɨ racueꞌiríihuajmee . Tɨꞌɨqui aꞌuvaɨjtzi ɨ navij , ajta ɨ nahuaj . Aɨj pu cɨn ayan tyuꞌujxeꞌeveꞌe tɨ ruꞌucajtuꞌaani ɨ navij tzajtaꞌa tɨ jajcua aɨjna ɨ nahuaj tɨ ajta jajcua .
41002023	Tɨꞌɨqui ayan tyujuꞌurɨj . Ajna xɨcajraꞌan jetze maj rusaꞌupihuaꞌa , au pu aumaꞌaca eꞌitaꞌa ɨ viꞌiraꞌa japua ɨ Jesús . Majta maɨn ɨ maj jamuan áꞌujhuaꞌanyaꞌa , aɨme mu autyajhuii maj ruꞌijtzaanaxɨꞌɨn tiꞌitɨ taujri atzeꞌe aꞌini eihua mu tajcucaꞌa . Au mu aꞌatajúꞌuncaꞌa maruꞌijtzáꞌana .
41002024	Majta maɨn ɨ fariseo , matɨꞌɨj huaꞌuseij maj meyan rɨjcaa , aj mu mi meyan tiraataꞌixaa ɨ Jesús . Meyan tɨcɨn : — Casiꞌi , ¿ aꞌini een cɨn meyan rɨcɨ aɨme ɨ mej mueetzi jamuan áꞌujhuaꞌan ? Capu aꞌij tiꞌirɨꞌɨri tɨ aꞌatɨ ayan rɨjca ajna ɨ xɨcajraꞌan jetze mej jetzen rusaꞌupi .
41002025	Aj puꞌi huaꞌutaꞌixaa ɨ Jesús . Ayan tɨcɨn : — Nicheꞌe aꞌatzu tyajamueꞌixaateꞌen . ¿ Ni sacai muan aꞌanaj raꞌujijve ɨ yuꞌuxari jetze aꞌij tɨ yeꞌi huarɨj ɨ David tyaacan tɨꞌɨj huataꞌicuatacaꞌa , majta ɨ maj jamuan áꞌujhuaꞌanyaꞌa ?
41002026	Tɨꞌɨj nuꞌu tiꞌityavaacaꞌa ɨ Abiatar tyaacan aɨjna cɨmeꞌe tɨ tihueꞌijteꞌe ɨ mej tiꞌivaɨraꞌacaa teyujtaꞌa , au pu utyajrupi ɨ David . Ajta aɨn ɨ pan ɨ maj Dioj huatamuaɨꞌɨvejte u teyujtaꞌa , aɨ muꞌu nuꞌu racuaꞌaca ɨ mej tiꞌivaɨreꞌe aujna teyujtaꞌa . Capu maa aꞌatɨ racuaꞌaca . Ma ajta aɨn ɨ David , aɨ pu cai teyujtaꞌa tiꞌivaɨraꞌacaa . Capu aꞌij tiꞌitɨ huarɨj . Aɨ pu nuꞌu raacuaa aɨjna ɨ pan ɨ maj Dioj huatamuaɨꞌɨvejte . Ajta tihuaꞌumí ɨ maj jamuan áꞌujhuaꞌanyaꞌa . Capu aꞌatzu autyajturaa ɨ David tyaacan ɨ Dioj jemi . — Ayaa pu tihuaꞌutaꞌixaa ɨ Jesús .
41002027	Ajta Jesús ayan tihuaꞌutaꞌixaa . Ayan tɨcɨn : — Ajna xɨcajraꞌan jetze ɨ mej jetzen rusaꞌupi , ayaa pu Dioj tiraaxaꞌapɨꞌɨntare taꞌaj huaꞌutavaɨreꞌen ɨ tyaɨte . Capu ayaa naꞌa tiraaxaꞌapɨꞌɨntarej ɨ Dioj mej mi aráurasten manaꞌa ajna xɨcajraꞌan ɨ mej jetzen rusaꞌupi .
41002028	Aɨj nu cɨn , inyaa i nyaj nyajta tyaataꞌa jetze aꞌiraanye , ayaa nu een cɨn antinmuaꞌaree nyajta nyajna xɨcajraꞌan jetze matɨꞌɨj rusaꞌupi .
41003001	Tɨꞌɨqui ajtahuaꞌa utyajrupi teyujtaꞌa ɨ Jesús . Saɨj pu unuꞌuhuatyavaacaꞌa . Tiꞌicuiꞌi aɨjna , cɨyaaxaraꞌa ɨ rumuajcaꞌa jetze .
41003002	Majta mu maɨn unuꞌuhuatyáuucaꞌa ɨ fariseo . Aɨ mu reꞌeevaꞌacaa ɨ Jesús , aisɨ tɨ puaꞌa aɨn cai tiraahuaateꞌen ɨ tɨ tiꞌicuꞌi . Aj pu ajtahuaꞌa pɨtiꞌirɨjcaa ɨ xɨcajraꞌa ɨ mej jetzen rusaꞌupi . Aɨ mu fariseo rumuaꞌatziityaꞌacaꞌa ɨ maj cɨn jetzen tyaꞌujpuáꞌajteꞌen .
41003003	Aj puꞌi Jesús ayan tiraataꞌixaa ɨ tɨ cɨyaaxaraꞌa ɨ rumuajcaꞌa jetze , tɨcɨn : — Ajchesi . Huatyechaxɨ iiya eꞌitaꞌa . — Yaa pu tyuꞌutaxajtacaꞌa .
41003004	Ajta eꞌeyan huaꞌutaꞌixaa ɨ seica . Ayan tɨcɨn : — ¿ Tiꞌitajni tiꞌitaꞌaca tɨ aꞌatɨ ayan huarɨni tɨꞌɨj ajna tyajaꞌureꞌenyen ajna xɨcajraꞌa maj jetzen rusaꞌupi ? ¿ Ni ayan tiraavijteꞌe tɨ aꞌatɨ ayan huarɨni ɨ tɨ xaꞌapɨꞌɨn cɨn seijreꞌe , naꞌari ɨ tɨ tyuꞌujeꞌihuaꞌa ? Ajta , ¿ ni qui iꞌi xaꞌapɨꞌɨn nyej neyan huarɨni ajna xɨcajraꞌa mej jetzen rusaꞌupi nyej ni raarujteꞌen ɨ aꞌatɨ tɨꞌij cai huamɨꞌɨni , naꞌari nyej ni raataꞌan tɨ huamɨꞌɨni ? — Yaa pu tyuꞌutaxajtacaꞌa ɨ Jesús . Ma majta maɨn ɨ seica , camu aꞌij tyuꞌutaxajtacaꞌa aɨme .
41003005	Aj puꞌi Jesús huaꞌuseirajraa . Acaujtzáahuatyaꞌa yaa cumu tɨj nyuꞌucamɨꞌɨ . Ajta huatáujxaamɨjte huaꞌa jemi aꞌini camu raxeꞌevaꞌacaꞌa maj raanamua . Aj puꞌi aɨn ayan tyuꞌutaꞌixaa aɨjna tɨ tiꞌicuꞌi tɨcɨn : — Huatatzaara mɨ amuajcaꞌa . Aj puꞌi aɨn ɨ tyaataꞌa , raatatzaaracaꞌa ɨ rumuajcaꞌa . Cɨmeꞌen puꞌu raatatzaaracaꞌa , aj puꞌi huaruj ɨ aꞌatɨ ɨ rumuajcaꞌa jetze .
41003006	Aj mu mi huiiraacɨ aɨme ɨ fariseo . Matɨꞌɨj mi autyajhuii maj raaxaꞌapɨꞌɨntareꞌen seica jamuan aꞌij mej yeꞌi huarɨni mej mi raajeꞌica ɨ Jesús . Aɨme ɨ seica , ai mu aɨn pueen ɨ maj áꞌujhuaꞌan jamuan ɨ tajtuhuan tɨ veꞌe . Ayaa pu antyahuaa aɨjna tɨcɨn Herodes .
41003007	Tɨꞌɨqui áꞌuraa ɨ Jesús . Aa pu aꞌaráꞌa aꞌu tɨ aꞌavastɨme ɨ jaj . Majta mu jamuan aꞌucɨj ɨ maj jamuan áꞌujhuaꞌanyaꞌa . Eihua mu majta tyaɨte aꞌucɨj jamuan ɨ maj maun aꞌuchaatɨmaꞌacaa u Galileeya .
41003008	Matɨꞌɨj raamuaꞌareeriꞌi aꞌij tɨ tiꞌitɨ huáruu ɨ Jesús , tɨ ayan eitzeꞌe raayɨꞌɨtɨhuaꞌa cai maa aꞌatɨ , eihua mu majta maun aꞌarácɨꞌɨcaꞌa aujna u Judea , majta aujna u Jerusalén . Au mu majta aꞌarácɨꞌɨcaꞌa u Idumea . Majta seica maj aꞌuchaatɨmaꞌacaa u Tiro , majta u Sidón . Seica mu majta eꞌitacɨꞌɨcaꞌa utavan pujmeꞌen ɨ Jordán .
41003009	Aꞌini puꞌuri tihuáꞌuhuaꞌatyaꞌacaꞌa eihua ɨ mej tíꞌicucuiꞌicaa , eihua mu ɨ mej tiꞌicucuiꞌijmee ajtyáxɨɨracaꞌa aꞌu tɨ aꞌutyavaacaꞌa ɨ Jesús . Mueꞌitavatzɨjxɨ ajna vejliꞌi jemin . Eihua mu raaraꞌamɨjhuaꞌa aɨjna ɨ Jesús . Aɨj pu cɨn aɨn huaꞌutaij maj jamuan áꞌujhuaꞌanyaꞌa maj baarcu raahuaviitzeꞌen tɨ jetzen ateeyeijxɨꞌɨn mej mi cai ratziinajyeꞌican ɨ tyaɨte .
41003010	
41003011	Majta maɨn tiyaaruꞌu ɨ maj huaꞌatzajtaꞌa seijraꞌacaa , matɨꞌɨj raaseij ɨ Jesús , aj mu mi titunutaxɨ vejliꞌi jemin . Ayaa mu titeejíjhuacaꞌa tɨcɨn : — Muaa pa iꞌi yaujraꞌan ɨ Dioj . — Yaa mu tyuꞌutaxajtacaꞌa aɨme .
41003012	Aru Jesús , tɨꞌɨj huaꞌajtyaꞌaxɨ , aj puꞌi ayan tihuaꞌutaij maj cai meyan rɨjca , maj raxajta aꞌatɨ tɨ pɨrɨcɨ .
41003013	Aj puꞌi an aꞌujnyéj ɨ jɨri jetze , aꞌini puꞌuri rúꞌumuaꞌareeracaa aꞌachu maj puaꞌamua ɨ tɨ tihuaꞌutaijteꞌesin . Aj puꞌi huaꞌutajee . Matɨꞌɨj mi a aveꞌereꞌenye ɨ tɨ huaꞌavaꞌajajpuaxɨ .
41003014	Tamuaamuataꞌa japuan huaꞌapua mu aráꞌaxcaa ɨ tɨ huaꞌavaꞌajajpuaxɨ . Aj puꞌi aɨn tihuéijca aɨjna cɨmeꞌe maj áꞌujhuaꞌanyeꞌen jamuan , majta huaꞌutaꞌixaateꞌen ɨ tyaɨte ɨ Dioj jetze maꞌacan .
41003015	Aɨ pu ajta huéijca aɨjna cɨmeꞌe maj antyujmuaꞌaréera mej mi meyan tihuaꞌuhuaateꞌen ɨ mej tiꞌicucuiꞌi , ajta maj majta huaꞌutamuariteꞌen ɨ tiyaaruꞌu maj huaꞌa tzajtaꞌa seijreꞌe ɨ tyaɨte .
41003016	Ai mu aɨn pueen ɨ maj tamuaamuataꞌa japuan huaꞌapua araꞌase . Jesús pu aɨn huatajee ɨ Simón . Tɨꞌɨqui ayan raatamuáꞌa tɨcɨn Pedro .
41003017	Ajta pu aɨn ɨ Jacobo , ajta juutzajraꞌan ɨ Juan . Ai mu maɨn pɨrɨcɨ yaujmuaꞌameꞌen ɨ Zebedeu . Tɨꞌɨqui aɨjna ɨ Jesús ayan huaꞌutamuáꞌa ɨ runyuuca cɨmeꞌe tɨcɨn Boanerges . Ayaa pu huataujmuaꞌa aɨjna tɨcɨn Yaujmuaꞌameꞌen ɨ mej Tyenyuuve .
41003018	Seica pu ajta huaꞌutajee . Ai mu aɨn pueen ɨ Andrés , ajta aɨn ɨ Felipe , ajta ɨ aꞌatɨ tɨ ayan antyahuaa tɨcɨn Bartolomé , ajtahuaꞌa seij ɨ Mateo , ajta ɨ Tomás , ajta aɨjna ɨ Santiago ɨ tɨ yaujraꞌan pueen aɨjna ɨ Alfeo , ajta ɨ aꞌatɨ tɨ ayan antyahuaa tɨcɨn Tadeo . Aɨj pu ajta huatajee aɨjna ɨ Simón ɨ tɨ áꞌuchaꞌacanyaꞌa huaꞌa jamuan ɨ mej meyan huataujmuaꞌa tɨcɨn cananista .
41003019	Aɨj pu ajta huatajee ɨ Judás tɨ ayan teꞌentimuꞌutaca tɨcɨn Iscariote . Aɨjna ɨ Judás , aɨ pu aɨn pueen tɨ aviitzi cɨn huaꞌutatui aɨjna ɨ Jesús .
41003020	Tɨꞌɨqui áꞌuraa ɨ Jesús . Aj puꞌi chiꞌita aꞌutyajrupi , majta ɨ maj jamuan áꞌujhuaꞌanyaꞌa . Majtahuaꞌa mu eihua ajtyáxɨɨracaꞌa ɨ tyaɨte , ca cheꞌe huatarɨꞌɨriistaracaꞌa mej tyuꞌucuaꞌani aɨjna cɨmeꞌe maj eihua tyaɨte .
41003021	Aj mu mi raamuaꞌareeriꞌi ɨ ihuaamuaꞌameꞌen ɨ Jesús aꞌu tɨ aɨn eꞌij eꞌenyaꞌa . Aj mu mi aꞌuréꞌenye mej mi raꞌanviꞌitɨn . Ayaa mu een cɨn huarɨj aɨjna cɨmeꞌe tɨ nuꞌu huataujtɨmueꞌi ɨ Jesús .
41003022	Majta maɨn ɨ mej teꞌeyuꞌuxaca teyujtaꞌa , ɨ maj maun aꞌaraacɨ u Jerusalén , ayaa mu tíꞌixajtacaa aɨme . Meyan tɨcɨn : — Beelzebú pu jetze araujcaꞌanye amɨjna mɨ tevi . Beelzebú ɨ tɨ tihueꞌijteꞌe naijmiꞌica ɨ tiyaaruꞌuse , aɨjna Beelzebú pu caꞌanijraꞌa rataꞌaca amɨjna tɨ huaꞌumuariteꞌen ɨ tiyaaruꞌuse . — Ayaa mu tyuꞌutaxajtacaꞌa aɨme .
41003023	Ajta aɨn ɨ Jesús , aɨ pu huaꞌutajee aɨmej ɨ mej teꞌeyuꞌuxaca mej mi raanamua ɨ nyuucari tɨ cɨn tihuaꞌamuaꞌaten . Ayan tɨcɨn : — ¿ Aꞌini tiꞌirɨꞌɨri tɨ Satanás rusaɨj huaꞌutamuariteꞌen ɨ rutyaɨtestyamuaꞌa ? Capu aꞌij tiꞌirɨꞌɨri .
41003024	Ayej cheꞌeta naꞌa , tɨ puaꞌa chajtaꞌana eꞌitaꞌa maꞌutacɨɨnye , tɨ puaꞌa meyan huarɨni aj mu mi tyújnyaꞌusiꞌiteꞌesin . Matɨꞌɨj aꞌutácɨɨnye eꞌitaꞌa aɨjna ɨ chajtaꞌana , capu cheꞌe aꞌateere .
41003025	Ajta , tɨ puaꞌa tyaɨtyestyamuaꞌameꞌen ɨ aꞌatɨ , meyan cheꞌeta manaꞌa eꞌitaꞌa aꞌutácɨɨnye , camu cheꞌe aꞌateere ɨ tyaɨtestyamuaꞌameꞌen ajna aꞌu tɨ eꞌeche ɨ aꞌatɨ .
41003026	Ayej cheꞌeta naꞌa , tɨ puaꞌa Satanás ayan huarɨni aꞌutɨ eꞌeche , tɨ puaꞌa aɨn huaꞌutenyaꞌusiꞌiteꞌen ɨ rutyaɨtestyamuaꞌa , aɨ pu ajta cai cheꞌe aꞌateere , silu aɨ pu teꞌentipuaꞌariteꞌesin .
41003027	’ Seij nu nyajtahuaꞌa huataxajta ɨ nyuucari . Tɨ puaꞌa aꞌatɨ raxeꞌevaꞌa tɨ tiraanahueꞌi tiꞌaraꞌan a tɨ eꞌeche ɨ tɨ rucaꞌanye , anacai pu ruxeꞌeveꞌe tɨ raatyajɨꞌɨqueꞌen ɨ tɨ rucaꞌanye . Aj pu xaa rɨꞌɨri tɨ utyarute aꞌu tɨ eꞌeche tɨꞌij tiraanahueꞌi .
41003028	’ Ayej xaa nyaꞌu tiꞌayajna , aɨme cɨmeꞌe ɨ tetyaca , rɨꞌɨri tɨ tihuaꞌutauuniꞌi naijmiꞌica ɨ maj cɨn autyajturaa ɨ Dioj jemi , ajta naijmiꞌica ɨ mej aꞌij puaꞌa tiꞌixaxaꞌa .
41003029	Aru , tɨ puaꞌa aꞌatɨ aꞌij puaꞌa tiꞌixajta aɨjna jetze ɨ xaijnyuꞌucaraꞌaraꞌan ɨ Dioj , capu xaa nyaꞌu aꞌanaj tiraatauuniꞌira aɨjna . Aɨ pu ruꞌityáꞌa aꞌame para rusen cɨmeꞌe . — Yaa pu tyuꞌutaxajtacaꞌa ɨ Jesús .
41003030	Ayaa pu Jesús tihueꞌixaa aɨjna cɨmeꞌe mej meyan tíꞌixajtacaa tɨ nuꞌu tiyaaruꞌu tzajtaꞌan seijraꞌacaa , mej mi meyan tiraamuaꞌaree tɨ aɨn Jesús aɨjna jetze araujcaꞌanyajcaꞌa ɨ xaijnyuꞌucaraꞌaraꞌan ɨ Dioj , tɨꞌij ayan huarɨni tiꞌitɨj cɨmeꞌe .
41003031	Meenti aɨn naanajraꞌan , majta aɨme ɨ ihuaamuaꞌameꞌen , aɨ mu u aꞌaráꞌa . Aa mu aꞌutyahuiixɨ manaꞌa puaꞌaque . Aj mu mi raatachuꞌeve .
41003032	Majta maɨn ɨ mej huiraatyaꞌacaa jamuan ɨ Jesús , aɨ mu raataꞌixaa , meyan tɨcɨn : — Ma mu aꞌutyáuu puaꞌaque anaana , majta aꞌihuaamuaꞌa . Mámuahuauhuau , micu . — Ayaa mu tiraataꞌixaa .
41003033	Aj puꞌi ayan tyuꞌutanyu ɨ Jesús . Ayan tɨcɨn : — ¿ Aꞌataani maɨn pueen ɨ mej ninaana nusu nyeꞌihuaamuaꞌa ? — Ayaa pu tyuꞌutaxajtacaꞌa .
41003034	Tɨꞌɨqui huaꞌuseirajraa ɨ tyaɨte ɨ maj aꞌatacaitɨmaꞌaca ɨ jemin . Ayaa pu tihuaꞌutaꞌixaa tɨcɨn : — Ai mu aɨn pueen ɨ mej jee ninaana , majta ɨ nyeꞌihuaamuaꞌa .
41003035	Aꞌachu maj puaꞌamua meyan aráurasten aꞌij tɨ tiꞌijxeꞌeveꞌe ɨ Dioj , ai mu aɨn pueen ɨ mej ninaana , majta nyajaꞌatzimuá , majta nyacuꞌutzimuá , majta aɨme ɨ nyajúutzimuaꞌa . Tɨꞌɨqui áꞌuraa .
41004001	Aj puꞌi Jesús aj aꞌucáanye aa tɨ aꞌavastɨme ɨ jaj tɨꞌij ajtahuaꞌa tihuaꞌamuaꞌaten . Aj mu mi eihua ajtyáxɨɨracaꞌa ɨ tyaɨte aꞌu tɨ aꞌutyavaacaꞌa . Tyamuaꞌa mu tíꞌityamuiꞌicaa ɨ tyaɨte . Aɨj pu cɨn atyajraa ɨ baarcu jetze tɨ jaataꞌa aꞌacávaꞌacaa . Majta maɨn ɨ tyaɨte , aa mu aꞌucaitɨmaꞌacaꞌa aꞌapueiri japua .
41004002	Eihua pu tihueꞌixaatyaꞌacaꞌa aɨjna cɨmeꞌe ɨ nyuucari . Ayaa pu tihueꞌixaa seij cɨmeꞌe ɨ nyuucari . Ayan tɨcɨn : ― Xaanamuajriꞌi muan . Aꞌatɨ tɨ nuꞌu tiꞌihuastyahuaꞌa , u pu áꞌumej tɨ tyajaꞌahuasteꞌen ,
41004003	
41004004	Aa pu aumaꞌacaa ratáhuaꞌanáa ɨ imueꞌeri . Seica pu juye jetze aꞌuvatzɨ́jraa . Aj mu mi pinaꞌase utyaꞌɨmɨ avaꞌacanyáa , maraaraꞌajeꞌipɨ .
41004005	Ajta nuꞌu seica huavatzɨ́jraa tyetye tzajtaꞌa aꞌu tɨ cai eihua chuej áꞌuca . Yaa puꞌi tyajaꞌureꞌenye , aꞌini capu huatyetyee ɨ chuej tɨ tzajtaꞌan iruꞌucarutixɨꞌɨn ɨ jiinyaꞌaraꞌan , caꞌanacan pu huaraꞌapɨstacaꞌa ɨ chuej . Aj puꞌi caꞌanacan ajnyajxɨ ɨ imueꞌeri .
41004006	Ajta tɨꞌɨj u eꞌireꞌenye ɨ xɨcaj , tɨꞌɨqui huaraꞌahuaa xɨcaj cɨmeꞌe ɨ tɨ tyuꞌunyej . Aꞌini capu ajtánaanaꞌajmaꞌacaꞌa , aɨj pu cɨn huaraꞌahuaa .
41004007	’ Ajta seica ɨ imueꞌeri , au pu aꞌuvatzɨ́jraa aꞌu tɨ tzicareꞌe aꞌuvaatɨmaꞌacaa . Tɨꞌɨj aɨn tzicareꞌe huavaujse . Tɨꞌɨqui aɨn tzicareꞌe raꞌavaꞌana aɨjna tɨ tyuꞌunyej . Aɨj pu cɨn cai huacɨɨracaꞌa .
41004008	Aru seica pu nuꞌu aun aꞌuvatzɨ́jraa aꞌu tɨ aꞌuréꞌen ɨ chuej . Aɨ pu huanyej . Tɨꞌɨj huavaujse , aj puꞌi tyamuaꞌa tyuꞌucɨɨracaꞌa . Seica ɨ imueꞌeri , ayaa pu catéꞌetejmaꞌacaꞌa ɨ cuuxaꞌa jetze seij tɨ ajtanyéj iꞌicɨɨri aꞌachu cumu seite japuan tamuaamuataꞌa ɨ jatzi . Ajta seica ayan catéꞌetejmaꞌacaꞌa aꞌachu cumu hueicate . Ajta seica anxɨte pu catéꞌetejmaꞌacaꞌa seij ajta seij . — Yaa pu tyuꞌutaxajtacaꞌa ɨ Jesús .
41004009	Ajta ayan tihueꞌixaa tɨcɨn : — Tɨ puaꞌa aꞌatɨ huityajnamua , cheꞌe aɨn raanamua tyamuaꞌa naa .
41004010	Matɨꞌɨj mi aꞌucɨj ɨ tyaɨte . Aru camu naijmiꞌi . A pu aꞌutyajturaa ɨ Jesús . Majta seica ɨ maj naijmiꞌi áꞌujhuaꞌanyaꞌa huaꞌa jamuan ɨ maj tamuaamuataꞌa japuan huaꞌapua aꞌaraꞌase . Matɨꞌɨj mi meyan tiraataihuaꞌuriꞌi aꞌij tɨ huataujmuaꞌa aɨjna ɨ nyuucari tɨ raaxajtacaꞌa .
41004011	Ajta aɨn Jesús , ayan tihuaꞌutaꞌixaa tɨcɨn : — Muejmi pu Dioj tyuꞌixaa aꞌahuaritaacan cɨmeꞌe aɨjna ɨ tɨ huatáuravaatacaꞌa ɨ Dioj jemi aꞌiqui tiꞌiseiraꞌa aꞌame ajna xɨcajraꞌa jetze tɨꞌɨj Dioj tiꞌitaityaꞌa aꞌame iiyan chaanaca japua . Aru amɨmej má maj aꞌutyáuu puaꞌaque , nain pu tihuéꞌitiira nyuucari cɨmeꞌe .
41004012	Ayaa pu tihuaꞌaruure . Tɨꞌɨj tihueꞌixaateꞌen ɨ nyuucari jetze , seica mu meyan tyuꞌumuaꞌati tɨcɨn : “ Cu xuee teyauꞌeite ityan . ” Ajta matɨꞌɨj ranamuaaran , meyan tɨcɨn : “ Tuꞌityájnamua ityan . ” Aru capu xaa nyaꞌu . Camu yauꞌeite , camu majta tanamua . Dioj pu tihuéꞌitiira nyuucari cɨmeꞌe mej mi cai yauꞌeitaa muaꞌaraꞌani , mej mi cai raanamuaa , aꞌini camu aꞌatzu raxeꞌeveꞌe mej saɨque tirajtyauni aꞌij mej yeꞌi huarɨni , tɨꞌij aɨn cai tihuaꞌutauuniꞌi ɨ maj cɨn autyajturaa ɨ Dioj jemi .
41004013	Ajta Jesús pu ayan tihuaꞌutaihuaꞌuriꞌi tɨcɨn : — ¿ Ni tzaa sacai yauꞌeitaa xaꞌaraa eijna i nyuucari ? Tɨ puaꞌa sacai yauꞌeitaa xaꞌaraa , ¿ Aꞌini tiꞌirɨꞌɨri sej si seyan yauꞌeitaa xaꞌaraꞌani ɨ seica ɨ nyuucari ? Nuꞌuri ijii amuaataꞌixaateꞌesin huataujnyátacan cɨmeꞌe aꞌij tɨ huataujmuaꞌa i nyuucari tɨ cɨmeꞌen raxa aɨjna ɨ aꞌatɨ tɨ nuꞌu tiꞌihuastyahuaꞌa imueꞌeri cɨmeꞌe .
41004014	’ Aɨjna ɨ imueꞌeri tɨ huasteꞌe , ayaa pu seijreꞌe tɨj ɨ aꞌatɨ tɨ a eꞌetyéchaꞌacanyeꞌe hueꞌixaateꞌe ɨ nyuucaraꞌaraꞌan cɨmeꞌe tɨ Dioj jemi aꞌuveꞌeme .
41004015	Ajta seica ɨ tyaɨte , yaa mu eꞌen cumu ɨ imueꞌeri tɨ aun aꞌuvatzɨ́jraa juye jetze . Aɨ mu naa tiꞌijnamua ɨ nyuucaraꞌaraꞌan tɨ raaxajtacaꞌa ɨ aꞌatɨ . Aru , matɨꞌɨj meyan ranamua , aɨ pu tiyaaruꞌu huaꞌariꞌiraca . Aɨ pu huaꞌariꞌiraca ɨ nyuucari ɨ maj rúꞌumuaꞌareeracaa ɨ rutzajtaꞌa .
41004016	Majta seica , yaa mu eꞌen tɨj aɨjna ɨ imueꞌeri tɨ huahuástiꞌihuacaꞌa ɨ tetej tzajtaꞌa . Anacai pu huaꞌaranajchacaꞌa ɨ nyuucari ɨ maj raanamuajriꞌi .
41004017	Aru cumu cai eihua ajtanáanaꞌajme , aɨj mu cɨn rajpueitzi muaꞌayeꞌi maɨjna cɨmeꞌe mej seica huaꞌaxaahuariꞌira cɨmeꞌen ɨ nyuucari , naꞌari tɨ puaꞌa seica aꞌij puaꞌa mahuaꞌaruure , cɨj muꞌu teꞌeviicueꞌi . Caꞌanacan mu ma yuuraini .
41004018	’ Majta seica ɨ tyaɨte , ayaa mu eꞌen tɨj ɨ imueꞌeri tɨ huahuástiꞌihuacaꞌa aꞌu tɨ aꞌutzicareꞌejmee . Aɨ mu ranamua ɨ nyuucari .
41004019	Aru eihua pu huaꞌa jetze ruxeꞌeveꞌe aꞌij maj rujɨɨmuaꞌa manaꞌa tirajtyauve iiyan chaanaca japua tyej japuan seijreꞌe . Ayaa mu huaujmuaꞌamua mej tiꞌituavaꞌa . Majta meyan tiꞌinyacuaꞌatze mej chijtyaani pueenyeꞌen . Aꞌini tɨꞌɨj pɨ naꞌa mu meyan tiꞌimuaꞌatze aꞌini ayaa mu tiꞌixeꞌeveꞌe , capu cheꞌe tyaꞌuve ɨ huaꞌa tzajtaꞌa mej japuan tyuꞌumuaꞌati ɨ nyuucari . Aɨj pu cɨn cai cheꞌe rɨꞌɨri tɨ huaꞌutavaɨreꞌen ɨ nyuucari ɨ huaꞌa tzajtaꞌa .
41004020	’ Majta seica , ayaa mu eꞌen cumu aɨjna ɨ imueꞌeri tɨ huavatzɨ́jraa japuan ɨ chuej tɨ aꞌuréꞌen . Aɨ mu xaa ranamua ɨ nyuucari , majta ɨ rutzajtaꞌa raatyatuasin ɨ rumuaꞌariiraꞌa cɨmeꞌe . Ayaa pu een tɨj een ɨ imueꞌeri tɨ huacɨɨracaꞌa eihua . Seica mu tyuꞌutyavaɨreꞌesin eihua . Seica mu tyuꞌutyavaɨreꞌesin cumu ɨ imueꞌeri tɨ huacɨɨracaꞌa aꞌachu cumu seite japuan tamuaamuataꞌa tɨ catéꞌetejme , seij ajta seij . Majta seica cumu ɨ tɨ huacɨɨracaꞌa aꞌachu cumu hueicate tɨ catéꞌetejme , majta seica meyan eꞌen cumu ɨ tɨ huacɨɨracaꞌa achu cumu anxɨte , seij ajta seij .
41004021	Ajta ayan tihuaꞌutaꞌixaa tɨcɨn : — ¿ Aꞌini tyajamuaꞌamitejteꞌe muejmi ? Tɨ puaꞌa aꞌatɨ ye véꞌemeꞌen , aparaatu tɨ tijajna , ¿ Aꞌuni jetze yaꞌaruuren aɨjna ɨ aparaatu ? ¿ Ni sicuꞌu jetze ruꞌutyáratza , naꞌari utaatzi jete yeꞌiráchajtza ? . Capu xaa nyaꞌu aa yaꞌutyaꞌavaata , silu an pu eijreꞌe yaꞌujchájtza , ánɨmɨ tɨꞌij aꞌɨmɨ aꞌatányeeriꞌicɨj .
41004022	Tiꞌitɨ tɨ aꞌij tyiꞌaviitziꞌi , capu ayan eenyeꞌen aꞌame tɨj naꞌa rusen cɨmeꞌe , silu huataujseijrata a eijreꞌe . Naꞌari tiꞌitɨ tɨ aꞌij aviitziꞌi cɨn tiꞌimuariꞌihua , aj puꞌi muaꞌareeriꞌihuan .
41004023	Muan xu saj rarɨꞌɨrejve . Xaanamuajriꞌi . — Yaa pu tihueꞌixaa ɨ Jesús .
41004024	Ajta ayan tihueꞌixaa tɨcɨn : — Rɨꞌɨ xuꞌu tiraanamua i sej tiꞌinamua . Aꞌachu saj caj tiꞌijnamua ɨ nyuucari , ayaa pu cheꞌeta naꞌa Dioj tyajamuaataꞌasin muejmi sej si eitzeꞌe yauꞌeitaa xaꞌaraꞌani . Ajta aɨn , aucheꞌe pu eitzeꞌe tyajamuaataꞌasin i sej ranamua .
41004025	Ayaa pu teꞌeme . Tɨ puaꞌa aꞌatɨ rɨꞌɨ tiꞌijnamuajrave , Dioj pu raataꞌasin tɨ eitzeꞌe yauꞌeitaa aꞌaraꞌani . Ajta , tɨ puaꞌa aꞌatɨ cai rɨꞌɨ tiꞌijnamuajrave , Dioj pu ráꞌariꞌira aꞌachu tɨ caj ari tiyauꞌeite .
41004026	Ajta ayan tɨcɨn : — Ayaa pu tiꞌirɨnyaca matɨꞌɨj meyan rɨjca aꞌij tɨ tiꞌijxeꞌeveꞌe ɨ Dioj . Yaa muꞌu huatamuiꞌiraca tɨj huavaujseꞌen ɨ imueꞌeri tɨ aꞌatɨ raahuaste . Aɨjna ɨ aꞌatɨ ratáhuaꞌanáa pu aumaꞌacaa ɨ imueꞌeri .
41004027	Tɨꞌɨqui huatacutzi aɨjna ɨ aꞌatɨ . Aj pu ijtaꞌi íꞌijɨsti tɨꞌɨjtaꞌi ájchesin . Aꞌateeri tɨ huacáitɨmaꞌa aꞌame . Aj puꞌi ajnyejsin , tɨꞌɨj i vaujseꞌen . Aru aɨjna ɨ aꞌatɨ , aɨ pu cai ramuaꞌaree aꞌij tɨ yeꞌi teꞌejnyej ɨ imueꞌeri .
41004028	Aɨjna ɨ chuej pu hui rusaɨj rɨꞌɨ raruuren tɨ huavaujseꞌen ɨ imueꞌeri . Anacai pu ajnyejsin ɨ huaacɨxaꞌa . Aj puꞌi ɨ huijmueeyu . Tɨꞌɨqui ijtaꞌi mueiyujraꞌan jetze cányejsin ɨ jatzi .
41004029	Tɨꞌɨj aɨn huacaꞌanáa ɨ jatzi , aj mu mi u yaꞌatzaanan . Puꞌuri ijii tyajaꞌureꞌenye aꞌanaj xɨcajraꞌa jetze mej jetzen tiꞌitzaꞌanaca .
41004030	Ajta ayan tyuꞌutaxajtacaꞌa ɨ Jesús tɨcɨn : — ¿ Aꞌini yeꞌi tiꞌirɨꞌɨri tyej ti teyan raataxaj aꞌij tɨ yeꞌi tieꞌijta ɨ Dioj ? ¿ Tiꞌitajqui nyuucarijraꞌa ruxeꞌeveꞌe tyaj raataxaj aꞌij tɨ yeꞌi tiꞌirɨnyaca Dioj tɨ eꞌeseijreꞌe ?
41004031	Ayaa pu een cumu tiꞌitɨ tuꞌupi tɨ ayan antyahuaa tɨcɨn mostaasa . Ayaa pu eꞌen tɨ eitzeꞌe cɨleꞌen cai maa seica jatzijraꞌa tɨ yan seijreꞌe iiyan chaanaca japua .
41004032	Tɨꞌɨj huastiꞌihua aɨjna ɨ jatzi , aj puꞌi vaujseꞌen . Tɨꞌɨj huavaujseꞌen , eitzeꞌe pu maj ajtɨtɨꞌɨ aꞌayeꞌi cai ɨ piꞌista tɨ yan seijreꞌe iiyan chaanaca japua . Tyamuaꞌa pu tiꞌipuápuaꞌamee ɨ cɨyaꞌaraꞌan . Ajta ɨ xamueꞌiraꞌan , tyamuaꞌa pu tyaꞌantajíyaꞌumee . Aɨj pu cɨn rɨꞌɨri maj pinaꞌase jetzen tihuaurituajteꞌen tɨ huaquen tzajtaꞌa . — Ayaa pu tihueꞌixaa ɨ Jesús .
41004033	Ayaa pu tihuaꞌamuaꞌatyahuaꞌa ɨ nyuucaraꞌaraꞌan cɨmeꞌe tɨ Dioj jemi eꞌemaꞌacan . Eihua pu tihueꞌixaꞌatyahuaꞌa nyuucari cɨmeꞌe aꞌachu maj caj téꞌeviicueꞌiracaa maj raanamua .
41004034	Tiꞌitɨ tɨ aꞌij tɨ tihueꞌixaꞌatyahuaꞌa ɨ tyaɨte , Jesús pu ayan tihueꞌixaꞌatyahuaꞌa nyuucari cɨmeꞌe tɨ cai aꞌahuauritaa . Aru aɨ pu tihueꞌixaꞌatyahuaꞌa aɨme ɨ maj jamuan áꞌujhuaꞌanyaꞌa aꞌij tɨ huataujmuaꞌa naijmiꞌi ɨ nyuucari huataujnyátacan cɨmeꞌe .
41004035	Ajna xɨcajraꞌa jetze , tɨꞌɨj ari tyechumuaꞌari , Jesús pu huaꞌutaꞌixaa aɨme ɨ mej jamuan áꞌujhuaꞌanyaꞌa . Ayan tɨcɨn : — Ticheꞌe antacɨɨnye utan pujmeꞌen .
41004036	Matɨꞌɨj mi a huajaꞌuhuaꞌaxɨ ɨ tyaɨte . Aj mu mi yáꞌutɨɨ ɨ Jesús jetzen ɨ baarcu aun tɨ aꞌutyavaacaꞌa . Majta seica aꞌucɨj sei jetze ɨ baarcu .
41004037	Aj puꞌi huataꞌaacaracaꞌa tyamuaꞌa caꞌanin cɨmeꞌe . Apuutzari pu tyamuaꞌa áꞌuxɨjvaꞌa . Aj puꞌi vivejmáꞌa tyujtaꞌahuaꞌa ɨ jaj . Tɨꞌɨj i atyáxɨraꞌaxɨ ɨ baarcu jetze . Puꞌuri tɨn avaꞌɨstijmaꞌa ɨ baarcu jetze .
41004038	Ajta aɨn Jesús , aɨ pu aꞌacujcaa cɨtzajtaꞌan pujmeꞌen ɨ baarcu . Timuꞌutzi pu huamaꞌacaa . Aj mu mi raajɨste . Meyan tɨcɨn : — Maeestru , ¿ ni cai a jetze ruxeꞌeveꞌe tyej teri tɨn cuiꞌini ?
41004039	Aj pu caꞌanacan ájche ɨ Jesús . Aj puꞌi raatyápuaꞌari ɨ aaca . Ajta ayan tiraataꞌixaa ɨ jaj , tɨcɨn : — Capej cheꞌe sihuajna . Xaatapuáꞌajta . — Yaa pu tyuꞌutaxajtacaꞌa . Aj puꞌi huatyapuaꞌaracaꞌa ɨ aaca . Ajta aꞌuráujjéꞌiyi aꞌaraa ɨ jaj tyamuaꞌa naa .
41004040	Aj pu ijtaꞌi Jesús huaꞌutaꞌixaa ɨ maj jamuan áꞌujhuaꞌanyaꞌa , ayan tɨcɨn : — ¿ Aꞌini een cɨn huapɨꞌɨ setyuꞌutatzɨn ? . ¿ Aꞌini een cɨn sacai raꞌatzaahuateꞌe ɨ Dioj ? — Yaa pu tyuꞌutaxajtacaꞌa .
41004041	Tyamuaꞌa mu mi eihua tyuꞌutatzɨn . Majta meyan tyúꞌurixaatyaꞌacaa maɨjna cɨmeꞌe mej tyuꞌutatzɨn . Meyan tɨcɨn : — ¿ Tiꞌitajni tevijraꞌa pueen ? Amɨ pu tihueꞌijteꞌe ɨ aaca , ajta ɨ jaj . Nain mu cɨn raꞌaste . — Yaa mu tyuꞌurixaatyaꞌacaa .
41005001	Aj mu mi antacɨɨ antavan pujmeꞌen . Ayaa pu tyajaꞌarajtyahuaa tɨcɨn Gadara .
41005002	Aj puꞌi Jesús aitaraa ɨ baarcu jetze . Tɨꞌɨqui eꞌeyan saɨj aveꞌereꞌenye tiyaaruꞌu tɨ tzajtaꞌan seijraꞌacaa . Au pu huiirajraa aɨjna ɨ aꞌatɨ aa maj mɨꞌɨchite aꞌaváꞌanaamɨca .
41005003	Au pu eꞌechajcaꞌa aɨjna ɨ aꞌatɨ . Eecan pu simuarun . Capu rɨꞌɨristacaꞌa tɨ aꞌatɨ raꞌanajɨꞌɨqueꞌen caujnari cɨmeꞌe , ni alampi cɨmeꞌe .
41005004	Muiꞌi mu raatatése . Maraꞌanajɨꞌɨquihuaꞌa muajcaꞌaraꞌaraꞌan jetze , majta ɨɨcajraꞌan jetze alaampi cɨmeꞌe . Aru aɨn , tɨꞌɨj pɨ naꞌa pu tijtzáꞌanaꞌa . Cɨleꞌenyeꞌen ajta majcaꞌi iyaúhuaꞌanaa . Capu huatarɨꞌɨristaracaꞌa tɨ aꞌatɨ aꞌij raaruuren tɨ ráamuaꞌajcanteꞌen .
41005005	Nain tujcaꞌari tzajtaꞌa , ajta nain tɨcaꞌari tzajtaꞌa , aɨ pu áꞌuchaꞌacanyaꞌa , anjiihua ajna jɨri jetze . Ajta ajna aꞌu maj mɨꞌɨchite aꞌaváꞌanaamɨca , a pu ayan tihuaꞌutyatuꞌasixɨn tetej cɨmeꞌe .
41005006	Tɨꞌɨj raaseij ɨ Jesús , tɨꞌɨj i u aꞌutatáij . Aj puꞌi titunutacaꞌa ajna vejliꞌi tɨ aꞌutyavaacaꞌa ɨ Jesús .
41005007	Ajta huajijhuacaꞌa caꞌanin cɨmeꞌe . Ayan tiraataꞌixaa tɨcɨn : — ¿ Aꞌini tiꞌitɨj petyaruuren nyeetzi jemi , Jesús pej iꞌi yaujraꞌan ɨ Dioj tɨ nainjapua tieꞌijta ? Aij nu muahuavii ɨ Dioj jemi pataꞌaj cai pueijtzi naatáꞌacaraꞌa .
41005008	Ayaa pu tyuꞌutaxajtacaꞌa aɨjna ɨ aꞌatɨ , aꞌini ayaa pu tiraataꞌixaatyaꞌacaꞌa ɨ Jesús tɨcɨn : — Tiyaaruꞌu paj tzajtaꞌan seijreꞌe mɨ tevi , pej aꞌij puaꞌa metyáumuaꞌaree , huiirajraꞌa mɨ tevi jetze . — Yaa pu tiraataꞌixaa ɨ Jesús .
41005009	Ajta ayan raataihuaꞌuriꞌi tɨcɨn : — ¿ Aꞌini puaꞌantyahuaa muaa ? Ajta ayan tyuꞌutanyúu tɨcɨn : — Ayaa nu antyahuaa tɨcɨn i tyej arájsevi viꞌiraꞌa araꞌase . Ayaa tu tiꞌitamuaꞌamua aɨjna cɨmeꞌe tyej iꞌi muiꞌi . — Ayaa pu tyuꞌutaxajtacaꞌa .
41005010	Aj puꞌi aɨjna ɨ aꞌatɨ eihua rájhuaviiriꞌi ɨ Jesús tɨ aɨn huaꞌutaite maj áꞌucɨɨnye ma aꞌahuaꞌayee ɨ mej tzajtaꞌan seijraꞌacaa .
41005011	Meenti maɨn tuiixu , vejliꞌi tyaꞌantácuaꞌatɨ́yeꞌicá jɨri jetze . Maj muiꞌicaa ɨ tuiixu aꞌachu cumu huaꞌapua viꞌiraꞌa .
41005012	Aj mu mi maɨn tiyaaruꞌu meyan rájhuaviiriꞌi tɨcɨn : — Taatáꞌa ityejmi tyaj aꞌutyarute mɨ tuiixu tzajtaꞌa .
41005013	Tɨꞌɨqui aɨn huaꞌutaꞌa . Matɨꞌɨj mi huiiraacɨ maɨjna ɨ tiyaaruꞌuse ɨ mej tzajtaꞌan seijraꞌacaa aɨjna ɨ tevi . Aj mu mi tiyaaruꞌu huataseijre ɨ tuiixu tzajtaꞌa . Majta maɨn ɨ tuiixu , muaatauru aun pujmeꞌen u ateꞌe . Aj mu mi atyáavatzɨ a jaataꞌa . Matɨꞌɨj mi aujamɨ , naijmiꞌi .
41005014	Majta maɨn ɨ mej tuiixu chaɨcaꞌa , aɨ mu tyamuaꞌa tyuꞌutatzɨn . Matɨꞌɨj mi aꞌucɨj maj huaꞌutaꞌixaateꞌen mej chajtaꞌa aꞌuchaatɨme , majta matɨj manaꞌa maj aꞌuchaatɨme aꞌɨmɨ . Aj mu mi eꞌireꞌenye ɨ tyaɨte mej mi raamuaꞌaree aꞌij tɨ tiꞌitɨ huarɨj .
41005015	Matɨꞌɨj mi aveꞌereꞌenye aꞌu tɨ eꞌij eꞌenyaꞌa ɨ Jesús . Aj mu mi maɨn huaseij ɨ tevi ɨ tiyaaruꞌuse maj tzajtaꞌan seijraꞌacaa . A pu aꞌutácatii . Capu cheꞌe muaꞌaviꞌi . Capu cheꞌe rutɨmueꞌi . Puꞌuri huaruj aɨjna ɨ tevi . Aj mu mi tyuꞌutatzɨn .
41005016	Majta maɨn ɨ mej raaseij aꞌij tɨ tiꞌitɨj huarɨj , nain mu huaꞌutaꞌixaa ɨ tyaɨte aꞌij tɨ tiraaruu ɨ tevi ɨ tiyaaruꞌuse maj tzajtaꞌan seijraꞌacaa , aꞌij tɨ tihuaꞌuruu ɨ tuiixu .
41005017	Aj mu mi aꞌutyajhuii ɨ tyaɨte maj raahuavii ɨ Jesús tɨ aꞌuraꞌani u aꞌahuaꞌayee .
41005018	Tɨꞌɨqui áꞌuraa ɨ Jesús . Aun pu atyajraa ɨ baarcu jetze . Tɨꞌɨj i aɨjna i tɨ tzajtaꞌan seijraꞌacaa ɨ tiyaaruꞌuse , aɨ pu rájhuaviiriꞌi tɨ Jesús raataꞌan tɨ aꞌuraꞌani jamuan .
41005019	Ajta aɨn ɨ Jesús , capu raataꞌa aɨjna ɨ tevi tɨ aꞌuraꞌani jamuan . Ayaa pu tiraataꞌixaa tɨcɨn : — Aricu aꞌu pej eꞌeche huaꞌa jamuan aꞌihuaamuaꞌa . Pataꞌaj huaꞌutaꞌixaateꞌen nain aꞌij tɨ timuaaruu ɨ tavastaraꞌa jemi , aꞌij tɨ yeꞌi rɨꞌɨ timuajchaꞌɨ .
41005020	Aj pu i iyaꞌuraa ɨ aꞌatɨ . Ajta eꞌeyan aɨn aꞌutyejche tɨ huaꞌutaꞌixaateꞌen ɨ mej maun aꞌuchaatɨme ajna tɨ ayan tyajaꞌarajtyahuaa tɨcɨn Tamuaamuataꞌa tɨ chajtaꞌatajme . Nain pu huaꞌutaꞌixaa aꞌij tɨ tyuꞌuruu aɨjna ɨ Jesús . Aꞌu tɨ naꞌa rɨꞌɨ mu tiraanamuajracaꞌa ɨ tyaɨte aꞌini jajcua maꞌacan pu puéenyaꞌa ɨ nyuucari .
41005021	Aj pu ijtaꞌi huaraꞌaraa ɨ Jesús ɨ baarcu jetze . Tɨꞌɨj ii aun aꞌaráꞌa aun jetze pujmeꞌen vejliꞌi aꞌu tɨ aꞌavastɨme ɨ jaj . Matɨꞌɨj mi avereꞌenye eihua tyaɨte aꞌu tɨ aꞌutyavaacaꞌa ɨ Jesús .
41005022	Aj puꞌi saɨj aꞌaráꞌa aꞌatɨ tɨ tiꞌivaɨraꞌacaa huaꞌateyujtaꞌa . Vaꞌacan pu cɨn tiꞌityavaacaꞌa . Ayaa pu antyahuaacaꞌa tɨcɨn Jairo . Tiyauj , jɨitacan . Tiꞌicuiꞌicaꞌa aɨjna ɨ yaujraꞌan . Tɨꞌɨj aɨn Jairo raaseij ɨ Jesús , aj puꞌi titunutacaꞌa a chuaataꞌa Jesús tɨ éꞌejvee .
41005023	Eihua pu rájhuaviiriꞌi , ayan tɨcɨn : — Niyauj pu aꞌameꞌere . Mu aꞌutaꞌiyiꞌi pataꞌaj raꞌajtamuaren , taꞌaj huarún , taꞌaj auj ruuri aꞌaraꞌani . — Ayaa pu tiraataꞌixaa .
41005024	Aj puꞌi Jesús u áꞌumej jamuan . Majta eihua tyaɨte aꞌucɨj huaꞌa jamuan aɨme ɨ maj huaꞌapua . Matɨꞌɨj mi ajtyáxɨɨracaꞌa ɨ tyaɨte . Tyamuaꞌa mu huapɨꞌɨ tityáꞌacatacaꞌa .
41005025	Ajta huaꞌa tzajtaꞌa aꞌutyavaacaꞌa ɨ jɨitaꞌa tɨ tiꞌicuꞌi . Puꞌuri aꞌateeviꞌi aꞌachu cumu tamuaamuataꞌa japuan huaꞌapua ninyeꞌiraꞌa tɨ tiꞌicuꞌi aɨjna ɨ jɨitaꞌa . Tɨꞌɨj pɨ naꞌa pu uvaꞌamɨꞌɨyicaꞌa xureꞌejtacan .
41005026	Puꞌuri eihua huaurijtacaꞌa ɨ mej tiꞌihuaꞌataca jemi . Puꞌuri tyajaꞌahuáujrai nain tɨj naꞌa tɨ caj tiꞌituavaꞌaca . Ajta capu tiꞌitɨj aꞌij tiraatyavaɨ . Ma ajtaꞌi , ayaa pu i éenyaꞌa ajtahuaꞌa eitzeꞌe tiꞌijcuíꞌinyacaꞌa . Aɨj pu cɨn , rajpueijtzicaꞌa eihua aɨjna ɨ jɨitaꞌa .
41005027	 Tɨꞌɨqui tyuꞌunamuajriꞌi aꞌij tɨ tiꞌitɨj huáruu ɨ Jesús . Ayan tɨcɨn : “ Aij nu cɨn neyan rɨni nyej raꞌajtamuaren cɨɨxuraꞌaraꞌan jetze , aj nu rujni . ” Yaa pu tyuꞌutaurixajtyaꞌacaꞌa aɨjna tɨ tiꞌicuiꞌicaꞌa . Aɨj pu cɨn a aurupi tyaɨte tzajtaꞌa aɨjna ɨ jɨitaꞌa . Tɨꞌɨj i a eꞌireꞌenye huaritaꞌan ɨ Jesús . Aj puꞌi raꞌajtamuárej cɨɨxuraꞌaraꞌan jetze .
41005028	
41005029	Cɨmeꞌen puꞌu raꞌajtamuárej , aj puꞌi huatyapuaꞌaracaꞌa tɨ uvaꞌaxuuricaꞌa . Tɨꞌɨj i yaa raataꞌa ɨ tzajtaꞌan cumu puꞌuri huaruj .
41005030	Aj pu i raamuaꞌareeriꞌi ɨ Jesús ɨ rutzajtaꞌa tɨ tiꞌihuaujhuaa ɨ aꞌatɨ cumu tɨ cai cheꞌe racaꞌanistiꞌi . Aj pu i pɨ aꞌureꞌeve , huaꞌuseirajraa ɨ tyaɨte . Ayan tɨcɨn : — ¿ Aꞌataani naꞌajtamuare i nyacɨɨxu jetze ? — Ayaa pu tihuaꞌutaihuaꞌuriꞌi .
41005031	Aj mu mi meyan tiraataꞌixaa ɨ maj jamuan áꞌujhuaꞌanyaꞌa . Meyan tɨcɨn : — Muaa pa huaꞌaseij ɨ tyaɨte maj aꞌacata . ¿ Aꞌini een cɨn peyan tyuꞌutaihuau ? , yee : “ ¿ Aꞌataani naꞌajtamuare ? ” — Yaa mu tiraataꞌixaa .
41005032	Ma ajtaꞌi aɨn Jesús , aɨ pu huaꞌuseirajyeꞌicaa matɨj manaꞌa a tityaꞌantavaatɨmaꞌaca . Ayaa pu aɨn rɨjcaa taꞌaj raaseij aꞌatɨ tɨ raꞌajtamuárej .
41005033	Aj pu i aɨn ɨ jɨitaꞌa , tyamuaꞌa tyuꞌutatzɨn . Tyamuaꞌa pu tyújvivaacaꞌa ɨ rutzajtaꞌa aꞌini rúꞌumuaꞌareeracaa tiꞌitɨ tɨ aꞌij huáruu . Aj pu i ajtyáxɨɨracaꞌa aꞌu tɨ aꞌij een aɨjna ɨ Jesús . Titunutacaꞌa a vejliꞌi ɨ jemin . Tɨꞌɨqui nain raataꞌixaa aꞌij tɨ tiꞌitɨ raaruu tzaahuatiꞌiraꞌa cɨmeꞌe .
41005034	Aj pu i Jesús ayan tiraataꞌixaa tɨcɨn : — Niyauj , petyaꞌantzaahua nyej timuaahuaateꞌencheꞌe . Aɨj paj cɨn peri huaruj . Aricu , rɨꞌɨ pej tyaꞌamuaꞌastɨ́ . Paucheꞌe paj reenyaꞌa puaꞌame .
41005035	Aucheꞌe pu tiꞌixáataca aɨjna matɨꞌɨj seica aꞌaráꞌa . Ai mu aɨn pueen ɨ mej eꞌeche jamuan ɨ tɨ vaꞌacan cɨn tiꞌitejvee huaꞌateyujtaꞌa . Aj mu mi meyan tiraataꞌixaa ɨ yaꞌupuaaraꞌan ɨ tyamueij tɨ tiꞌicuꞌi . Meyan tɨcɨn : — Puꞌuri huamɨꞌɨ aꞌayauj . ¿ Aꞌini een cɨn paraꞌɨtziiteꞌe mɨ maeestru ? — Yaa mu tyuꞌutaxajtacaꞌa .
41005036	Ma ajtaꞌi aɨn Jesús , capu huaꞌantzaahua aꞌij mej yeꞌi tíꞌixajtacaa . Ayaa pu tiraataꞌixaa ɨ yaꞌupuaaraꞌan tɨcɨn : — Capej tiꞌitzɨɨnyaꞌa . Ai puꞌu ruxeꞌeveꞌe pej tyaꞌatzaahuatyaꞌa . — Yaa pu tiraataꞌixaa ɨ Jesús . Aj pu i huajaꞌuviꞌitɨ aꞌu tɨ eꞌeche ɨ yaꞌupuaaraꞌan .
41005037	Aru Jesús capu huaꞌutaꞌa naijmiꞌica ɨ tyaɨte mej aꞌujuꞌun jamuan . Aɨmej puꞌu , ɨ Pedro , ajta ɨ Jacobo , ajta aɨjna ɨ Juan , tɨ iꞌi juutzajraꞌan ɨ Jacobo .
41005038	Aa mu aꞌaráꞌa aꞌu tɨ eꞌeche ɨ yaꞌupuaaraꞌan ɨ tɨ huamɨꞌɨ . Aj mu mi huaꞌuseij ɨ tyaɨte maj chiꞌita huiraati . Eihua mu uꞌutaujyeinijmaꞌa . Maujyeinyacaꞌa . Caꞌanin mu cɨn uꞌutaujyeinijmaꞌa maɨjna cɨmeꞌe ɨ tɨ huamɨꞌɨ .
41005039	Aj puꞌi chiꞌita utyajrupi . Tɨꞌɨqui huaꞌutaꞌixaa ɨ Jesús . Ayan tɨcɨn : — ¿ Aꞌini sej si caꞌanin cɨn ijhua ? ¿ Aꞌini sej si ruyein ? Capu mɨꞌɨchi mɨ tyamueij , silu cutzu puꞌu .
41005040	Matɨꞌɨj raanamuajriꞌi aꞌij tɨ yeꞌi tyuꞌutaxajtacaꞌa , aj mu mi raꞌutaxaahuariꞌiriꞌi aꞌini májmuaꞌareeracaꞌa tɨ aɨn paꞌarɨꞌɨ huamɨꞌɨ . Aj puꞌi aɨn huaꞌutaij maj huiracɨɨnye . Aj mu mi huiiraacɨ . Tɨꞌɨqui yaꞌuviꞌitɨ ɨ yaꞌupuaaraꞌan , ajta ɨ naanajraꞌan , ajta aɨmej ɨ mej áꞌujhuaꞌanyaꞌa jamuan . Au mu utyajrupi aꞌu tɨ aucáꞌa ɨ tyamueij .
41005041	Aj puꞌi rajvíꞌi muajcaꞌaraꞌaraꞌan jetze . Ayaa pu tiraatajee runyuuca cɨmeꞌe tɨcɨn : — Taliita , cuumi . — Taliita , cuumi , ayaa pu huataujmuaꞌa tɨcɨn : Tyamueij , ayaa nu tiꞌimueꞌixaateꞌe , ájchesi .
41005042	Cɨmeꞌen puꞌu ayan huarɨj ɨ Jesús , aj pu i xaa ájche ɨ tyamueij . Tɨꞌɨqui autyejche tɨ a áꞌuchaꞌacanyeꞌen . Majta maɨn ɨ tyaɨte , eecan mu u huataujtzaahua . Ajta aɨn ɨ paꞌarɨꞌɨ , ayaa pu rájchaɨcaꞌa aꞌachu cumu tamuaamuataꞌa ninyeꞌiraꞌa japuan huaꞌapua .
41005043	Ajta aɨn Jesús , eihua pu huéijca maj cai aꞌatɨj ixaatyaꞌa , ajta maj nuꞌu tiraamín ɨ tyamueij .
41006001	Au pu áꞌuraa ɨ Jesús , majta ɨ maj jamuan áꞌujhuaꞌanyaꞌa . Matɨꞌɨj mi aꞌucɨ́j aun pujmeꞌen aꞌu tɨ aꞌuveꞌese aɨjna ɨ Jesús .
41006002	Tɨꞌɨj tyajaꞌureꞌenye ajna ɨ xɨcajraꞌa mej etzen rusaꞌupi , tɨꞌɨqui aꞌutyejche tɨ tihuaꞌumuaꞌaten huaꞌateyujtaꞌa . Eihua mu tyaɨte raanamuajriꞌi . Eecan mu aꞌij tyaꞌutaseij . Ayaa mu tyuꞌurihuaꞌuracaꞌa tɨcɨn : — ¿ Aꞌuni yaꞌurɨ́ꞌɨre amɨjna i nyuucarijraꞌa ? ¿ Tiꞌitaani muaꞌatziiraꞌaraꞌan pueen aijna tɨ raatyajtuaa amɨjna jemi mɨ Jesús tyaj cai xɨ aꞌanaj meꞌe yáꞌunamuajriꞌi ?
41006003	Amɨɨ pu yeehui aɨn pueen ɨ yaujraꞌan ɨ tɨ tiꞌisiꞌichaca . Aɨ pu naanajraꞌan ayan antyahuaa tɨcɨn Mariiya . Aɨ mu juutzimuaꞌameꞌen pueen aɨme ɨ Jacobo , ajta ɨ José , ajta ɨ Judás , ajta aɨjna ɨ Simón . Majta seica ɨ juutzimuaꞌameꞌen ɨ ma juuca , aɨ mu yeche ta jamuan . — Ayaa mu tyúꞌurixaatyaꞌacaa . Aɨj mu cɨn raꞌachueeraꞌacaa maɨjna ɨ Jesús . Aɨj mu cɨn cai raxeꞌevaꞌacaa .
41006004	Ajta ayaa pu Jesús tihuaꞌutaꞌixaa tɨcɨn : — Naimiꞌi mu rájtyauve tyamuaꞌa naa jemin ɨ tɨ tiꞌixa ɨ nyuucari tɨ Dioj jemi maꞌacan . Ma ajtaꞌi , ɨ maj huacaitɨme ruche , majta ɨ mej iꞌivaujsimuaꞌameꞌen , majta ɨ mej jamuan eꞌeche , camu tɨn rájtyauve aɨme .
41006005	Ayaa puꞌu cai huatarɨꞌɨristaracaꞌa tɨ aɨn Jesús tiꞌitɨ aꞌij huáruuren ɨ maj cɨn aꞌij tiraꞌutaseij tɨj ari tyuꞌuruu puaꞌamuaque . Ai puꞌu huarɨj ; huaꞌajtamuáraꞌaxɨ seica ɨ tyaɨte . Tɨꞌɨj i xaa tihuaꞌuhuaa .
41006006	Aɨj puꞌi cɨn utyaavatzɨ ɨ tzajtaꞌan maj cai raꞌatzaahuatyaꞌacaa . Tɨꞌɨqui áꞌuraa ɨ Jesús . Au pu aꞌuyeꞌicaa aꞌɨmɨ aꞌu tɨ aꞌuchajtaꞌajmee . Ajta tihuáꞌamuaꞌatyajcaa .
41006007	Tɨꞌɨqui Jesús pu huaꞌutajee aɨmej ɨ maj tamuaamuataꞌa japuan huaꞌapua araꞌase . Aj puꞌi huaꞌareꞌitixɨ huaꞌapuacajmeꞌen . Ajta tihuéijca aɨjna cɨmeꞌe mej mi huaꞌutamuariteꞌen ɨ tiyaaruꞌuse ɨ maj huaꞌa tzajtaꞌa seijraꞌacaa ɨ tyaɨte .
41006008	Ajta ayan tihuéijca maj cai tiꞌitɨ anyaɨ́ꞌɨn ɨ maj cɨn huataujvaɨreꞌen ɨ juye jetze . Aɨ muꞌu nuꞌu aꞌachuiini , tiꞌitɨ itzɨj ɨ maj cɨn ráujcaꞌaníhuaꞌa . Capu aꞌij tiꞌirɨꞌɨri mej tiꞌitɨj anyaɨ́ꞌɨn caꞌani naꞌari tiꞌitɨ inyeꞌe nusu tumin .
41006009	Majta , ataujcaꞌacaityaꞌaxɨꞌɨn . Majta saxuijmeꞌen tyaꞌucaujchéetyaꞌaxɨꞌɨn seij ajta seij . Capu nuꞌu aꞌij tiꞌirɨꞌɨri maj huaꞌapuacajmeꞌen teꞌentipíi ɨ siicuꞌuri .
41006010	Ajta ayan tihuaꞌutaꞌixaa tɨcɨn : — Tɨ puaꞌa hui chiꞌita xuꞌutyarute ma aꞌahuaꞌa chajtaꞌa , auu xu huatyaturaasin tɨj naꞌa aꞌachu saj aꞌateere ajna chajtaꞌa .
41006011	Ajta tɨ puaꞌa ma aꞌahuaꞌa macai amuaataꞌacareꞌen saj utyarute , naꞌari tɨ puaꞌa macai ranamuajracu ɨ sej tihueꞌixaateꞌen , ayaa xu huarɨni saj huiracɨɨnye saujna . Saraꞌatyacaꞌatzɨjxɨꞌɨn ɨ rucaꞌacai tɨꞌij caaxɨn ɨ chuej . Ayaa xu huarɨni mej mi raamuaꞌaree ɨ tyaɨte tɨcɨn maꞌutyajturaa ɨ Dioj jemi . Micheꞌe raamuaꞌaree maj autyajturaa ɨ Dioj jemi aꞌachu maj puaꞌamua maj cai aꞌamuanamuajracucaꞌa . ’ Ayaa nu tyajaꞌamueꞌixaateꞌe , ajna xɨcajraꞌa tɨ jetzen huaꞌuxɨjteꞌen ɨ Dioj ɨ maj cɨn autyajturaa ɨ jemin , eihua pu pueijtzi huaꞌutaꞌasin . Eitzeꞌe mu rajpueitzi muaꞌajuꞌun aujna chajtaꞌa macai ɨ mej maun eꞌechajcaꞌa aujna tɨ ayan tyajaꞌarátyahuaacaꞌa tɨcɨn Sodoma , ajta Gomorra . — Ayaa pu tihuaꞌutaꞌixaa .
41006012	Matɨꞌɨj mi aꞌucɨj . Metihueꞌihueꞌixaatyaꞌa ɨ tyaɨte tɨ nuꞌu ayan tyuꞌujxeꞌeveꞌe maj nuꞌu saɨque tyuꞌumuaꞌati ɨ rutzajtaꞌa .
41006013	Majta maɨn ɨ maj tamuaamuataꞌa japuan huaꞌapua araꞌase , aɨ mu eihua huaꞌutamuari ɨ tiyaaruꞌuse ɨ maj huaꞌa tzajtaꞌa seijraꞌacaa ɨ tyaɨte . Majta eihua tihuaꞌaváꞌahuaatyaꞌaxɨ aceiti cɨmeꞌe huaꞌa muutzeꞌe ɨ mej tiꞌicucuiꞌi . Naijmiꞌica mu tyuꞌuhuaa .
41006014	Iraꞌateeviꞌi , matɨꞌɨj mi raanamuajriꞌi nain japua , tɨj naꞌa aun maj aꞌuchaatɨmaꞌacaꞌa ɨ tyaɨte aꞌij tɨ tyuꞌuruu ɨ Jesús . Ajta aɨjna ɨ tajtuhuan tɨ veꞌe , aɨ pu ajta raamuaꞌareeriꞌi . Ayaa pu antyahuaacaꞌa ɨ tajtuhuan tɨcɨn Herodes . Aj puꞌi ayan tyuꞌutaxajtacaꞌa aɨjna ɨ Herodes tɨcɨn : — Aɨjna ɨ Juan tyaacan , ɨ tɨ huaꞌamuaɨꞌɨhuacaraꞌa , aɨ pu hui huatarú . Aꞌitaraa aꞌu maj yaꞌavaꞌana . Aɨj pu cɨn raayɨꞌɨtɨ tɨ ayan tyuꞌuruuren . — Yaa pu tyuꞌutaxajtacaꞌa aɨjna ɨ tajtuhuan .
41006015	Majta seica , meyan tɨcɨn : — Ai pu aɨn pueen ɨ Elías ɨ tɨ aɨjna cɨn tiꞌixaxaꞌataꞌa ɨ Dioj jetze maꞌacan . Majta seica meyan tɨcɨn : — Ai pu aɨn pɨrɨcɨ aꞌatɨ tɨ tiꞌixaxaꞌataꞌa ɨ Dioj jetze maꞌacan . Ayaa pu cheꞌeta naꞌa tiꞌityejvee ɨ Dioj jemi matɨj ɨ seica ɨ mej mejmiꞌi meyan tiꞌixaxaꞌataꞌa .
41006016	Ma ajta aɨn Herodes , tɨꞌɨj raamuaꞌareeriꞌi , ayaa pu tyuꞌutaxajtacaꞌa tɨcɨn : — Ai pu aɨn pueen aɨjna tyaacan ɨ Juan ɨ nyaj raataijtacaꞌa maj ruꞌijvéijche ɨ muuraꞌan . Puꞌuri ijii , aɨ pu hui huatarú huaꞌa tzajtaꞌa ɨ mɨꞌɨchite . — Yaa pu tyuꞌutaxajtacaꞌa aɨjna ɨ Herodes .
41006017	Aru saɨj pu pueenyaꞌa , jɨitaꞌa tɨ ayan antyahuaacaꞌa tɨcɨn Herodías . Aɨ pu ɨraꞌaraꞌan puéenyaꞌa ɨ Felipe . Ajta aɨn Felipe , aɨ pu juutzajraꞌan puéenyaꞌa ɨ tajtuhuan ɨ Herodes . Tɨꞌɨqui Herodes aɨn ancureꞌeviꞌitɨ aɨjna ɨ jɨitaꞌa , aɨn tɨ Felipe raatyeviꞌitɨnyaꞌa .
41006018	Aj puꞌi aɨn ɨ Juan ayan tiraataꞌixaa aɨjna ɨ Herodes tɨcɨn : — Capu aꞌij tiꞌirɨꞌɨri paj ratyeviꞌitɨnyeꞌen mueꞌihuaaraꞌa tɨ ratyeviꞌitɨn . — Yaa pu tyuꞌutaxajtacaꞌa aɨjna ɨ Juan .
41006019	Tɨꞌɨqui huatanyuꞌucacaꞌa aɨjna ɨ jɨitaꞌa . Aɨj pu cɨn aɨn Herodes , raataijtacaꞌa maj raꞌanján aɨjna ɨ Juan . Majta raꞌanaajɨꞌɨque alaampi cɨmeꞌe aꞌu tɨ eꞌityanamiꞌihuacaꞌa . Eecan pu rájchaɨraꞌacaa aɨjna ɨ jɨitaꞌa . Aɨ pu cɨn rajeꞌicatamɨꞌɨcaa .
41006020	Ma ajtaꞌi aɨn ɨ Herodes , aɨ pu raamuaꞌareeracaꞌa tɨ rɨꞌɨ tiꞌitevistacaa aɨjna ɨ Juan , ajta tɨ ayan rɨjca aꞌij tɨ tiꞌijxeꞌevaꞌacaa ɨ Dioj . Ajta aɨ pu tiꞌimuajcaa aɨjna jemi ɨ Juan . Aucheꞌe pu raꞌaranajchacaꞌa aɨjna ɨ Herodes tɨ raanamuaa aꞌij tɨ tyuꞌuxajtacaꞌa aɨjna ɨ Juan . Capu aꞌij íꞌirɨni tɨ cai tyamuaꞌa yauꞌeityajcaꞌa aꞌij tɨ tíꞌixajtacaa . Aɨj pu cɨn Herodes cai raataꞌacaraꞌa aɨjna ɨ jɨitaꞌa tɨ raajeꞌica .
41006021	Tɨꞌɨj ajna tyaꞌaráꞌa ɨ xɨcaaraꞌan aꞌanaj tɨ maꞌacan aɨjna ɨ Herodes , aj pu xaa aɨn jɨitaꞌa ráꞌamityejtyaꞌacaꞌa aꞌij tɨ yeꞌi huarɨni tɨ raajeꞌica ɨ Juan . Tɨꞌɨqui Herodes , aɨjna tɨ tiꞌiyesten tɨ tyaꞌaráꞌa ɨ xɨcaaraꞌan aꞌanaj tɨ maꞌacan , eihua pu tyaɨte huataꞌinee , xantaaruꞌu , matɨj manaꞌa huaꞌa capitanme , majta mej tiꞌityetatyaꞌupuꞌu maɨjna cɨmeꞌe mej tihueꞌijteꞌe ɨ tyaɨte , majta ɨ maj maun aꞌuchaatɨme aujna Galileeya , ɨ mej eihua ruxeꞌeveꞌe .
41006022	Aj puꞌi yaujraꞌan aɨjna ɨ Herodías , aɨ pu utyajrupi u chiꞌita aꞌu maj tyajanúꞌucuaꞌacaꞌa . Aɨjna ɨ yaujraꞌan , jɨitaꞌa pu pɨrɨcɨ . Aj puꞌi aɨn tyuꞌuteenyei rusaɨj huáꞌa vejripua . Tyamuaꞌa pu eihua tiraꞌaranajchacaꞌa aɨjna ɨ Herodes tɨ tyuꞌuteenyei , majta aɨme ɨ maj jamuan tiꞌicuaꞌacaꞌa . Aj puꞌi ayan tiraataꞌixaa aɨjna ɨ tajtuhuan tɨcɨn : — Naatahuaviiriꞌi tiꞌitɨj paj aꞌij tiꞌijxeꞌeveꞌe . Nyamuaataꞌasin .
41006023	Eihua pu tyaꞌataujratziiriꞌi rusaɨj tɨ ayan raataꞌan tiꞌitɨj tɨ raatahuaviira . Capu nuꞌu aꞌij rɨni tɨ puaꞌa raatahuavii eꞌitaꞌa aꞌu tɨ tihuajeꞌijteꞌe .
41006024	Aj puꞌi áꞌuraa aɨjna ɨ jɨitaꞌa . Tɨꞌɨj i ayan tiraataihuaꞌuriꞌi aɨjna ɨ runaana tɨcɨn : — ¿ Tiꞌitajni nyaraatahuavii ɨ tajtuhuan ? — Yaa pu tiraataihuaꞌuriꞌi . Aj pu i ayan tyuꞌutanyúu aɨjna ɨ naanajraꞌan tɨcɨn : — Huatahuaviiriꞌi ɨ muuraꞌan aɨjna ɨ Juan tɨ huaꞌamuaɨꞌɨhuaca .
41006025	Aj pu i ajtahuaꞌa caꞌanacan utyajrupi aꞌu tɨ aꞌutyavaacaꞌa aɨjna ɨ tajtuhuan tɨ veꞌe . Aj pu i ayan tiraataꞌixaa tɨcɨn : — Ayaa nu tiꞌijxeꞌeveꞌe paj naataɨꞌɨteꞌen tuxaꞌa jetze ɨ muuraꞌan ɨ Juan tɨ huaꞌamuaɨꞌɨhuaca . — Yaa pu tyuꞌutaxajtacaꞌa aɨjna ɨ yaujraꞌan ɨ Herodías .
41006026	Tyamuaꞌa pu aꞌij puaꞌa tiraataꞌa aɨjna ɨ tajtuhuan tɨ rusaɨj ayan tyaꞌataujratziiriꞌi tɨ ayan nuꞌu huarɨni aꞌij tɨ tiꞌijxeꞌeveꞌe aɨjna ɨ jɨitaꞌa ɨ yaujraꞌan ɨ Herodías . Majta aɨme tɨ hueꞌinee , aɨ mu majta raanamuajriꞌi tɨꞌɨj raataꞌa ɨ runyuuca . Aɨj pu cɨn tiꞌiteviꞌiraꞌacaꞌa huaꞌa jemi aɨjna ɨ tajtuhuan . Aɨj pu cɨn , aɨn raꞌaraꞌaste ɨ runyuuca .
41006027	Ajta eꞌeyan xantaaruꞌu huataityacaꞌa tɨ raajeꞌicatan , ajta eꞌeyan yaꞌaraɨꞌɨteꞌen ɨ muuraꞌan ɨ Juan .
41006028	Ajta áꞌuraa ɨ xantaaruꞌu . Tɨꞌɨqui aun aꞌaráꞌa aa tɨ eꞌityanamiꞌihuacaꞌa aɨjna ɨ Juan . Aj puꞌi ruꞌijvéijchacaꞌa ɨ muuraꞌan ɨ Juan . Tɨꞌɨqui yaꞌaraɨꞌɨte ɨ tuxaꞌa jetze . Ajta aɨn ɨ tajtuhuan , aɨ pu raataɨꞌɨte aɨjna ɨ yaujraꞌan ɨ Herodías . Tɨꞌɨjtaꞌi aɨn raataɨꞌɨte ɨ runaana .
41006029	Majta maɨn ɨ maj áꞌujhuaꞌanyaꞌa jamuan ɨ Juan , matɨꞌɨj raamuaꞌareeriꞌi , aj mu mi aꞌuréꞌenye jemin Herodes , meyaꞌutɨɨ aɨjna ɨ mɨꞌɨchi . Matɨꞌɨj mi raꞌavaꞌana . Yaa pu eenyeꞌequeꞌen huamɨꞌɨ aɨjna ɨ Juan .
41006030	Majta maɨn ɨ maj tamuaamuataꞌa japuan huaꞌapua araꞌase , aɨ mu tyujsaɨj aꞌu tɨ aꞌutyavaacaꞌa aɨjna ɨ Jesús . Aj mu mi raataꞌixaa nain aꞌij mej tiꞌitɨj huáruu , nain aꞌij mej yeꞌi tihuaꞌumuáꞌate .
41006031	Aj puꞌi ayan tihuaꞌutaꞌixaa aɨjna ɨ Jesús tɨcɨn : — Mu saꞌutauriyiꞌi . Ticheꞌe huatasaꞌupeꞌen ma aꞌahuaꞌa aꞌu tɨ cai tiꞌitɨ eꞌereꞌevee . — Ayaa pu tyuꞌutaxajtacaꞌa . Aru eihua mu aꞌureꞌeninyéicaꞌa ɨ tyaɨte aꞌu tɨ aꞌutyavaacaꞌa aɨjna ɨ Jesús . Majta aꞌucɨꞌɨcaꞌa jemin ma muiꞌitɨ ɨ tyaɨte . Aɨj pu cɨn cai huatacɨꞌɨpajcaꞌa tɨ tyuꞌucuaꞌani aɨme ɨ maj jamuan áꞌujhuaꞌanyaꞌa .
41006032	Aj mu mi aꞌucɨj rujɨɨmuaꞌa baarcu jetze . Matɨꞌɨj mi maun aꞌaráꞌa aꞌu tɨ cai aꞌa aꞌatɨ .
41006033	Majta maɨn ɨ tyaɨte , aɨ mu huaꞌaséiraca matɨꞌɨj aꞌucɨj . Eihua mu raamuáꞌa ɨ Jesús . Aɨj mu cɨn ruꞌɨcan aꞌireꞌenyajxɨ aꞌu tɨ naꞌa maj aꞌuchaatɨme . Aɨ mu mi anacai aꞌaráꞌa aꞌu tɨ aꞌaraíxancheꞌe aɨjna ɨ Jesús , majta ɨ maj jamuan áꞌujhuaꞌanyaꞌa .
41006034	Ajta , tɨꞌɨj aɨn aitamaꞌacaꞌa ɨ baarcu jetze , eihua pu tyaɨte huaséijracaꞌa . Tɨꞌɨj ii huataujxaamɨste tɨꞌɨj huaꞌuseij . Yaa mu tityajaꞌuvátzɨj cumu canyaꞌaxɨ tɨ cai aꞌatɨ huaꞌa cujtaꞌa huamaꞌacaa . Aɨj puꞌi cɨn aꞌutyejche aɨjna ɨ Jesús tɨ tihuáꞌumuaꞌaten eihua .
41006035	Tɨꞌɨj huatyechumuaꞌaracaꞌa , aj mu mi aveꞌereꞌenye jemin ɨ maj jamuan áꞌujhuaꞌanyaꞌa . Matɨꞌɨj mi meyan tiraataꞌixaa tɨcɨn : — Puꞌuri tyechumuaꞌari . Ajta cai aꞌatɨ yeꞌeche ayajna vejliꞌi .
41006036	Ajta cai tiꞌitɨj tichaꞌɨ maj raacuaꞌani mɨ tyaɨte . Pataꞌaj huaꞌureꞌitixɨꞌɨn , mej mi aꞌucɨ́jxɨꞌɨn ma aꞌahuaꞌa chajtaꞌa , aꞌu maj aꞌuchaatɨme tyaɨte mej mi pan huananan .
41006037	Aj pu i ayan tihuaꞌutaꞌixaa aɨjna ɨ Jesús , tɨcɨn : — Muan xu tihuaꞌamin rujɨɨmuaꞌa sanaꞌa . Aj mu mi meyan tiraataꞌixaa tɨcɨn : — ¿ Ni rɨꞌɨri tyaj jaꞌujuꞌun tyaj pan aꞌuváꞌananan tyej ti tihuaꞌumín ? Tɨ puaꞌa teyan tiꞌituavaꞌa aꞌachu tɨ caj aꞌatɨ ramueꞌitɨcɨjca tɨ puaꞌa ayan tyuꞌumuareꞌen aꞌachu cumu huaꞌapua cieentu xɨcaj cɨmeꞌe , capu ajta tiꞌicɨꞌɨpáa aꞌame ɨ tumin tyej ti teyan huarɨni .
41006038	Aj puꞌi aɨn ɨ Jesús , ayan tihuaꞌutaꞌixaa tɨcɨn : — Sericu , mu xaareꞌixeꞌereꞌe aꞌachuni caj me tirajchaꞌɨ ɨ pan . Matɨꞌɨj mi raamuaꞌareeriꞌi . Aj mu mi meyan tiraataꞌixaa tɨcɨn : — Ai puꞌu caj tiꞌixuavi . Anxɨvi ɨ pan . Majta hueꞌité , caj mu tíꞌityahuaꞌapua . — Yaa mu tyuꞌutaxajtacaꞌa .
41006039	Tɨꞌɨqui huaꞌutaityacaꞌa maj aꞌujraꞌase aa tɨ aꞌutuꞌupi ma muiꞌitɨ maꞌa .
41006040	Aj mu mi aꞌujráꞌasacaꞌa , seica anxɨte ma arástɨméꞌen , majta seica huaꞌapuate japuan tamuaamuataꞌa mu arástɨméꞌen .
41006041	Aj puꞌi aɨn ɨ Jesús , raꞌancuraɨꞌɨpɨꞌɨ ɨ pan , ajta aɨmej ɨ hueꞌité . Tɨꞌɨjtaꞌi raꞌantítaaraxɨ ɨ pan , aj mu mi huaꞌuráɨꞌɨpɨꞌɨte ɨ tyaɨte . Majta ɨ hueꞌité , aɨ mu majta huatamuiꞌiracaꞌa . Aj puꞌi huaꞌutaɨꞌɨpɨꞌɨ aɨjna ɨ Jesús ɨ maj jamuan áꞌujhuaꞌanyaꞌa mej mi huaꞌuraɨꞌɨpɨꞌɨteꞌen ɨ tyaɨte .
41006042	Naijmiꞌi mu tyuꞌucuaa ɨ tyaɨte . Tyamuaꞌa mu eihua tityáajuꞌuxai .
41006043	Ajta eihua pu avaꞌaturaa ɨ pan , majta ɨ hueꞌité . Tamuaamuataꞌa japuan huaꞌapua mu tyaꞌavaꞌɨste tɨꞌɨti sicɨri jetze aɨjna cɨmeꞌe ɨ tɨ avaꞌaturaa .
41006044	Majta maɨn ɨ mej tyuꞌucuaa ɨ tyetyaca , ayaa mu aráꞌaxcaa aꞌachu cumu anxɨ viꞌiraꞌa .
41006045	Tɨꞌɨqui Jesús pu huaꞌutaij maj atyacɨɨnye ɨ baarcu jetze maj antacɨɨnye atavan pujmeꞌen , maj nuꞌu anáatyáꞌa aꞌaraꞌasti ajna Betsaida . Ma ajta aɨn Jesús , aɨ pu aun aꞌutyajturaa tɨꞌi huaꞌareꞌitixɨꞌɨn ɨ tyaɨte .
41006046	Tɨꞌɨj huaꞌureꞌitixɨ , aj puꞌi áꞌuraa aɨjna ɨ Jesús . Tɨꞌɨqui aun aꞌaráꞌa aꞌu tɨ áꞌujɨrime tɨꞌij raatyajhuauni ɨ Dioj jemi .
41006047	Tɨꞌɨj huatyatɨcaꞌaracaꞌa , aa mu meri aꞌujuꞌuncaꞌa eꞌitaꞌa ɨ jaj japua , jetzen muaꞌaraatyáꞌa ɨ baarcu . Ajta aɨn ɨ Jesús , aɨ pu rusaɨj aꞌutácatii jɨri jetze .
41006048	Tɨꞌɨqui raaseij tɨ huaꞌamuareꞌeristyaꞌacaꞌa maj antacɨɨnye jaj japua aꞌini a pu aꞌavaꞌaacacaa . Tɨꞌɨj tapuaꞌarijmaꞌaca , aɨ pu a eꞌireꞌenye ajna vejliꞌi maj huajuꞌucaꞌa baarcu jetze . Aɨ pu huamaꞌacaa ɨ jaj japua . Puꞌuri huaꞌantinájchijmaꞌa .
41006049	 Majta maɨn , matɨꞌɨj raaseij , metyuꞌutatzɨn . Muaajijhuacaꞌa naijmiꞌi aꞌini naijmiꞌi mu raaseij tɨ huamaꞌacaa ɨ jaj japua . Ayaa mu tyuꞌumuáꞌa tɨcɨn : “ Nyájcan pu pueen . ” Aj puꞌi ayan tihuaꞌutaꞌixaa aɨjna ɨ Jesús tɨcɨn : ― Xaatyaujcaꞌanye ɨ rutzajtaꞌa . Caxu tiꞌitzɨɨnyaꞌa . Nyaa nu nyaɨn pɨrɨcɨ ɨ Jesús .
41006050	
41006051	Aj puꞌi atyajraa ɨ baarcu jetze aꞌu ma aꞌaraatyaꞌacaꞌa . Tɨꞌɨqui huatyapuaꞌaracaꞌa tɨ huaꞌaacacaꞌa . Aj mu mi aꞌij tyaꞌutaseij . Tɨꞌɨqui utyaavatzɨ ɨ huaꞌa tzajtaꞌa ɨ mej tiꞌimuajcaa .
41006052	Eecan mu tiꞌimuajcaa aꞌini camu yauꞌeitaa muaꞌaraa aꞌij tɨ een cɨn raayɨꞌɨtɨ tɨ aɨn raatamuiꞌiren ɨ pan , aꞌini rujɨɨmuaꞌa muaatáujnaamɨ ɨ rutzajtaꞌa .
41006053	Matɨꞌɨj mi antacɨj jaj japua . Au mu mi aꞌaráꞌa ajna aꞌahuaꞌa tɨ ayan tyajaꞌarajtyahuaa tɨcɨn Genesaret . Aa tɨ aꞌavastɨme ɨ jaj , aa mu raꞌijtápe ɨ baarcu .
41006054	Cɨmeꞌen muꞌu aitacɨj ɨ baarcu jetze , eꞌeyan mu raamuáꞌa aɨjna ɨ Jesús ɨ tyaɨte .
41006055	Aɨj mu mi cɨn caꞌanacan muaruáachijmáꞌa , a me veꞌereꞌenye ɨ jemin . Matɨꞌɨj mi aꞌutyajhuii maj huaꞌajsaɨreꞌen jutaatzi japua ɨ mej tiꞌicucuiꞌi ajna aꞌu maj yaꞌamuaꞌareeracaꞌa tɨ aꞌutyavaacaꞌa aɨjna ɨ Jesús .
41006056	Ajta aꞌu tɨ naꞌa tɨ aꞌureꞌeninyéicaꞌa raanchu tzajtaꞌa tɨ huachájtaꞌatajme naꞌari tɨ huachájtaꞌatajme tɨ vivejmáꞌa , aꞌu tɨ naꞌa nyaꞌu , mahuaꞌuraatzajyeꞌicaa caaye jetze . Aj mu mi rájhuaviiriꞌi aɨjna tɨ huaꞌutaꞌan maj raꞌajtamuareꞌen cɨɨxuraꞌaraꞌan jetze , aɨjna jetze tɨ uvijpiꞌi ɨ siicuꞌuraꞌaraꞌan tɨꞌij aꞌachu maj puaꞌamua raꞌajtamuareꞌen , mej mi huarún . Ayaa puꞌu xaa nyaꞌu tyuꞌuruu ajna u Genesaret .
41007001	Matɨꞌɨj mi maɨn ɨ fariseo , jamuan majta seica ɨ mej teꞌeyuꞌuxaca teyujtaꞌa mej mi maɨjna huáurityejteꞌen aꞌij mej yeꞌi rɨɨ muaꞌayeꞌi , au mu aꞌaraacɨ u Jerusalén , majta maun aꞌaráꞌa aꞌutɨ aꞌutyavaacaꞌa ɨ Jesús mej mi rájjaahuateꞌen .
41007002	Matɨꞌɨj mi huaꞌuseij aɨme ɨ maj Jesús jamuan áꞌujhuaꞌanyaꞌa maj cai anaujmueityaꞌaxɨ mej tyuꞌucuaa aꞌij mej tiꞌijrɨꞌɨrajcaa ɨ mej Israel jetze ajtyamaꞌacan .
41007003	Majta aɨme ɨ mej Israel jetze ajtyamaꞌacan , ɨ maj majta meyan antyaꞌaruu tɨcɨn fariseo , aɨ mu raꞌatzaahuateꞌe ɨ ruvaujsimuaꞌa tyaaca tiꞌiyeꞌira . Ayaa mu cheꞌeta manaꞌa rɨjca naijmiꞌi ɨ mej Israel jetze ajtyamaꞌacan .
41007004	
41007005	Matɨꞌɨj mi maɨn fariseo , majta aɨme ɨ mej teꞌeyuꞌuxaca teyujtaꞌa , aɨ mu meyan tiraataihuaꞌuriꞌi maɨjna ɨ Jesús tɨcɨn : — ¿ Aꞌini een cɨn macai raꞌaste ɨ tavaujsimuaꞌa tyaacan tíiyeꞌira ɨ maj ajamuan áꞌujhuaꞌan ? Ayaa muꞌu rɨcɨ maj xanaꞌavisiꞌi tiꞌicuaꞌaca ɨ rumuajcaꞌa cɨmeꞌe . — Yaa mu tyuꞌutaxajtacaꞌa aɨme ɨ fariseo .
41007006	Tɨꞌɨqui ayan tyuꞌutanyúu aɨjna ɨ Jesús tɨcɨn : — Tyamuaꞌa pu tyajámuaavijteꞌe ɨ tɨ ayan ajmiꞌi raꞌuyuꞌuxacaꞌa aɨjna ɨ Isaías tyaacan , aɨjna tɨ tiꞌixaxaꞌataꞌa ɨ Dioj jetze maꞌacan . Aɨ pu raꞌuyuꞌuxacaꞌa tyamuaꞌa aꞌij sej eꞌen mɨ saj cai huataujnyátacan cɨn tihueꞌijteꞌe ɨ tyaɨte silu seyan sanaꞌa ruseijrata meseíraca ɨ tyaɨte saj nuꞌu nain cɨn raꞌastijreꞌe . Ayaa pu tiraꞌuyuꞌuxacaꞌa aɨjna tɨcɨn : Rɨꞌɨ mu tinaatyátuꞌaraca tɨ puaꞌa metíꞌixajta inyeetzi cɨmeꞌe . Ma ajtáꞌi , muꞌuri ajtacɨ́ɨj inyeetzi jemi rumuaꞌatziiraꞌa cɨmeꞌe .
41007007	Capu tiꞌitɨj vaɨreꞌe tɨ puaꞌa metyuꞌutyáanajche inyeetzi jemi . Ayaa mu tiꞌihuáꞌamuaꞌatyahua tɨcɨn : “ Dioj pu raatyajtuaa i tayeꞌirá ityejmi jemi . ” Ma ajtaꞌi cai , capu , rujɨɨmuaꞌa mu rajtyau ɨ rutzajtaꞌa .
41007008	’ Ayaa xuꞌu rɨcɨ . Muan sej seri yaꞌuhuaꞌaxɨ aꞌij tɨ ajmiꞌi tyuꞌutaijtacaꞌa ɨ Dioj , sej si seyan huarɨni aꞌij mej tiꞌijxeꞌeveꞌe ɨ tyaɨte . Aɨ pu aꞌamuaranajchi ɨ tihuaꞌayeꞌira , tɨ ayan tyuꞌujxeꞌeveꞌe tɨ xaꞌari tyuꞌujaꞌusin naꞌari tɨ tyuꞌujaꞌusin ɨ vaasu ɨ saj cɨn yaꞌaca . Eihua pu ajta tyuꞌujxeꞌeveꞌe tɨ ayan tíꞌen . Ayaa pu nyaꞌu .
41007009	’ Tyamuaꞌa xu seri yaꞌuhuaꞌaxɨ aꞌij tɨ tyuꞌutaijtacaꞌa ɨ Dioj , sataꞌaj raꞌaraꞌasten ɨ huaꞌayeꞌira ɨ tyaɨte .
41007010	Ayaa pu tíꞌen , aꞌini , ayej tiraataxajtacaꞌa aɨjna ɨ Moisés tyaacan , tɨcɨn : “ Pataꞌaj raꞌatzaahuatyaꞌa aꞌataata , ajta aꞌanaana . ” Ajta ayan tɨcɨn : “ Sataꞌaj raajeꞌica aɨjna ɨ aꞌatɨ tɨ aꞌij puaꞌa tiꞌixaxaꞌa ɨ rutaata jemi naꞌari ɨ runaana jemi . ”
41007011	’ Ma sajta muan , ayaa xu tirataꞌaca tɨ aꞌatɨ ayan tihuaꞌutaꞌixaateꞌen ɨ ruvaujsimuaꞌa ɨ runyuuca cɨmeꞌe tɨcɨn Corbán . ( Ayaa pu huataujmuaꞌa aɨjna ɨ nyuucari tɨcɨn muaɨꞌɨvejri pu pɨrɨcɨ . ) Ajta ayan tɨcɨn : “ Naijmiꞌi , aꞌachu nyaj caj tíꞌijchaꞌɨ , aɨj nu neri raatamuaɨꞌɨvejte ɨ Dioj . Aɨj nu cɨn nyacai cheꞌe tíꞌijchaꞌɨ ɨ nyaj cɨn amuaatyavaɨreꞌen . ”
41007012	Tɨ puaꞌa hui aꞌatɨ ayan tihuaꞌutaꞌixaateꞌen tɨcɨn : “ Corbán ” ca xu cheꞌe raataꞌacareꞌen tɨ aɨn huaꞌutavaɨreꞌen ɨ ruvaujsimuaꞌa .
41007013	Aɨj xu cɨn , seyan rúujɨpua ɨ tɨ cɨn tyuꞌutaijtacaꞌa ɨ Dioj aɨjna cɨmeꞌe ɨ aꞌamuayeꞌira saj seica huatátuꞌireꞌen . Eihua xu seyan tiꞌijrɨꞌɨre . — Ayaa pu tihuaꞌutaꞌixaa aɨjna ɨ Jesús .
41007014	Tɨꞌɨqui ajtahuaꞌa huaꞌutajee ɨ tyaɨte . Aj pu i ayan tihuaꞌutaꞌixaa . Tɨcɨn : — Muan xu raanamua naijmiꞌi , sej si yauꞌeitaa xaꞌaraꞌani :
41007015	Tiꞌitɨ tɨ aꞌij ɨ tɨ tiꞌicueꞌiriꞌi , tɨ puaꞌa aꞌatɨ raacuaꞌani , capu aꞌatzu raxanaꞌaveꞌe . Capu raxanaꞌaveꞌe aꞌini ma puaꞌaque pu maꞌacan . Ma ajta ɨ tɨ tzajtaꞌan maꞌacan , aɨ pu xaa raxanaꞌaveꞌe .
41007016	Muan xu rarɨꞌɨrejve , rɨꞌɨ xu tiraanamua .
41007017	Tɨꞌɨj cai cheꞌe maꞌa aꞌatɨjcaꞌa , aj pu i aɨn utyajrupi u chiꞌita . Aj mu mi meyan tiraataihuaꞌuriꞌi aꞌij tɨ huataujmuaꞌa aɨjna ɨ nyuucari tɨ cɨmeꞌen aɨjna tɨ raxanaꞌaveꞌe ɨ aꞌatɨ .
41007018	Aj puꞌi ayan tihuaꞌutaꞌixaa tɨcɨn : ― ¿ Ni tzaa sacai sajta yauꞌeitaa xaꞌaraa ? ¿ Ni tzaa sacai yauꞌeite saɨjna ? Tɨ puaꞌa aꞌatɨ tiꞌitɨj huacuaꞌani tɨ tiꞌicueꞌiriꞌi , aɨjna tɨ raacuaꞌani , ma puaꞌaque pu eꞌemaꞌacan . Aj pu i ucaruti ɨ ucaaraꞌan jetze . Ajta eꞌeyan huiraame ɨ chuitɨraaraꞌan jetze . Aɨj pu cɨn cai raxanaꞌaveꞌe aꞌini capu rájrupi ɨ tzajtaꞌan , ɨ xaijnyuꞌucaraꞌaraꞌan jetze . ― Yaa pu tyuꞌutaxajtacaꞌa aɨjna ɨ Jesús . Ajta ayan tihuaꞌutaꞌixaa tɨ iꞌi reꞌen naijmiꞌi tɨj naꞌa tɨ tiꞌicueꞌiriꞌi .
41007019	
41007020	Ajta ayan tihuaꞌutaꞌixaa tɨcɨn : — Aɨjna tɨ tzajtaꞌan aiiráninyei , amɨ pu xaa raxanaꞌaveꞌe ɨ tevi .
41007021	Au pu huiraayeꞌi ɨ tzajtaꞌan ɨ tevi naijmiꞌi ɨ muaꞌatziiraꞌa tɨ aꞌij puaꞌa eꞌen , tɨ ajta caꞌanijraꞌa rataꞌaca ɨ tevi tɨꞌij aꞌij puaꞌa tyuꞌumuaꞌati , tɨꞌij tyuꞌujxanaꞌacɨreꞌen saɨj jamuan tɨ cai ratyeviꞌitɨn , naꞌari jɨitaꞌa ayan huaujxanaꞌacɨreꞌen seij jamuan tɨ cai cɨnaꞌaraꞌan pueen . Au pu tzajtaꞌan ajta huiraayeꞌi ɨ muaꞌatziiraꞌa tɨ caꞌanijraꞌa rataꞌaca ɨ tevi tɨ tyuꞌunahuaꞌan naꞌari tɨ tyuꞌujéꞌica naꞌari tɨ chaꞌa naꞌa tyuꞌuxanaꞌacɨreꞌen huaꞌa jamuan ɨ tɨꞌɨrii .
41007022	’ Ajta au pu huiraayeꞌi ɨ tzajtaꞌan eijna tɨ caꞌanijraꞌa rataꞌaca tɨ aꞌatɨ ayan tiꞌitɨ tiꞌijmueiraꞌa ɨ tɨ tíꞌijchaꞌɨ ɨ saɨj naꞌari tɨ aꞌatɨ aꞌij puaꞌa rɨjca , nusu tɨ seij huácuanamua . Ayaa pu cheꞌeta naꞌa een tɨ puaꞌa aꞌatɨ ayan aꞌij puaꞌa tyuꞌujepeꞌe , naꞌari tɨ puaꞌa aꞌatɨ seij anchueereꞌen , nusu tɨ puaꞌa aꞌatɨ aꞌij puaꞌa tiꞌitejeeva , naꞌari aꞌujtzaahuatyahuaꞌa , caꞌɨn aɨn ayan rɨcɨ ɨ tɨ cai xaꞌapɨꞌɨn . Naijmiꞌi tɨj naꞌa tɨ ayan een , au pu huiraayeꞌi ɨ tzajtaꞌan ɨ tevi . Ayaa nu tyajaꞌamueꞌixaateꞌe , aɨ pu xaa aɨn pueen ɨ tɨ ruꞌuráchuaamuaraꞌaca ɨ tevi ɨ tzajtaꞌan . ― Ayaa pu tihuaꞌutaꞌixaa aɨjna ɨ Jesús .
41007023	
41007024	Aj pu i Jesús áꞌuraa ajna aꞌahuaꞌa tɨ ayan tyajaꞌarajtyahuaa tɨcɨn Tiro , ajta Sidón . A pu aꞌahuaꞌa chiꞌita aꞌutyajrupi , aꞌini capu raxeꞌevaꞌacaꞌa tɨ aꞌatɨ raamuaꞌaree tɨ aun aꞌutyavaacaꞌa aujna . Maꞌajtáꞌi cai , capu huatarɨꞌɨristaracaꞌa tɨ huatauravaa .
41007025	Capu xaa nyaꞌu , aꞌini saɨj pu caꞌanacan raamuaꞌareeriꞌi . Jɨitaꞌa pu pueenyaꞌa aɨjna tɨ seij chuejraꞌa japua eꞌemaꞌacan . Saɨj pu tevijraꞌa pueenyaꞌa . Ayaa mu huaꞌatamuaꞌamua tɨcɨn sirofenicia , ɨ mej nuꞌu chiicate pueen .
41007026	
41007027	Aj pu i ayan seij nyuucari cɨn tiraataꞌixaa aɨjna ɨ Jesús , ayan tɨcɨn : — Micheꞌe anacai tyuꞌucuaꞌani mɨ tɨꞌɨrii . Capu ayan raavijteꞌe tɨ huaɨꞌɨpɨꞌɨ ɨ pan tɨꞌi chiicate huataɨꞌɨpɨꞌɨteꞌen .
41007028	Aj puꞌi ayan tyuꞌutanyúu aɨjna ɨ jɨitaꞌa tɨcɨn : — Ayej xaa nyaꞌu tiꞌayajna , nyavastaraꞌa . Aru casiꞌi , tɨ puaꞌa maɨn tɨꞌɨrii , raꞌacahuaꞌanan tɨ teꞌení ɨ pan ɨ mesa japua , ¿ ni qui macai racuaꞌani ɨ chiicate ɨ mej meesa jete eꞌiráuu ? — Yaa pu tyuꞌutaxajtacaꞌa aɨjna ɨ jɨitaꞌa .
41007029	Aj pu i ayan tiraataꞌixaa aɨjna ɨ Jesús tɨcɨn : — Ayej xaa nyaꞌu tiraavijteꞌe patɨj peri tiraataxajtacaꞌa . Pataꞌaj aꞌuraꞌani . Puꞌuri huirajraa ɨ tiyaaruꞌu tɨ tzajtaꞌan seijraꞌacaa muaꞌayauj .
41007030	Aj pu i áꞌuraa aɨjna ɨ jɨitaꞌa . Tɨꞌɨqui aꞌaráꞌa u ruche . Tɨꞌɨj aɨn raaseij aɨjna ɨ ruyauj , tɨ an aꞌujcáꞌa utaatzi japua . Aj pu i aɨn jɨitaꞌa raamuaꞌareeriꞌi tɨ ari huirajraa ɨ tiyaaruꞌu tɨ tzajtaꞌan seijraꞌacaa .
41007031	Ajtahuaꞌa pu huirajraa aɨjna ɨ Jesús ajna aꞌahuaꞌa Tiro . Aj pu i u aꞌuréꞌenye ajna aꞌahuaꞌa Sidón . Au pu eꞌitaꞌa aꞌatanye ajna aꞌahuaꞌa tɨ ayan tyajaꞌarajtyahuaa tɨcɨn Tamuaamuataꞌa tɨ chajtaꞌatajme . Tɨꞌɨqui aun aꞌaráꞌa ajna jaj tɨ jajmuaa , ɨ mej meyan ratamuaꞌamua tɨcɨn Galileeya .
41007032	Aj mu mi seij aꞌarajtɨɨ tɨ tiꞌicuꞌi . Capu huityajnamua aɨjna ɨ aꞌatɨ . Ajta capu tyáꞌanrɨꞌɨre . Aj mu mi rájhuaviiriꞌi aɨjna ɨ Jesús , tɨ raꞌajtamuareꞌen ɨ tɨ tiꞌicuꞌi tɨꞌij tiraahuaateꞌen .
41007033	Aj pu i aꞌatzu aꞌɨmɨ raꞌiraaviꞌitɨ ajna tyaɨte tzajtaꞌa . Tɨꞌɨqui aɨn Jesús , ɨ ruxɨte urujtyaꞌaxɨꞌɨ naxaitaꞌa ɨ tɨ tiꞌicuꞌi . Tɨꞌɨqui ajta aɨn a chuaataꞌa a éꞌejtzitze . Aj puꞌi raꞌantimeijriꞌi nyanuraaraꞌan jetze aɨjna cɨmeꞌe ɨ ruɨjqueꞌe .
41007034	Tɨꞌɨqui uteꞌe aꞌujnyeeracaꞌa . Ajta ucayaatɨraa . Aj puꞌi ayan tyuꞌutaxajtacaꞌa ɨ runyuuca cɨmeꞌe tɨcɨn : — ¡ Efata ! — Yaa pu tyuꞌutaxajtacaꞌa . ( Aijna i nyuucari , ayaa pu huataujmuaꞌa tɨcɨn : “ Tyaꞌantácuuna . ” Ayaa pu huataujmuaꞌa aijna tɨcɨn : “ Efata . ” )
41007035	Cɨmeꞌen puꞌu ayan tyuꞌutaxajtacaꞌa aɨjna ɨ Jesús , aj pu i aɨn huaruj ɨ tɨ tiꞌicuiꞌicaꞌa . Puꞌuri xaa ajna huityanamuaaraꞌa aꞌaraa . Ajta , ari tyaꞌanrɨꞌɨrajcaa . Capu cheꞌe caꞌachiraꞌacaꞌa ɨ nyanuraaraꞌan .
41007036	Ajta Jesús raataꞌijmɨjriꞌi tɨ cai aꞌatɨ huataꞌixaateꞌen . Ma majta , camu meyan huarɨj . Aꞌachu tɨ caj ayan tihuaꞌutaiteꞌencheꞌe , ayaa mu cheꞌeta caj tihuaꞌataꞌixaateꞌencheꞌe ɨ seica .
41007037	Matɨꞌɨj mi tyamuaꞌa aꞌij tyaꞌutaseij ɨ tyaɨte . Meyan tɨcɨn : — Rɨꞌɨ pu tiꞌijrɨꞌɨre aɨjna ɨ Jesús nain cɨmeꞌe . Aɨ pu hui raayɨꞌɨtɨ tɨ tihuaꞌuhuaateꞌen mej mi huityanamuaaraꞌa muaꞌaraꞌani , ajta mej mi tyaꞌanrɨꞌɨraj muaꞌaraꞌani ɨ maj cai tyáꞌanrɨꞌɨre . — Yaa mu tyuꞌutaxajtacaꞌa .
41008001	Tɨꞌɨj auj aun aꞌutyavaacaꞌa aujna Galileeya ɨ Jesús , eihua mu tyaɨte tyujsaɨj . Camu tiꞌitɨj tichaɨcaꞌa maj raacuaꞌani . Tɨꞌɨqui aɨn Jesús huaꞌutajee aɨme ɨ maj jamuan áꞌujhuaꞌanyaꞌa .
41008002	Ayaa pu tihuaꞌutaꞌixaa tɨcɨn : — Nyaanxaamɨsteꞌe amɨme jemi mɨ tyaɨte , aꞌini puꞌuri hueica xɨcaj tyaume maj áꞌujhuaꞌan nyaa jamuan . Camu majta tiꞌitɨj tichaꞌɨ maj raacuaꞌani .
41008003	Seica mu ɨmɨ curaꞌacɨjxɨ . Aɨj pu cɨn tɨ puaꞌa nyahuaꞌureꞌitixɨꞌɨn ɨ ruche macai xɨ tyuꞌucuáꞌan , camu tyaꞌutaviicueꞌira ɨ juye japua .
41008004	Matɨꞌɨj mi meyan tiraataihuaꞌuriꞌi , tɨcɨn : — ¿ Aꞌini tiꞌirɨꞌɨri pej tihuaꞌumín ayajna aꞌu tɨ cai aꞌatɨ eꞌeche ? — Ayaa mu tiraataihuaꞌuriꞌi .
41008005	Aj pu i ayan tihuaꞌutaihuaꞌuriꞌi tɨcɨn : — ¿ Aꞌachuni puaꞌamuaca saɨꞌɨpɨꞌɨsin ɨ pan ? Matɨꞌɨj mi meyan tiraataꞌixaa tɨcɨn : — Arahuaꞌapuaca . — Yaa mu tiraataꞌixaa aɨme .
41008006	Aj pu i raataijtacaꞌa maj aꞌujráꞌasen ɨ tyaɨte a chuaataꞌa . Tɨꞌɨqui raꞌantyɨꞌɨpɨꞌɨ ɨ pan uteꞌe aɨjna ɨ Jesús . Aj pu i rɨꞌɨ tiraataꞌa ɨ Dioj jemi , ajta raꞌantitaaraxɨ . Aɨj pu i huaꞌuraꞌɨpɨꞌɨ ɨ maj jamuan áꞌujhuaꞌanyaꞌa . Majta maɨn , aɨme mu huaꞌuraꞌɨpɨꞌɨ ɨ tyaɨte .
41008007	Majta mu hueꞌité huaꞌapuaca tichaɨcaꞌa . Ajta pu raatyahuau ɨ Dioj jemi . Tɨꞌɨqui huaꞌutaij maj huaꞌuraꞌujtaareꞌen .
41008008	Naijmiꞌi mu tyuꞌucuaa . Majta tyamuaꞌa tityáajuꞌuxai . Ajta avaꞌaturaa ɨ pan tɨ raꞌantitaaraxɨ . Sicɨri mu jetze raꞌavaꞌɨstyaꞌaxɨ aɨjna tɨ avaꞌaturaa . Arahuaꞌapua sicɨ pu tyaꞌaaráꞌa .
41008009	Majta maɨn ɨ tyaɨte ɨ mej tyuꞌucuaa , muaꞌaraꞌasicaꞌa cumu muaacua viꞌiraꞌa . Aj pu i aɨn Jesús huaꞌareꞌitixɨ ɨ tyaɨte .
41008010	Tɨꞌɨqui atyajraa baarcu jetze , majta ɨ maj jamuan áꞌujhuaꞌanyaꞌa . Matɨꞌɨj mi aꞌucɨj . Au mu aꞌaráꞌa ajna aꞌahuaꞌa tɨ ayan tyajaꞌarajtyahuaa tɨcɨn Dalmanuta .
41008011	Matɨꞌɨj mi fariseo a eꞌireꞌenye , majta eꞌeyan aꞌutyajhuii mej tiꞌiraꞌihuauꞌun maɨjna ɨ Jesús . Maraatatése maj caꞌanijraꞌa raataꞌan tɨ ij aɨn aiiráꞌɨtzen . Maraatáhuaviiriꞌi tɨ huaꞌutaseijrateꞌen ɨ maj cɨn aꞌij tyaꞌutaseijra maj nuꞌu mi cɨn raamuaꞌaree aɨjna tɨ jetzen araujcaꞌanye aɨjna ɨ Jesús , tɨ puaꞌa aun aꞌuveꞌeme aɨjna jemi tɨ uteꞌe eꞌeseijreꞌe tɨ ij ayan huarɨni .
41008012	Aj pu i aɨn cai cheꞌe aꞌij tyaꞌanrɨꞌɨraa aꞌaraa . Tɨꞌɨqui ayan tyuꞌutaxajtacaꞌa tɨcɨn : — ¿ Aꞌini een cɨn manhuavii aime i tyaɨtejraꞌa nyej tiꞌitɨ huaꞌutaseijrateꞌen ɨ maj cɨn raamuaꞌaree aꞌu tɨ eꞌemaꞌacan ɨ nyaj cɨn tiꞌimɨjhuaca ? Ajta ayan tyuꞌutaxajtacaꞌa tɨcɨn : — Ayaa nu xaa nyaꞌu tyajaꞌamueꞌixaateꞌe muejmi , canu tiꞌitɨj amuaataseijrateꞌesin .
41008013	Aj pu i huajaꞌuhuaꞌaxɨ ɨ tyaɨte . Tɨꞌɨqui ajtahuaꞌa atyajraa ɨ baarcu jetze . Aj mu mi aꞌucɨj utavan pujmeꞌen .
41008014	Majta maɨn ɨ maj áꞌujhuaꞌanyaꞌa jamuan ɨ Jesús , aɨ mu yaꞌuhuaꞌaxɨ mej yaꞌaraɨꞌɨpɨꞌɨn ɨ pan maj raacuaꞌani . Seij muꞌu caj tyuꞌɨsimaꞌa aɨjna ɨ baarcu jetze .
41008015	Aj pu i ayan tihuaꞌutaij tɨcɨn : — Xaanamuajriꞌi muan . Rɨꞌɨ xuꞌu saɨjna cɨmeꞌe ɨ fariseo maj rajnajchi ɨ pan jetze tɨꞌij huacuꞌusta , sajta saɨjna cɨmeꞌe maj majta rajnajchi ɨ mej Herodes jamuan áꞌujhuaꞌanyaꞌa .
41008016	Matɨꞌɨj mi aꞌutyajhuii mej tiꞌityurixaateꞌen ɨ maj jamuan áꞌujhuaꞌanyaꞌa . Meyan tɨcɨn : — Yaa pu aɨjna cɨn tyuꞌutaxajtacaꞌa aꞌini catu pan tichaꞌɨ .
41008017	Aj pu i raamuaꞌareeriꞌi aꞌij mej yeꞌi tíꞌixajtacaa . Tɨꞌɨqui ayan tihuaꞌutaꞌixaa tɨcɨn : — ¿ Aꞌini een cɨn seyan tiꞌixa yee sajcai pan tichaꞌɨ ? ¿ Ni tzaa sacai xɨ yauꞌeite , caꞌɨn sacai xɨ tihuáuritejte ? ¿ Ni cai tiꞌitɨ aꞌamua jetze tasiseiri ?
41008018	¿ Ni tzaa sacai tiꞌiseij , caꞌɨn sacai tiꞌinamua ? ¿ Ni sacai ramuaꞌaree ?
41008019	¿ Aꞌachuni puaꞌan sicɨri avaꞌaturaa ɨ pan tɨ tyaꞌaváꞌaturaa nyatɨꞌɨj huaꞌuraꞌɨpɨꞌɨ ɨ maj anxɨ viꞌiraꞌa aꞌasicaꞌa ɨ tyaɨte aɨjna cɨmeꞌe tɨ anxɨvi aꞌasicaꞌa ɨ pan ? — Yaa pu tyuꞌutaxajtacaꞌa aɨjna ɨ Jesús . Aj mu mi meyan tiraataꞌixaa tɨcɨn : — Tamuaamuataꞌa japuan huaꞌapua pu avaꞌaturaa .
41008020	Aj pu i aɨn Jesús , ayan ajtahuaꞌa tihuaꞌutaꞌihuaꞌuriꞌi tɨcɨn : — Ajta , ¿ aꞌachuni puaꞌan sicɨri setyaꞌavaɨꞌɨstyaꞌaxɨ saɨjna cɨmeꞌe ɨ tɨ tyaꞌaváꞌaturaa ɨ taꞌarahuaꞌapua tɨ aráꞌaxcaa nyatɨꞌɨj tihuaꞌumí ɨ maj muaacua viꞌiraꞌa aráꞌaxcaa ? Aj mu mi meyan tityaatanyú tɨcɨn : — Arahuaꞌapua sicɨri .
41008021	Aj pu i ayan tihuaꞌutaꞌixaa aɨjna ɨ Jesús tɨcɨn : — ¿ Ni tzaa sacai xɨ yauꞌeite muan ?
41008022	Matɨꞌɨjta mi maun aꞌaráꞌa ajna aꞌahuaꞌa chajtaꞌa tɨ ayan tyajaꞌarajtyahuaa tɨcɨn Betsaida . Matɨꞌɨj mi seij eꞌireꞌenyeijte tɨ aracuuniꞌicaa . Aj mu mi rájhuaviiriꞌi aɨjna ɨ Jesús tɨ raꞌajtamuareꞌen .
41008023	Tɨꞌɨqui aɨn Jesús rajvíꞌi muajcaꞌaraꞌaraꞌan jetze aɨjna ɨ tɨ aracun . Yaꞌuviꞌitɨ puaꞌaque ɨmɨ aujna aꞌu tɨ aꞌachajtaꞌa . Aɨ pu ruɨjqueꞌe raꞌarameijraxɨ a jɨꞌɨsaaraꞌan jetze . Ajta raꞌavaꞌamuarej . Tɨꞌɨqui raataihuaꞌuriꞌi tɨcɨn : — ¿ Ni hui peri ma úunyee ?
41008024	Aj pu i aɨn ɨ tɨ aracun , antányeerejyeꞌica , ayan tɨcɨn : — Ahuii , tyetyaca nu seij . Cu xuee cɨye manaꞌa pueen . Maj mu áꞌujhuaꞌan . — Yaa pu tyuꞌutaxajtacaꞌa aɨjna ɨ tɨ aracun .
41008025	Ajta aɨn Jesús , ajtahuaꞌa pu raꞌaraamuare a jɨꞌɨsaaraꞌan jetze ɨ tɨ aracun . Ajtahuaꞌa pu rɨꞌɨ metyaunyeeracaꞌa . Puꞌuri xaa ajna icu huaruj . Naijmiꞌi pu tiꞌiseijraꞌacaꞌa tyamuaꞌa naa .
41008026	Aj pu i aɨn Jesús raataijtacaꞌa aɨjna tɨ aracuuniꞌicaa tɨ nuꞌu aꞌuraꞌani ɨ ruche . Ajta ayan tiraataꞌixaa tɨcɨn : — Capej utyaruꞌiipicheꞌen u chajtaꞌa . Ni capaj pajta aꞌatɨ ixaatyaꞌa eijna cɨmeꞌe aꞌij nyaj timuaahuaa .
41008027	Tɨꞌɨj ayan tyujuꞌurɨj , aj puꞌi Jesús , majta ɨ maj jamuan áꞌujhuaꞌanyaꞌa , au mu aꞌaráꞌa aꞌu tɨ aꞌuchajtaꞌatajme , ajna aꞌahuaꞌa tɨ ayan tyajaꞌarajtyahuaa tɨcɨn Cesarea de Filipo . Juye jetze mu auujuꞌucaa . Tɨꞌɨj i ayan tihuaꞌutaihuaꞌuriꞌi aɨme ɨ maj jamuan áꞌujhuaꞌanyaꞌa tɨcɨn : — ¿ Aꞌiqui metiꞌixa ɨ tyaɨte yee aꞌataani nyaj pɨrɨcɨ inyaa ?
41008028	Aj mu mi meyan tyuꞌutaxajtacaꞌa tɨcɨn : — Seica mu meyan tiꞌixa tɨcɨn muaa paj paɨn pɨrɨcɨ aɨjna ɨ Juan tɨ huaꞌamuaɨꞌɨhuacaꞌa , majta seica meyan tɨcɨn paj aɨn pɨrɨcɨ ɨ Elías . Majta seica , meyan tiꞌixa tɨcɨn paj nuꞌu aɨn pɨjiꞌirɨcɨ saɨj ɨ tɨ tiꞌityejvee ɨ Dioj jemi . — Yaa mu tiraataꞌixaa .
41008029	Tɨꞌɨjtaꞌi aɨn ayan tihuaꞌutaihuaꞌuriꞌi tɨcɨn : — Ari muan , ¿ aꞌini tyajamuaꞌamitejteꞌe aꞌataani nyaj pueen inyaa ? Tɨꞌɨqui ayan tyuꞌutaxajtacaꞌa aɨjna ɨ Pedro , tɨcɨn : — Muaa paj aɨn pɨjiꞌirɨcɨ aɨjna ɨ mej meyan ratamuaꞌamua tɨcɨn Ɨ Cɨriistuꞌu , ɨ tɨ Dioj an yaꞌujyeíjtzaa ɨ ɨpuari japua . — Yaa pu tyuꞌutaxajtacaꞌa aɨjna ɨ Pedro .
41008030	Aj pu i aɨn huaꞌutaꞌijmɨjriꞌi maj cai aꞌatɨ ixaatyaꞌa .
41008031	Tɨꞌɨqui aꞌutyejche tɨ tihuáꞌumuaꞌaten . Ayaa pu tihuaꞌutaꞌixaa tɨ aɨn rusaɨj , ɨ tɨ ajta tyaataꞌa jetze airaanye , aɨ pu nuꞌu eihua rajpueitzi aꞌame . Ajta tɨ nuꞌu ayan ruxeꞌevaꞌa aꞌame maj cai raxeꞌevaꞌa muaꞌajuꞌun ɨ maj Israel jetze ajtyamaꞌacan , majta ɨ maj vaꞌacan cɨn títyatatí u teyujtaꞌa , majta aɨme ɨ mej teꞌeyuꞌuxaca . Naijmiꞌi mu nuꞌu cai raxeꞌevaꞌa muaꞌajuꞌun . Ajta ayan tihuaꞌutaꞌixaa maj nuꞌu raajeꞌicatan . Tɨꞌɨj nuꞌu huamɨꞌɨn , aj pu ijtaꞌi huatarujsin hueica xɨcajraꞌa tzajtaꞌa .
41008032	Tyamuaꞌa pu tihueꞌixaa aꞌahuaritaacan cɨmeꞌe . Ajta aɨn ɨ Pedro , aɨ pu raꞌiraaviꞌitɨ ayée . Aj puꞌi tiraatixaatyaꞌajraa tɨ nuꞌu cai ayan tiꞌitauraꞌacareꞌen .
41008033	Ma ajta aɨn Jesús , aɨ pu ruhuaritaꞌa aꞌachaacajraa . Huaꞌuseirajraa aɨme ɨ maj jamuan áꞌujhuaꞌanyaꞌa . Aj pu i aɨn ɨ Pedro tityaꞌaxɨ . Ayan tɨcɨn : — Aricu . Ajtáraꞌa inyeetzi jemi , mɨ pej peyan tiꞌixaxaꞌa tɨj aɨjna ɨ tiyaaruꞌu . Muaa paj cai peyan tiꞌimuaꞌatze aꞌij tɨj tiꞌijxeꞌeveꞌe ɨ Dioj silu aꞌij mej tiꞌijxeꞌeveꞌe ɨ tyaɨte .
41008034	Tɨꞌɨqui Jesús huaꞌutajee aɨme ɨ maj jamuan áꞌujhuaꞌanyaꞌa , ajta ɨ tyaɨte . Ayaa pu tihuaꞌutaꞌixaa tɨcɨn : — Tɨ puaꞌa aꞌatɨ raxeꞌevaꞌa tɨ nyajamuan áꞌuchaꞌacanyeꞌen , ayaa pu ruxeꞌeveꞌe tɨ cai cheꞌe ayan rɨjca aꞌij tɨ rusaɨj tiꞌijxeꞌeveꞌe . Ma ajta , tɨ puaꞌa aꞌatɨ áꞌuchaꞌacanyeꞌen nyajamuan , ayaa pu ruxeꞌeveꞌe tɨ rajpueitzi aꞌaraꞌani ruxéꞌeviꞌiraꞌa cɨmeꞌe . Ajta tɨ puaꞌa aɨn huamɨꞌɨni , capu aꞌij iꞌirɨni .
41008035	Ayaa nu tyajamuaataꞌixaateꞌesin . Tɨ puaꞌa aꞌatɨ tyuꞌutesiꞌiraꞌa tɨ cai huamɨꞌɨni , aucheꞌe pu mɨꞌɨni aɨjna ɨ aꞌatɨ . Aij pu áꞌujɨsin ɨ ruxaijnyuꞌuca tɨ auj ruuri . Ma ajta , tɨ puaꞌa aꞌatɨ huamɨꞌɨni aɨjna cɨmeꞌe tɨ áꞌuchaꞌacanyeꞌen nyeetzi jamuan , naꞌari aɨjna cɨmeꞌe ɨ nyuucaraꞌaraꞌan ɨ Dioj , aɨ pu ajtahuaꞌa huatarujsin . Ajtahuaꞌa pu ratyauni ɨ ruxaijnyuꞌuca tɨ auj ruuri .
41008036	Ajta , tɨ puaꞌa aꞌatɨ tyuꞌumueꞌitɨn naijmiꞌi tɨj naꞌa tɨ iiyan tiꞌiseijreꞌe chaanaca japua , ¿ aꞌiqui tiraatyavaꞌɨri aɨjna tɨ raamueꞌitɨ tɨ puaꞌa aɨn yaꞌuraini ɨ ruxaijnyuꞌuca tɨ auj ruuri ? Capu tiꞌitɨ aꞌij tiraatyavaꞌɨri , ¿ ni cai ?
41008037	¿ Ni cai aꞌij tiꞌirɨꞌɨri tɨ huaujnanai ɨ ruxaijnyuꞌuca tɨ ari yaꞌurai aɨjna cɨmeꞌe ɨ tɨ tíꞌijchaɨcaꞌa ? Capu aꞌatzu aꞌij tiꞌirɨꞌɨri , icu .
41008038	Ayaa nu nyajta tyajaꞌamueꞌixaateꞌe . Aijna i tyaɨtejraꞌa , eihua mu autyajturaa ɨ Dioj jemi . Ayaa mu eꞌen ɨ Dioj jemi matɨj aɨme ɨ mej tiꞌixanaꞌacɨraꞌa jɨitaꞌa jamuan . Tɨ puaꞌa setiꞌiteviꞌiraꞌa saɨjna cɨmeꞌe mej ramuaꞌaree ɨ tyaɨte sej nyajamuan áꞌujhuaꞌan , naꞌari mej ramuaꞌaree tɨ aꞌamuaranajchi i nyenyuuca , tɨ puaꞌa seyan tiꞌiteviꞌiraꞌa huaꞌa jemi , aj nu nyajta inyaa i nyej nyajta tyaataꞌa jetze aꞌiraanye , nyaa nu neyan cheꞌeta nyanaꞌa tiꞌiteviꞌiraꞌa naꞌame muejmi jemi . Netiꞌiteviꞌiraꞌa nu naꞌame muejmi jemi ajna xɨcajraꞌa jetze nyatɨꞌɨj nyajtahuaꞌa yatanyén iiyan chaanaca japua . Vaꞌacan nu cɨn tiꞌityavaa naꞌame jemin ɨ Dioj tɨ niyaꞌupua ajna nyatɨꞌɨj yatanyen huaꞌa jamuan ɨ mej tiꞌivaɨreꞌe tajapua ɨ Dioj jemi .
41010001	Jesús pu huiirajraa aujna u Capernaum . Tɨꞌɨqui aun aꞌaráꞌa ajna aꞌahuaꞌa Jerusalén . Ayuu pu pujmeꞌen áꞌuchaꞌacanyaꞌa ayun jetze ɨ jatyaꞌana jetze ɨ Jordán . Majtahuaꞌa mu tyujsaɨj ɨ tyaɨte aꞌu tɨ aꞌutyavaacaꞌa ɨ Jesús . Ajta aɨ pu eꞌeyan aꞌutejche tɨ tihuaꞌumuaꞌaten aꞌij tɨ ari tiꞌijrɨꞌɨrajcaa .
41010002	Aj mu mi seica eꞌireꞌenye . Fariseo mu pɨrɨcɨ aɨme . Aɨ mu tíꞌitesaꞌacaa mej meyan caꞌanijraꞌa raataꞌan tɨ ij aiiráꞌɨtzen aɨjna ɨ Jesús . Aɨj mu cɨn meyan raataihuaꞌuriꞌi tɨ puaꞌa nuꞌu aɨn ayan tiꞌitaꞌaca tɨ aꞌatɨ ma ruuraini ɨ ruꞌɨj .
41010003	Aj pu i ayan tihuaꞌutaꞌixaa tɨcɨn : — ¿ Tiꞌitaani amuaataij aɨjna ɨ Moisés tyaacan ?
41010004	Aj mu mi meyan tiraataꞌixaa tɨcɨn : — Aɨ pu hui Moisés tyuꞌutaꞌa tɨ papee raatapijteꞌen ɨ tɨ cɨn aꞌatɨ ma ruuraini ɨ ruꞌɨj . — Yaa mu tyuꞌutaxajtacaꞌa .
41010005	Tɨꞌɨqui Jesús ayan tihuaꞌutaꞌixaa tɨcɨn : — Aꞌij xu puaꞌa tirajtyau ɨ rutzajtaꞌa . Moisés pu tyuꞌutaꞌa tɨ aꞌatɨ ma ruuraini ɨ ruꞌɨj . Aɨ pu xaa ayan papee raatapijteꞌen aru capu ayan tiraataꞌa ruxéꞌeviꞌiraꞌa cɨmeꞌe . Ai puꞌu een cɨn huarɨj aɨjna aꞌini ayaa xu tiꞌijxeꞌevaꞌacaa sanaꞌa rujɨɨmuaꞌa .
41010006	Ma ajta , tɨꞌɨj Dioj raatyataahuacaꞌa ɨ chaanaca tyajapuan yen seijreꞌe , “ aɨ pu nuꞌu aɨme huataahuacaꞌa ɨ tyaataꞌa jamuan ɨ jɨitaꞌa . ”
41010007	“ Aɨj pu cɨn aɨn tyaataꞌa ma huaúuhuaꞌaxɨjsin ɨ ruvaujsimuaꞌa . Ruꞌɨj pu nuꞌu jamuan aꞌutyaváa aꞌame .
41010008	Matɨꞌɨj mi meyan eenyaꞌa muaꞌajuꞌun ɨ maj huaꞌapua , cumu saɨj puꞌu ɨ tevi . ” Camu cheꞌe huaꞌapua , silu saɨj puꞌu .
41010009	Ayaa nu tyajaꞌamueꞌixaateꞌe . Dioj pu ayan tiraaxajtacaꞌa tɨ saɨj naꞌa ɨ tevi . Aɨj pu cɨn , capu ayan tiraavijteꞌe sej seyan ma tihuauuhuaꞌanan ɨ ruꞌɨstyamuaꞌa , papee sahuaꞌutapiiteꞌen ɨ cɨ́nastyamuaꞌameꞌen . — Yaa pu tyuꞌutaxajtacaꞌa aɨjna ɨ Jesús . Tɨꞌɨqui áꞌuraa , majta ɨ maj jamuan áꞌujhuaꞌanyaꞌa .
41010010	Matɨꞌɨjtahuaꞌa mi chiꞌita aꞌutyajrupi , majtahuaꞌa mu meyan tiraataihuaꞌuriꞌi aɨjna cɨmeꞌe ɨ papee tɨ cɨn aꞌatɨ ruꞌɨj ma uuraini .
41010011	Aj pu i Jesús ayan tihuaꞌutaꞌixaa tɨcɨn : — Tɨ puaꞌa aꞌatɨ ruꞌɨj ma uuraini , aɨ pu tiꞌixanaꞌacɨreꞌen tɨ puaꞌa eꞌeyan seij ancureꞌeviꞌitɨn ɨ jɨitaꞌa . Aɨj pu cɨn autyaturaasin jemin ɨ ruꞌɨj ɨ tɨ ma rúujɨsin .
41010012	Naꞌari tɨ puaꞌa jɨitaꞌa rucɨn ma uuraini , aɨ pu ajta tiꞌixanaꞌacɨreꞌen tɨ puaꞌa ajta eꞌeyan seij antyaanaxca ɨ tyaataꞌa . Aɨ pu ajta autyaturaasin jemin ɨ rucɨn ɨ tɨ ma rúujɨsin .
41010013	Matɨꞌɨj mi tɨꞌɨrii ayauviꞌitɨche ɨ Jesús tɨꞌij huaꞌajtamuareꞌen . Aj mu mi maɨn ɨ maj Jesús jamuan áꞌujhuaꞌanyaꞌa , aɨ mu huaꞌutaꞌijmɨjriꞌi ɨ tɨꞌɨrii maj nuꞌu cai huajaꞌuveꞌeviꞌitɨcareꞌen .
41010014	Tɨꞌɨj Jesús huaꞌuseij aꞌij mej yeꞌi rɨjcaa , aɨ pu huatanyuꞌucacaꞌa . Tɨꞌɨqui ayan tihuaꞌutaꞌixaa tɨcɨn : — Micheꞌe yej huaveꞌereꞌenyejteꞌen mɨ tɨꞌɨrii inyeetzi jemi . Matɨj manaꞌa puaꞌamua ɨ maj áꞌujcaꞌane tɨ Dioj tihuaꞌutaijteꞌen , naijmiꞌi mu meyan eꞌen matɨj i tɨꞌɨrii . Aɨj nu cɨn neyan tyajaꞌamueꞌixaateꞌe . Caxu hueꞌijmɨjra .
41010015	’ Ayej xaa nyaꞌu tiꞌayajna . Naa pu huaꞌase mɨ tɨꞌɨrii tɨ tihuaꞌutaijteꞌen ɨ Dioj . Tɨ puaꞌa aꞌatɨ raxeꞌevaꞌa tɨ aꞌutyarute aujna aꞌu tɨ Dioj tieꞌijta , ayaa pu ruxeꞌeveꞌe tɨ ayan cheꞌeta naꞌa raxeꞌevaꞌa tɨ tiraataijteꞌen ɨ Dioj tɨj seij paꞌarɨꞌɨ , mɨ tɨ yaa seijreꞌe . Naꞌari cai , capu aꞌanaj aꞌutyaruti aujna aɨjna ɨ aꞌatɨ .
41010016	Aj pu i aɨn Jesús huaꞌancureꞌeviꞌitɨ ɨ tɨꞌɨrii . Saxuꞌijmeꞌen pu ancaujtɨstyajxɨ ɨ rujetze . Ajta huaꞌavaꞌamuaraꞌaxɨ , aj puꞌi raatyahuau ɨ Dioj jemi tɨꞌij aɨn huaꞌuchaɨn . Tɨꞌɨqui áꞌuraa aɨjna ɨ Jesús .
41010017	Tɨꞌɨj Jesús ari huiramaꞌaca , saɨj pu aveꞌereꞌenye , taichijmaꞌa . Aj pu i titunutacaꞌa vejripuan ɨ Jesús . Tɨꞌɨqui ayan tiraataihuaꞌuriꞌi tɨcɨn : — Maeestru , nyaa nu ramuaꞌaree pej rɨꞌɨ tiꞌitevi . ¿ Tiꞌitajni aꞌij ruxeꞌeveꞌe tɨ ayan naacɨꞌɨti nyej ruuri naꞌaraꞌani ɨ Dioj jemi tɨj naꞌa rusen cɨmeꞌe matɨꞌɨj aꞌitacɨɨnye a chuaataꞌa ɨ mej meri huacuii ?
41010018	Aj pu i Jesús ayan tiraataꞌixaa tɨcɨn : — ¿ Aꞌini een cɨn peyan tiꞌinyaxa yee nyaj rɨꞌɨ tiꞌitevi ? Saɨj puꞌu seijreꞌe tɨ rɨꞌɨ tiꞌitevi , ai pu aɨn pueen ɨ Dioj .
41010019	Muaa paj peri ruꞌumuaꞌaree aꞌij tɨ tyuꞌutaijtacaꞌa ɨ Dioj . Ayaa paj eenyeꞌen : “ Capaj tiꞌixanaꞌacɨraꞌa . ” Ajtahuaꞌa seij , ayan tɨcɨn : “ Capej tiꞌityacuiꞌica . ” Ajtahuaꞌa eijna tɨ ayan tɨcɨn : “ Capej tiꞌinahuaꞌa . ” Ajta saɨj tɨ ayan tɨcɨn : “ Capaj aꞌatɨ hueꞌitzi cɨn tiꞌixaatyaꞌa . ” Ajta ayan tɨcɨn : “ Capaj aꞌatɨ tzajrajmuaꞌa . ” Ajta ayan tɨcɨn : “ Paraꞌatzaahuatyaꞌa aꞌataata , pajta aꞌanaana . ” Ai pu aɨn pueen ɨ tɨ raataijtacaꞌa ɨ Dioj .
41010020	Aj pu aɨn aꞌatɨ ayan tiraataꞌixaa tɨcɨn : — Maeestru , cɨmeꞌen ɨ paj pauchan raataxajtacaꞌa , nain nu cɨn tyaꞌaste i nyuucari nyatɨj nyanaꞌa tyuꞌuvéꞌese .
41010021	Tɨꞌɨj raaseij , rɨꞌɨ pu tyaꞌutyaujmuaꞌa ɨ rutzajtaꞌa aɨjna ɨ Jesús . Aj pu i ayan tiraataꞌixaa tɨcɨn : — Tiꞌitɨ pu auj muaꞌaturaateꞌe paj cai xɨ cɨn tyaꞌaraꞌaste . Aricu . Nain tyuꞌutuá ɨ pej tíꞌijchaꞌɨ . Pataꞌaj huaꞌuraꞌateꞌen ɨ tumin ɨ maj cai aꞌij tiꞌijviicueꞌi . Tɨ puaꞌa peyan huarɨni , eihua paj raꞌancuraꞌasin aujna aꞌahuaꞌa u tajapua . Chijtyaani paj pueenyaꞌa puaꞌame aujna tɨ eꞌeseijreꞌe ɨ Dioj . Ajta pataꞌaj mu aꞌarajraꞌani pej pi nyeetzi jamuan áꞌuchaꞌacanyeꞌen .
41010022	Tɨꞌɨj raanamuajriꞌi aɨjna ɨ nyuucari , tɨꞌɨj i utyaavatzɨ ɨ tzajtaꞌan . Huataujxaamɨjte aꞌini eihua pu tíꞌijchaɨcaꞌa . Tɨꞌɨqui áꞌuraa aɨjna ɨ aꞌatɨ .
41010023	Aj pu i Jesús ruhuaritaꞌa aꞌanyeerajraa . Ajta ayan tihuaꞌutaꞌixaa ɨ maj jamuan áꞌujhuaꞌanyaꞌa tɨcɨn : — Tyamuaꞌa pu tihuaꞌamuareꞌeristeꞌe maj aꞌutyarute aujna tɨ eꞌeseijreꞌe ɨ Dioj ɨ chijtyaani . — Yaa pu tyuꞌutaxajtacaꞌa aɨjna ɨ Jesús .
41010024	Aj pu i utyaavatzɨ ɨ huaꞌa tzajtaꞌa aɨme ɨ maj jamuan áꞌujhuaꞌanyaꞌa aɨjna cɨmeꞌe aꞌij tɨ tyuꞌutaxajtacaꞌa aɨjna ɨ Jesús . Ajtahuaꞌa ayan tihuaꞌutaꞌixaa tɨcɨn : — Niyaujmuaꞌa , tyamuaꞌa pu tihuaꞌamuareꞌeristeꞌe ɨ mej eihua tíꞌijchaꞌɨ . Eihua pu huaꞌa jetze ruxeꞌeveꞌe ɨ maj caj tíꞌijchaꞌɨ . Aɨj pu cɨn muareꞌeri maj maun aꞌutyarute aujna tɨ eꞌeseijreꞌe ɨ Dioj .
41010025	Capu xaa nyaꞌu ayan muareꞌeri tɨ anajraꞌani cameeyuꞌu tiꞌitɨ pɨꞌɨseꞌe jetze , tɨj ɨ chijtyaani tɨ aꞌutyarute ajna tɨ eꞌeseijreꞌe ɨ Dioj .
41010026	Matɨꞌɨj raanamuajriꞌi , eecan mu aꞌij tiraꞌutanamuajriꞌi . Aj mu mi tiꞌityurihuaꞌuriꞌi rujɨɨmuaꞌa . Meyan tɨcɨn : — Tɨ puaꞌa ayan tiꞌayajna , ¿ ai taꞌuj naꞌa tiꞌirɨꞌɨri tɨ aꞌatɨ aun aꞌutyaturan ɨ Dioj jemi ? — Yaa mu tyuꞌutaxajtacaꞌa .
41010027	Ajtahuaꞌa Jesús huaꞌuseij . Ayan tihuaꞌutaꞌixaa tɨcɨn : — Aɨme jemi ɨ tetyaca , capu xaa aꞌij tiꞌirɨꞌɨri . Ma ajta , aɨ pu raayɨꞌɨtɨ ɨ Dioj . Nain cɨmeꞌe pu jemin tiꞌirɨꞌɨri .
41010028	Aj pu i aɨn Pedro aꞌutyejche tɨ raataꞌixaateꞌen . Ayan tɨcɨn : — ¡ Tavastaraꞌa , maꞌacui xaa ! , nain tu tyeri tyajaꞌurai ɨ tyej tíꞌijchaɨcaꞌa tyej ti áꞌujhuaꞌanyeꞌen aꞌa jamuan . — Yaa pu tyuꞌutaxajtacaꞌa aɨjna ɨ Pedro .
41010029	Aj pu i Jesús ayan tihuaꞌutaꞌixaa tɨcɨn : ― Ayej xaa nyaꞌu tiꞌayajna . Ayaa nu tyajaꞌamueꞌixaateꞌe , tɨ puaꞌa aꞌatɨ tiꞌitɨ aꞌuraini inyeetzi jemi , naꞌari jemin ɨ nyuucari tɨ cɨn huaujjajcuareꞌen ɨ Dioj jemi , tiꞌitɨ tɨ naꞌa tɨ yaꞌuraini , aɨ pu mijmu eitzeꞌe ancuraꞌan tɨꞌɨj auj ruuri iiyan chaanaca japua . Tɨ puaꞌa saɨj naꞌa ɨ tɨ yaꞌurai , ayaa pu cheꞌeta naꞌa raꞌancuraꞌasin aꞌachu cumu anxɨte tiꞌitɨ tɨ aꞌij , tɨ puaꞌa chiꞌi , naꞌari aꞌatzimuá naꞌari cuꞌutzimuá naꞌari juutzimuaꞌameꞌen . Ajta ayan huaꞌancureꞌeviꞌitɨ rutyaɨtestyamuaꞌa , aɨme rutaata naꞌari runaana nusu ruꞌɨj , naꞌari ruyaujmuaꞌa . Ajta pu raꞌancuraꞌasin ɨ chuej maj japuan vaujse ɨ tyaɨte . Nain pu tyaꞌancuraꞌasin . Ajta rajpueitzi aꞌame . Aru capu amɨn aꞌij . Tɨꞌɨj aɨn aꞌutyarute aujna Dioj tɨ eꞌeseijreꞌe , Dioj pu raataꞌasin tɨ ruuri aꞌaraꞌani jemin tɨj naꞌa rusen cɨmeꞌe .
41010030	
41010031	Ajta ayen tɨ cɨmeꞌen yee : — Mamuiꞌi ɨ maj vivejmeꞌen cɨn títyatatí ijii , aɨ mu cɨleenyeꞌen cɨn títyatatyáꞌa muaꞌajuꞌun . Majta muiꞌitɨ ɨ maj cɨleenyeꞌen cɨn títyatatí ijii , aɨ mu vivejmeꞌen cɨn títyatatyáꞌa muaꞌajuꞌun . Ayej xaa nyaꞌu teꞌeme . — Ayaa pu tihuaꞌutaꞌixaa .
41010032	Tɨꞌɨqui áꞌuraa ɨ Jesús , majta ɨ maj jamuan áꞌujhuaꞌanyaꞌa . An mu aꞌucɨ́j aꞌahuaꞌa Jerusalén . Ajta aɨn ɨ Jesús , aɨ pu anacai huamaꞌacaa . Eihua mu rutyamuaꞌavaꞌacaa ɨ seica . Majta tiꞌitzɨɨnyaꞌacaa ɨ maj huaꞌa cujtaꞌa huajuꞌucaꞌa . Tɨꞌɨqui ajtahuaꞌa Jesús huaꞌutajee rujɨɨmeꞌe . Aj pu i autyejche tɨ tihuaꞌutaꞌixaateꞌen aꞌij tɨ tiꞌitɨj raruuren .
41010033	Ayaa pu tihuaꞌutaꞌixaa tɨcɨn : — Casiꞌi , xaanamuajriꞌi muan . Tuꞌuri aꞌujuꞌun anna Jerusalén . Saɨj pu tyuꞌutatuireꞌesin ɨ nyacɨmeꞌen , i nyaj nyajta tyaataꞌa jetze aꞌiraanye aɨmej jemi ɨ mej tihueꞌijteꞌe teyujtaꞌa , ajta aɨmej jemi ɨ mej teꞌeyuꞌuxaca . Aɨ mu tyuꞌutaꞌasin maj naajeꞌica . Aj mu mi maɨn tyuꞌutatuiireꞌesin aɨmej jemi ɨ mej seij chuejraꞌa japua eꞌemaꞌacan .
41010034	Matɨꞌɨj mi naꞌaxaahuariꞌira muaꞌajuꞌun , majta naatyavaaxɨꞌɨn . Majta nyatyetzítziꞌicaꞌimuaxɨꞌɨn ɨ nyajetze . Majta naajeꞌicatan . Nyatɨꞌɨj hui huamɨꞌɨni , hueica xɨcaj tzajtaꞌa nu nyajtahuaꞌa a aꞌitamé huaꞌa tzajtaꞌa ɨ mɨꞌɨchite .
41010035	Aj mu mi ajtyáxɨɨracaꞌa Jesús jemi aɨjna ɨ Jacobo , ajta aɨjna ɨ Juan . Ai mu maɨn pueen yaujmuaꞌameꞌen aɨjna ɨ Zebedeu . Matɨꞌɨj mi meyan tiraataꞌixaa tɨcɨn : — Maeestru , ayaa tu tiꞌijxeꞌeveꞌe pej peyan huarɨni aꞌij tyej yeꞌi tiꞌimuaatahuaviira . — Yaa mu tyuꞌutaxajtacaꞌa .
41010036	Aj pu i Jesús ayan tihuaꞌutaihuaꞌuriꞌi tɨcɨn : — ¿ Aꞌini setiꞌijxeꞌeveꞌe nyej neyan huarɨni muejmi cɨmeꞌe ? — Yaa pu tyuꞌutaxajtacaꞌa .
41010037	Aj mu mi meyan tiraataꞌixaa tɨcɨn : — Ahuii , ayaa tu tiꞌijxeꞌeveꞌe ajna xɨcajraꞌa jetze patɨꞌɨj yatanyen pej titaataijteꞌen iiyan chaanaca japua . Pataꞌaj taataꞌan tyej uhuáraasixɨꞌɨn saɨj aꞌɨrɨɨtaꞌa , ajta saɨj autataꞌa . — Yaa mu tyuꞌutaxajtacaꞌa .
41010038	Aj pu i Jesús ayan tihuaꞌutaꞌixaa tɨcɨn : — Muan , caxu ramuaꞌaree aꞌij sei tiꞌitɨj eenyaꞌa huauhuau . ¿ Ni seyan raꞌaviicueꞌi saj rajpueitzi xaꞌaraꞌani nyatɨj inyaa tirajpueitzi naꞌame ? ¿ Naꞌari sacai raꞌaviicueꞌi ɨ tyaɨte maj aꞌij puaꞌa amuaaruuren muejmi matɨj majta aꞌij puaꞌa tiꞌinyaruure inyeetzi ? — Yaa pu tihuaꞌutaꞌixaa aɨjna ɨ Jesús .
41010039	Aj mu mi meyan tɨcɨn : — Nítiꞌijtá nyaꞌu , ayaa tu tiraꞌaviicueꞌiran . Aj pu i Jesús ayan tihuaꞌutaꞌixaa tɨcɨn : — Ayej xaa nyaꞌu tiꞌayajna . Muan xu rajpueitzi xaꞌajuꞌun nyatɨj tirajpueitzi naꞌame inyaa . Ajta , muejmi , aꞌij mu puaꞌa amuaaruuren matɨj aꞌij puaꞌa tiꞌinyaruuren inyeetzi .
41010040	Ma ajta , canu nyaɨjna cɨn antinmuaꞌaree nyaj amuaataꞌan saj uhuáraasixɨꞌɨn saɨj nyaꞌɨrɨɨtaꞌa , ajta saɨj nyauutataꞌa . Aɨme puꞌu cɨꞌɨti ɨ maj ayan huaujxaꞌapɨꞌɨntariꞌiriꞌi .
41010041	Matɨꞌɨj mi raamuaꞌareeriꞌi ɨ seica ɨ maj tamuaamuataꞌa maj araꞌase aꞌij mej yeꞌi tyuꞌutaxajtacaꞌa aɨjna ɨ Jacobo , ajta aɨjna ɨ Juan . Aj mu mi tininyuꞌucacucaꞌa aɨme jemi ɨ maj huaꞌapua .
41010042	Aj pu i Jesús huaꞌutajee naijmiꞌica . Ayaa pu tihuaꞌutaꞌixaa tɨcɨn : — Xuꞌuri ramuaꞌaree , muan , aꞌij mej yeꞌi rɨcɨ ɨ mej tiꞌitaꞌijteꞌe nain chuejraꞌa japua . Caꞌanin mu cɨn tihueꞌijteꞌe ɨ tyaɨte . Aɨme ɨ mej vivéjmee cɨn títyatatí , aɨ mu hueꞌijteꞌe aꞌij mej yeꞌi huarɨni ɨ seica .
41010043	Ma ajta , capu ayan teꞌeme muejmi jemi . Tɨ puaꞌa aꞌatɨ raxeꞌevaꞌa tɨ vaꞌacan cɨn tiꞌityavaa aꞌaraꞌani , ayaa pu tyuꞌujxeꞌeveꞌe tɨ aɨn cɨleenyaꞌa cɨn tiꞌityavaa aꞌaraꞌani .
41010044	Ajta tɨ puaꞌa aꞌatɨ raxeꞌevaꞌa tɨ aɨn pueenyeꞌen ɨ tɨ eitzeꞌe ruxeꞌeveꞌe , ayaa pu tyuꞌujxeꞌeveꞌe tɨ aɨn huaꞌutyavaɨreꞌen naijmiꞌica ɨ seica .
41010045	Ayej cheꞌeta naꞌa tiꞌen inyeetzi jemi , inyaa i nyajta ɨ tyaataꞌa jetze airaanye . Canu nyaɨjna cɨn yaꞌuveꞌenye mej mi naatyavaɨreꞌen inyeetzi , silu nyataꞌaj huaꞌutyavaɨreꞌen muiꞌicaca ɨ tyaɨte . Ayaa nu xaa een cɨn yaꞌuveꞌenye nyexeꞌeviꞌiraꞌa cɨmeꞌe nyataꞌaj huaꞌa japua huanyuuni , nyaɨjna cɨmeꞌe nyaj huamɨꞌɨni huaꞌa jetze maꞌacan . Nyetiraatanajchiteꞌen ɨ Dioj tɨ cɨn aɨn huaꞌajijveꞌe ɨ maj cɨn áꞌapuaꞌaren ɨ tyaɨte .
41010046	Matɨꞌɨj mi maun aꞌaráꞌa ajna aꞌahuaꞌa tɨ ayan tyajaꞌarajtyahuaa tɨcɨn Jericó . Matɨꞌɨj mi huiiraacɨ maujna . Puꞌuri huiramaꞌaca aɨjna ɨ Jesús , majta maɨn ɨ maj jamuan áꞌujhuaꞌanyaꞌa , majta muiꞌitɨ ɨ tyaɨte . Au pu saɨj aꞌityacatii vejliꞌi juye jetze . Ayaa pu antyahuaacaꞌa tɨcɨn Bartimeo . Yaujraꞌan pu puéenyaꞌa aɨjna ɨ Timeo . Ajta aracuuniꞌicaa aɨjna ɨ Bartimeo . Aɨj pu limujna huaꞌahuaviiracaꞌa .
41010047	Tɨꞌɨj i huaꞌunamuajriꞌi maj avejliꞌi aꞌavaꞌajuꞌucaa . Cɨmeꞌen puꞌu huaꞌunamuajriꞌi , tɨꞌɨqui aɨn taꞌaracun autyejche tɨ huajijhua . Ayan tɨcɨn : — Jesús , mɨ pej iꞌihuaacɨxaꞌaraꞌan aɨjna ɨ tajtuhuan tyaacan ɨ David , naꞌancuꞌuvajxɨꞌɨ inyeetzi . — Ayaa pu tiraatajee .
41010048	Majta maɨn ɨ tyaɨte , tyamuaꞌa mu tiraꞌajtyaꞌaxɨ . Maraatáꞌijmɨjriꞌi tɨꞌij cai ayan tíꞌijijhua . Ajta aɨn , eitzeꞌe pu caꞌanin cɨn huajijhuacaꞌa , ayan tɨcɨn : — Mɨ pej iꞌihuaacɨxaꞌaraꞌan aɨjna ɨ David tyaacan , naꞌancuꞌuvajxɨꞌɨ inyeetzi .
41010049	Aj pu i Jesús aꞌutyeechaxɨ . Ayaa pu tihuaꞌutaꞌixaa tɨcɨn : — Sericu , saꞌutájee . Aj mu mi yaꞌutajée . Ayaa mu tiraataꞌixaa tɨcɨn : — Huatyaꞌacaꞌanye ɨ aꞌa tzajtaꞌa . Ajchesi . Aɨ pu muachuꞌeveꞌe ɨ Jesús . — Yaa mu tiraataꞌixaa .
41010050	Aj pu i aɨn airaujchuiriꞌi ɨ rucɨɨxu caꞌanin cɨmeꞌe . Tɨꞌɨqui ájtzucu . Aj pu i eꞌireꞌenye ɨ Jesús jemi .
41010051	Aj pu i aɨn Jesús ayan tiraataihuaꞌuriꞌi tɨcɨn : — ¿ Aꞌini petiꞌijxeꞌeveꞌe nyej tiꞌitɨ aꞌij huáruuren mueetzi jemi ? Tɨꞌɨqui ayan tiraataꞌixaa aɨjna ɨ tɨ aracun tɨcɨn : — Maeestru , ayaa nu tiꞌijxeꞌeveꞌe nyaj atányeeri .
41010052	Aj pu i Jesús ayan tiraataꞌixaa tɨcɨn : — Puꞌuri pajaꞌuraꞌani muaa . Petyaꞌatzaahuateꞌe nyaj inyaa timuaahuaateꞌen . Aɨj paj cɨn peri huaruj . Cɨmeꞌen puꞌu ayan tiraataꞌixaa ɨ Jesús , aɨjna ɨ tɨ aracun , aj pu i atanyeeracaꞌa . Tɨꞌɨqui , aɨ pu Jesús jamuan áꞌuchaꞌacanyaꞌa aꞌaraa , aꞌu tɨ naꞌa tɨ huayeꞌicaa .
41011001	Matɨꞌɨj meri vejliꞌi anna antyenyéesimaꞌacaa u Jerusalén , au mu aꞌatanyéj aꞌu tɨ chajtaꞌatajme tɨ ayan tyajaꞌarajtyahuaa tɨcɨn Betfagé , ajta Betania . Au pu aꞌachajtaꞌa jɨri jetze tɨ ayan tyajaꞌarajtyahuaa tɨcɨn Aceituunajremi . Tɨꞌɨqui Jesús huaꞌapuaca huataityacaꞌa .
41011002	Ayan tɨcɨn : — Sericu , sataꞌaj saun aꞌatanyén ajna vejliꞌi chajtaꞌa tɨ eꞌeseijreꞌe . Tɨ puaꞌa seri araꞌasti , au xu puuruꞌu eꞌetyauni tɨ cai xɨ aꞌanaj aꞌatɨ japuan avaꞌaca . Au pu aꞌijtápiꞌihuá aꞌame . Sataꞌaj ráꞌijxɨjta , sajta mu yaꞌaráajan .
41011003	Tɨ puaꞌa aꞌatɨ ayan tyajamuaataihuaꞌu yee : “ ¿ Aꞌini een cɨn saraꞌixɨjta mɨ puuruꞌu ? ” , ayaa xu tiraataꞌixaateꞌen yee : “ Aɨ pu raꞌucupadu ɨ tavastaraꞌa ” , sajta seyan tiraataꞌixaateꞌen yee : “ Sajtahuaꞌa xu caꞌanacan saraatatuireꞌesin ɨ tɨ racɨi . ”
41011004	Matɨꞌɨj mi u áꞌujuꞌun . A mu puaꞌaque caaye jetze yáꞌutyau maɨjna ɨ puuruꞌu . Au pu aꞌijtapiꞌihuacaꞌa pueerta jetze . Matɨꞌɨj mi raꞌijxɨjtacaꞌa .
41011005	Seica mu maun aꞌutyáuucaꞌa aujna . Aɨ mu tihuaꞌutaihuaꞌuriꞌi tɨcɨn : — ¿ Tiꞌitajni aꞌij saruure ? ¿ Aꞌini een cɨn saraꞌixɨjta mɨ puuruꞌu ?
41011006	Ayaa mu tihuaꞌutaꞌixaa aꞌij tɨ yeꞌi Jesús tihuaꞌutaꞌixaa . Majta maɨn ɨ seica , aɨ mu huaꞌutaꞌa maj raꞌanján .
41011007	Matɨꞌɨj mi yaꞌujáj ɨ Jesús jemi aɨjna ɨ puuruꞌu . Maraꞌityéꞌitarite rucɨɨxu cɨmeꞌe . Tɨꞌɨqui aveꞌeyeijxɨ ɨ Jesús ɨ puuruꞌu japua .
41011008	Majta maɨn ɨ tyaɨte , eihua mu cɨɨxuri teꞌepíitɨraa juye jetze . Majta seica piꞌista teꞌentivéichixɨꞌɨ , aɨj mu majta aꞌapíitɨraa ajna juye jetze .
41011009	Majta maɨn maj anáatyáꞌa muajuꞌucaa , aɨ mu autyajhuii mej huajijhua , majta maɨn ɨ maj huajuꞌucaꞌa cujtaꞌan aɨjna ɨ Jesús . Yaa mu tiꞌijíjhuacaꞌa tɨcɨn : — Puꞌuri iꞌi xaꞌapɨꞌɨn . Cheꞌe Dioj raaveꞌesi aijna tɨ yeveꞌeme nyuucajtzeꞌen ɨ tavastaraꞌa .
41011010	Puꞌuri iꞌi xaꞌapɨꞌɨn . Cheꞌe Dioj raaveꞌesi tyamuaꞌa naa , aijna tɨ a yeveꞌeme tɨꞌij tyuꞌutaijta tɨj ajmiꞌi tyuꞌutaijtacaꞌa ɨ tahuaacɨxaꞌa , aɨjna ɨ David tyaacan . Ajta hui maɨn ɨ maj tiꞌivaɨreꞌe u tajapua , micheꞌe meyan tiraataxaj yee tyamuaꞌa pu iꞌixaꞌapɨꞌɨn . — Yaa mu mi tyuꞌutaxajtacaꞌa , aujna caaye jetze .
41011011	Tɨꞌɨj i Jesús utyajrupi anna Jerusalén . Ajta eꞌeyan aꞌutyajrupi aujna teyujtaꞌa . Tɨꞌɨj tyuꞌuseij nainjapua , tɨꞌɨqui áꞌuraa , majta ɨ maj tamuaamuataꞌa japuan huaꞌapua araꞌase . Puꞌuri tyechuiixarijmaꞌaca , matɨꞌɨj mi maun aꞌaráꞌa ajna Betania .
41011012	Yaa ruijmuaꞌa yee majta u aꞌaraacɨ aujna Betania . Puꞌuri iꞌicuatacaꞌa aɨjna ɨ Jesús .
41011013	Tɨꞌɨj ii aɨn huarej piꞌista huaseij tɨ aꞌɨmɨ aꞌatávaacaꞌa . Eihua pu tyaxamueꞌi . Tɨꞌɨqui u áꞌumej tɨꞌij raaseij tɨ puaꞌa tacaꞌa . Ma ajtaꞌi cai , capu tacaꞌacaa . Aɨ puꞌu , xamueꞌiraꞌan seijracaa aꞌini capu ajna pɨtiꞌirɨjcaa tɨj puaꞌa taaca .
41011014	Aj pu i Jesús ayan tiraataꞌixaa aɨjna ɨ huarej , tɨcɨn : — Capu cheꞌe aꞌatɨ mu aꞌuveꞌemaꞌa aꞌame tɨ raacuaꞌani mɨ aꞌatacaꞌi . — Yaa pu tiraataꞌixaa . Majta maɨn ɨ maj áꞌujhuaꞌanyaꞌa ɨ Jesús jamuan , aɨj mu raanajmuajriꞌi aꞌij tɨ tyuꞌutaxajtacaꞌa . Matɨꞌɨjta mi aꞌucɨj .
41011015	Aun mu aꞌaráꞌa anna Jerusalén . Tɨꞌɨjtaꞌi aɨn Jesús aꞌutyajrupi aujna teyujtaꞌa . Ajta autyejche tɨ hueꞌiramuariteꞌen ɨ mej maun tyaꞌutuꞌaraca , ajta ɨ mej maun tyaꞌunanaave . Tyamuaꞌa pu tyajhuaꞌaxɨxɨ ɨ tihuaꞌameesa ɨ mej tumin jetzen tihuaꞌapuataꞌatiꞌiraca , ajta aꞌu maj cucuiꞌise aꞌatuꞌaracaraꞌa .
41011016	Ajta cai huaꞌutaꞌa tɨ aꞌatɨ tiꞌitɨ áutɨsimeꞌen a eꞌitaꞌa teyujtaꞌa .
41011017	Ajta eꞌeyan tihuaꞌamuaꞌatyájraa , ayan tɨcɨn : — ¿ Ni cai ayan teꞌeyuꞌusiꞌi ɨ yuꞌuxari jetze tɨ ayan tiraaxajtacaꞌa ɨ Dioj tɨcɨn : “ Ayaa pu nuꞌu tyajaꞌarajtyahuáa aꞌame ɨ chiꞌiraꞌan yee tɨcɨn chiꞌi maj tzajtaꞌan rɨꞌɨ tirataꞌaca ɨ Dioj ɨ maj curaꞌacɨꞌɨca nain japua ɨ chuej tɨ seijreꞌe ” ? Ma ajta , capu aɨjna cɨn tiꞌivaɨreꞌe . Ayaa xu raaruu ɨ chiꞌi tɨj tyastaꞌa aꞌu maj aꞌiraati ɨ nahuaꞌari . — Yaa pu tyuꞌutaxajtacaꞌa aɨjna ɨ Jesús .
41011018	Majta maɨn ɨ tyaɨte , naijmiꞌi mu aꞌij tiraꞌutaseij aɨjna cɨmeꞌe aꞌij tɨ yeꞌi tihuaꞌamuaꞌate . Majta maɨn ɨ mej tiꞌijta teyujtaꞌa , majta aɨme ɨ mej teꞌeyuꞌuxaca , aɨ mu raatzɨɨnyaꞌacaꞌa matɨꞌɨj raanamuajriꞌi aꞌij tɨ yeꞌi tihuaꞌumuáꞌate . Aj mu mi raahuau aꞌij mej yeꞌi huarɨni mej mi raajeꞌica maɨjna ɨ Jesús .
41011019	Ajta aɨn ɨ Jesús , tɨꞌɨj huatyatɨcaꞌaracaꞌa , aj puꞌi huirajraa aujna chajtaꞌa , majta ɨ maj jamuan áꞌujhuaꞌanyaꞌa .
41011020	Yaa ruijmuaꞌateꞌe yee , tɨꞌɨj huatapuaꞌaracaꞌa , au mu aꞌuréꞌenye aꞌutɨ aꞌatávaacaꞌa aɨjna ɨ huarej . Puꞌuri tyamuaꞌa tíꞌihuachicaꞌa nainjapua , ajta tétaꞌɨmɨ ɨ runaanaꞌa jetze huatyaahua .
41011021	Tɨꞌɨqui aɨn ɨ Pedro raꞌutamuaꞌareeriꞌi aꞌij tɨ een cɨn huatyaahua . Aj pu i ayan tiraataꞌixaa aɨjna ɨ Jesús tɨcɨn : — Maeestru , casiꞌi . Puꞌuri tyamuaꞌa tiꞌihuachi mɨ huarej pej aꞌij puaꞌa tiraatyajtuaa .
41011022	Aj pu i Jesús ayan tihuaꞌutaꞌixaa tɨcɨn : — Ayaa pu tyuꞌujxeꞌeveꞌe sej raꞌatzaahuatyaꞌa ɨ Dioj .
41011023	Ajta ayan tihuaꞌutaꞌixaa tɨcɨn : — Ayaa nu xaa nyaꞌu tyajaꞌamueꞌixaateꞌe . Ayej tiꞌayajna . Tɨ puaꞌa aꞌatɨ tyaꞌatzaahuateꞌe ɨ rutzajtaꞌa tɨ ayan tyaꞌaraꞌasti aꞌij tɨ aɨn tiraꞌamitejteꞌe , ayaa pu teꞌeme . Tɨ puaꞌa aɨjna ɨ aꞌatɨ ayan tiraataijteꞌen aɨjna ɨ jɨri tɨcɨn : “ Tichesi , atyaaruti ma jaataꞌa ajna aꞌahuaꞌa el mar ” , ayaa puꞌi rɨni rɨꞌɨri . Naꞌari cai , tɨ puaꞌa utyaavatzɨn ɨ tzajtaꞌan aijna i muaꞌariiraꞌa tɨcɨn : “ Ayej nyaꞌase capu aꞌij tiꞌirɨꞌɨri ” , capu ayen teꞌeme tɨ ayan huarɨni .
41011024	Aɨj nu cɨn , neyan tyajaꞌamueꞌixaateꞌe . Aꞌij sej yeꞌi tiraatahuaucu ɨ Dioj jemi , tɨ puaꞌa seyan tyaꞌatzaahuatyaꞌa saj seyan raꞌancuraꞌasin , ayaa pu teꞌeme , tiꞌitɨ saj aꞌij tyuꞌutyahuausin .
41011025	Ajta , patɨꞌɨj raatyajhuauni ɨ Dioj jemi , tɨ puaꞌa aꞌatɨ autyaturan mueetzi jemi , ayaa pu tyuꞌujxeꞌeveꞌe pej tiraatauuniꞌi . Tɨ puaꞌa peyan huarɨni , aɨn ɨ ayaꞌupua tɨ aun eꞌeseijreꞌe u tajapua , aɨ pu timuaatauuniꞌira mueetzi nain cɨmeꞌe ɨ paj cɨn autyajturaa ɨ jemin .
41011026	Naꞌari tɨ puaꞌa paj cai tiraatauuniꞌi ɨ tɨ a jemin autyajturaa , capu ajta timuaatauuniꞌira ɨ Dioj ɨ paj cɨn autyajturaa ɨ jemin . — Yaa pu tyuꞌutaxajtacaꞌa aɨjna ɨ Jesús . Matɨꞌɨj mi aꞌucɨj .
41011027	Aj mu mi majtahuaꞌa u Jerusalén aꞌujuꞌun . Aj pu i Jesús aun vejliꞌi aꞌuchaꞌacanyaꞌacaꞌa teyujtaꞌa matɨꞌɨj seica a eꞌireꞌenye . Aɨ mu pueen ɨ mej tiꞌijta teyujtaꞌa , majta ɨ mej teꞌeyuꞌuxaca , majta seica vaujsi .
41011028	Aj mu mi meyan tiraataihuaꞌuriꞌi tɨcɨn : — ¿ Tiꞌitajni cɨn petiꞌityejvee pej pi peyan rɨcɨ ? ¿ Aꞌataani ayan timuaataíj pej pi peyan rɨjca ?
41011029	Aj pu i Jesús ayan tihuaꞌutaꞌixaa tɨcɨn : — Nyajta nu inyaa seij tyajamuaataihuaꞌura . Tɨ puaꞌa sanaataꞌixaateꞌen seijna , aj nu ni amuaataꞌixaateꞌesin tiꞌitɨ ɨ nyaj cɨn tiꞌityejvee nyej ni neyan rɨcɨ .
41011030	¿ Aꞌataani raataꞌa aɨjna ɨ Juan tɨꞌij huaꞌumuaɨꞌɨhua ɨ tyaɨte ? , ¿ ni Dioj , caꞌɨn mɨ tyetyaca ? Xaatanyuuchi .
41011031	Matɨꞌɨj mi aꞌutyahui maj rujɨɨmuaꞌa tiꞌihuáurihuaꞌura . Meyan tɨcɨn : — Tɨ puaꞌa teyan tiraataꞌixaateꞌen yee : “ Dioj yaꞌutaiityacaꞌa ” , ayaa pu titaataꞌixaateꞌesin yee : “ ¿ Aꞌini een cɨn tyacai raꞌatzaahuateꞌe aꞌij tɨ tyuꞌutaxajtacaꞌa aɨjna ? ”
41011032	Ma ajta , capu hui rɨꞌɨri tyej teyan tiraataꞌixaateꞌen yee : “ Tyetyaca mu yaꞌutaiityacaꞌa . ” Yaa mu tyuꞌutaxajtacaꞌa aɨme , aꞌini muꞌuri ramuaꞌareeracaꞌa maj naijmiꞌi meyan raꞌatzaahuatyaꞌacaa tɨ aɨn ɨ Juan tiꞌixaxaꞌataꞌa ɨ Dioj jetze maꞌacan . Aɨj mu cɨn huaꞌatzɨɨnyaꞌacaꞌa ɨ tyaɨtye .
41011033	Aɨj mu mi cɨn meyan tiraataꞌixaa maɨjna ɨ Jesús tɨcɨn : — Catu hui ramuaꞌaree . Aj pu i Jesús ayan tihuaꞌutaꞌixaa tɨcɨn : — Canu nyajta nyáa tyajamuaataꞌixaateꞌesin ɨ nyaj cɨn tiꞌityejvee nyej ni neyan rɨcɨ . — Ayaa pu tihuaꞌutaꞌixaa .
41012001	Ajta eꞌeyan autyejche ɨ Jesús tɨ tihuaꞌutaꞌixaateꞌen seij cɨmeꞌe ɨ nyuucari . Ayaa pu tihuaꞌutaꞌixaa tɨcɨn : — Aꞌatɨ tɨ yee raahuii ɨ uuva cɨyeꞌe . Tyajcuá pu nuꞌu cɨn raaráꞌana . Aj pu i tiꞌitɨ huatyataahuacaꞌa tɨ cɨn raajaꞌaraꞌapeꞌen ɨ uuva . Ajta tiꞌitɨ ájtaahuacaꞌa ajteeviꞌi , ɨ maj japuan utyúu huéiixeꞌereꞌen ɨ mej tiꞌimɨjhuaca . ’ Tɨꞌɨqui ayan huarɨj , seica pu huatanyaɨjte ɨ chuej mej mi tiraanajchiteꞌen cɨj caj . Aj pu i áꞌuraa aɨjna ɨ aꞌatɨ seica chuejraꞌa japua .
41012002	Tɨꞌɨj nuꞌu ajna tyajaꞌureꞌenye aꞌanaj maj puaꞌa rajuꞌuraca aɨjna ɨ uuva , seij pu huataitacaꞌa tɨ i huaꞌutahuavii aꞌachu tɨ racɨꞌɨcɨpua aɨjna ɨ aꞌatɨ .
41012003	Majta maɨn ɨ mej tiꞌimɨjhuaca , aɨ mu yeehui rajvíꞌi aɨjna tɨ tyuꞌutaijtiꞌire . Tyamuaꞌa mu tiraatyáavajxɨ . Ayaa muꞌu tiraataityacaꞌa . Camu tiꞌitɨ raataꞌa .
41012004	’ Ajta aɨn tɨ aꞌaraꞌan pueen ɨ chuej , ajtahuaꞌa pu seij huataityacaꞌa . Majta mu maɨn huatyatuꞌasixɨ tetej cɨmeꞌe . Matɨꞌɨj mi tyamuaꞌa tiraꞌavaꞌatuꞌa ɨ muuraꞌan jetze . Majta tyamuaꞌa aꞌij puaꞌa tiraꞌajtyaꞌaxɨ .
41012005	Ajtahuaꞌa nuꞌu seij huataityacaꞌa . Majta mu amɨn tyamuaꞌa tyuꞌujéꞌica . Aꞌatzu ayée tyaumaꞌaca . Ajtahuaꞌa seica huataityacaꞌa . Seica mu huatyaavajxɨ , majta seica huacuii . Ayaa mu huaꞌuruu aɨme ɨ mej tiꞌimɨjhuaca .
41012006	’ Aucheꞌe pu yeehui saɨj turaacaꞌa . Yaujraꞌan nuꞌu aɨjna ɨ aꞌatɨ . Eihua pu huapɨꞌɨ raxeꞌevaꞌacaꞌa . Ayaa pu tiꞌimuaꞌatzɨjcaꞌa ayan tɨcɨn : “ Ayej nyaꞌase yeehui maraꞌantzaahuateꞌesin , maɨjna . ” Tɨꞌɨqui aɨn huataityacaꞌa .
41012007	’ Ma ajta , capu ayan teꞌirajraa . Ayaa mu tiꞌihuaꞌurixaa aɨme ɨ mej tiꞌimɨjhuaca . Meyan tɨcɨn : “ Ai pu aɨn pueen ɨ tɨ nain tiꞌijcɨꞌɨti . Cheꞌere , ticheꞌe raajeꞌica , tɨꞌi tyejmi taꞌaj aꞌaraꞌani . ” Ayaa mu tyuꞌutaxajtacaꞌa .
41012008	Aj mu mi rajvíꞌi aɨjna ɨ yaujraꞌan . Matɨꞌɨj mi raajeꞌica . Matɨꞌɨqui ruꞌirajrai a puaꞌaque aɨjna ɨ maj raajeꞌica . Yaa pu tihuaꞌuruu . Antipuaꞌaracaꞌa icu .
41012009	Aj pu i Jesús ayan tihuaꞌutaihuaꞌuriꞌi eijna i nyuucarijraꞌa jetze tɨcɨn : — ¿ Aꞌini tyajamuaꞌamitejteꞌe ? ¿ Aꞌini tiꞌitɨj ruuren aijna ɨ aꞌatɨ tɨ aꞌaraꞌan pueenyaꞌa ɨ uuva ? Ayaa nu tyajaꞌamueꞌixaateꞌe . Aɨ pu mu aꞌuveꞌemaꞌa aꞌame . Tɨꞌɨqui huaꞌacuiꞌini ɨ mej tiꞌimɨjhuacaraꞌa ajna . Ajta aɨn ɨ chuej , aɨ pu seica huatapueijveꞌesin . Ayej xaa nyaꞌu teꞌeme .
41012010	’ ¿ Ni sacai aꞌanaj raꞌujijve ɨ yuꞌuxari jetze seijna i nyuucari ? , tɨ ayan aɨjna cɨn raꞌaxa : Aijna i tetej i mej ayauhuaꞌaxɨ ɨ mej chiꞌi taꞌahuaca , ayaa pu teꞌirajraa tɨ aɨn puéenyaꞌa aꞌaraa tɨ iꞌi esquineeru .
41012011	Ayaa pu raaruu ɨ tavastaraꞌa . Ɨ tɨ eitzeꞌe iꞌixaꞌapɨꞌɨn , rɨꞌɨ pu tyaꞌutyaavatzɨ ɨ tatzajtaꞌa .
41012012	Majta maɨn ɨ tyaɨte ɨ mej tiꞌijta u teyujtaꞌa , majta ɨ seica , aꞌij pu puaꞌa huaꞌuruu aꞌij tɨ tyuꞌutaxajtacaꞌa aɨjna ɨ Jesús tɨ ayan huaꞌa cɨmeꞌen tyuꞌutaxajtacaꞌa aɨjna cɨmeꞌe ɨ nyuucari . Aj mu mi raatatése maj raatyeeviꞌi , mej mi raꞌityaanan . Ma majta , camu meyan raaruu . Mahuaꞌatzɨɨnyaꞌacaa ɨ tyaɨte . Aɨj mu cɨn raatátuaa . Matɨꞌɨj mi aꞌucɨj .
41012013	Matɨꞌɨj mi seica huataityacaꞌa mej mi tyuꞌuxáj jamuan aɨjna ɨ Jesús . Fariseo mu pɨrɨcɨ , majta seica ɨ mej jetzen ajtyamaꞌacan aɨjna ɨ Herodes . Aɨ mu raatatése maj caꞌanijraꞌa raataꞌan tɨꞌij aɨn aiiráꞌɨtzen nyuucari cɨmeꞌe tɨ tyuꞌutaxaj , mej mi raatyaahueꞌita .
41012014	Matɨꞌɨj mi eꞌireꞌenye , meyan tiraataꞌixaa tɨcɨn : — Maeestru , aij tu muaꞌaree pej tzaahuatiꞌiraꞌa cɨmeꞌe tiꞌixaxaꞌa . Capu a jetze ruxeꞌeveꞌe aꞌij mej yeꞌi tiꞌixaxaꞌa ɨ tyaɨte . Muaa paj cai tityaꞌajaahuateꞌe silu ayaa paj tiꞌimuaꞌataa puaꞌayeꞌi tzaahuatiꞌiraꞌa cɨmeꞌe aꞌij tɨ tiꞌijxeꞌeveꞌe ɨ Dioj . Ticheꞌe seij muaataihuauꞌu . ¿ Ni qui xaꞌapɨꞌɨn tyej tyuꞌunajchi aꞌij tɨ yeꞌi tiꞌitajijveꞌe aɨjna tɨ tiꞌitaꞌijteꞌe tɨ ayan antyahuaa tɨcɨn Cesar ? ¿ Ni qui tyetyuꞌunajchi caꞌɨn tyacai ? — Yaa mu tiraataꞌixaa .
41012015	Ma ajta , aɨjna ɨ Jesús , aɨ pu ramuaꞌareeracaꞌa maj cai huataujnyátacan cɨn tíꞌiraꞌihuauracaꞌa . Aɨj pu cɨn ayan tihuaꞌutaꞌixaa tɨcɨn : — ¿ Aꞌini sej si seyan tiꞌineteseꞌe saj naateeviꞌi nyuucari cɨmeꞌe ? Seij mɨ tumin me senyajaꞌaváɨꞌɨteꞌe . Nicheꞌe raꞌuseij .
41012016	Matɨꞌɨj mi yaꞌavaɨꞌɨte . Tɨꞌɨj raꞌuseij , tɨꞌɨqui ayan tyuꞌutaxajtacaꞌa tɨcɨn : — ¿ Aꞌataani nyeerimaꞌaraꞌan aꞌaseijreꞌe ? ¿ Aꞌini antyahuaa ɨ tɨ aꞌayuꞌusiꞌi ? Aj mu mi meyan tyuꞌutanyúu tɨcɨn : — Aɨjna ɨ tɨ tiꞌitaijteꞌe , aɨjna tɨ ayan antyahuaa tɨcɨn Cesar .
41012017	Aj pu i Jesús ayan tihuaꞌutaꞌixaa tɨcɨn : — Ayaa xu saɨjna cɨn huarɨni . Saraataꞌan saɨjna tɨ tiꞌitaijteꞌe tiꞌitɨ tɨ racɨꞌɨcɨpua . Sajta seyan raataꞌan ɨ Dioj tiꞌitɨ tɨ ajta ayan racɨꞌɨcɨpua . — Ayaa pu tihuaꞌutaꞌixaa . Majta maɨn , tyamuaꞌa mu titeetyaujtzaahua maɨjna cɨmeꞌe aꞌij tɨ yeꞌi tyuꞌutaxajtacaꞌa .
41012018	Matɨꞌɨj mi seica a eꞌireꞌenye ɨ mej meyan antyaꞌaruu tɨcɨn Saduceo . Ai mu meyan tiꞌixaxaꞌa maj nuꞌu cai cheꞌe huatarujsin ɨ mej meri huacuii . Seij mu cɨn nyuucari tiraataihuaꞌuriꞌi maɨjna ɨ Jesús .
41012019	Meyan tɨcɨn : — Maeestru , ayaa pu tiraꞌuyuꞌuxacaꞌa aɨjna ɨ Moisés . Tɨ puaꞌa nuꞌu aꞌatɨ nyaɨche , tɨ puaꞌa aɨ cai titɨꞌɨrijmuaꞌa huamɨꞌɨni , ruxeꞌeveꞌe nuꞌu tɨ ihuaaraꞌaraꞌan raꞌancureꞌeviꞌitɨn aɨjna tɨ ratyeviꞌitɨnyaꞌa ɨ tɨ huamɨꞌɨ . Ajta ayan ruxeꞌeveꞌe tɨ aɨn tiyauumuaꞌa aꞌaraꞌani aɨjna jetze maꞌacan ɨ tɨ huamɨꞌɨ .
41012020	’ Ayaa puꞌu nuꞌu tyujuꞌurɨj . Muaꞌaráhuaꞌapua mu araꞌasicaa aɨme ɨ maj ruꞌihuaamuaꞌa . Tɨꞌɨqui aɨn tɨ vastaꞌa huatyenaɨchacaꞌa . Capuu xɨ titɨꞌɨrijmuaꞌa huamɨꞌɨ aɨjna tɨ iꞌivastaꞌa .
41012021	Tɨꞌɨqui aɨn tɨ raꞌityaꞌasi , aɨ pu raꞌancureꞌeviꞌitɨ aɨjna tɨ ratyeviꞌitɨnyaꞌa aɨjna tɨ huamɨꞌɨ . Ajta aɨjna juutzajraꞌan ajta pu huamɨꞌɨ . Capu ajta titɨꞌɨrijmuaꞌa aꞌaraa . Ajtahuaꞌa saɨj juutzajraꞌan raꞌancureꞌeviꞌitɨ aɨjna ɨ jɨitaꞌa . Ayaa pu cheꞌeta naꞌa huarɨj . Ajta pu huamɨꞌɨ . Capu ajta titɨꞌɨrijmuaꞌa aꞌaraa .
41012022	’ Ayaa pu cheꞌeta naꞌa tihuaꞌuruu naijmiꞌica ɨ maj aráhuaꞌapua araꞌasicaa ɨ ruꞌihuaamuaꞌa . Capu aꞌatɨ titɨꞌɨrijmuaꞌa aꞌaraa . Tɨꞌɨjtaꞌi nuꞌu huamɨꞌɨ ɨ jɨitaꞌa .
41012023	¿ Aꞌiqui teꞌeme matɨꞌɨj aꞌitacɨɨnye aꞌu maj aꞌavaꞌanamiꞌi ɨ mej huacuii ? Naijmiꞌi mu huacuii ɨ maj ratyeviꞌitɨnyaꞌa . ¿ Aꞌataani ɨraꞌaraꞌan pueenyaꞌa aꞌame ajna xɨcajraꞌa jetze matɨꞌɨj huatarún ?
41012024	Aj pu i Jesús ayan tihuaꞌutaꞌixaa tɨcɨn : — Muan xu cai ramuaꞌaree aꞌij tɨ teꞌeyuꞌusiꞌihuacaꞌa ɨ yuꞌuxari jetze . Sajta cai ramuaꞌaree aꞌij tɨ rɨcɨ ɨ Dioj ɨ rumuareꞌeriꞌiraꞌa cɨmeꞌe . Aɨj xu cɨn , muan setyaꞌutaujxua eihua huapɨꞌɨ .
41012025	’ Ayaa nu tyajaꞌamueꞌixaateꞌe . Matɨꞌɨj huatarun ɨ maj huacuii , camu cheꞌe nyeenyaꞌɨche muaꞌajuꞌun . Majta juuca , camu majta vɨɨche muaꞌajuꞌun . Ayaa muꞌu eenyaꞌa muaꞌajuꞌun matɨj eꞌen ɨ xaijnyuꞌucari ɨ mej tiꞌivaɨɨreꞌe aujna tajapua .
41012026	’ Aɨjna jetze ɨ xɨcajraꞌa maj jetzen aꞌitajuꞌun ɨ maj huacuii , ayaa nu aꞌatzu tyajaꞌamueꞌixaateꞌe . ¿ Ni sacai aꞌanaj raꞌujijve aɨjna yuꞌuxari jetze tɨ raꞌuyuꞌuxacaꞌa aɨjna ɨ Moisés tyaacan aꞌij tɨ tyaꞌaxa ɨ nyuucari tɨꞌɨj aɨn Moisés tuꞌupi huaseij tɨ vivéj , tɨ ajta tyataasimaꞌa ? Aɨ pu jetzen Dioj raatajé . Ayan tɨcɨn : “ Nyaa nu nyaucheꞌe huaꞌa Dioj pueen ɨ maj aꞌamuayaaxustyamuaꞌa , aɨjna ɨ Abraham , ajta aɨjna ɨ Isaac , ajta aɨjna ɨ Jacobo . ”
41012027	’ Ayaa nu tyajaꞌamueꞌixaateꞌe . Ayaa pu tyuꞌutaxajtacaꞌa ɨ Dioj aɨmej cɨmeꞌe ɨ mej meri huacuii . Tihueꞌixa cumu maj mauj ruuri . Tɨ puaꞌa macai cheꞌe ruuricajcheꞌe jemin ɨ Dioj , capu huaꞌa Dioj aꞌameꞌencheꞌe . — Ayaa pu Jesús tihuaꞌutaꞌixaa .
41012028	Saɨj pu ajta aꞌaráꞌa ɨ tɨ teꞌeyuꞌuxaca yuꞌuxari jetze . Huaꞌunamuajriꞌi aꞌij mej yeꞌi tyúꞌurixaatyaꞌacaa . Raꞌaranajchacaꞌa aꞌij tɨ yeꞌi tyuꞌuxajtacaꞌa ɨ Jesús . Aj pu i ayan tiraataihuaꞌuriꞌi tɨcɨn : — ¿ Tiꞌitaani nyuucarijraꞌa eitzeꞌe ruxeꞌeveꞌe ɨ tɨ raaxajtacaꞌa aɨjna ɨ Moisés tyaacan ? — Yaa puꞌu tyuꞌutaxajtacaꞌa aɨjna tɨ teꞌeyuꞌuxaca ɨ yuꞌuxari jetze .
41012029	Aj pu i Jesús ayan tiraataꞌixaa tɨcɨn : — Ai pu aɨn pueen ɨ nyuucari tɨ eitzeꞌe ruxeꞌeveꞌe cai maa seij ɨ nyuucari . Tɨ ayan yee : “ Xaanamuajriꞌi mɨ sej iiyan huachaatɨme aijna chuejraꞌa japua yu Israel . Aijna tɨ taꞌivastaraꞌa , ɨ Dioj , aɨ pu saɨj naꞌa pueen .
41012030	Ayaa pu nuꞌu tyuꞌujxeꞌeveꞌe paj rɨꞌɨ tiraatyajtuaani aꞌatzajtaꞌa ɨ Dioj jemi , nain paj cɨn rɨꞌɨ tiraatyajtuaani , aꞌaxeꞌeviꞌiraꞌa cɨmeꞌe , pajta aꞌamuaꞌaríiraꞌa cɨmeꞌe , pajta nain ɨ aꞌacaꞌaníjraꞌa , pajta ɨ aꞌaxaijnyuꞌuca cɨmeꞌe . ” Ai pu aɨn pueen ɨ nyuucari tɨ eitzeꞌe ruxeꞌeveꞌe .
41012031	Ajta ɨ nyuucari tɨ raꞌityaꞌasi , ayej cheꞌeta naꞌa tɨn een . Ai pu aɨn pɨrɨcɨ tɨ cɨmeꞌen raxa yee : “ Pataꞌaj peyan cheꞌeta panaꞌa rɨꞌɨ tirajchaɨj ɨ axaꞌaj tevi patɨj asaɨj . ” Capu maa nyuucari tɨ ayan eitzeꞌe tyuꞌujxeꞌeveꞌe cai eijna i nyuucari ɨ tɨ tiꞌihuaꞌapua .
41012032	Aj pu i aɨn ɨ tɨ teꞌeyuꞌuxaca ayan tiraataꞌixaa tɨcɨn : — Maeestru , tyamuaꞌa paj naa xaꞌapɨꞌɨn tiraataxajtacaꞌa . Ayej xaa nyaꞌu tiꞌayajna patɨj pauchan tiraataxajtacaꞌa . Saɨj puꞌu ɨ Dioj . Camu maa muiꞌi .
41012033	Ajta pu tiꞌivaɨreꞌe tɨ puaꞌa rɨꞌɨ petiraatyájtuaani ɨ Dioj jemi nain cɨmeꞌe ɨ aꞌatzajtaꞌa , pajta ɨ aꞌaxeꞌeviꞌiraꞌa cɨmeꞌe , pajta aꞌamuaꞌaríiraꞌa cɨmeꞌe . Ayan cheꞌeta naꞌa tiꞌivaɨreꞌe paj rɨꞌɨ tirajchaꞌɨ ɨ axaꞌaj tevi patɨj asaɨj . Eihua pu hui tiꞌivaɨreꞌe ɨ Dioj jemi tɨ puaꞌa aꞌatɨ tyaꞌaraꞌasten aijna cɨmeꞌe ɨ nyuucari tɨ tiꞌihuaꞌapua . Eitzeꞌe pu tiꞌivaɨreꞌe ɨ Dioj jemi eijna cai tɨ aꞌatɨ tyaꞌaraꞌasten nain cɨmeꞌe ɨ muaɨꞌɨvejri mej tiꞌityacuiꞌica naꞌari nain cɨmeꞌe aꞌu mej huajaꞌataꞌiraca ɨ yaꞌamuaate .
41012034	Tɨꞌɨj Jesús raamuaꞌareeriꞌi aꞌij tɨ yeꞌi tyuꞌutanyúu aɨjna ɨ tɨ teꞌeyuꞌuxaca , aꞌij tɨ aɨn tyuꞌutaxajtacaꞌa ahuauritaacan cɨmeꞌe , aj pu i ayan tiraataꞌixaa tɨcɨn : — Papuꞌuri tɨmuaꞌa aꞌacaꞌanye tɨ huataseijreꞌen ɨ aꞌatzajtaꞌa nain aꞌij tɨ tiꞌijxeꞌeveꞌe ɨ Dioj . — Ayaa pu tiraataꞌixaa . Aj pu xaa cai cheꞌe aꞌatɨ aꞌujcaꞌanyaa aꞌaraa tɨ ayan tiráihuaꞌu .
41012035	Ajtahuaꞌa pu aꞌutyajrupi ɨ Jesús aujna teyujtaꞌa . Tihuaꞌuhuamuáꞌatye . Ayan tɨcɨn : — Ayaa mu tiꞌixaxaꞌa ɨ mej teꞌeyuꞌuxaca tɨ aɨn ɨ Cɨriistuꞌu tɨ nuꞌu aɨn pueen ɨ huaacɨxaꞌaraꞌan aɨjna ɨ David tyaacan .
41012036	Ma ajta , aɨn xaijnyuꞌucaraꞌaraꞌan ɨ Dioj , aɨ pu caꞌanijraꞌa raataꞌa aɨjna ɨ David tyaacan tɨ ayan tyuꞌutaxaj tɨcɨn : Tavastaraꞌa pu ayan tiraataꞌixaa aijna i nyavastaraꞌa tɨcɨn : “ Antiyeijxɨꞌɨ i ɨpuari japua , iiya nyaꞌɨrɨɨtaꞌa . Paucheꞌe anticatii asta nyacai huaꞌutyamueꞌitɨn ɨ maj muájchaɨreꞌe . ” Majta maɨn tyaɨte ɨ maj raanamuajriꞌi , eihua mu aꞌutyáuucaꞌa . Huaꞌaranajchacaꞌa eihua aꞌij tɨ yeꞌi tyuꞌutaxajtacaꞌa .
41012037	Aijna ɨ mej meyan ratamuaꞌamua tɨcɨn Cɨriistuꞌu , ai pu aɨn pueen tɨ aváꞌujyaꞌupuatyaꞌacaꞌa ɨ David tyaacan ayan tɨcɨn : “ Nyavastaraꞌa ” . Huaꞌapua pu cɨn raatámuaꞌatzi David tyaacan aɨjna ɨ Cɨriistuꞌu . Aɨj nu cɨn neyan tyajaꞌamueꞌihuaꞌu , ¿ aꞌiqui tɨ ayan huaꞌapuaca cɨn raatamuáꞌa aɨjna ɨ David tyaacan ? ¿ Aꞌiqui huataujmuaꞌa tɨ aɨn Cɨriistuꞌu tɨ jetzen aꞌiráanye aɨjna ɨ David tyaacan , ayaa pu ajta tijiꞌivastaraꞌaraꞌan ? Majta maɨn tyaɨte ɨ maj raanamuajriꞌi , eihua mu aꞌutyáuucaꞌa . Huaꞌaranajchacaꞌa eihua aꞌij tɨ yeꞌi tyuꞌutaxajtacaꞌa .
41012038	Ajta Jesús ayan tihuaꞌutaꞌixaa tɨcɨn : — Rɨꞌɨ xuꞌu aɨmej jemi ɨ mej teꞌeyuꞌuxaca . Huaꞌaránajchi maj tiꞌitéchajca ɨ siicuꞌuri cɨmeꞌe tɨ tɨtɨꞌɨjme mej mi huataujseijrata mé eijreꞌe . Ajta huaꞌaránajchi maj huaꞌajtzaahuatiꞌiraꞌa ɨ tyaɨte eihua mej mi maɨn tyaɨte huaꞌutataujteꞌen aꞌu tɨ naꞌa caaye jetze .
41012039	Majta maɨjna ɨ mej teꞌeyuꞌuxaca , matɨꞌɨj teyujtaꞌa utyaruꞌiipicheꞌen , aj mu mi rahuauni aꞌu maj áꞌaraarase ɨ mej vaꞌacan cɨn títyatatí . Naꞌari tɨ puaꞌa metiꞌiyestya aꞌahuaꞌa chiꞌita , aɨ mu rahuauni aꞌu tɨ aɨn aꞌujcáꞌa ɨ tɨ tihuaꞌamicua mej mi tyuꞌucuaꞌani meesa japua a vejliꞌi jemin .
41012040	’ Aɨ mu hui majta tihuaꞌariꞌiraca nain aꞌachu maj caj tíꞌijchaꞌɨ ɨ maj antyujsaɨjtaracaꞌa ɨ ucarijse . Ayaa mu maɨjna cɨn huarɨn , majta maun aꞌutyaruꞌipicheꞌe u teyujtaꞌa . Majta aꞌateeren mej tényuusimaꞌa muaꞌajuꞌun ɨ Dioj jemi . Ayaa mu tyuꞌujseijrata maj cai tiꞌitɨ aꞌij huáruu tɨ aꞌij puaꞌa een . Ayaa nu tyajaꞌamueꞌixaateꞌe , eitzeꞌe mu rajpueitzi muaꞌajuꞌun aɨme ɨ mej teꞌeyuꞌuxaca cai maa aꞌatɨ . — Ayaa pu tyuꞌutaxajtacaꞌa aɨjna ɨ Jesús . Tɨꞌɨqui áꞌuraa .
41012041	Ajtahuaꞌa , Jesús pu aun aꞌutyavaacaꞌa teyujtaꞌa , ajna vejliꞌi cajun jetze aꞌu maj tumin tzajtaꞌan cajhuaꞌanaa muaꞌayeꞌi . Jesús pu huaꞌaseijracaꞌa ɨ tyaɨte maj ruꞌucáhuaꞌanaa ɨ tumin ɨ cajun jetze . Majta maɨn chijtyaani maj muiꞌicaa , eihua mu tumin ucahuaꞌanaa .
41012042	Matɨꞌɨj tumin ucahuaꞌanaa , aj puꞌi ucarij eꞌireꞌenye tɨ rusaɨjtacaꞌa . Tɨꞌɨqui ain huaꞌapuaca ucaahuaꞌaxɨ ɨ tumin tɨ cɨj arastɨme .
41012043	Tɨꞌɨj raaseij ɨ Jesús , aɨ pu huaꞌutajee aɨme ɨ maj jamuan áꞌujhuaꞌanyaꞌa . Ayaa pu tihuaꞌutaꞌixaa tɨcɨn : — Ayaa nu tyajaꞌamueꞌixaateꞌe . Ayej tiꞌayajna . Eitzeꞌe pu tiꞌivaɨreꞌe ɨ Dioj jemi aꞌachu tɨ caj tyuꞌutaꞌa amɨjna mɨ ucarij cai ɨ maj caj nain tyuꞌutaꞌa ɨ seica mɨ chijtyaani .
41012044	Amɨme chijtyaani , aɨ muꞌu uꞌucajhuaꞌanaa ɨ tumin tɨ huatáꞌɨtzee . Ma ajta amɨjna mɨ ucarij , ayaa pu caj eenyaꞌa tɨ cai aꞌij tiꞌijviicueꞌi , nain pu caj tyaꞌucaahuaꞌaxɨ tɨj naꞌa tɨ caj tíꞌituavaꞌacaꞌa .
41013001	Matɨꞌɨj mi huiiraacɨ aujna teyujtaꞌa . Puꞌuri huiramaꞌaca aɨjna ɨ Jesús , tɨꞌɨqui saɨj tɨ jamuan áꞌuchaꞌacanyaꞌa ayan tiraataꞌixaa tɨcɨn : — Maeestru , casiꞌi . Huaseij . Tyamuaꞌa pu tiꞌivivejme mɨ tetej tɨ ticaitɨmee iiyaj jaxuꞌu jetze . Ajta mɨ chiꞌi , naa pu een .
41013002	Aj pu i ayan tyuꞌutanyúu aɨjna ɨ Jesús tɨcɨn : — Casiꞌi , muan . Xaaseij . Naijmiꞌi tɨ vivejmáꞌa huavaatɨmee ɨ chiꞌi , nain pu huatyauuniꞌihuaꞌa tɨ areꞌevee ɨ chiꞌi . Capu cheꞌe seiraꞌa aꞌame ɨ jaxuꞌu jetze ɨ tetej tɨ rujapua ticaitɨmee .
41013003	Matɨꞌɨj mi aꞌucɨj . Aun mu aꞌaráꞌa ajna teyuu tɨ éꞌijnyee jɨri jetze tɨ ayan tyajaꞌarajtyahuaa tɨcɨn Aceituunajremi . Tɨꞌɨqui a aꞌujyeijxɨ aɨjna ɨ Jesús , majta seica , aɨjna ɨ Pedro , ajta ɨ Jacobo , ajta ɨ Juan , ajta ɨ Andrés . Ai mu aviitzi cɨn meyan tirajhuaviiriꞌi tɨcɨn :
41013004	— Pataꞌaj titaataꞌixaateꞌen aꞌanaj tɨ ayan tiꞌirɨni . ¿ Tiꞌitajni aꞌij tiꞌiseijreꞌen tɨꞌɨj ajna pɨ tyajaꞌureꞌenyen tɨ tyaꞌaraꞌasten nain patɨj peri tyuꞌutaxajtacaꞌa ?
41013005	Aj pu i Jesús ayan tihuaꞌutaꞌixaa tɨcɨn : — Rɨꞌɨ xuꞌu muan , tɨꞌij cai aꞌatɨ amuaacuanamuan .
41013006	Ayaa nu tyajaꞌamueꞌixaateꞌe . Muiꞌitɨ mu huataseijreꞌesin maj nyenyuuca cɨmeꞌe tiꞌixaata muaꞌajuꞌun . Meyan tɨcɨn : “ Nyaa nu Cɨriistuꞌu pueen . ” Eihua mu huaꞌacuanamuan ɨ tyaɨte .
41013007	’ Tɨ puaꞌa seri seyan tinamuaara maj nuꞌu nyaꞌuseꞌen a aꞌahuaꞌa , naꞌari maj nuꞌu meri tɨmuaꞌa autyahuijsin mej nyaꞌuseꞌen , caxu tiꞌitzɨɨnyaꞌa . Capu amɨn aꞌij . Ayaa pu tyuꞌujxeꞌeveꞌe tɨ ayan tyajaꞌureꞌenyen . Caxɨɨ pu ajna tyajaꞌureꞌenyejsin ajna xɨcajraꞌa jetze tɨ jetzen tyaꞌaraꞌasti nain cɨmeꞌe .
41013008	’ Ayaa pu teꞌeme . Seica mu tyaɨtejraꞌa , majta seica tyaɨtejraꞌa , aɨ mu naijmiꞌi huataujnyaꞌusiꞌiteꞌesin . Majta ɨ mej seica chuejraꞌa japua aꞌuchaatɨme , majta maj seij chuejraꞌa japua aꞌuchaatɨme , aɨ mu naijmiꞌi huataujnyaꞌusiꞌiteꞌesin . Ajta huataujcaꞌatzɨjxɨꞌɨsin ɨ chuej puaꞌamuaque iiyan chaanaca japua . Muiꞌitɨ mu majta huatatájcu . Ai pu aɨn pueen ɨ taꞌanajca ɨ maj cɨn rajpueitzi muaꞌajuꞌun .
41013009	’ Sahuaꞌuchaɨn muan , aꞌini majamuáꞌaviꞌitɨn huaꞌa jemi ɨ mej tiꞌijta . Majta teyujtaꞌa mu amuaꞌatyávajxɨꞌɨsin . Majamuaatajeevi sej si tyuꞌuxáj jamuan ɨ tajtuhuan , sajta jamuan ɨ rey . Majamuaatajeevi maɨjna cɨmeꞌe ɨ nyenyuucajtzeꞌe inyeetzi . Ayaa mu maɨjna cɨn rɨni , muan xu nyeetzi jetze maꞌacan tihuaꞌutaꞌixaateꞌesin .
41013010	Anacai , ai pu ruxeꞌeveꞌe sej tihuaꞌutaꞌixaateꞌen nainjapua ɨ chuejraꞌa aꞌij tɨ een cɨn Dioj tihuaꞌutauuniꞌira . Ayaa xu saɨjna cɨn huarɨn , aj pu xaa teꞌentipuaꞌari nain .
41013011	’ Tɨ puaꞌa seica maj amuaꞌanviꞌitɨn aɨmej jemi ɨ mej tiꞌitaꞌijteꞌe , caxu seyan tiꞌimuajca aꞌij sej yeꞌi tihuaꞌutaꞌixaateꞌesin . Ayaa xuꞌu huarɨni ajna xɨcajraꞌa jetze . Aɨjna ɨ xaijnyuꞌucaraꞌaraꞌan ɨ Dioj , aɨ pu amuaataꞌasin aꞌij sej yeꞌi tyuꞌutaxaj . Aɨj pu cɨn , aꞌij tɨ tyajamuaatamityejteꞌesin , aɨj xuꞌu huaꞌutaꞌixaateꞌen . Ai pu aɨn pueen tɨ tiꞌixa aɨjna ɨ xaijnyuꞌucaraꞌaraꞌan ɨ Dioj .
41013012	Ayaa pu ajta teꞌeme ajna xɨcajraꞌa jetze . Seica mu rujuutzimuaꞌa áꞌaviꞌitɨn aɨme jemi ɨ mej tiꞌijta mej mi huaꞌucuiꞌini . Ayaa mu cheꞌeta manaꞌa huaꞌaruuren ɨ rujaꞌatzimuá . Majta seica ayan cheꞌeta manaꞌa huaꞌaruuren ɨ ruyaujmuaꞌa . Majta maɨn yaujmuaꞌameꞌen , aɨ mu huaꞌutyenyaꞌusiꞌiteꞌesin ɨ ruvaujsimuaꞌa . Aɨ mu majta tyuꞌutaꞌasin mej seica huaꞌucuiꞌini .
41013013	Naijmiꞌi ɨ tyaɨte , muejmi jemi camu aꞌamuaxeꞌevaꞌa muaꞌajuꞌun aɨjna cɨmeꞌe saj inyeetzi jetze ajtyamaꞌacan , aɨ mu naimiꞌi amuajchaɨɨraꞌa muaꞌajuꞌun . Ajta aɨn ɨ aꞌatɨ tɨ ayan tyaꞌutaviicueꞌi asta cai huamɨꞌɨni , Dioj pu raꞌancureꞌeviꞌitɨ ajna tɨ tyejeꞌijta .
41013014	’ Ajna xɨcajraꞌa jetze tiꞌitɨj xu seijran tɨ aꞌij puaꞌa een , tɨ xanaꞌaviꞌireꞌe , tɨ tzɨɨniꞌireꞌe . Au mu raatyechajtza aꞌu tɨ cai ayan tiraavijteꞌe . ( Aɨ pu yauꞌeitaa aꞌame tɨ raꞌajijveꞌen aijna jetze i yuꞌuxari . ) ’ Satɨꞌɨj raseijran , ayaa xu huarɨni . Aɨme ɨ maj Judea huachaatɨme , micheꞌe maɨn aꞌucɨ́jxɨꞌɨn caꞌanacan aꞌu tɨ áꞌujɨrime .
41013015	Tɨ puaꞌa ajna xɨcajraꞌa jetze , aꞌatɨ an aꞌujcatii ɨ ruchiꞌi japua taꞌavaꞌanamiꞌi , cheꞌe aɨn caꞌanacan acajraꞌani . Ajta cai ayan rɨjca , tɨ tiꞌitɨj huiráꞌavacareꞌen u ruchiꞌita .
41013016	Naꞌari tɨ puaꞌa saɨj tyajaꞌamuareꞌe ɨ ruviꞌiraꞌataꞌa , cheꞌe cai aꞌuréꞌeninyeicaꞌan ɨ ruche tɨꞌij rucɨɨxu huiraapin .
41013017	’ Cuiꞌi xaa aɨme , ɨ maj rajpueitzi muaꞌajuꞌun ajna xɨcajraꞌa jetze aɨme ɨ juuca ɨ maj aꞌutájucájme , majta aɨme ɨ maj huaꞌatziꞌite ɨ ruyaujmuaꞌa .
41013018	Muan xu seyan tiꞌihuaviira ɨ Dioj tɨꞌij cai ayan ajna tyajaꞌureꞌenyen tɨꞌɨj huáseeviꞌin .
41013019	’ Ayaa nu tyajaꞌamueꞌixaateꞌe tɨ ayan teꞌeme ajna xɨcajraꞌa jetze . Eitzeꞌe mu rajpueitzi muaꞌajuꞌun macai ɨ mej meri rajpueitzi muaꞌaraa tɨ yu eꞌireꞌenye . Capu ajta cheꞌe ayan tyajaꞌureꞌenyejsin seij xɨcajraꞌa jetze tɨj ajna .
41013020	Ajta tɨ puaꞌa aɨn tavastaraꞌa cai aɨn ayan raruuren tɨꞌij cai cheꞌe ayan aꞌateeviꞌin tɨ tyaumeꞌen aꞌachu puaꞌan xɨcaj , capu aꞌatɨ ruuri aꞌameꞌencheꞌe . Ma ajta , huaꞌa cɨmeꞌen ɨ tyaɨte tɨ Dioj ari huaꞌantihuau ɨ jajcua ɨmɨ , aɨ pu ari ayan raruure tɨꞌij cai cheꞌe ayan aꞌateeviꞌin .
41013021	’ Ayaa nu tyajaꞌamueꞌixaateꞌe , ajna xɨcajraꞌa jetze , ayaa pu teꞌeme . Aꞌatɨ pu ayan tyajamuaataꞌixaateꞌesin yee : “ Casiꞌi , iiya pu eꞌitaꞌa een aɨjna ɨ Cɨriistuꞌu ” , naꞌari saɨj ayan yee : “ Aꞌacui , aa pu eꞌitaꞌa een . ” Tɨ puaꞌa meyan tyajamuaataꞌixaateꞌen ajna xɨcajraꞌa jetze , caxu raꞌatzaahuatyaꞌa .
41013022	Seica mu ya uveꞌenyejsin ɨ mej tiꞌihueꞌitaca . Meyan tɨcɨn : “ Nyaa nu nyaɨn pueen ɨ Cɨriistuꞌu . ” Majta seica meyan tɨcɨn : “ Netiꞌityejvee nyaɨjna cɨmeꞌe nyuucajtzeꞌen ɨ Dioj . ” Ai mu haꞌutaseijrateꞌesin ɨ tyaɨte aꞌij mej yeꞌi tiꞌitɨj tyuꞌuyɨꞌɨtɨ mej mi huaꞌucuanamuan , tɨ puaꞌa huatarɨꞌɨristare maj huaꞌucuanamuan ɨ tyaɨte tɨ Dioj ari huaꞌantihuau rusaɨj .
41013023	Aru , xaanamuajriꞌi tyamuaꞌa naa . Caxu xaa nyaꞌu yáꞌuhuaꞌanan nyej anacai nyeri amueꞌixaa nain cɨmeꞌe .
41013024	’ Ajta hui ajna xɨcajraꞌa jetze , ajna maj rajpueitzi muaꞌajuꞌun , capu cheꞌe airáxɨri ɨ xɨcaj . Ajta ɨ maxcɨraꞌi cɨmeꞌe , capu cheꞌe ajta huanyeeriꞌicɨj aꞌame .
41013025	Majta ɨ maj tatatzaviꞌi ɨ tajapua , aɨ mu huataujcaꞌatzɨjsin . Aj mu mi cávatzɨjxɨꞌɨsin ɨ xuꞌuraꞌave aujna ɨ tajapua .
41013026	Aj xu xaa si nyeseiran inyeetzi , i nyej nyajta jetzen airaanye ɨ tyaataꞌa . Yá nu vaꞌacányejsin jaitɨri tzajtaꞌa . Naa pu tyamuaꞌa tyuꞌunyéeriꞌicɨj aꞌame . Nain nu cɨn antinmuaꞌaréera naꞌame ajna xɨcajraꞌa jetze .
41013027	’ Matɨꞌɨj mi huaꞌareꞌitixɨꞌɨsin ɨ mej nyavaɨreꞌe mej mi huaꞌajsaɨreꞌen naijmiꞌica ɨ tyaɨte tɨ Dioj ari huaꞌantíhuau ɨ jajcua ɨmɨ . Aꞌu tɨ naꞌa mu huaꞌuraꞌasaɨreꞌesin iiyan chaanaca japua aꞌu maj aꞌucaitɨme ɨ tyaɨte .
41013028	’ Sej si eitzeꞌe yauꞌeitaa xaꞌaraꞌani aꞌij nyej tyajaꞌamueꞌixaateꞌe . Aij xu jetze huáurityejteꞌen ɨ piꞌista aɨjna ɨ huarej . Tɨꞌɨj antícuaꞌatíjmeꞌeni ánɨmɨ tɨ antipístáreꞌejmee , ajta tɨꞌɨj ajtaxámueꞌitaxɨꞌɨn , ayaa xu eenyeꞌequeꞌen ramuaꞌareeran tɨ ari vejliꞌi ɨ viitaꞌari .
41013029	Ayaa pu cheꞌeta naꞌa tiꞌiseijran tɨ ari pɨ tiꞌirɨcɨ aꞌij nyej nyauchan tyajamueꞌixaa . Ayaa xu eenyeꞌequeꞌen ramuaꞌareeran tɨ ari vejliꞌi ajna xɨcajraꞌa jetze tɨ jetzen teꞌentipuaꞌari naijmiꞌi . Puꞌuri xaa nyaꞌu vejliꞌi tɨmuaꞌa .
41013030	’ Ayej xaa nyaꞌu tiꞌayajna , ayaa nu tyajaꞌamueꞌixaateꞌe ɨ maj mauj ruuri ɨ tyaɨte mej iiyan seijreꞌe chaanaca japua , aɨ mu cai cuiꞌini hasta cai naijmiꞌi ayan tyuꞌurɨni .
41013031	Naijmiꞌi pu teꞌentipuaꞌari eijna i chaanaca japua , ajta ɨ tajapua . Ma ajta , aucheꞌe tyaꞌaraurastejsin aijna i nyej nyeri tyajamueꞌixaa .
41013032	’ Cɨmeꞌen ajna xɨcajraꞌa tɨ jetzen teꞌentipuaꞌari naijmiꞌi , capu aꞌatɨ ramuaꞌaree aꞌanaj tɨ ayan teꞌeme . Capu ajta aꞌatɨ ramuaꞌaree aꞌatzaj tɨ puaꞌa ayan teꞌeme . Aɨme ɨ mej tiꞌivaɨreꞌe u tajapua , camu majta ramuaꞌaree . Nyajta inyaa , i nyej iꞌiyaujraꞌan ɨ Dioj , canu nyajta ramuaꞌaree . Aɨ puꞌu ramuaꞌaree ɨ niyaꞌupua ɨ Dioj .
41013033	’ Muan , caxu sajta ramuaꞌaree aꞌanaj tɨ ajna tyajaꞌureꞌenyejsin . Aɨj nu cɨn neyan tyajaꞌamueꞌixaateꞌe . Rɨꞌɨ xuꞌu huaujruuren muan . Saucheꞌe xu atanyéjnyeꞌeri . Sajta nyejchúꞌevaꞌa .
41013034	’ Aꞌatɨ tɨ huatyapuasaaruveꞌen a aꞌahuaꞌa ɨmɨ . Anacai pu ruchiꞌi hueꞌijcateꞌen ɨ mej tiꞌimɨjhuaca aujna chiꞌita . Aɨ pu hueꞌijcatyeꞌe seij ajta seij mej tyuꞌumuareꞌen tiꞌitɨj tɨ saɨj huayɨꞌɨtɨ . Ajta saɨj pu tiꞌijcateꞌen aɨjna cɨmeꞌe tɨ tíꞌichaɨcaꞌa a taꞌapueerta .
41013035	Ayaa nu cheꞌeta nyanaꞌa tyajaꞌamueijcateꞌe muejmi , sataꞌaj atanyéjnyeꞌeri aꞌini caxu ramuaꞌaree aꞌanaj nyaj uveꞌenyejsin , inyaa ye nyaj iꞌichej . Capu aꞌij ámuaatámityejteꞌesin aꞌanaj nyaj uveꞌenyejsin , tɨ puaꞌa huatyechuíxaren , naꞌari tɨ eꞌitaꞌa tɨcaꞌa nusu matɨꞌɨj huajijhuan ɨ tyacuaaraꞌisi , naꞌari aꞌatzaa tapuaꞌarijmaꞌaca .
41013036	Tɨ puaꞌa caꞌanacan nuꞌuvéꞌenyen , caxu tauraꞌacareꞌen nyaj amuáatyauni sacuꞌutzúcaꞌa .
41013037	Aijna i nyaj áꞌamueꞌixaateꞌe , aij nu nyajta hueꞌixaateꞌe naijmiꞌica ɨ seica neyan tɨcɨn : Sáucheꞌe xu atanyéjnyeꞌeri . — Ayaa pu tihuaꞌutaꞌixaa aɨjna ɨ Jesús .
41014001	Puꞌuri tɨn ajna tyajaꞌureꞌenyejsimaꞌaca matɨꞌɨj puaꞌa tiꞌiyestyahuaꞌa maɨjna cɨmeꞌe canyaꞌaxɨ maj huaꞌacuiꞌini , majta maj pan cuaꞌaca tɨ cai levaduura ranaxca . Ayaa pu tyaꞌaturaaca huaꞌapua xɨcaj . Majta maɨn ɨ mej tihueꞌijteꞌe teyujtaꞌa , majta aɨme ɨ mej teꞌeyuꞌuxaca , aɨ mu tihuaurixaa aꞌij mej yeꞌi aviitzi cɨn tiraateeviꞌi ɨ Jesús mej mi raajeꞌica .
41014002	Ayaa mu tyúꞌurixaatyaꞌacaa tɨcɨn : — Ijii catu raatéviꞌira . Aj tu ti teyan rɨni matɨꞌɨj tyuꞌuyestén ɨ tyaɨte . Tɨ puaꞌa teyan huarɨni ijii , ayaa tu huaꞌutajaaxaijteꞌesin ɨ tyaɨte . Aj mu mi huatanínyuꞌucacu tyejmi jemi . Aɨj pu cɨn tamuáreꞌeristyaꞌa aꞌame tɨ puaꞌa tyaraatéeviꞌi tyajta . — Ayaa mu tyuꞌutaxajtacaꞌa .
41014003	Meenti aɨn ɨ Jesús , aujna aꞌutyavaacaꞌa u Betania . Au pu aꞌutyavaacaꞌa aꞌu tɨ eꞌeche aɨjna ɨ aꞌatɨ tɨ ayan antyahuaa tɨcɨn Simón . Ai pu aɨn pueen ɨ mej meyan ratamuaꞌamua tɨcɨn : Tɨ tinyajxɨ hueꞌiraꞌaraꞌan jetze ɨ atzaj . Tɨꞌɨj aɨn Jesús huatyacáica meesa jetze , saɨj pu aveꞌereꞌenye . Jɨitaꞌa pu pueen aɨjna . Aɨ pu limeeta huajajsimaꞌa rumuajcaꞌa jetze . Huijpiticaꞌa aɨjna ɨ tiꞌitɨ . Tete limeetajraꞌa pu pueenyaꞌa . Ajta aseiiti pu avaꞌɨsti , nardu jetze tɨ maꞌacan , tiꞌitɨ tuꞌupi . Naa pu tyáaráꞌi aɨjna ɨ aseiiti , ajta eihua tiꞌinajchi . Aj pu i aɨn ɨ jɨitaꞌa , raꞌantitapua aɨjna ɨ limeeta . Tɨꞌɨqui an yáꞌajtuaa aɨjna ɨ aseiiti múutzeꞌen aɨjna ɨ Jesús .
41014004	Aj mu mi seica ɨ maj aꞌutyáuucaꞌa aujna , aɨ mu huatanínyuꞌucacucaꞌa maɨjna jemi ɨ jɨitaꞌa . Ayaa mu tyúꞌurixaatyaꞌacaa tɨcɨn : — ¿ Aꞌini een cɨn huaujhuajcacaꞌa amɨjna ɨ aseiiti tɨ iꞌicáujmeijra ?
41014005	Iꞌirɨꞌɨriistacaꞌa pu maj ráatuaaniicheꞌen mej mi raamuéꞌitɨncheꞌe aꞌachu caj trescientos tumin naꞌari eitzeꞌe , tɨꞌɨj ii tyuꞌutyávaɨreꞌencheꞌe ɨ tumin maj huaꞌutavaɨreꞌen ɨ maj cai aꞌij tiꞌijviicueꞌi . — Yaa mu tyuꞌutaxajtacaꞌa . Aj mu mi raatajaaxaijviꞌiriꞌi aɨjna ɨ jɨitaꞌa .
41014006	Tɨꞌɨqui Jesús ayan tihuaꞌutaꞌixaa tɨcɨn : — Xaatapuáꞌajta sej nínyuꞌucacu . ¿ Aꞌini een cɨn eꞌitaꞌa xu ranyinyei ? Aijna tɨ cɨmeꞌen ayan naaruu mɨ jɨitaꞌa , tyamuaꞌa pu naa xaꞌapɨꞌɨn huarɨj .
41014007	Ayaa nu tyajaꞌamueꞌixaateꞌe . Aɨme ɨ maj cai aꞌij tiꞌijviicueꞌi , aɨ mu mauj muejmi jemi seiraꞌa muaꞌajuꞌun tɨj naꞌa rusen cɨmeꞌe . Aꞌanaj tɨ naꞌa puꞌi iꞌirɨꞌɨriista aꞌame sej huaꞌutavaɨreꞌen tɨ puaꞌa seyan tiꞌijxeꞌevaꞌa . Ma ajta inyaa , canu cheꞌe muejmi jemi seiraꞌa naꞌame .
41014008	’ Aijna i jɨitaꞌa , ayaa pu cɨn huarɨj aꞌachu tɨ caj tyuꞌutarɨꞌɨristaracaꞌa ɨ jemin . Nyaj cai xɨ huamɨꞌɨ , aɨ pu ayan anacai nyacameijriꞌi inyeetzi matɨj tiꞌijrɨꞌɨre tɨ puaꞌa aꞌatɨ huamɨꞌɨni .
41014009	Ayej xaa nyaꞌu tiꞌayajna , ayaa nu tyajaꞌamueꞌixaateꞌe , aꞌu tɨ naꞌa mej tihuaꞌutaꞌixaateꞌen ɨ tyaɨte nyuucajtzeꞌen ɨ Dioj , naijmiꞌiqueꞌe iiyan chaanaca japua , aɨ mu majta huataxajta aꞌij tɨ huarɨj aijna i jɨitaꞌa mej mi eihua raꞌutamuaꞌaree .
41014010	Ajta saɨj ajtaraa aꞌu maj aꞌutyaucaꞌa ɨ maj tamuaamuataꞌa japuan huaꞌapua araꞌase . Ayaa pu antyahuaa tɨcɨn Judás Iscariote . Aɨ pu aɨn pueen ajna tɨ Jesús jetze ajtyamaꞌacan . Ayaa pu een cɨn ajtaraa tɨ i aviitzi cɨn tyajaꞌuxa huaꞌa jamuan ɨ mej tiꞌijta teyujtaꞌa . Raxeꞌevaꞌacaꞌa maj naijmiꞌi raaxaꞌapɨꞌɨntareꞌen aꞌij mej yeꞌi huarɨni tɨ i aɨn huaꞌutatuireꞌen ɨ Jesús .
41014011	Matɨꞌɨj maɨn huanamuajriꞌi , eecan pu rɨꞌɨ huaꞌutaꞌa . Aj mu mi tyaꞌatyaujratziiriꞌi mej mi tiraanajchiteꞌen aɨjna ɨ Judás . Tɨꞌɨqui áꞌuraa . Tɨꞌɨj ii raachúꞌeve aꞌanaj tɨ íꞌirɨni tɨꞌij huaꞌutatuireꞌen aɨjna ɨ Jesús .
41014012	Tɨꞌɨj tyajaꞌureꞌenye ajna xɨcajraꞌa jetze , ɨ maj jetzen pan cuaꞌaca tɨ cai cuꞌusti . Majta ajna xɨcajraꞌa jetze mahuaꞌamuaɨꞌɨvajtacaraꞌa ɨ canyaꞌaxɨ . Ai pu aɨn pueen ɨ tɨ anajca ɨ mej tiꞌiyeste . Majta maɨn ɨ maj jamuan áꞌujhuaꞌanyaꞌa , aɨ mu mi meyan tiraataihuaꞌuriꞌi ɨ Jesús tɨcɨn : — ¿ Aꞌuni jetze muaꞌaraanajchi tyej aꞌujuꞌun tyej ti rɨꞌɨ tyajaꞌuruuren tyaɨjna cɨmeꞌe ɨ pan tyaj raacuaꞌani , tyej ti raꞌutamuaꞌaree aꞌij tɨ titaachaɨj ɨ Dioj , ajna xɨcajraꞌa jetze tɨ huaꞌucuii ɨ huaꞌayaujmuaꞌa ɨ maj anáatyáꞌa muanúnuꞌeihuacaꞌa ?
41014013	Tɨꞌɨqui huaꞌapuaca huataityacaꞌa maj jamuan áꞌujhuaꞌanyaꞌa . Ayan tihueꞌixaatyaꞌa tɨcɨn : — Sericu ajna chajtaꞌa . Aa xu aꞌatɨ eꞌetyauni tɨ jairaꞌame huatɨsin , jaj tuꞌurajmuaa . Aj xu si jamuan aꞌujuꞌun .
41014014	Aꞌu tɨ aɨn aꞌutyaruti , ajna xu raahuauni chiꞌiraꞌan jetze ɨ aꞌatɨ . Aj xu si seyan tiraataꞌixaateꞌen ayan tɨcɨn : “ Yaa pu tiꞌixa aɨjna ɨ Maeestru yee : ¿ Aꞌuni nataꞌaca nyaj tzajtaꞌan tyuꞌucuaꞌani huaꞌa jamuan ɨ nyetyaɨtestyamuaꞌa ? ” Sajta seyan : “ Tyataꞌaj raꞌutamuaꞌaree ajna xɨcajraꞌa jetze matɨꞌɨj huacuii ɨ huaꞌayaujmuaꞌa ɨ maj anáatyáꞌa muaanúnueꞌihuacaꞌa . ” — Ayaa xu tiraataꞌixaateꞌesin .
41014015	Tɨꞌɨqui aɨn hui amuaataseijrateꞌesin ánɨmɨ tɨ rujapua tivaatɨme cuaartu tɨ veꞌe . Puꞌuri rɨꞌɨ tyuꞌuruu tyamuaꞌa naa . Au xu sij rɨꞌɨ tyauhuáruuren ɨ tyaj raacuaꞌani . — Ayaa pu tihuaꞌutaꞌixaa aɨjna ɨ Jesús .
41014016	Matɨꞌɨj mi u áꞌujuꞌun ɨ maj huaꞌapua . Ayaa pu tyajaꞌureꞌenye naijmiꞌi tɨ tihuaꞌutaꞌixaa ɨ Jesús . Aj mu mi rɨꞌɨ raaru ɨ maj raacuaꞌani mej mi raꞌutamuaꞌaree ajna xɨcajraꞌa jetze tɨ Dioj huaꞌuchaɨj .
41014017	Tɨꞌɨj ari huachúmuaꞌancaa , aj pu i utyajrupi u chiꞌita ɨ Jesús , majta ɨ maj tamuaamuataꞌa japuan huaꞌapua araꞌase .
41014018	Matɨꞌɨj meri tiꞌicuaꞌacaa meesa japua , aj pu i Jesús ayan tihuaꞌutaꞌixaa tɨcɨn : — Ayaa nu xaa nyaꞌu tyajaꞌamueꞌixaateꞌe . Saɨj tɨ aꞌamua jetze ajtyamaꞌacan , muan mɨ saj tiꞌicuaꞌa nyajamuan , aɨjna ɨ aꞌatɨ , aɨ pu nyeetzi cɨmeꞌen tyuꞌutatuiireꞌesin huaꞌa jemi ɨ mej tiꞌijta teyujtaꞌa . — Ayaa pu tihuaꞌutaꞌixaa .
41014019	Tɨꞌɨqui utyaavatzɨ ɨ huaꞌatzajtaꞌa . Aj mu mi aꞌutyajhuii maj raataihuaꞌu maɨjna ɨ Jesús , saɨj ajta saɨj . Meyan tɨcɨn : — ¿ Aꞌataani pueen ? ¿ Ni qui inyaa ? Ajtahuaꞌa saɨj ayan tɨcɨn : — ¿ Aꞌataani , caꞌɨnqui inyaa ?
41014020	Aj pu i ayan tihuaꞌutaꞌixaa tɨcɨn : — Ai pu aɨn pueen , ɨ saɨj sajta tamuaamuataꞌa japuan huaꞌapua araꞌase . Ai pu pan cuaꞌa eijna jetze i tuxaꞌa nyajamuan .
41014021	Ayej xaa nyaꞌu tiꞌayajna . Ayaa pu tyajaꞌureꞌenyejsin inyeetzi jemi nyej nyajta ɨ tyaataꞌa jetze airaanye aꞌij tɨ yeꞌi teꞌeyuꞌusiꞌi ɨ yuꞌuxari jetze . Ma ajta , aɨjna tɨ nyacɨmeꞌen tyuꞌutatuiireꞌesin huaꞌa jemi , ayaa nu tyajaꞌamueꞌixaateꞌe , ai pu huapɨꞌɨ rajpueitzi aꞌame . Eitzeꞌe pu raatyaváꞌɨrihuaꞌacacheꞌe tɨ cai nuꞌeihuáncheꞌe . — Ayaa pu tihuaꞌutaꞌixaa .
41014022	Maucheꞌe mu tiꞌicuaꞌacaa . Aj pu i Jesús pan tyɨꞌɨj . Aj pu i rɨꞌɨ tyuꞌutaꞌa ɨ Dioj jemi , ajta raꞌantitaaraxɨ , aɨ pu huaꞌuraɨꞌɨpɨꞌɨ . Ayan tɨcɨn : — Xaacuaꞌa . Ai pu aɨn pueen i nyahueꞌiraꞌa .
41014023	Ajta eꞌeyan vaasu tijáj . Ajta rɨꞌɨ tyuꞌutaꞌa ɨ Dioj jemi , aɨ pu ajta huaꞌureꞌite . Naijmiꞌi mu raꞌantiꞌi ɨ jaj ɨ vaasu jetze .
41014024	Ajta ayan tihuaꞌutaꞌixaa tɨcɨn : — Aijna tɨ urajmuaa i vaasu tzajtaꞌa , ai pu aɨn pueen i nyaxuureꞌe ɨ nyaj airaxɨreꞌesin nyej ni huaꞌutavaɨreꞌen muiꞌicaca jemi , ajta tɨ ij Dioj raꞌantipuaꞌajteꞌen ɨ tɨ jajcuacan cɨn tyaꞌataujratziiriꞌi rusaɨj aɨme jemi tɨ aɨn tihuaꞌutauuniꞌi .
41014025	’ Ayaa nu tyajaꞌamueꞌixaateꞌe . Ayaj xaa nyaꞌu tiꞌayajna . Ijii , canu cheꞌe raꞌantiꞌisin aijna i uuva aꞌaraꞌa . Ma ajta , ajna xɨcajraꞌa jetze tɨꞌɨj Dioj avaꞌuraꞌatyaꞌa nainjapua ɨ chaanaca , ajna xɨcajraꞌa jetze nu xaa raꞌantiꞌisin jajcuacan cɨmeꞌe , ɨ aꞌaraꞌaraꞌan ɨ uuva . — Ayaa pu tihuaꞌutaꞌixaa .
41014026	Matɨꞌɨj mi seij tyuꞌutachuiicacaꞌa chuiicari maj cɨn rɨꞌɨ tiraataꞌan ɨ Dioj . Matɨꞌɨj mi aꞌucɨj . Aj mu maun aꞌaráꞌa Aceituunajremi , jɨri tɨ aꞌutacáꞌa .
41014027	Aj pu i Jesús ayan tihuaꞌutaꞌixaa tɨcɨn : — Ayaa pu teꞌeyuꞌusiꞌi ɨ yuꞌuxari jetze tɨ Dioj ayan tyuꞌutaxajtacaꞌa tɨcɨn : “ Nyaa nu i nyej iꞌi Dioj , aɨj nu eꞌicatan ɨ tɨ canyaꞌaxɨ tiseíj . Majta aꞌucɨ́jxɨꞌɨsin ɨ canyaꞌaxɨ . ” Yaa puꞌu teꞌeyuꞌusiꞌi . Ayaa pu tiꞌinyaruuren inyeetzi . Sajta muan , setyuꞌutatyeviꞌiraꞌata inyeetzi jemi . Aj xu si aꞌucɨ́jxɨꞌɨsin cumu ɨ canyaꞌaxɨ tɨ cai aꞌatɨ huaꞌayaꞌamua .
41014028	Me nyajta inyaa , nyatɨꞌɨj huatarun , aa nu aꞌumaꞌaj naꞌame ajna Galileeya . Anacai nu nyaun aꞌaráiixa . Sajta eꞌeyan muan . — Ayaa pu tihuaꞌutaꞌixaa aɨjna ɨ Jesús .
41014029	Aj pu i aɨn Pedro ayan tiraataꞌixaa tɨcɨn : — Capu amɨn tɨ puaꞌa metyuꞌutatyéviꞌiraꞌata mɨ seica mueetzi jemi . Canu neyan rɨni inyaa .
41014030	Aj pu i Jesús ayan tiraataꞌixaa tɨcɨn : — Ayaa nu tiꞌimueꞌixaateꞌe . Ayaa pu teꞌeme ijii tɨcaꞌa , tɨ cai xɨ huajijhuaꞌa ɨ tyacuaaraꞌi , hueica paj peyan naatyahueꞌita yee pacai nyamuaꞌate .
41014031	Ma ajta aɨn Pedro , caꞌanin pu cɨn ayan tiraataꞌixaa tɨcɨn : — Tɨ puaꞌa ayan ruxeꞌevaꞌa nyaj huamɨꞌɨni a jamuan canu cuiꞌi neyan tihuaꞌutaꞌixaateꞌen yee canu muamuaꞌate . — Yaa puꞌu tyuꞌutaxajtacaꞌa . Majta ɨ seica , ayaa mu cheꞌeta tíꞌixajtacaa saɨj ajta saɨj aꞌij tɨ Pedro tíꞌixajtacaa .
41014032	Matɨꞌɨj mi aꞌucɨj . Aa mu aꞌaráꞌa huastari , cɨye tɨ eꞌereꞌevee tɨ ayan tyajaꞌarajtyahuaa tɨcɨn Getsemaní . Aj pu i Jesús ayan tihuaꞌutaꞌixaa tɨcɨn : — Xaꞌujraꞌasi muan iiyacui , meenti nyaa , nyaraatyáhuauusin ɨ Dioj jemi .
41014033	Tɨꞌɨj i a aurupi . Aɨme pu aꞌuvíꞌitɨ aɨjna ɨ Pedro , ajta ɨ Jacobo , ajta aɨjna ɨ Juan . Tɨꞌɨqui aꞌij puaꞌa ruꞌuhuataꞌa ɨ tzajtaꞌan . Eecan pu uhuatyauxaamɨste ɨ tzajtaꞌan .
41014034	Aj pu i ayan tihuaꞌutaꞌixaa tɨcɨn : — Aꞌij pu puaꞌa nyaꞌase , huapɨꞌɨ , xuee nyaj cu mɨꞌɨni . Yaa xu huatyaturan muan iiya . Saucheꞌe atanyéjnyeꞌeri . — Ayaa puꞌu tihuaꞌutaꞌixaa .
41014035	Tɨꞌɨqui aꞌirájraa aꞌatzu ayée . Aj pu i aꞌaraujtutzi a chuaataꞌa . Rajhuaviiriꞌi ɨ Dioj tɨ puaꞌa nuꞌu iꞌirɨꞌɨriistan tɨ cai ayan tyajaꞌureꞌenyen ajna xɨcajraꞌa tɨ nuꞌu jetzen tirajpueiitzi aꞌaraꞌani .
41014036	Ayaa pu aɨn tirajhuaviiriꞌi tɨcɨn : — Dioj , ɨ pej niyaꞌupua pueen , naijmiꞌi pu íꞌirɨni mueetzi jemi . Tɨ puaꞌa petiꞌitaꞌacareꞌen tɨ cai naacɨꞌɨti aijna tɨ aꞌij puaꞌa een nyaj cɨn rajpueiitzi naꞌame . Aru tɨ puaꞌa iꞌirɨꞌɨriistan , cheꞌe cai ayen tyajaꞌuréꞌeninyeicaꞌan nyatɨj tiꞌijxeꞌeveꞌe inyaa , silu patɨj muaa tiꞌijxeꞌeveꞌe .
41014037	Aj pu ijtaꞌi u yaꞌuveꞌeme . Aa pu aꞌaráꞌa aꞌu maj aꞌutyáuucaꞌa ɨ maj jamuan áꞌujhuaꞌanyaꞌa . Muꞌuri iꞌicuꞌutzucaꞌa . Aj pu i huaꞌujɨste aɨme . Aj puꞌi ayan tiraataꞌixaa ɨ Pedro tɨcɨn : — Simón , ¿ ni pacai teꞌeviicueꞌi paj atányeeri aꞌachu caj sei hora ?
41014038	Saucheꞌe atanyéjnyeꞌeri . Sajta raatyajhuauni ɨ Dioj jemi tɨ ij cai tyajamuaacɨꞌɨti tiꞌitɨ ɨ saj cɨn autyaturan ɨ Dioj jemi . Ayaa nu tyajaꞌamueꞌixaateꞌe . Rɨꞌɨ xu títyaꞌuhuatyáujcaꞌanen ɨ rutzajtaꞌa . Ma ajta cai , capu aꞌamuacaꞌanistiꞌi saj atanyéjnyeꞌeri . Ayaa pu tihuaꞌutaꞌixaa .
41014039	Ajtahuaꞌa pu áꞌumej . Ayaa pu cheꞌeta naꞌa tirajhuaviiriꞌi ɨ Dioj tɨ cai rajpueitzi aꞌaraꞌani .
41014040	Tɨꞌɨqui u aꞌuveꞌeme . Ajtahuaꞌa pu huáꞌutyauu macuꞌutzúcaꞌa aꞌini cutzi pu huaꞌamueꞌitɨjcɨcaꞌa eihua . Aj pu i Jesús huaꞌutajee . Capu aꞌij huaꞌamityejtyaꞌacaꞌa aꞌij mej yeꞌi tiraataꞌixaateꞌen .
41014041	Hueicacajretze , ajtahuaꞌa pu áꞌumej . Ajta mu pu aꞌureꞌeve tɨ puaꞌa meriꞌijtahuaꞌa iꞌicuꞌutzu . Aj pu i ayan tihuaꞌutaꞌixaa tɨcɨn : — ¿ Ni sauj iꞌicuꞌutzu ? ¿ Ni saujsaꞌupeꞌe ? Puꞌuri aucheꞌe . Puꞌuri ajna tyajaꞌureꞌenye mej meri nyacɨmeꞌen tyuꞌutatuiireꞌesin , i nyej nyajta ɨ tyaataꞌa jetze airaanye , aɨme jemi ɨ mej aꞌij puaꞌa tiꞌityetyaɨte .
41014042	Xaꞌajhuiixɨꞌɨ . Cheꞌere ticu . Puꞌuri aꞌaveꞌeme aɨjna tɨ tyuꞌutatuireꞌesin inyeetzi cɨmeꞌen aɨmej jemi ɨ mej tiꞌijta .
41014043	Aucheꞌe pu tiꞌixáataca aɨjna ɨ Jesús , tɨꞌɨj saɨj eꞌireꞌenye tɨ aɨme jetze ajtyamaꞌacan ɨ maj tamuaamuataꞌa japuan huaꞌapua araꞌase . Judás pu antyahuaa . Eihua mu tyaɨte aꞌavaꞌajuꞌucaa jamuan aɨjna ɨ Judás . Huaꞌanyuucajtzeꞌe mu cɨn huajuꞌuncaa maɨjna ɨ mej tiꞌijta teyujtaꞌa , majta maɨjna ɨ mej teꞌeyuꞌuxaca , majta maɨjna ɨ vaujsi .
41014044	Aɨjna ɨ Judás , tɨ huaꞌutatuiireꞌesin ɨ Jesús , aɨ pu tyaꞌataujratziiriꞌi aɨjna cɨmeꞌe tɨ ayan huarɨni mej mi raamuaꞌaree aꞌatɨ tɨ pɨrɨcɨ aɨjna ɨ Jesús . Ayan tɨcɨn : — Aɨjna ɨ nyaj ruꞌityevisiitɨmuaꞌasin , ajta ɨ nyaj raatataujteꞌesin , ai pu aɨn pɨrɨcɨ . Sataꞌaj raatyeeviꞌi , sajta raꞌanján , anajɨ́ꞌɨquiꞌihuacan tyamuaꞌa naa . — Ayaa pu tihuaꞌutaꞌixaa aɨjna ɨ Judás .
41014045	Cɨmeꞌen puꞌu aꞌaráꞌa , aj pu i ajtyáxɨɨracaꞌa aꞌu tɨ aꞌutyavaacaꞌa aɨjna ɨ Jesús . Tɨꞌɨj i ayan tiraataꞌixaa tɨcɨn : — Maeestru . Aɨ pu ayan huataujseijratacaꞌa tɨj amiincuraꞌan pueen aɨjna ɨ Jesús . Ayan tɨcɨn : — Maeestru . Ajta ruꞌityévisiitɨmua .
41014046	Majta maɨn ɨ tyaɨte , aɨ mu raatyeeviꞌi .
41014047	Saɨj pu ajta ajna huatyavaacaꞌa . Aɨ pu ruchuun huijcupi . Aj pu i raꞌajtaveijchacaꞌa ɨ naxairaꞌan jetze ɨ tɨ ravaɨreꞌe aɨjna tɨ tihueꞌijteꞌe ɨ mej tiꞌimɨjhuaca teyujtaꞌa . Aɨ pu tiraapueij .
41014048	Tɨꞌɨqui Jesús ayan tihuaꞌutaihuaꞌuriꞌi aɨmej ɨ tyaɨte tɨcɨn : — ¿ Aꞌini een cɨn ya savaꞌajuꞌun ? ¿ Aꞌini sej si cɨye tiꞌivaɨꞌɨsin , sajta tyapuustiꞌi chuumiraꞌa ? ¿ Ni qui nahuaꞌari nyaj pueen sej si seyan tinaatevíꞌira ?
41014049	Nain tujcaꞌari tzajtaꞌa nu tyajáꞌamuamuaꞌatyahuaꞌa nyaꞌayeꞌi aujna teyujtaꞌa . Caxu aꞌanaj naatyeeviꞌi aujna , aꞌini ayaa xu nyaruuren tɨ ij aráurasten aꞌij tɨ yeꞌi teꞌeyuꞌusiꞌi ɨ yuꞌuxari jetze . — Ayaa pu tihuaꞌutaꞌixaa aɨjna ɨ Jesús .
41014050	Majta maɨn ɨ maj jamuan áꞌujhuaꞌanyaꞌa , aɨ mu huatauruu . Aa mu yáurai naimiꞌi .
41014051	Ajta saɨj pu raavájrajmaꞌa cujtaꞌan ɨ Jesús . Tyamueij pu pueen tɨ saavana cɨn aꞌireꞌechajcaꞌa tɨ jetzen aꞌiraꞌacaitɨ cúꞌucutzu . Seica ɨ tyaɨte mu raatyeeviꞌi aɨjna ɨ tyamueij .
41014052	Ajta aɨn , aɨ pu aꞌiraujchua . A yaúhuaꞌaxɨ aɨjna ɨ rucɨɨxu . Aj pu i mu eꞌij huarupi . Aꞌutaichajraa muaꞌaviꞌi .
41014053	Matɨꞌɨj mi yaꞌuviꞌitɨ aɨjna ɨ Jesús aɨjna jemi ɨ tɨ tihueꞌijteꞌe naijmiꞌica ɨ mej tiꞌimɨjhuaca u teyujtaꞌa . Naijmiꞌi mu tyujsaɨj , ɨ mej tiꞌimɨjhuaca u teyujtaꞌa , majta ɨ mej teꞌeyuꞌuxaca , majta ɨ huaꞌavaujsimuaꞌa .
41014054	Ajta aɨn ɨ Pedro , a pu aumaꞌacaa aꞌatzu ɨmɨ huaꞌacujtaꞌan aɨme ɨ maj yaꞌuviꞌitɨ ɨ Jesús . Aa pu aꞌaráꞌa aꞌu tɨ eꞌeche aɨjna tɨ tihueꞌijteꞌe ɨ mej tiꞌimɨjhuaca teyujtaꞌa . Au pu utyajrupi eꞌitaꞌa tɨ aꞌaráyaujtaꞌa . Aj pu i aꞌujyeijxɨ huaꞌa jamuan ɨ xantaaruꞌu . A pu aꞌutacái aꞌaraa . Rucɨxáityaꞌacaꞌa ɨ taij jetze .
41014055	Majta maɨn ɨ mej tihueꞌijteꞌe ɨ mej tiꞌimɨjhuaca teyujtaꞌa , majta huaꞌajueesi , aɨ mu tiꞌihuaꞌucaꞌa mej mi raatyauni tiꞌitɨj ɨ maj cɨn jetzen tyaꞌujpuáꞌajteꞌen , tiꞌitɨj ɨ maj cɨn raajeꞌica aɨjna ɨ Jesús . Camu tiꞌitɨj huátyau .
41014056	Ai muꞌu huátyau : Maj eihua raahuéꞌitacaꞌa ɨ tyaɨte . Ma ajta , camu ramuaꞌareeracaꞌa ɨ seica , majta ɨ seica , tiꞌitɨj ɨ́ maj xajtacaꞌa .
41014057	Seica mu huatyahuiixɨ . Hueꞌitzi mu cɨn tyuꞌutaxajtacaꞌa aɨjna jetze ɨ Jesús . Meyan tɨcɨn :
41014058	— Ayaa tu tiraanamuajriꞌi tɨ ayan tiꞌixa tɨ cɨmeꞌen yee : “ Nyaa nu raatyáuuna eijna i teyuu tetyaca maj ráꞌajtaahuacaꞌa . Hueica xɨcaj tzajtaꞌa nu seij ajtaahua teyuu maj nuꞌu cai raꞌajtaahua ɨ tetyaca . ” Ayaa pu yeehui tyuꞌutaxajtacaꞌa amɨjna mɨ Jesús . — Ayaa mu tíꞌixajtacaa maɨjna .
41014059	Ma ajta maɨn , camu ramuaꞌareeracaꞌa ɨ seica , majta ɨ seica , tiꞌitɨj ɨ maj xajtacaꞌa .
41014060	Aj pu i saɨj ajchá huaꞌa tzajtaꞌa . Ai pu aɨn pueen ɨ tɨ tihueꞌijteꞌe naijmiꞌica ɨ mej tiꞌimɨjhuaca teyujtaꞌa . Aj pu i aɨn ayan tiraataihuaꞌuriꞌi aɨjna ɨ Jesús tɨcɨn : — ¿ Ni pacai huatanyuusin aɨjna cɨmeꞌen ɨ mej mueetzi jetze tiꞌipuaꞌajteꞌe ? ¿ Tiꞌitajni cɨn paꞌutyajturaa ɨ Dioj jemi maj mi meyan tiꞌimuahueꞌita ?
41014061	Ajta aɨn Jesús , capu tiꞌitɨ huataxajtacaꞌa . Aꞌatee aꞌatzu tɨ ayan cai teꞌeveꞌenyuucaꞌa . Aj pu ijta aɨn tɨ tihueꞌijteꞌe ɨ mej tiꞌimɨjhuaca teyujtaꞌa , ajtahuaꞌa pu ayan tiraataihuaꞌuriꞌi tɨcɨn : — ¿ Ni muaa paɨn pueen ɨ Cɨriistuꞌu , ɨ tɨ yaujraꞌan pueen ɨ tyej rɨꞌɨ tiraataꞌan ityan ? — Yaa pu tiraataihuaꞌuriꞌi .
41014062	Aj pu i Jesús ayan tiraataꞌixaa tɨcɨn : — Nyaa nu nyaɨn pueen . Ajta xu nyeseij i nye nyajta jetzen airaanye ɨ tyaataꞌa . An nu aꞌacacai naꞌame ɨrɨɨtaꞌan ɨ tɨ nain cɨn antyujmuaꞌaree . Sajta muan xu nyeseijran nyatɨꞌɨj eꞌicaameꞌen jaitɨri tzajtaꞌa . — Ayaa pu tyuꞌutaxajtacaꞌa .
41014063	Tɨꞌɨqui aɨn tɨ tihueꞌijteꞌe ɨ maj tiꞌimɨjhuaca teyujtaꞌa , aɨ pu raꞌantisujtzaꞌan ɨ rusiicuꞌu mej mi raamuaꞌaree tɨcɨn aɨ pu huatanyuꞌucacaꞌa . Aj pu i ayan tihuaꞌutaꞌixaa tɨcɨn : — Maꞌacui xaa nyaꞌu . ¿ Ni cai nyaꞌu icu ? Capu cheꞌe ruxeꞌeveꞌe tɨ aꞌatɨ cɨmeꞌen tyáꞌanxajta .
41014064	Muan xu seri raanamuajriꞌi tɨ aꞌij puaꞌa tyuꞌuxajtacaꞌa ɨ Dioj jemi . ¿ Aꞌini tyajamuaꞌamitejteꞌe muejmi ? ¿ Tiꞌitajni ayan tiraavijteꞌe ? — Ayaa pu tihuaꞌutaꞌixaa . Aj mu mi naijmiꞌi tyuꞌutaꞌa tɨ huamɨꞌɨni aɨjna ɨ Jesús .
41014065	Matɨꞌɨj mi seica autyajhuii maj raꞌatyetziꞌitzicaꞌimuaꞌaxɨꞌɨn , majta raꞌutanáa . Majta ruꞌityaváꞌaraꞌa rumuajcaꞌa cɨmeꞌe . Meyan tɨcɨn : — Huataxaj , ¿ aꞌataani muꞌitejvee ? — Yaa mu tiraataꞌixaa . Majta maɨn ɨ xantaaruꞌu , aɨ mu majta ruꞌityáavajxɨ .
41014066	Ajta aɨn Pedro , aɨ pu unuꞌuhuatyavaacaꞌa aujna eꞌitaꞌa tɨ aꞌaráyaujtaꞌa u chiꞌita . Aj pu i saɨj utyajrupi tɨ ravaɨreꞌe ɨ tɨ tihueꞌijteꞌe mej tiꞌimɨjhuaca u teyujtaꞌa . Jɨitaꞌa pu pɨrɨcɨ aɨjna .
41014067	Aɨ pu utyajrupi aꞌu tɨ anuꞌujcatii aɨjna ɨ Pedro aꞌu tɨ áꞌujcɨxaityaꞌacaꞌa taij cɨmeꞌe . Tɨꞌɨj aɨn raaseij , aa puꞌu aꞌuteechaxɨ rajseíraꞌajraa . Aj pu i ayan tiraataꞌixaa tɨcɨn : — Pajta paj muaa áꞌuchaꞌacanyaꞌa jamuan Jesús tɨ Nazaret eꞌemaꞌacan . — Ayaa pu tyuꞌutaxajtacaꞌa aɨjna ɨ jɨitaꞌa .
41014068	Aj pu i saɨque tiraataxajtacaꞌa aɨjna ɨ Pedro tɨcɨn : — Canu ramuaꞌate . Canu nyajta ramuaꞌaree aꞌij pej yeꞌi tiꞌinyeꞌixaateꞌe muaa . Aj pu i aɨn huirajraa . Aa pu aꞌiteechaxɨ a tɨ aꞌapueerta . Aj pu i tyacuaaraꞌi huajijhuacaꞌa .
41014069	Tɨꞌɨj i ajtahuaꞌa aɨn jɨitaꞌa raaseij . Aj pu i ayan tihuéꞌitixaa aɨmej ɨ maj eꞌereꞌetyaꞌacaa aujna . Ayan tɨcɨn : — Amɨjna mɨ aꞌatɨ , ai pu saɨj pueen tɨ huaꞌa jetze ajtyamaꞌacan ɨ maj jamuan aꞌuhuaꞌanyaꞌa .
41014070	Ajtahuaꞌa saɨque tiraataꞌixaa aɨjna ɨ Pedro . Aꞌatzu aꞌateeviꞌica matɨꞌɨj eꞌereꞌetyaꞌacaa , majtahuaꞌa meyan tiraataꞌixaa tɨcɨn : — Ayej xaa nyaꞌu tiꞌayajna , muaa pa aɨn pueen ɨ Galileeya paj eꞌemaꞌacan . Ayaa pej tiꞌixaxaꞌa matɨj aɨme ɨ maj aun aꞌuchaatɨme . — Yaa mu tiraataꞌixaa .
41014071	Aj pu i Pedro autyejche tɨ nyuucajtzeꞌen ayan tihueꞌixaateꞌen ɨ Dioj tɨcɨn capu ramuaꞌate . Ajta , tɨ puaꞌa nuꞌu cai ayan tiꞌayajnacaꞌa , cheꞌe nuꞌu Dioj raataꞌan ɨ pueijtzi . Ayaa pu tihuaꞌutaꞌixaa tɨcɨn : — Canu aꞌatzu ramuaꞌate aɨjna ɨ aꞌatɨ saj raxa . — Ayaa pu tihuaꞌutaꞌixaa .
41014072	Cɨmeꞌen puꞌu ayan tyuꞌutaxajtacaꞌa , aj pu i huaꞌapuacajretze huajijhuacaꞌa ɨ tyacuaaraꞌi . Tɨꞌɨqui Pedro raꞌutamuaꞌareeriꞌi aꞌij tɨ tiraataꞌixaa aɨjna ɨ Jesús tɨcɨn : “ Tɨ cai xɨ huaꞌapuacajretze huajijhua ɨ tyacuaaraꞌi , muaa pa hueicacajretze peyan tiraataxaj yee capaj nyamuaꞌate . ” Ayaa pu tiraataꞌixaatyaꞌacaꞌa aɨjna . Aj pu i aꞌij puaꞌa raataꞌa , tyujyeinyajraa huapɨꞌɨ aɨjna ɨ Pedro .
41015001	Yaa ruijmuaꞌateꞌe yee , tɨꞌɨj huatapuaꞌare , naijmiꞌi mu tyujsaɨj ɨ mej tihueꞌijteꞌe u teyujtaꞌa , majta huaꞌavaujsimuaꞌa , majta ɨ mej teꞌeyuꞌuxaca , majta ɨ seica ɨ maj majta iꞌijueesi . Naijmiꞌi mu tyúꞌurixaatyaꞌacaa aꞌij mej yeꞌi huarɨni . Aj mu mi raꞌanaajɨꞌɨque maɨjna ɨ Jesús . Meyaꞌujáj . Matɨꞌɨj mi raatatui aɨjna jemi , ɨ aꞌatɨ tɨ ayan antyahuaa tɨcɨn Pilaatu .
41015002	Aj pu i Pilaatu ayan tiraataihuaꞌuriꞌi tɨcɨn : — ¿ Ni muaa paɨn pueen ɨ huaꞌatajtuhuan ɨ juriiyu ? Aj pu i Jesús ayan tiraataꞌixaa tɨcɨn : — Nyaa nu nyaɨn pueen aꞌij pej yeꞌi tiꞌixa muaa . — Yaa puꞌu tiraataꞌixaa aɨjna ɨ Jesús .
41015003	Majta maɨn ɨ mej tihueꞌijteꞌe u teyujtaꞌa , eihua mu tiraaxajtziꞌiriꞌi .
41015004	Ajta aɨn Pilaatu , ajtahuaꞌa pu ayan tiraataihuaꞌuriꞌi tɨcɨn : — ¿ Ni pacai naataꞌixaateꞌen paɨjna cɨmeꞌe ? Papuꞌuri huaꞌunamuajriꞌi mej eihua tiꞌimuaxajtziꞌi . — Ayaa pu tiraataꞌixaa aɨjna ɨ Pilaatu .
41015005	Ma ajta aɨn Jesús , capu tiꞌitɨj xajtacaꞌa . Aɨj pu cɨn , cai aꞌij raꞌamityejtyaꞌacaꞌa aɨjna ɨ Pilaatu .
41015006	Ayaa pu tiꞌijrɨꞌɨrajcaa aɨjna ɨ Pilaatu matɨꞌɨj maɨn tiꞌiyestyahuaꞌa . Tɨ puaꞌa maraatahuavii ɨ tyaɨtye tɨ aɨn raatatuaani saɨj tɨ eꞌityanamiꞌi , aꞌatɨ tɨ naꞌa ɨ maj raatahuavii , aj pu i raatátuaasin .
41015007	Ajna aꞌahuaꞌa seica mu eꞌityanamiꞌihuacaꞌa ɨ mej nyaꞌusaꞌacaa ɨ uꞌuvieernu jemi . Ai mu huaꞌucuii ɨ tyaɨte . Ajta saɨj aujna eꞌityanamiꞌihuacaꞌa tɨ ayan antyahuaacaꞌa tɨcɨn Barrabás .
41015008	Aj mu mi aꞌuréꞌenye ɨ tyaɨte ɨ Pilaatu jemi . Aɨ mu autyajhuii maj raatahuavii tɨ aɨn ayan huarɨni aɨmej jemi aꞌij tɨ yeꞌi tiꞌijrɨꞌɨre .
41015009	Aj pu i ayan tihuaꞌutaihuaꞌuriꞌi tɨcɨn : — ¿ Aꞌini setiꞌijxeꞌeveꞌe muan ? ¿ Ni qui nyaraatatuaani nyeijna tɨ aꞌamuatajtuhuan pueen muan mɨ sej Israel jetze ajtyamaꞌacan ?
41015010	Ayaa pu tihuaꞌutaihuaꞌuriꞌi aꞌini aɨ pu raamuaꞌareeriꞌi maj raꞌachueeraꞌacaa ɨ Jesús aɨme ɨ mej tihueꞌijteꞌe u teyujtaꞌa . Aɨj mu cɨn raatatui maɨjna ɨ Pilaatu .
41015011	Ma majta maɨn ɨ mej tihueꞌijteꞌe u teyujtaꞌa , aɨ mu raataꞌa ɨ caꞌanijraꞌa eihua ɨ tyaɨte mej mi raatahuavii aɨjna ɨ Pilaatu tɨ aɨn huatatuaani aɨjna ɨ Barrabás jetzen maꞌacan ɨ Jesús .
41015012	Ajtahuaꞌa ayan tihuaꞌutaihuaꞌuriꞌi tɨcɨn : — ¿ Aꞌini naarɨni nyamɨjna jemi , mɨ tɨ aꞌamuatajtuhuan pueen , mɨ sej Israel jetze ajtyamaꞌacan ?
41015013	Aj mu mi caꞌanin cɨn huajijhuacaꞌa . Meyan tɨcɨn : — Pataꞌaj ráꞌutatan curuu jetze .
41015014	Aj pu i Pilaatu ayan tɨcɨn : — ¿ Aꞌini een cɨmeꞌe ? ¿ Tiꞌitajni aꞌij puaꞌa huáruu ? Matɨꞌɨj raanamuajriꞌi , eitzeꞌe mu caꞌanin cɨn huajijhuacaꞌa . Meyan tɨcɨn : — Aútataichi curuu jetze . — Yaa muꞌu titeejíjhuacaꞌa .
41015015	Ajta aɨn Pilaatu , aɨ pu raxeꞌevaꞌacaꞌa tɨ rɨꞌɨ tihuaꞌutaꞌan ɨ tyaɨte . Aɨj pu cɨn raatátuaa aɨjna ɨ Barrabás . Ajta raataijtacaꞌa maj raꞌiraꞌavajxɨꞌɨn aɨjna ɨ Jesús . Aj pu ijtaꞌi huaꞌutatui mej mi ráꞌutatan ɨ curuu jetze .
41015016	Matɨꞌɨj mi maɨn xantaaruꞌu yaꞌujáj ajna tɨ tiꞌijta tɨ eꞌeche . Au mu yaꞌutyaarujte eꞌitaꞌa tɨ u aꞌaráyaujtaꞌa . Aj mu mi naijmiꞌica tísaɨj ɨ seica , xantaaruꞌu .
41015017	Siicuꞌuri mu ruꞌucaachejte tɨ paꞌuviꞌin , xuꞌumuaviꞌican cɨmeꞌe . Majta curun mu raatyataave tɨ tzicareꞌe cɨmeꞌe cɨstíjhuacaꞌa . Aɨj mu raꞌavaꞌarujtiꞌiriꞌi .
41015018	Matɨꞌɨj mi autyajhuii maj raatyejíivajra . Yaa cumu rɨꞌɨ mu tiraataꞌa . Meyan tɨcɨn : — Ayajna nyaꞌu . Tyamuaꞌa pu iꞌixaꞌapɨꞌɨn . Cheꞌe aꞌatyeeviꞌi tɨ ruuri amɨjna tɨ huaꞌatajtuhuan pueen ɨ mej Israel jetze ajtyamaꞌacan . — Ayaa mu tiráꞌuxaahuariꞌiriꞌi .
41015019	Majta raꞌavaꞌavajxɨ an múutzeꞌen itzɨj cɨmeꞌe . Majta raꞌatyétziꞌitzicaꞌimuaꞌaxɨ . Majta mu titunutaxɨ . Ayaa cumu rɨꞌɨ mu tirataꞌacaraꞌa .
41015020	Matɨꞌɨj raꞌuxaahuariꞌiriꞌi , aj mu mi rúꞌijchuiiriꞌi aɨjna ɨ siicuꞌuri tɨ paꞌuviꞌin , xuꞌumuaviꞌican cɨmeꞌe . Matɨꞌɨjta mi ruꞌucaachejte ɨ siicuꞌuraꞌaraꞌan . Aj mu mi yaꞌujáj mej mi ráꞌutatan ɨ curuu jetze .
41015021	Ajna , saɨj pu huaꞌantinajchacaꞌa aujna aꞌu maj yaꞌavaꞌajajsimaꞌa aɨjna ɨ Jesús . Ayaa pu antyahuaa aɨjna ɨ aꞌatɨ tɨcɨn Simón . Au pu eꞌemaꞌacan tɨ ayan tyajaꞌarajtyahuaa tɨcɨn Cirene . Ai pu yaꞌupuaaraꞌan aɨjna ɨ Alejandro , ajtahuaꞌa saɨj ɨ Rufo . Au pu aꞌarajraa ajna aꞌahuaꞌa aꞌu tɨ cai aꞌatɨ aꞌa eꞌeche . Tɨꞌɨj aɨn Simón huaꞌantinajchacaꞌa , aɨ mu huataij tɨ aɨn raꞌanchueni cúruujraꞌan ɨ Jesús .
41015022	Au mu yaꞌujáj aɨjna ɨ Jesús , ajna aꞌahuaꞌa , jɨri jetze tɨ ayan tyajaꞌarajtyahuaa huaꞌanyuuca cɨmeꞌe tɨcɨn Gólgota . Gólgota , ayaa pu huataujmuaꞌa tɨcɨn : Mɨꞌɨchí Muꞌujremi .
41015023	Matɨꞌɨj mi raatanyɨste tiꞌitɨ nahuaj , cuaaneꞌe tɨ ranaxca . Ayaa mu ratamuaꞌamua aɨjna ɨ cuaaneꞌe tɨcɨn mirra . Ajta aɨn Jesús , capu raꞌantiꞌi aɨjna ɨ nahuaj .
41015024	Matɨꞌɨj mi rúꞌijchuiiriꞌi ɨ siicuꞌuraꞌaraꞌan . Majta tiracáꞌariꞌiriꞌi ɨ tíꞌicɨɨxuraꞌaraꞌan . Matɨꞌɨjta mi ráꞌutatai ɨ curuu jetze . Aj mu mi tiꞌihuaujmueꞌitɨ tetej cɨmeꞌe mej mi raamuaꞌaree aꞌatɨ tɨ racɨꞌɨti ɨ cɨɨxuraꞌaraꞌan ɨ Jesús seij ajta seij . Ayaa mu tityaaráꞌujpijte aɨjna ɨ tíꞌicɨɨxuraꞌaraꞌan .
41015025	Puꞌuri eꞌitaꞌa ujmáꞌaca ɨ xɨcaj matɨꞌɨj ráꞌutatai ɨ curuu jetze .
41015026	Majta tiꞌitɨ taabla áutatai curuu japua . Ayaa pu teꞌeyuꞌusiꞌihuacaꞌa aɨjna jetze ɨ taabla ɨ maj tiꞌitɨj cɨn jetzen tyaꞌujpuáꞌajte tɨcɨn : “ Huaꞌatajtuhuan ɨ maj Israel jetze ajtyamaꞌacan . ”
41015027	Majta jamuan Jesús , mahuáꞌutataixɨ curuu jetze huaꞌapuaca ɨ nahuaꞌari maj pueen . Saɨj mu aꞌutyejche ɨ curuu ɨrɨɨtaꞌan pujmeꞌen , majta seij utataꞌan pujmeꞌen .
41015028	Ayaa puꞌu eenyaꞌacan cɨn arauraste eijna ɨ nyuucari tɨ teꞌeyuꞌusiꞌi ɨ yuꞌuxari jetze . Ayan tɨcɨn : “ Yaa mu yaꞌumuaꞌarajcaꞌa tɨj aꞌij puaꞌa tiꞌitevijcaꞌa . ”
41015029	Majta maɨn ɨ maj a aꞌatáninyeicaꞌa , matɨꞌɨj raaseij , aɨ mu aicamuꞌuvajra maj cai raꞌajcuꞌuvajcaꞌa . Ayaa mu aꞌij puaꞌa tíꞌixajtacaa tɨcɨn : — ¿ Ni cai icu muaa pa aɨn pueen ɨ paj nuꞌu raatyáuuna ɨ teyuu , pajta nuꞌu hueica xɨcaj jetze raꞌajtaahua ?
41015030	Ijii muaa asaɨj a japua huanyuuchi pej pi cai huamɨꞌɨni . Acajraꞌa yeehui amɨjna jetze mɨ curuu . — Ayaa mu tiraꞌaxaahuariꞌiracaꞌa .
41015031	Aɨ majta ɨ mej tihueꞌijteꞌe u teyujtaꞌa , majta ɨ mej teꞌeyuꞌuxaca , aɨ mu naijmiꞌi raꞌaxaahuariꞌiracaa . Meyan tyúꞌurixaatyaꞌacaa rujɨɨmuaꞌa tɨcɨn : — Amɨ pu ari huaꞌa japua huanyu ɨ seica . Ma ajta , capu raayɨꞌɨtɨ tɨ rusaɨj rujapua huanyuuni .
41015032	Amɨjna tɨ nuꞌu iꞌi Cɨriistuꞌu tɨ nuꞌu tatajtuhuan i tyej Israel jetze ajtyamaꞌacan , cheꞌe amɨn acajraꞌani amɨjna jetze mɨ curuu tyej ti raaseij , tyataꞌaj tyaꞌantzaahuateꞌen . — Ayaa mu tyúꞌurixaatyaꞌacaa . Majta maɨn ɨ maj jamuan huaꞌutatai ɨ curuu jetze , aɨ mu majta raꞌuxaahuariꞌiriꞌi .
41015033	Tɨꞌɨj ajna tyajaꞌureꞌenye aꞌatzaj tacuarixpua , aj pu i huatyatɨcaꞌaracaꞌa nainjapua ɨ chuejraꞌa aun tɨ huatacáꞌa u Israel . Ajta aꞌatee tɨ ayan huatɨcaꞌa eꞌitaꞌa tacuarixpua .
41015034	Cɨmeꞌen puꞌu tyajaꞌureꞌenye ajna eꞌitaꞌa tacuarixpua , aj pu i Jesús caꞌanin cɨn huajijhuacaꞌa runyuucajtzeꞌen . Ayan tɨcɨn : — Eloi , eloi , ¿ lama sabactani ? — Ayaa pu tyuꞌujijhuacaꞌa . Eijna i nyuucari , ayaa pu huataujmuaꞌa tɨcɨn : Niyaꞌupua , ¿ aꞌini een cɨn penyajaꞌuhuaꞌaxɨ muaa , pej iꞌi nyeꞌiyaꞌupua ? Ayaa pu huataujmuaꞌa eijna i nyuucari .
41015035	Seica ɨ maj maun aꞌutyáuucaꞌa maraanamuajriꞌi . Matɨꞌɨj mi meyan tyuꞌutaxajtacaꞌa tɨcɨn : — Xaanamuajriꞌi . Aɨj pu huatajee aɨjna ɨ Elías tɨ ajmiꞌi tiꞌityavaacaꞌa ɨ Dioj jemi .
41015036	Aj pu i saɨj eꞌireꞌenye taichijmaꞌa . Tiꞌitɨj pu autɨɨ tɨ uꞌurajtaꞌati . Aɨj pu huatyáaruꞌune nahuaj cɨmeꞌe tɨ antzijviꞌi . Tɨꞌɨqui raꞌantijɨꞌɨque cɨye jetze . Aj pu i aɨn raꞌajchui tɨꞌij Jesús raꞌantiyeꞌen aɨjna jetze ɨ tiꞌitɨ . Tɨꞌɨj ayan huarɨj , aj puꞌi ayan tihuaꞌutaꞌixaa aɨjna ɨ aꞌatɨ tɨcɨn : — Saachuꞌevaꞌa . Tɨ puaꞌa yatanyén aɨjna ɨ Elías tɨ ij raꞌacajtuani . — Ayaa pu tihuaꞌutaꞌixaa .
41015037	Aj pu i Jesús caꞌanin cɨn huajijhuacaꞌa . Tɨꞌɨqui huamɨꞌɨ .
41015038	Ajna teyujtaꞌa , tiꞌitɨ pu huatávivɨ́jmaꞌaca cɨɨxuri tɨ itzijhua . Cɨmeꞌen puꞌu huamɨꞌɨ ɨ Jesús , aj pu i eꞌitaꞌa acásujtzaꞌan aɨjna ɨ cɨɨxuri .
41015039	Ajta aɨn ɨ huaꞌacapitan ɨ xantaaruꞌu ɨ maj anxɨte araꞌase , aa pu aꞌutyavaacaꞌa ajna vejliꞌi taꞌaveꞌenyee aɨjna ɨ Jesús . Aɨ pu raanamuajriꞌi aꞌij tɨ yeꞌi tyuꞌujijhuacaꞌa ɨ Jesús . Ajta raaseij aꞌij tɨ yeꞌi tyuꞌumɨꞌɨ . Aj pu i ayan tyuꞌutaxajtacaꞌa aɨjna ɨ capitán tɨcɨn : — Ayej xaa nyaꞌu tiꞌayajna . Ai pu aɨn puéenyaꞌa ɨ yaujraꞌan ɨ Dioj .
41015040	Majta seica a muꞌu ɨmɨ aꞌutyáuu mejseiiraca aɨme maj juuca . Saɨj pu ayan antyahuaacaꞌa tɨcɨn Mariiya , tɨ Magdala eꞌemaꞌacan . Ajta saɨj tɨ ajta ayan antyahuaacaꞌa tɨcɨn Mariiya . Huaꞌanaana aɨjna ɨ Jacobo tɨ cɨleꞌen , ajta aɨjna ɨ José . Ajtahuaꞌa saɨj jɨitaꞌa huaꞌa jamuan pu aꞌutyavaacaꞌa tɨ ayan antyahuaacaꞌa tɨcɨn Salomé .
41015041	Ai mu aꞌujhuaꞌanyaꞌacaa ɨ Jesús jamuan . Majta raatyavaɨraꞌacaꞌa tɨꞌɨj aɨn aꞌutyavaacaꞌa aujna aꞌahuaꞌa Galileeya . Ma muiꞌitɨ mu majta aꞌutyáuucaꞌa ɨ maj jamuan aꞌujnyéj anna Jerusalén .
41015042	Tɨꞌɨj huatyechumuaꞌaracaꞌa , puꞌuri tyajaꞌureꞌenye ajna xɨcajraꞌa jetze matɨꞌɨj rɨꞌɨ huaujruuren . Yaa ruijmuaꞌa yee pu tyajaꞌureꞌenyejsin ajna xɨcajraꞌa mej jetzen rusaꞌupi .
41015043	Aj pu i aꞌatɨ aꞌuréꞌenye jemin aɨjna ɨ Pilaatu . Ayaa pu antyahuaacaꞌa aɨjna ɨ aꞌatɨ tɨcɨn José . Au pu aꞌahuaꞌa eꞌemaꞌacantacaa tɨ ayan tyajaꞌarajtyahuaa tɨcɨn Arimatea . Aɨ pu ajta huaꞌa jetze ajtyamaꞌacan aɨme ɨ mej iꞌijueesi . Eecan pu vaꞌacan cɨn tiꞌityavaacaꞌa aɨjna ɨ José . Aɨ pu ajta rachuꞌevaꞌacaa ajna xɨcajraꞌa jetze tɨꞌɨj Dioj autyejcheni tɨ tyuꞌutaijta nainjapua iiyan chaanaca japua . Aɨ pu uhuatyaujcaꞌanye ɨ rutzajtaꞌa . Au pu aꞌutyajrupi aꞌu tɨ aꞌutyavaacaꞌa aɨjna ɨ Pilaatu . Aj pu i rájhuaviiriꞌi tɨ aɨn raataꞌan tɨ raꞌacajtɨni ɨ Jesús , tɨ ari mɨꞌɨchi .
41015044	Ajta aɨn ɨ Pilaatu , eecan pu aꞌij tyaꞌutaseij tɨ Jesús ari huamɨꞌɨ . Aj pu i raatajé ɨ huaꞌacapitan ɨ maj ráꞌutatai ɨ curuu jetze . Raataihuauꞌuriꞌi tɨ puaꞌa ayan tiꞌayajna tɨ ari huamɨꞌɨ .
41015045	Aj puꞌi aɨn huaꞌacapitan ayan tiraataꞌixaa tɨ ayan tiꞌayajna . Tɨꞌɨqui Pilaatu raataꞌa aɨjna ɨ José tɨ aɨn raꞌacajtɨni .
41015046	Tɨꞌɨqui áꞌuraa aɨjna ɨ José tɨ cɨɨxuri aꞌunanan tɨ reꞌen , tɨ naa tiꞌicueina . Aj pu i raꞌacájchuii aɨjna ɨ mɨꞌɨchi . Tɨꞌɨqui raꞌiráꞌijcatacaꞌa aɨjna cɨmeꞌe ɨ cɨɨxuri . Ajta eꞌeyan aun yaꞌuteete aujna aꞌu maj ruꞌureꞌijche u teteꞌe ɨ tetej tzajtaꞌa . Ayaa pu huarɨj , tɨꞌɨqui tetej aityajmua tɨ sicɨɨraraꞌa .
41015047	Majta maɨn ɨ juuca , ɨ Mariiya tɨ Magdala eꞌemaꞌacan , ajta aɨjna Mariiya tɨ iꞌinaanajraꞌan aɨjna ɨ José , aɨ mu raaseij aꞌu tɨ yeꞌetéetye .
41016001	Tɨꞌɨj mu áꞌumej ajna xɨcajraꞌa me jetzen rusaꞌupi , aɨme ɨ juuca , aɨjna ɨ Mariiya tɨ Magdala eꞌemaꞌacan , ajta aɨn Mariiya tɨ iꞌinaanajraꞌan aɨjna ɨ Jacobo , ajta aɨn Salomé , aɨ mu tiꞌitɨj huananai tɨ náa tyáaráꞌi , tuꞌupi jaꞌaraꞌa . Matɨꞌɨj maɨn huananai aj mu mi áꞌujuꞌun mej mi raꞌacáameijra aɨjna ɨ mɨꞌɨchi .
41016002	Yaa ruijmuaꞌateꞌe yee , tɨꞌɨj auchan eꞌireꞌenyeesimaꞌaca ɨ xɨcaj , au mu aꞌaráꞌa aꞌu tɨ aꞌaváꞌanamiꞌihuacaꞌa . Aij pu jetze pɨtiꞌirɨcɨ i xɨcaj taꞌanajca ɨ iteeri .
41016003	Ayaa mu tyuꞌurihuaꞌuracaꞌa tɨcɨn : — ¿ Aꞌataqui saɨjtaꞌa yaꞌanxɨɨra ɨ tetej tɨ cɨn ujnámiꞌi ɨ tɨ úucun tyej ti utyarute ?
41016004	Matɨꞌɨj mauj ɨmɨ avaꞌajuꞌucaa maraaseij tɨ puaꞌa aɨn tetej cai cheꞌe aityajmuaa . Tyamuaꞌa pu tiꞌivaꞌacaa aɨjna tɨ aityamuaacaꞌa .
41016005	Aj mu mi aꞌutyajrupi ajna tɨ auucun matɨꞌɨj mi seij huaseij tɨ anuꞌujcatii ɨrɨɨtaꞌan . Tyamueij pu pɨrɨcɨ aɨjna . Tɨtɨꞌɨcan pu tyaꞌucávɨjcaa unúꞌujcatii . Naa pu tiꞌicueinaviꞌi tyaꞌucávɨjcaa aɨjna ɨ tyamueij . Matɨꞌɨj mi tyamuaꞌa eihua tyuꞌutatzɨn .
41016006	Aj pu i aɨn ayan tihuaꞌutaꞌixaa tɨcɨn : — Caxu tiꞌitzɨɨnyaꞌa . Muan xu yaꞌuhuaunyen saɨjna ɨ Jesús tɨ Nazaret eꞌemaꞌacan , ɨ tɨ áꞌutataihuacaꞌa ɨ curuu jetze . Capu yuꞌu aꞌahuaꞌa . Puꞌuri huatarú . Casiꞌi . Xaaseij iiyan maj yaꞌujté .
41016007	Sericu , sataꞌaj huaꞌutaꞌixaateꞌen ɨ maj jamuan áꞌujhuaꞌanyaꞌa , sajta saɨjna ɨ Pedro . Muan xu huaꞌutaꞌixaateꞌen yee : “ Tɨ nuꞌu aɨn anacai aꞌumaꞌa aꞌame anna Galileeya tɨꞌij huaꞌuchuꞌeveꞌen . Ayan cheꞌeta naꞌa teꞌeme tɨj aɨn ari tihuaꞌutaꞌixaa maj nuꞌu aun yeꞌeseijran . ” — Ayaa pu tihuaꞌutaꞌixaa aɨjna ɨ tyamueij .
41016008	Majta maɨn ɨ juuca , tyamuaꞌa mu tyújvivaacaꞌa , majta maj aꞌij tyáꞌujmuajcaa . Aj mu mi huiráruáachajraa . Camu majta aꞌatɨ huataꞌixaa , aꞌini metiꞌitzɨɨnyaꞌacaa .
41016009	Ayaa pu tyujuꞌurɨj ajna xɨcajraꞌa jetze ɨ taꞌanajca ɨ iteeri tɨꞌɨj aɨn Jesús huatarú tɨ tapuaꞌarijmaꞌaca aɨjna xɨcaj jetze tɨ anajca . Anacai pu huataseijre aɨjna jemi ɨ Mariiya tɨ Magdala eꞌemaꞌacan . Ai pu aɨn pueenyaꞌa ɨ maj tzajtaꞌan seijraꞌacaa ɨ tiyaaruꞌuse ɨ maj arahuaꞌapua aráꞌaxcaa tɨ huaꞌutamuari ɨ Jesús .
41016010	Ajta aɨn Mariiya , aɨ pu u áꞌumej tɨ tihuaꞌutaꞌixaateꞌen aɨme ɨ maj jamuan aꞌujhuaꞌanyaꞌacaa ɨ Jesús , ɨ maj ruxaamɨjtyaꞌacaa aɨjna cɨmeꞌe tɨ Jesús huamɨꞌɨ . Majta ruyeꞌinyacaꞌa .
41016011	Majta aɨme , matɨꞌɨj raamuaꞌareeriꞌi tɨ ari nuꞌu aɨn Mariiya raaseij aɨjna ɨ Jesús , camu raꞌatzaahuatyaꞌacaa .
41016012	Tɨꞌɨqui Jesús ajtahuaꞌa huataseijre huaꞌapuaca jemi matɨꞌɨj maun aujuꞌucaa ajna aꞌahuaꞌa aꞌu tɨ cai aꞌuchajtaꞌa . Capu cheꞌe aɨ púeenyaꞌa ɨ maj anacai ramuaꞌajcaa . Ma ajta , ai pu púeenyaꞌa .
41016013	Matɨꞌɨj mi aꞌucɨj mej mi huaꞌutaꞌixaateꞌen ɨ seica . Camu majta huaꞌantzaahuate aɨme ɨ maj huaꞌapua .
41016014	Tɨꞌɨj ari eitzeꞌe huachúmuaꞌancaa , matɨꞌɨj huatetyáꞌaca ɨ meesa jetze ɨ maj tamuaamuataꞌa japuan seij araꞌase , ajtahuaꞌa pu huataseijre aɨjna ɨ Jesús . Tɨꞌɨqui huaꞌajtyaꞌaxɨ aɨjna cɨmeꞌe mej raꞌantyanaamɨ ɨ ruxaijnyuꞌuca , ajta aɨjna cɨmeꞌe maj cai tyaꞌatzaahuatyaꞌacaa . Ajta huaꞌajtyaꞌaxɨ aɨjna cɨmeꞌe maj cai huaꞌatzaahuatyaꞌacaꞌa ɨ maj raaseij tɨꞌɨj ari huatarú .
41016015	Aj pu i ayan tihuaꞌutaꞌixaa tɨcɨn : — Sericu muan . Saꞌucɨjxɨꞌɨn nain japua ɨ chaanaca . Setihuaꞌutaꞌixaatyeꞌe naijmiꞌica ɨ tyaɨte eijna i nyuucari tɨ cɨn hueꞌiratuaasin .
41016016	Aꞌatɨ tɨ raꞌatzaahuateꞌe eijna i nyuucari , ajta huamuaɨꞌɨvijhua , Dioj pu ruꞌiratuaasin . Ma ajta , tɨ puaꞌa aꞌatɨ cai raꞌatzaahuatyaꞌa ɨ nyuucari , aɨ pu rajpueitzi aꞌame . — Ayaa pu tihuaꞌutaꞌixaa aɨjna ɨ Jesús .
41016017	Ajta ayan tihuaꞌutaꞌixaa tɨcɨn : — Ayaa mu tyuꞌuyɨꞌɨtɨhuaꞌa muaꞌajuꞌun ɨ mej tyaꞌatzaahuateꞌe . Nenyuucajtzeꞌe mu huaꞌutamuariteꞌesin ɨ tiyaaruꞌuse ɨ maj huaꞌa tzajtaꞌa seijreꞌe ɨ tyaɨte . Majta tiꞌixaxaꞌataꞌa muaꞌajuꞌun seica cɨmeꞌe ɨ nyuucari ɨ maj cai xɨ raayɨꞌɨtɨ .
41016018	Cuꞌucuꞌuse mu muareꞌen ɨ mej tyuꞌucheꞌevaca ɨ rumuajcaꞌa cɨmeꞌe , maɨn cuꞌucuꞌuse camu aꞌij huaꞌaruuren . Naꞌari tɨ puaꞌa huaꞌaveꞌeri muaꞌantiyeꞌen , capu ajta aꞌij huaꞌaruuren . Ajta tɨ puaꞌa maɨn huaꞌajtamuareꞌen aɨmej mej tiꞌicucuiꞌi , majta mu rujni . — Ayaa pu tihuaꞌutaꞌixaa aɨjna ɨ Jesús .
41016019	Cɨmeꞌen puꞌu ayan tihuaꞌutaꞌixaa ɨ tavastaraꞌa , aɨjna ɨ Jesús , aj pu i Dioj yaꞌuviꞌitɨ u tajapua . An pu aꞌujyeijxɨ ɨrɨɨtaꞌan aɨjna ɨ Dioj .
41016020	Majta maɨn ɨ maj Jesús jamuan aꞌujhuaꞌanyaꞌacaa , matɨꞌɨj mi aꞌucɨ́jxɨ nain japua ɨ chaanaca . Metihueꞌixaa nain cɨmeꞌe ɨ nyuucari tɨ cɨn Dioj hueꞌiratuaasin . Ajta aɨn ɨ tavastaraꞌa , aɨ pu huaꞌataváꞌɨrihuaꞌa . Ayaa puꞌu aɨn huaꞌataꞌacaraꞌa mej eitzeꞌe raayɨꞌɨtɨhuaꞌan cai maa aꞌatɨ . Aɨj mu cɨn raamuaꞌareeriꞌi ɨ tyaɨte tɨ ayan tiꞌayajnacaꞌa aꞌij mej yeꞌi tíꞌixajtacaa maɨjna ɨ maj Jesús jamuan aꞌujhuaꞌanyaꞌacaa . Ayaa pu upuaꞌaracaꞌa ɨ yuꞌuxari tɨ raꞌuyuꞌuxacaꞌa aɨjna ɨ Marcos .
42001001	Muiꞌitɨ mu meri maɨjna cɨn aꞌutyajhuii maj raꞌusɨɨmuaꞌan tyamuaꞌa naa tiꞌitɨ tɨ aꞌij huarɨj itejmi jemi ,
42001002	mej mi meyan titaataꞌixaateꞌen aꞌij tɨ eenyaꞌa aꞌaraa . Ai mu aɨn pueen ɨ maj rujɨꞌɨ cɨn raaseij , ai mu majta maɨn pueen ɨ maj tyuꞌutyavaɨ mej huaꞌutaꞌixaateꞌen ɨ tyaɨte ɨ nyuucari tɨ Dioj jemi eꞌemaꞌacan . Aɨ mu majta maun aꞌutyáuucaꞌa tɨꞌɨj huataseijre aɨjna ɨ Jesús tɨj naꞌa yu tɨ eꞌireꞌenye .
42001003	 Aɨ mu majta raatyajtuaa itejmi jemi maɨjna ɨ nyuucari . Me nyajta inyaa , aꞌini nuꞌuri aꞌatyee nyej neyan tiꞌinmuaꞌate tyamuaꞌa naa nyaɨjna cɨmeꞌen , ayaa pu tinaꞌamitejtyaꞌacaa ineetzi tɨ iꞌixaꞌapɨꞌɨn nyej timuaataitiꞌi yuꞌuxari jetze naijmiꞌi tɨj naꞌa tiꞌitɨ tɨ aꞌij huarɨj pej pi raamuaꞌaree , muaa Teófilo , mɨ pej vaꞌacan cɨn tiꞌityejvee , pej pi peyan tiraamuaꞌaree tɨ ayan tiꞌayajna aꞌij mej meri timuaataꞌixaa .
42001004	
42001005	Tɨꞌɨj aɨn Herodes auj tiꞌityavaacaꞌa rey cɨmeꞌe tɨj naꞌa aun tɨ huatacáꞌa u Judeeya , aa pu aꞌahuaꞌa eꞌechajcaꞌa seij tɨ tiꞌivaɨreꞌe teyujtaꞌa . Ayaa pu antyahuaacaꞌa tɨcɨn Zacarías . Aɨme jetze pu ajtyamaꞌacan Abiatar mej jetzen huanye . Ajta aɨn ɨraꞌaraꞌan , ayaa pu antyahuaacaꞌa tɨcɨn Elisabet . Ajta , aɨn , aɨme jetze pu ajtyamaꞌacan Aarón mej jetzen huanyej .
42001006	Rɨꞌɨ mu tiꞌityetyaɨtestacaꞌa ɨ Dioj jemi aɨme ɨ maj huaꞌapua . Nain mu cɨn tyaꞌarauraste ɨ tɨ tyuꞌutaijtacaꞌa ɨ tavastaraꞌa , ajta ɨ tɨ cɨn tihuéijca . Capu tiꞌitɨj aꞌij huaꞌaturaatyaꞌacaa .
42001007	Ma majta camu seij tiyaujcaꞌa aꞌini capu cheꞌe rɨꞌɨriistacaꞌa tɨ Elisabet tiyauu aꞌaraꞌani , aꞌini muꞌuri eihua vaujsicɨraꞌicaa aɨme ɨ maj huaꞌapua .
42001008	Ayaa puꞌu aꞌanaj tiraaruu aɨjna tɨꞌɨj auj vaꞌacan cɨn tiꞌivaɨraꞌacaa ɨ Dioj jemi aɨjna ɨ Zacarías , tɨꞌɨj raacɨ́ꞌɨ tɨ tyuꞌutyavaɨreꞌen u teyujtaꞌa seica jamuan mej tiraatamuaɨꞌɨvejteꞌen ɨ Dioj .
42001009	Matɨꞌɨj mi raꞌantihuau maɨjna ɨ Zacarías tɨ ij aɨn utyarutya u teyujtaꞌa tɨꞌij aun cuaaneꞌe huátaira ɨ tavastaraꞌa jemi aꞌij mej tiꞌijrɨꞌɨrajcaa .
42001010	Tɨꞌɨj ari tyajaꞌureꞌenye aꞌatzaj maj puaꞌa rataꞌiraca ɨ cuaaneꞌe , aa mu eꞌetyuꞌuucaꞌa ɨ tyaɨte a puaꞌaque , metyenyuusimeꞌen ɨ Dioj jemi .
42001011	Aj pu i seij huataseijre ɨ Zacarías jemi tɨꞌɨj aun teyujtaꞌa unúꞌujvaacaꞌa . Au pu ɨrɨɨtaꞌan pu pujmeꞌen aꞌutyavaacaꞌa aɨjna jetze maj japuan rataꞌiraca ɨ cuaaneꞌe aɨjna ɨ tevi tɨ huataseijre ɨ Zacarías jemi .
42001012	Tɨꞌɨj raaseij , tyamuaꞌa pu tyuꞌutatzɨn aɨjna ɨ Zacarías . Eecan pu ratzɨɨnyaꞌacaa .
42001013	Ajta aɨn tɨ huataseijre , au pu tajapua tiꞌivaɨraꞌacaa ɨ tavastaraꞌa jemi . Aj puꞌi ayan tiraataꞌixaa tɨcɨn : — Zacarías , capej tiꞌitzɨɨnyaꞌa . Dioj pu raanamuajriꞌi aꞌij pej tyuꞌutyejnyuu ɨ jemin . Ayaa pu hui teꞌeme ijii , mɨ sej naijmiꞌi , aɨjna ɨ Elisabet , aɨ pu tiyauj aꞌame mueetzi jemi . Ayaa pu nuꞌu ruxeꞌeveꞌe paj nuꞌu peyan raatámuaꞌati tɨcɨn Juan .
42001014	 ’ Eecan pu rɨꞌɨ timuaataꞌasin , pajta huataꞌatyamuaꞌaveꞌesin paɨjna cɨmeꞌe ɨ paꞌarɨꞌɨ . Majta ɨ tyaɨte , eihua mu huataujtyamuaꞌaveꞌesin maɨjna cɨmeꞌe tɨꞌɨj huanuꞌeihuan ɨ paꞌarɨꞌɨ , aꞌini vaꞌacan pu cɨn tityaváa aꞌame ɨ tavastaraꞌa jemi . Cheꞌe nuꞌu cai nahuaj yeꞌe nusu tejuin . Tɨꞌɨj hui huanuꞌeihuan tɨ yu aucaꞌitɨ aꞌame , aɨn xaijnyuꞌucaraꞌaraꞌan ɨ Dioj , aɨ pu jetzen ruꞌutyaꞌa . 16 Ayaa pu rɨꞌɨ huaꞌaruuren muiꞌicaca aɨme ɨ mej Israel jetze ajtyamaꞌacan mej mi majtahuaꞌa raataxeꞌeveꞌen ɨ ruvastaraꞌa ɨ Dioj ɨ mej mejmiꞌi ma ruurai .
42001015	
42001016	Ayaa pu rɨꞌɨ huaꞌaruuren muiꞌicaca aɨme ɨ mej Israel jetze ajtyamaꞌacan mej mi majtahuaꞌa raataxeꞌeveꞌen ɨ ruvastaraꞌa ɨ Dioj ɨ mej mejmiꞌi ma ruurai .
42001017	’ Aɨ pu hui anacai huamaꞌa aꞌame cai ɨ tavastaraꞌa . Ayaa pu cheꞌeta naꞌa aɨjna jetze pu araujcaꞌanyáa aꞌame ɨ xaijnyuꞌucaraꞌaraꞌan ɨ Dioj tɨj aɨn tyaꞌaráujcaꞌanyajcaꞌa ɨ Elías aɨjna tɨ ajmiꞌi tiꞌixaxaꞌataꞌa ɨ Dioj jetze maꞌacan . Ajta ayaa pu cheꞌeta naꞌa tyeꞌentyujmuaꞌareera aꞌame tɨj tyeꞌentyujmuaꞌareeracaꞌa ɨ Elías . Aɨ pu rɨꞌɨ huaꞌaruuren aɨme ɨ mej huaꞌavaujsimuaꞌa pueen ɨ tɨꞌɨrii mej mi majtahuaꞌa huaꞌutaxeꞌeveꞌen ɨ ruyaujmuaꞌa . Majta aɨme ɨ maj cai huaꞌatzaahuateꞌe ɨ ruvaujsimuaꞌa , aɨ pu rɨꞌɨ huaꞌaruuren mej mi meyan rɨꞌɨ me tyítyaumuámuaꞌaraa muaꞌaraꞌani matɨj aɨme ɨ mej rɨꞌɨ tiꞌityetyaɨte . Ayaa pu huarɨni tɨꞌij rɨꞌɨ huaꞌuruuren ɨ tyaɨte mej mi raꞌancureꞌeviꞌitɨn ɨ tavastaraꞌa . — Yaa puꞌu tiraataꞌixaa .
42001018	Aj pu i Zacarías pu ayan tiraataihuaꞌuriꞌi aɨjna tɨ jemin huataseijre tɨcɨn : — Aꞌini yeꞌi tiꞌirɨꞌɨri nyaj raamuaꞌaree tɨ puaꞌa ayan tiꞌayajna nusu cai , aꞌini nuꞌuri vastacɨraꞌi inyaa . Ajta , aɨn tɨ nyaa jamuan , puꞌuri ajta ucarij .
42001019	Aj pu i aɨn tɨ tiꞌivaɨreꞌe ɨ tavastaraꞌa jemi , ayaa pu tiraataꞌixaa tɨcɨn : — Ayaa nu antyahuaa inyaa tɨcɨn Gabriel . Au nu aꞌutyejvee Dioj tɨ eꞌeseijreꞌe . Aɨ pu nyajaꞌutaityacaꞌa nyej yatanyen , nyej ni timueꞌixaateꞌen nyeijna cɨmeꞌe ɨ nyuucari ɨ paj cɨn huataꞌatyamuaꞌaveꞌesin .
42001020	’ Cunquijii , aꞌini capaj tyaꞌantzaahua aꞌij nyej timuaataꞌixaa , capaj cheꞌe atanyuuvaꞌa puaꞌame . Ni capu cheꞌe rɨꞌɨriista aꞌame pej tyuꞌutaxaj tɨ yu aucaꞌitɨ aꞌame hasta naꞌa cai huanuꞌeihuan ɨ paꞌarɨꞌɨ . Aj pu araurastejsin aꞌij nyej timuaataꞌixaa . — Ayaa pu tiraataꞌixaa aɨjna ɨ Gabriel .
42001021	Majta maɨn ɨ tyaɨte , majchuꞌevaꞌacaa maɨjna ɨ Zacarías aꞌatzaj tɨ huiraame u teyujtaꞌa . Ayaa mu tyuꞌurihuaꞌuracaꞌa aꞌiqui een cɨn ari aꞌatee tɨ mu nuꞌujvee .
42001022	Tɨꞌɨqui xaa huiirajraa . Tɨꞌɨj huiirajraa , capu cheꞌe rɨꞌɨristacaa tɨ tyuꞌutaxaj . Ayaa puꞌu rumuajcaꞌa cɨn tihueꞌixaatyaꞌacaa aꞌini capu cheꞌe rɨꞌɨristacaa tɨ huatanyuuni . Aɨj mu cɨn raamuaꞌareeriꞌi tɨ tiꞌitɨ huataseijre ɨ jemin u teyujtaꞌa .
42001023	Tɨꞌɨj raꞌantipuaꞌari tɨ raacɨ́ꞌɨ tɨ tyuꞌutyavaɨreꞌen u teyujtaꞌa , tɨꞌɨqui áꞌuraa ɨ ruche .
42001024	Tɨꞌɨqui ayan aꞌutájucatacaꞌa aɨjna ɨ ɨraꞌaraꞌan ɨ Elisabet . Aj pu i huatáuravaatacaꞌa aujna u ruche . Ayaa pu aꞌatee tɨ cai huirayeꞌicaa ɨ ruchiꞌita aꞌachu cumu anxɨ maxcɨraꞌi cɨmeꞌe .
42001025	Ayaa pu tiꞌimuajcaa tɨcɨn : — Tavastaraꞌa pu hui ayan naaruu ineetzi . Puꞌuri ayan raꞌaranajchacaꞌa tɨ ayan naaruuren nyej ni cai cheꞌe tiꞌityeviꞌiraꞌa ɨ tyaɨte jemi nyaɨjna cɨmeꞌe nyaj cai tiyauj naꞌaraꞌani .
42001026	Tɨꞌɨjta tyajaumaꞌaca arájsevi maxcɨraꞌi , Dioj pu raataityacaꞌa aɨjna ɨ Gabriel tɨ u aꞌatanyén aujna Nazaret , chajtaꞌa tɨ jetzen ajtyamaꞌacan au tɨ huatacáꞌa Galileeya .
42001027	Raataityacaꞌa tɨ u aꞌatanyén aa tɨ eꞌeche aɨjna ɨ Mariiya ɨ tɨ ari tɨmuaꞌa huatyevicheꞌesin aɨjna jamuan ɨ José , aɨj tɨ jetzen huanyej ɨ David tyaacan . Capu xɨ aꞌatɨ jamuan huahuii aɨjna ɨ Mariiya .
42001028	Tɨꞌɨqui aun aꞌutyajrupi aꞌu tɨ eꞌeche . Aj pu i aɨn tɨ tiꞌivaɨreꞌe ɨ tavastaraꞌa jemi , ayaa pu tiraatataujte tɨcɨn : — Ajaꞌɨmɨ , Mariiya , mɨ pej Dioj jemi tyaꞌancuraꞌasin . Tavastaraꞌa pu a jemi huatyejvee .
42001029	Eecan pu utyaavatzɨ ɨ tzajtaꞌan tɨꞌɨj ayan tiraataꞌixaa . Eihua pu tiꞌimuajcaa aꞌiqui huataujmuaꞌa ɨ nyuucari tɨ raataxajtacaꞌa .
42001030	Tɨꞌɨqui ayan tiraataꞌixaa aɨjna ɨ aꞌatɨ tɨcɨn : — Capej tiꞌitzɨɨnyaꞌa , Mariiya . Muaa pa rɨꞌɨ raataꞌa ɨ Dioj .
42001031	Muaa pa aꞌutajucata . Muaa pa tiyauj puaꞌame , tyaatacan . Ayaa paj raatámuaꞌati tɨcɨn Jesús .
42001032	Ajta , aɨ pu vaꞌacan cɨn tiꞌityavaa aꞌame . Ayaa mu hui majta raatamuáꞌamuatyaꞌa muaꞌajuꞌun tɨcɨn Yaujraꞌan ɨ Dioj tɨ nain cɨn antyujmuaꞌaree . Ajta , Dioj tɨ taꞌivastaraꞌa , aɨ pu raataꞌasin tɨ teꞌentyarute aɨjna cɨmeꞌe tɨ David tyaacan cɨn tiꞌityavaacaꞌa .
42001033	Ajta aɨn pu tihuaꞌutaijteꞌesin tɨj naꞌa rusen cɨmeꞌe aɨme jemi ɨ maj Jacobo jetze huanye . Ajta capu aꞌanaj raꞌantipuaꞌari tɨ aɨn tihueityaꞌa aꞌame . — Ayaa puꞌu tiraataꞌixaa .
42001034	Tɨꞌɨqui ayan tiraataihuaꞌuriꞌi aɨjna ɨ Mariiya tɨcɨn : — Aꞌini tiꞌirɨꞌɨri tɨ ayan tyajaꞌureꞌenyen aꞌini canu aꞌanaj tyaataꞌa jamuan huahuii .
42001035	Ajta aɨn tɨ tiꞌivaɨreꞌe ɨ tajapua , ayaa pu tiraataꞌixaa tɨcɨn : — Aɨn xaijnyuꞌucaraꞌaraꞌan ɨ Dioj aɨ pu a jetze rávaɨjtzi . Ajta aɨjna cɨmeꞌe tɨ muaacánajsin , aɨj pu cɨn , aɨjna ɨ paꞌarɨꞌɨ tɨ núꞌeihuan , tavastaraꞌa pu huatyáuraꞌateꞌesin . Ayaa mu majta raatamuáꞌamuatyaꞌa muaꞌajuꞌun tɨcɨn Yaujraꞌan ɨ Dioj .
42001036	’ Ajta aɨn aꞌihuaaraꞌa , aɨjna ɨ Elisabet , aɨ pu hui tiyauj aꞌame tɨj ajta ari ucarij . Ayaa pu tyuꞌutaxajtacaꞌa tɨcɨn yee capu cheꞌe rɨꞌɨri tɨ tiyauj aꞌaraꞌani . Ma ajta , puꞌuri aꞌatee arájsevi maxcɨraꞌi tɨ autajuca .
42001037	’ Ayaa puꞌu aꞌini nain pu tiꞌirɨꞌɨri ɨ Dioj jemi . Capu meꞌe eꞌe tiꞌitɨ tɨ muareꞌeri ɨ jemin .
42001038	Tɨꞌɨqui Mariiya ayaa tyuꞌutanyúu tɨcɨn : — Nain nu cɨn tiraatyavaɨreꞌesin ɨ nyavastaraꞌa . Cheꞌe ayan tyajaꞌureꞌenye aꞌij pej peri tinaataꞌixaa . — Ayaa pu tyuꞌutaxajtacaꞌa aɨjna ɨ Mariiya . Tɨꞌɨqui áꞌuraa aɨjna ɨ tɨ tiꞌivaɨreꞌe ɨ tajapua .
42001039	Ajnaꞌɨmɨ , caꞌanacan pu aꞌumej ɨ Mariiya aꞌahuaꞌa chajtaꞌana jetze ɨrij tɨ aꞌavaꞌaca au tɨ huatyacáꞌa u Judeeya .
42001040	Tɨꞌɨqui aun aꞌaráꞌa aꞌu tɨ eꞌecheꞌe aɨjna ɨ Zacarías . Tɨꞌɨj aꞌutyajrupi u chiꞌita , aj pu i raatataujte aɨjna ɨ Elisabet .
42001041	Ajta aɨn ɨ Elisabet , tɨꞌɨj raanamuajriꞌi tɨ raatataujte ɨ Mariiya , tɨꞌɨqui huataujruuraxɨ ɨ paꞌarɨꞌɨ ɨ jucaatzeꞌen . Tɨꞌɨqui aɨn xaijnyuꞌucaraꞌaraꞌan ɨ Dioj , jemin pu huatyajturaa ɨ Elisabet jemi .
42001042	Tɨꞌɨj ayan huarɨj , Elisabet pu aꞌujcaꞌanyaacan cɨn raataꞌixaa aɨjna ɨ Mariiya . Ayan tɨcɨn : — Dioj pu rɨꞌɨ timuaataꞌa mueetzi macai ɨ seica ɨ juuca . Ajta pu rɨꞌɨ tiraataꞌa ɨ paꞌarɨꞌɨ tɨ arajca ɨ muaꞌajucaatzeꞌe .
42001043	’ ¿ Aꞌini tɨ i Dioj ayan rɨꞌɨ tinaataꞌa tɨ ayan mu aꞌuveꞌeme neetzi jemi ɨ naanajraꞌan ɨ nyavastaraꞌa ?
42001044	Cɨmeꞌen nuꞌu raanamuajriꞌi paj naatataujte , aj pu i huataujruuraxɨ ɨ paꞌarɨꞌɨ tɨ arajca ɨ nyajucaatzeꞌe . Aɨ pu huataujtyamuaꞌave .
42001045	’ Rɨꞌɨ pu timuaataꞌa aꞌini muaa pa raꞌatzaahuateꞌe tɨ ayan aráurasten aꞌij tɨ tavastaraꞌa timuaataꞌixaa . — Ayaa pu tiraataꞌixaa aɨjna ɨ Elisabet .
42001046	Ajta aɨn ɨ Mariiya , ayaa pu tyuꞌutanyúu tɨcɨn : Eecan pu rɨꞌɨ tinaatyajtuaa ɨ nyatzajtaꞌa ɨ nyavastaraꞌa .
42001047	Ajta nyaxaijnyuꞌuca pu rutyamuaꞌaveꞌe ɨ Dioj jemi tɨ nuꞌirajtuaa aꞌini aɨ pu ramuaꞌareeracaꞌa ɨ nyaj cai aꞌij tiꞌijviicueꞌi , inyaa i nyej ravaɨreꞌe . Ijii tɨ yu aucaꞌitɨ aꞌame , naijmiꞌi ɨ mej tyaamua , ayaa mu tyuꞌutaxajta neetzi cɨmeꞌe yee Dioj pu rɨꞌɨ tinaataꞌa .
42001048	
42001049	Ayaa mu tiꞌixaata muaꞌajuꞌun maɨjna cɨmeꞌe tɨcɨn puꞌuri Dioj eihua ayan tiꞌitɨj cɨn naaruu tɨ iꞌireꞌen aɨjna cɨmeꞌe ɨ tɨ raayɨꞌɨtɨ ɨ rumuareꞌeriꞌiraꞌa cɨmeꞌe . Cheꞌe rɨꞌɨ meꞌe tyajjuaꞌa aꞌaraꞌani ɨ tɨ cɨn antyahuaa .
42001050	Aɨ pu huaꞌacuꞌuve naijmiꞌica ɨ tyaɨte aꞌachu maj caj puaꞌamua ɨ mej raꞌaste . Tɨj manaꞌa maj anacai huataseijre , tɨ yu aucaꞌitɨ aꞌame , aɨ pu huaꞌancuꞌuvajxɨꞌɨsin .
42001051	Vaꞌacan pu cɨn tyuꞌumuarej ɨ rumuareꞌeriꞌiraꞌa cɨmeꞌe . Aɨ pu huaꞌantimueꞌitɨ aɨme ɨ mej áꞌujtzaahuateꞌe ɨ rutevi cɨmeꞌe .
42001052	Ajta aɨme ɨ mej tieꞌijta , aɨ pu huaꞌariꞌiriꞌi ɨ maj cɨn títyatatyáꞌacaa . Ma majta aɨme ɨ maj cai aꞌij tiꞌijviicueꞌi , aɨ pu tihuaꞌantyaarujte vaꞌacan cɨmeꞌe .
42001053	Ajta aɨme ɨ mej tajcucaꞌa , aɨ pu rɨꞌɨ tihuaꞌutaꞌa tiꞌitɨj cɨmeꞌe tɨ reꞌen . Majta aɨme ɨ mej chijtyaani pueen , aɨ pu huaꞌutaityacaꞌa maj áꞌucɨɨnye macai tiꞌitɨ anyaɨ́ꞌɨn .
42001054	Aɨ pu huaꞌutavaɨ aɨme ɨ maj Israel jetze eꞌemaꞌacan , aɨme ɨ mej ravaɨreꞌe . Aɨ pu raꞌutamuaꞌareeriꞌi ɨ tɨ cɨn tyaꞌataujratziiriꞌi tɨ nuꞌu huaꞌancuꞌuvajxɨꞌɨn tɨj naꞌa rusen cɨmeꞌe aɨme ɨ maj Abraham jetze aꞌiraanye .
42001055	Ayaa pu tyujuꞌurɨj aꞌij tɨ ajmiꞌi tihuaꞌutaꞌixaa aɨme ɨ tavaujsimuaꞌa tyaacan .
42001056	Ajta , aɨn ɨ Mariiya , au pu a aꞌutyajturaa aꞌachu cumu hueica maxcɨraꞌi jamuan ɨ Elisabet . Tɨꞌɨqui áꞌuraa ɨ ruche .
42001057	Tɨꞌɨjta tyajaꞌureꞌenye tɨ tiyauj aꞌaraꞌani ɨ Elisabet , tyaatacan pu tiyauj aꞌaraa .
42001058	Majta ɨ tyaɨte ɨ maj vejliꞌi antacháatɨmaꞌacaa , majta ihuaamuaꞌameꞌen ɨ paꞌarɨꞌɨ vaujsimuaꞌa , aɨ mu curaꞌacɨjxɨ matɨꞌɨj raamuaꞌareeriꞌi tɨ ráꞌancuꞌuvajxɨ ɨ tavastaraꞌa . Aj mu mi huataujtyamuaꞌave ɨ jemin .
42001059	Tɨꞌɨj tyajaumaꞌaca arahueica xɨcaj jetze tɨ huanuꞌeihuacaꞌa , aɨ mu aꞌujuꞌun mej mi raꞌantisijche ɨ naviiraꞌan ɨ paꞌarɨꞌɨ . Majta , ayaa mu raatamuáꞌamuacujcaꞌa tɨj antyahuaacaꞌa ɨ taatajraꞌan ɨ paꞌarɨꞌɨ .
42001060	Ajta aɨn naanajraꞌan , ayaa pu tihuaꞌutaꞌixaa tɨcɨn : — Capu ayan antyahuaa aꞌame tɨcɨn Zacarías , silu ayaa pu antyahuaa aꞌame tɨcɨn Juan .
42001061	Matɨꞌɨj mi meyan tiraataꞌixaa tɨcɨn : — Aꞌini tɨ i . Capu maꞌa aꞌatɨ tɨ ayan antyahuaa tɨ ajtyamaꞌacan muejmi jemi .
42001062	Matɨꞌɨj mi rumuajcaꞌa cɨn raataihuaꞌuriꞌi ɨ taatajraꞌan mej mi raamuaꞌaree aꞌij tɨ yeꞌi tiꞌijxeꞌeveꞌe tɨ ayan antyahuaa aꞌaraꞌani .
42001063	Ajta aɨn taatajraꞌan , aɨ pu tiꞌitɨ taabla huaꞌutahuaviiriꞌi tɨ jetzen raꞌuyuꞌuxan aꞌij tɨ antyahuaa aꞌame . Aj pu i ayan tiraꞌutéyuꞌuxacaꞌa tɨcɨn : “ Ayaa pu antyahuaa tɨcɨn Juan . ” Eecan mu naa rɨꞌɨ tiraꞌutaseij ɨ tyaɨte .
42001064	Cɨmeꞌen puꞌu ayan tiraꞌutyeyuꞌuxacaꞌa , aj pu i huatarɨꞌɨristaracaꞌa tɨ tyuꞌutaxaj . Tɨꞌɨj i autyejche tɨ huatejnyuuni ɨ Dioj jemi ; rɨꞌɨ pu tiraataꞌacaa .
42001065	Tɨꞌɨj ayan tyujuꞌurɨj , eecan pu utyaavatzɨ ɨ huaꞌa tzajtaꞌa aɨme ɨ mej a vejliꞌi antachaatɨme . Ajta nainjapua aun tɨ jɨri aꞌucaitɨme , Judeeya tɨ jetzen ajtyamaꞌacan , eihua mu tyúꞌurixaatyaꞌacaa aꞌij tɨ tiꞌitɨ huarɨj .
42001066	Aꞌatɨ tɨ naꞌa tɨ raamuaꞌareeriꞌi , ayaa pu tiꞌihuaꞌucaa tɨcɨn : — ¿ Tiꞌitaqui pueenyaꞌa aꞌame aɨjna ɨ paꞌarɨꞌɨ ? Ayaa mu tiꞌihuaꞌucaa , aꞌini tavastaraꞌa pu ravaɨraꞌacaa ɨ paꞌarɨꞌɨ .
42001067	Ajta aɨn xaijnyuꞌucaraꞌaraꞌan ɨ Dioj , Zacarías pu jemin huatyajturaa , ɨ tɨ taatajraꞌan pueen ɨ paꞌarɨꞌɨ . Tɨꞌɨqui ayan tyuꞌutaxajtacaꞌa ɨ Dioj jetze maꞌacan .
42001068	Ayan tɨcɨn : Micheꞌe rɨꞌɨ tiraataꞌan ɨ tavastaraꞌa , ɨ huaꞌa Dioj aɨme ɨ maj Israel jetze ajtyamaꞌacan , aɨjna cɨmeꞌe tɨ ari huataseijre , ajta ari hueꞌirajtuaa ɨ rutyaɨtestyamuaꞌa .
42001069	Aɨ pu hui seij teꞌentyarute , seij tɨ huaꞌa jetze ajtyamaꞌacan ɨ tyaɨtestyamuaꞌameꞌen ɨ David tyaacan . Aɨ pu tuꞌirajtuaasin itejmi ɨ rumuareꞌeriꞌiraꞌa cɨmeꞌe .
42001070	Ayaa pu Dioj ajmiꞌi tyaꞌataujratziiriꞌi . Ayaa mu tyuꞌutaxajtacaꞌa aɨme ɨ mej Dioj jetze maꞌacan tiꞌixaxaꞌataꞌa , aɨme ɨ tɨ Dioj huatauraꞌate .
42001071	Ayaa pu hui huarɨj tɨ ij tuꞌirajtuaani , mej mi cai taamuéꞌitɨn aɨme ɨ maj tajchaɨreꞌe , naijmiꞌi aꞌachu maj puaꞌamua ɨ maj cai taseijracu .
42001072	Ayaa pu ajta huarɨj tɨ ij huaꞌacuꞌuvaa ɨ tavaujsimuaꞌa tyaacan , ajta tu ij raꞌutamuaꞌaree ɨ nyuucari tɨ huaꞌutaꞌa tzaahuatiꞌiraꞌa cɨmeꞌe , tɨ maꞌa juaꞌa ɨ tɨ cɨn tiꞌihuaurijca .
42001073	Ayaa pu tyaꞌataujratziiriꞌi tzaahuatiꞌiraꞌa cɨmeꞌe aɨjna jemi ɨ tayaꞌupuacɨꞌɨ , aɨjna ɨ Abraham tyaacan , tɨ ij tuꞌirajtuaani aɨme jemi ɨ maj tajchaɨreꞌe , mej mi cai taꞌantipuaꞌariteꞌen , tej tij raatyavaɨreꞌen tyaj cai tiꞌitzɨɨnyaꞌa , tej ti teyan uraréꞌenyaꞌa taꞌaraꞌani ɨ tatzajtaꞌa , tyataꞌaj teyan xaꞌapɨꞌɨn rɨjcaa ɨ Dioj jemi nain xɨcaj tzajtaꞌa , aꞌachu tyaj puaꞌa aꞌateeri .
42001074	
42001075	
42001076	Pajta muaa niyauj , ayaa mu muaatámuaꞌatzi tɨcɨn Tɨ tiꞌixaxaꞌa aɨjna jetze maꞌacan ɨ tɨ nain cɨn antyujmuaꞌaree . Aꞌini muaa pa anacai huamaꞌa puaꞌame cai ɨ tavastaraꞌa pataꞌaj rɨꞌɨ huaꞌuruuren ɨ tyaɨte .
42001077	Muaa pa tihuaꞌutaꞌixaateꞌesin aɨme ɨ tyaɨtestyamuaꞌameꞌen ɨ tavastaraꞌa aꞌij tɨ aɨn tihueꞌiratuaasin , aɨjna cɨmeꞌe tɨ tihuaꞌutauuniꞌira ɨ maj cɨn autyajturaa ɨ Dioj jemi .
42001078	Ayaa paj rɨni aꞌini eecan pu taꞌacuꞌuve ɨ taDioj . Amɨ pu ya vaꞌacányejsin iiyan chaanaca japua tɨꞌij taamuaare itejmi . Au pu hui nain xɨcaj tzajtaꞌa tatzavaꞌa aꞌaraꞌani tɨ ij huanyeeriꞌicɨ aꞌaraꞌani tyamuaꞌa naa aɨme jemi ɨ maj huachaatɨme tɨcaꞌamisteꞌe , aɨme jemi ɨ mej tiꞌitzɨɨneꞌe ajna xɨcajraꞌa mej jetzen cuiꞌini , mej yee cumu tɨcaꞌamisteꞌe mu seijreꞌe . Aɨ pu ajta taataꞌitiira tyej ti rɨꞌɨ tíꞌityechajca . ― Ayaa pu tyuꞌutaxajtacaꞌa aɨjna ɨ Zacarías .
42001079	
42001080	Ajta aɨn ɨ paꞌarɨꞌɨ , aɨ pu huaveꞌese . Ajta ru tzajtaꞌa huataujcaꞌanye . Au pu eꞌechajcaꞌa aꞌu tɨ cai meꞌe eꞌe tiꞌitɨ asta naꞌa cai huataseijreꞌen eijreꞌe aɨme jemi ɨ maj Israel jetze ajtyamaꞌacan .
42002001	Ajnaꞌɨmɨ , tɨꞌɨj aɨn tiꞌityavaacaꞌa ɨ rey cɨmeꞌe aɨjna ɨ Agosto tɨ ajta ayaa antyahuaacaꞌa tɨcɨn César , aɨ pu raataijtacaꞌa mej mi ahuaujyuꞌuxan mej mi huaꞌuteꞌitén naijmiꞌica maj aun aꞌuchaatɨme tɨj naꞌa aꞌu tɨ tejeꞌijta .
42002002	Ayaa pu tyuꞌurɨj tɨꞌɨj auj Cirenio tiꞌityavaacaꞌa tajtuhuan cɨmeꞌe ajna Siria . Aɨ pu aɨn púeenyaꞌa tɨ huaꞌutaityacaꞌa ɨ maj anacai huaꞌuteꞌitee .
42002003	Majta maɨn ɨ tyaɨte , naimiꞌi mu aꞌucɨ́jxɨ aꞌu mej eꞌemaꞌacan mej mi aꞌahuaujyuꞌuxa .
42002004	Aɨj pu cɨn , aɨn José pu huiirajraa aujna Nazaret , Galileeya jetze tɨ ajtyamaꞌacan . Au pu aꞌaráꞌa u Judeeya , chajtaꞌa tɨ ayan tyajaꞌarajtyahuaa tɨcɨn Belén . Au pu aꞌunuꞌihuacaꞌa aɨjna ɨ David tyaacan , aɨjna tɨ ajmiꞌi tiꞌityavaacaꞌa ɨ rey cɨmeꞌe . Aꞌini aɨj pu jetze huanye aɨjna ɨ José , aɨj pu cɨn aun áꞌuraa .
42002005	Ajta pu aɨn áꞌuraa ɨ Mariiya aɨjna jamuan ɨ José tɨ raꞌancureꞌeviꞌitɨ . Ajta aɨjna ɨ Mariiya , puꞌuri aꞌutajucacaꞌa .
42002006	Au mu aꞌutyáuucaꞌa tɨꞌɨj tyajaꞌureꞌenye ɨ xɨcaj tɨ jetzen huanuꞌeihuacaꞌa ɨ paꞌarɨꞌɨ .
42002007	Aɨj pu cɨn tiyauj aꞌaraa anacaican cɨmeꞌe . Tyaatacaꞌa ɨ paꞌarɨꞌɨ . Cɨɨxuri pu cɨn racaꞌijcatacaꞌa tɨꞌɨj huanuꞌeihuacaꞌa . Aɨj pu jetze raꞌatyeetye tiꞌitɨ jetze cɨye tɨ atyacun aꞌu maj yaꞌamuaate tyajaꞌacuaꞌaca aꞌini camucheꞌe uꞌuvejricaꞌa cuaartu tzajtaꞌa maj maun aꞌutyarute .
42002008	Aujna vejliꞌi u Belén , seica mu aꞌutyáuucaꞌa canyaꞌaxɨ maj tiséijracaa . Au mu aꞌatáxairihuaꞌa huaꞌa jamuan .
42002009	Tɨꞌɨqui seij pu huataseijre tɨ tajapua tiꞌivaɨreꞌe tavastaraꞌa jemi . Cɨmeꞌen puꞌu huataseijre , aj pu i aɨn tavastaraꞌa a aꞌatatátzavajraa huaꞌa jemi ɨ mej eꞌejti . Majta maɨn canyaꞌaxɨ maj saɨreꞌe , tyamuaꞌa mu eihua tyuꞌutatzɨn .
42002010	Ajta ayan tihuaꞌutaꞌixaa aɨjna tɨ tajapua tiꞌivaɨreꞌe tɨcɨn : — Caxu tiꞌitzɨɨnyaꞌa . Ayaa nu een cɨn mu aꞌuveꞌeme nyataꞌaj nyuucari amuaataꞌixaateꞌen ɨ saj cɨn huataujtyamuaꞌaveꞌesin eihua , tɨ tiꞌivaɨraꞌa aꞌame para naijmiꞌica .
42002011	Ijii , ajna chajtaꞌa David tyaacan tɨ jetzen eꞌemaꞌacan , muejmi cɨmeꞌe pu hui aꞌunuꞌihuacaꞌa aɨjna tɨ amueꞌiratuaasin . Ai pu aɨn pueen ɨ Cɨriistuꞌu , ɨ tavastaraꞌa , aɨjna tɨ Dioj raꞌantihuau .
42002012	’ Ayaa xu eenyeꞌequeꞌe ramuaꞌareera aꞌij tɨ eenyaꞌa aɨn pueen . Aun xu yeꞌetyauni ɨ paꞌarɨꞌɨ , cɨɨxuri cɨn caícatziꞌihua . Au pu aracaꞌitɨ aꞌame cɨye jetze taꞌatyacun , yaꞌamuaate maj jetzen tyaꞌacuaꞌaca .
42002013	Iyeꞌitzi mu cɨn eihua huataseijre aɨme ɨ mej tajapua tiꞌivaɨreꞌe maɨjna jemi ɨ seij . Matɨꞌɨj mi naijmiꞌi rɨꞌɨ tiratyajtuaa ɨ tavastaraꞌa . Ayaa mu tyuꞌuxajtacaꞌa .
42002014	Meyan tɨcɨn : Ticheꞌe rɨꞌɨ tiraataꞌan ɨ Dioj tɨ huapɨꞌɨ naa seijreꞌe ɨ tajapua . Ajta iiyan chaanaca japua , micheꞌe rɨꞌɨ tityeecháatɨmeꞌeni ɨ tyaɨte ɨ tɨ Dioj rɨꞌɨ tihuaꞌutaꞌasin .
42002015	Matɨꞌɨj mi aꞌucɨj aɨme ɨ maj tajapua tiꞌivaɨreꞌe . Majta maɨn ɨ maj canyaꞌaxɨ tiséijracaa , ayaa mu tyuꞌutaurixaa tɨcɨn : — Ticheꞌe u aꞌujuꞌun aujna Belén tyataꞌaj yaꞌuseij aɨjna aꞌij tɨ huarɨj ɨ tɨ taataꞌixaa ɨ tavastaraꞌa .
42002016	Matɨꞌɨj mi caꞌanacan u áꞌujuꞌun . Au mu yáꞌutyau maɨjna ɨ José , majta Mariiya , majta ɨ unyaacaꞌi . Au pu cɨye jetze arácaꞌatii , yaꞌamuaate mej jetzen tyaꞌacuaꞌaca .
42002017	Matɨꞌɨj raaseij ɨ paꞌarɨꞌɨ , aj mu mi huaꞌutaꞌixaa ɨ tyaɨte aꞌij tɨ aɨn tihuaꞌutaꞌixaa tɨ huaꞌa jemi huataseijre , aꞌij tɨ tihuaꞌutaꞌixaa aɨjna cɨmeꞌe ɨ paꞌarɨꞌɨ tɨ huanuꞌeihuacaꞌa .
42002018	Majta maɨn ɨ maj huaꞌunamuajriꞌi aꞌij mej tíꞌixajtacaa aɨme canyaꞌaxɨ maj tiséijracaa , naimiꞌi mu rɨꞌɨ naa tihuaꞌutaseij .
42002019	Ajta aɨn ɨ Mariiya , aɨ pu ruꞌuvaatacaꞌa ɨ rutzajtaꞌa . Eihua pu tiꞌimuajcaa aꞌij tɨ tiꞌitɨ huarɨj huaꞌa jemi .
42002020	Matɨꞌɨj mi aꞌucɨj aɨme canyaꞌaxɨ maj tiséijracaa . Eecan maujtyamuaꞌavaꞌa ɨ Dioj jemi , majta rɨꞌɨ tiraataꞌa nyuucari cɨmeꞌe aɨjna cɨmeꞌe ɨ mej raanamuajriꞌi , majta ɨ maj raaseij . Naimiꞌi pu ayan tyajaꞌureꞌenye aꞌij tɨ tihuaꞌutaꞌixaa ɨ tavastaraꞌa .
42002021	Tɨꞌɨjta tyajaumaꞌaca arahueica xɨcaj jetze , tɨꞌɨj i tyajaꞌureꞌenye ɨ xɨcaj mej jetzen raꞌantisíjchi ɨ naviiraꞌan ɨ tɨ jetzen teꞌeviꞌi u paꞌarɨꞌɨ . Matɨꞌɨj mi meyan raatamuáꞌa tɨcɨn Jesús , tɨj ayan anacaican tiraataꞌixaa aɨjna ɨ saɨj tɨ tajapua tiꞌivaɨreꞌe .
42002022	Tɨꞌɨjta ari tyajaꞌureꞌenye aꞌanaj matɨj puaꞌa ɨꞌɨhuaca aꞌij tɨ yeꞌi teꞌeyuꞌusiꞌi ɨ yuꞌuxari jetze Moisés tɨ raꞌuyuꞌuxacaꞌa , matɨꞌɨj mi manna yaꞌuviꞌitɨ anna Jerusalén mej mi u yaꞌutaseijrata ɨ paꞌarɨꞌɨ u teyujtaꞌa ɨ tavastaraꞌa jemi .
42002023	Ayaa mu huarɨj aꞌini ayaa pu teꞌeyuꞌusiꞌi ɨ yuꞌuxari jetze tɨcɨn : “ Ayaa pu ruxeꞌeveꞌe mej yaꞌutaseijrata ɨ tavastaraꞌa jemi naijmiꞌica aꞌachu maj puaꞌamuacaa ɨ maj anáatyáꞌa muaanúnueꞌihuacaꞌa ɨ tɨꞌɨrii ɨ mej tetyaca . ”
42002024	Majta tyuꞌutámuaɨꞌɨvejtan aꞌij tɨ ajta teꞌeyuꞌusiꞌi aɨjna jetze tɨ cɨn tihueꞌitiiriꞌi ɨ tavastaraꞌa . Ayan tɨcɨn : “ Micheꞌe huaꞌapuaca huatamuaɨꞌɨvajta ɨ cucuiꞌise naꞌari huaꞌapuaca ɨ jaamueꞌise . ”
42002025	Ajnaꞌɨmɨ , saɨj pu aun eꞌechajcaꞌa anna Jerusalén . Ayaa pu antyahuaacaꞌa tɨcɨn Simeón . Rɨꞌɨ pu tiꞌityújchaɨcaꞌa ɨ Dioj jemi . Ajta eihua pu raꞌastyajcaꞌa ɨ ruyeꞌira . Aɨj pu tiꞌichuꞌevaꞌacaa ajna xɨcaaraꞌan jetze tɨ jetzen Dioj huaꞌancuꞌuvajxɨꞌɨsin aɨme ɨ mej Israel jetze ajtyamaꞌacan . Ajta aɨn xaijnyuꞌucaraꞌaraꞌan ɨ Dioj , aɨ pu jemin huatyajturaa .
42002026	Aɨn xaijnyuꞌucaraꞌaraꞌan ayan tiraataꞌixaa tɨ nuꞌu cai mɨꞌɨni cai xɨ huataseireꞌen ɨ Cɨriistuꞌu , tɨ tavastaraꞌa yaꞌutaiti . Aɨ pu nuꞌu Simeón raseijran .
42002027	Tɨꞌɨqui ɨ xaijnyuꞌucaraꞌaraꞌan ɨ Dioj caꞌanijraꞌa raataꞌa aɨjna ɨ Simeón tɨ aun aꞌatanyén u teyujtaꞌa aꞌu tɨ aꞌaráyaujtaꞌa . Majta maɨn ɨ vaujsimuaꞌameꞌen ɨ paꞌarɨꞌɨ , au mu majta aꞌaráꞌa u teyujtaꞌa mej mi meyan raaruuren ɨ paꞌarɨꞌɨ aꞌij tɨ tyuꞌujxeꞌeveꞌe mej mi raꞌaraꞌasten ɨ ruyeꞌira .
42002028	Aj pu i aɨn Simeón raꞌancureꞌechuii aɨjna ɨ paꞌarɨꞌɨ . Tɨꞌɨqui rɨꞌɨ tiraataꞌa ɨ Dioj tɨcɨn :
42002029	Nyavastaraꞌa , puꞌuri rɨꞌɨri paj naataꞌan nyaj nyaxaahua huamɨꞌɨni , aꞌini papuꞌuri raꞌaraꞌaste aɨjna ɨ paj cɨn tyaꞌataꞌaratziiriꞌi ineetzi jemi i nyaj muavaɨreꞌe .
42002030	Aꞌini nyajɨꞌɨ nu cɨn raaseij eijna ɨ paj cɨn tuꞌirajtuaasin , aijna ɨ paj yan raatyajtua metiꞌiseiraca naijmiꞌi ɨ tyaɨte aꞌachu maj puaꞌamua yan huachaatɨme iiyan chaanaca japua .
42002031	
42002032	Aɨ pu huaꞌatatzaviꞌira aꞌame tyamuaꞌa naa aɨme ɨ maj cai Israel jetze ajtyamaꞌacan mej mi cai cheꞌe meyan eꞌenyeꞌen matɨj aɨme ɨ maj huachaatɨme tɨcaꞌamisteꞌe . Ajta aɨ pu hui vaꞌacan cɨn tihuaꞌutaijteꞌesin ɨ muaꞌatyaɨtestyamuaꞌa , aɨme ɨ mej Israel jetze ajtyamaꞌacan .
42002033	Eecan mu naa rɨꞌɨ tiraꞌutaseij ɨ vaujsimuaꞌameꞌen ɨ paꞌarɨꞌɨ aɨjna cɨmeꞌe aꞌij tɨ tyuꞌutaxajtacaꞌa ɨ paꞌarɨꞌɨ cɨmeꞌen .
42002034	Tɨꞌɨqui Simeón rɨꞌɨ tihuaꞌutyajtuaa . Tɨꞌɨqui ayan tiraataꞌixaa ɨ Mariiya , ɨ naanajraꞌan ɨ paꞌarɨꞌɨ tɨcɨn : — Casiꞌi , ayaa pu tyuꞌuxaꞌapɨꞌɨntariꞌihuacaꞌa tɨ aɨjna paꞌarɨꞌɨ cɨmeꞌe muiꞌitɨ mu vaꞌacan cɨn tityeꞌentyarutixɨꞌɨsin aɨme ɨ mej Israel jetze ajtyamaꞌacan , ajta muiꞌicaca pu tyaꞌariꞌira ɨ maj cɨn títyatatí . Aɨj xu cɨn seyan tiraamuaꞌaree tɨ ayan teꞌeme aꞌini eihua mu ratíti .
42002035	’ Ayaa pu teꞌeme tɨꞌij me eijreꞌe seijreꞌe aꞌij mej tiꞌimuaꞌatze ɨ tyaɨte mamuiꞌitɨ . Ajta mueetzi , ayaa pu cheꞌeta naꞌa tímuꞌuhuatacuíꞌini ɨ aꞌa tzajtaꞌa cumu tɨ aꞌatɨ muaꞌantyejtzeti nahuaa cɨmeꞌe . — Ayaa pu tiraataꞌixaa .
42002036	Seij pu ajta vejliꞌi aꞌutyavaacaꞌa tɨ tiꞌixaxaꞌataꞌa ɨ Dioj jetze maꞌacan . Jɨitaꞌa pu pueen tɨ ayan antyahuaa tɨcɨn Ana . Puꞌuri ucarij . Aɨ pu yaujraꞌan pueen aɨjna ɨ Fanuel , ɨ tɨ Aser jetze ajtyamaꞌacan . Aɨjna ɨ jɨitaꞌa , ayaa pu aꞌatee tɨ vicheꞌe aꞌachu cumu arahuaꞌapua ninyeꞌiraꞌa . Tɨꞌɨqui huamɨꞌɨ ɨ cɨnaꞌaraꞌan .
42002037	Tɨꞌɨqui rusaɨjta aꞌaraa . Eihua pu ari aꞌatee tɨ ayan rusaɨj . Ajta puꞌuri ayan jucari naꞌa cumu muaacuate japuan muaacua ninyeꞌiraꞌa . Capu ajta aꞌanaj huiraayeꞌicaa u teyujtaꞌa silu au pu rɨꞌɨ tirataꞌacaraꞌa ɨ Dioj jemi nain xɨcaj tzajtaꞌa , ajta nain tɨcaꞌari tzajtaꞌa . Ajta pu ruꞌitziꞌivaꞌacaa , ajta tenyuuveꞌe ɨ Dioj jemi .
42002038	Cɨmeꞌen puꞌu raatapuaꞌajtacaꞌa ɨ Simeón tɨ tyuꞌutaxajtacaꞌa , aj pu i aɨn aꞌuréꞌenye aɨme jemi . Tɨꞌɨqui rɨꞌɨ tiraataꞌa ɨ Dioj . Tɨꞌɨqui autyejche tɨ huaꞌutaꞌixaateꞌen ɨ tyaɨte aɨjna cɨmeꞌen ɨ paꞌarɨꞌɨ . Aɨme ɨ tyaɨte , ai mu aɨn pueen ɨ mej rachuꞌevaꞌacaa tɨ Dioj hueꞌirajtuaani naimiꞌi aun maj Jerusalén huachaatɨme .
42002039	Majta maɨn ɨ vaujsimuaꞌameꞌen ɨ paꞌarɨꞌɨ , matɨꞌɨj nain cɨn tyaꞌaraꞌaste aꞌij tɨ teꞌeyuꞌusiꞌi aɨjna jetze tɨ jetzen tihueꞌitiiriꞌi ɨ tavastaraꞌa , matɨꞌɨj mi aꞌucɨj ajna aꞌahuaꞌa Galileeya . Au mu aꞌutanye u Nazaret , aꞌu mej eꞌemaꞌacan .
42002040	Ajta aɨn ɨ paꞌarɨꞌɨ , aɨ pu huaveꞌese , ajta huatyaujcaꞌane . Eecan pu rɨꞌɨ me tyáumuaꞌarajcaꞌa . Ajta pu Dioj rɨꞌɨ tirataꞌacaraꞌa .
42002041	Majta aɨme ɨ vaujsimuaꞌameꞌen ɨ paꞌarɨꞌɨ , tɨꞌɨj pɨ naꞌa ninyeꞌiraꞌa jetze , au mu aꞌatáninyeicaꞌa anna Jerusalén mej mi raꞌutamuaꞌaree ajna xɨcajraꞌa tɨ jetzen Dioj tihuaꞌutauuniꞌiriꞌi ɨ huaꞌa yaujmuaꞌa mej anáatyáꞌa muaanúnueꞌihuacaꞌa .
42002042	Tɨꞌɨj ari rájchaɨcaꞌa aꞌachu cumu tamuaamuataꞌa japuan huaꞌapua ninyeꞌiraꞌa aɨjna ɨ paꞌarɨꞌɨ , aɨme vaujsimuaꞌameꞌen , au mu aꞌujuꞌun mej mi tyuꞌuyesten ɨ ruyeꞌira cɨmeꞌe .
42002043	Tɨꞌɨj tyaꞌupuaꞌaracaꞌa ɨ maj tyuꞌuyéꞌeste , matɨꞌɨj mi aꞌaraacɨ para aujna me eꞌeche . Ajta aɨn ɨ paꞌarɨꞌɨ , au pu aꞌutyajturaa anna Jerusalén . Majta maɨn ɨ vaujsimuaꞌameꞌen , camu ramuaꞌareeracaꞌa .
42002044	Ayaa mu tiꞌimuajcaa tɨcɨn : Huaꞌa jamuan pu huamej ɨ seica ɨ maj ta jamuan huajuꞌuncaa . Muꞌuri sei xɨcaj aꞌatee mej meyan tityaajuꞌuncaa . Matɨꞌɨj mi autyajhuii mej raahuauni huaꞌa tzajtaꞌa ɨ tyaɨte , ajta aɨme jemi ɨ maj huaꞌa jamuan huajuꞌuncaa .
42002045	Matɨꞌɨj cai ráatyau , matɨꞌɨj aun huaraꞌacɨ anna Jerusalén mej mi raahuauni .
42002046	Miraꞌatee aꞌachu cumu hueica xɨcaj maj rahuauhuau . Matɨꞌɨj mi xaa ráatyau . Au pu unúꞌujcatii u teyujtaꞌa aꞌu tɨ aꞌaráyaujtaꞌa . Au pu aꞌutácatii huaꞌa jamuan ɨ mej tiꞌimuaꞌata . Aɨme pu namuajraꞌacaa , ajta tihuéihuaꞌura .
42002047	Majta maɨn ɨ maj raanamuajriꞌi , naimiꞌi mu naa rɨꞌɨ tiraꞌutaseij maɨjna cɨmeꞌe tɨ tyamuaꞌa naa yauꞌeitaa aꞌaraa aꞌij mej tiraataꞌixaa , majta maɨjna cɨmeꞌe aꞌij tɨ aɨn tyuꞌutaxajtacaꞌa .
42002048	Majta maɨn ɨ vaujsimuaꞌameꞌen matɨꞌɨj raaseij tɨ huaꞌa tzajtaꞌa jeꞌejvee , eihua mu aꞌij raꞌutaseij . Tɨꞌɨqui ayan tiraataꞌixaa ɨ naanajraꞌan tɨcɨn : — Niyauj , ¿ aꞌini een cɨn peyan taruure ? Tuꞌuri aꞌatee tyaj muahuauhuau inyaa , ajta aꞌataata . Eecan tu aꞌij puaꞌa tyaꞌatamuaꞌate mueetzi cɨmeꞌe .
42002049	Tɨꞌɨqui ayan tihuaꞌutaꞌixaa tɨcɨn : — ¿ Aꞌini een cɨn seyan tiꞌinyahuauhuau ? ¿ Ni qui sacai ramuaꞌaree tɨ ayan ruxeꞌeveꞌe nyej neyan tyaꞌavaꞌanmuaꞌareera iiyu niTaata chiꞌi jetze ?
42002050	Majta maɨn , camu aꞌatzu maɨn yauꞌeitaa muaꞌaraa aꞌij tɨ tihuaꞌutaꞌixaa .
42002051	Tɨꞌɨqui áꞌuraa huaꞌa jamuan ɨ ruvaujsimuaꞌa . Matɨꞌɨj mi maun aꞌucáanye u Nazaret . Ajta aɨn , aɨ pu huaꞌantzaahua ɨ ruvaujsimuaꞌa . Ajta aɨn naanajraꞌan , aɨ pu nain aꞌavaatacaꞌa ɨ rutzajtaꞌa .
42002052	Ajta aɨn ɨ Jesús , aɨ pu huaveꞌese , ajta eitzeꞌe ari tyúꞌumuaꞌareeracaꞌa . Dioj pu rɨꞌɨ tiraataꞌa , majta ɨ tyaɨte .
42003001	Ayaa pu nuꞌu tyujuꞌurɨj tɨꞌɨj tyaumaꞌaca aꞌachu cumu tamuaamuataꞌa japuan anxɨ ninyeꞌiraꞌa tɨ tiꞌijtacaꞌa aɨjna ɨ César , tɨ ajta ayan antyahuaa tɨcɨn Tiberio . Ajnaꞌɨmɨ , tɨꞌɨj auj tiꞌityavaacaꞌa tajtuhuan cɨmeꞌe aɨjna ɨ Póncio Pilaatu aujna Judeeya , ajtahuaꞌa saɨj pu tiꞌityavaacaꞌa tajtuhuan cɨmeꞌe aujna Galileeya . Ayaa pu antyahuaacaꞌa tɨcɨn Herodes . Ajta juutzajraꞌan aɨjna ɨ Herodes , aɨ pu tiꞌityavaacaꞌa tajtuhuan cɨmeꞌe aujna Iturea , ajta aujna Traconite . Ayaa pu antyahuaacaꞌa aɨjna tɨcɨn Felipe . Ajta aɨn ɨ Lisanias , aɨ pu tajtuhuan cɨmeꞌe tiꞌityavaacaꞌa aujna Abilinia .
42003002	Ajnaꞌɨmɨ , matɨꞌɨj mauj vaꞌacan cɨn títyatatyáꞌacaa u teyujtaꞌa aɨjna ɨ Anás , ajta aɨjna ɨ Caifás , au pu aꞌucatii aɨjna ɨ Juan , aꞌahuaꞌa aꞌu tɨ cai jeꞌe tiꞌitɨ . Aɨjna ɨ Juan , aɨ pu rayauj aɨjna ɨ Zacarías . Au pu aꞌucaica tɨꞌɨj Dioj raatajé .
42003003	Nainjapua pu yeꞌivajcaꞌa tɨj naꞌa aun tɨ huatyacáꞌa ɨ jatyaꞌana jetze , ɨ Jordán . Ayaa pu tihueꞌixaatyaꞌacaa tɨ nuꞌu ayan ruxeꞌeveꞌe maj nuꞌu saɨque tyuꞌumuaꞌati tɨ ij nuꞌu Dioj tihuaꞌutauuniꞌi ɨ maj cɨn autyajturaa ɨ jemin . Aj pu i Juan huaꞌumuaɨꞌɨhuacaꞌa .
42003004	Ayaa pu cheꞌeta naꞌa rɨjcaa aꞌij tɨ tyaꞌuyuꞌuxacaꞌa ɨ yuꞌuxari jetze aɨjna ɨ Isaías , ɨ tɨ ajmiꞌi tiꞌixaxaꞌataꞌa ɨ Dioj jetze maꞌacan . Ayan tɨcɨn : Aꞌatɨ pu u eꞌejijhua aujna aꞌahuaꞌa aꞌu tɨ cai eꞌe tiꞌitɨ . Ayaa pu tyajaꞌaxa aɨjna ɨ aꞌatɨ tɨcɨn : “ Naa xu rɨꞌɨ huaujcaten muan sej si rɨꞌɨ tiraꞌancureꞌeviꞌitɨn ɨ tavastaraꞌa , sej si cai raatamuáreꞌeristeꞌen saɨjna tɨ yan huataseijreꞌesin tɨꞌij amueꞌirajtuaani .
42003005	Micheꞌe meyan rɨꞌɨ huaujcaten matɨj aɨme ɨ maj juyeta . Micheꞌe tyavaꞌɨstyaꞌaxɨꞌɨn aꞌu tɨ eꞌetyácúcuꞌunijmee . Micheꞌe majta raatyauunaxɨꞌɨn nain ɨ jɨri tɨ huacaitɨme . Ajta ɨ juye tɨ tyujtutajmee , micheꞌe raatajeꞌiyityaꞌaxɨꞌɨn . Ajta aꞌu tɨ cai aꞌupaꞌatza , micheꞌe raꞌupaꞌatzareꞌen .
42003006	Ajta , tɨꞌɨj uvéꞌenyen ɨ tavastaraꞌa , naimiꞌi ɨ tyaɨte ɨ maj yan huachaatɨme iiyan chaanaca japua , aɨ mu raseijran ɨ tɨ cɨn Dioj hueꞌiratuaasin . ”
42003007	Ajta aɨjna ɨ Juan , ayaa pu tihuaꞌutaꞌixaa aɨme ɨ tyaɨte ɨ maj aꞌureꞌeninyéicaꞌa . Ayan tɨcɨn : — Mɨ sej seyan seijreꞌe . Cu xuee saj aꞌuruaachejyeꞌi matɨj ɨ cuꞌucuꞌuse tɨ ij cai huáꞌutaiixɨꞌɨ ɨ taij . ¿ Ni tzaa seri tiꞌiteseꞌe sicu tɨ ij cai Dioj amaꞌuxɨjteꞌen ? ¿ Aꞌataani caꞌanijraꞌa amuaataꞌa sej si seyan huarɨni ?
42003008	Naꞌari cai , tɨ puaꞌa muan rujɨɨmuaꞌa ya seveꞌeréꞌenyen tzaahuatiꞌiraꞌa cɨmeꞌe , ayaa xu huarɨni aꞌij tɨ yeꞌi tiraavijteꞌe saɨjna cɨmeꞌe sej seri saɨque tyuꞌumuáꞌa . Caxu seyan tiꞌimuaꞌatze mɨ ru tzajtaꞌa yee ayaa pu tiꞌayajna tɨ naa tyajamuaatyavaꞌɨri ɨ Dioj jemi aꞌini muan xu iꞌi huaacɨxaꞌastyamuaꞌameꞌen aɨjna ɨ Abraham tyaacan . ’ Ayaa nu hui tyajaꞌamueꞌixaateꞌe aꞌini ayaa pu tiꞌayajna tɨ Dioj ayan tiraayɨꞌɨtɨ tɨ ayan raaruuren ɨ tetej tɨ ij saɨque huaujruuren tɨj tɨ ayan seiraꞌa aꞌaraꞌani matɨj tyaɨte , matɨj aɨme ɨ mej Abraham tyaacan jetze huanyej . Capu tiꞌitɨ aꞌij tyajamuatyavaꞌɨri ɨ Dioj jemi sej iꞌi huaacɨxaꞌastyamuaꞌameꞌen aɨjna ɨ Abraham tyaacan .
42003009	’ Puꞌuri hui vejliꞌi ajna xɨcajraꞌan jetze aꞌanaj tɨ puaꞌa Dioj amuáꞌaxɨjteꞌen caꞌanin cɨmeꞌe . Ayaa pu áꞌamuaruuren cumu aꞌatɨ tɨ cɨye éꞌijveichixɨꞌɨsin tyapueij cɨmeꞌe . Naijmiꞌi ɨ cɨye tɨ cai tíꞌitaaca , aɨ pu tyuꞌureꞌeveijchi , ajta tíꞌitairan . Ayaa pu cheꞌeta naꞌa amuáꞌaxɨjteꞌen .
42003010	Matɨꞌɨj maɨn tyaɨte meyan tiraataihuaꞌuriꞌi tɨcɨn : — ¿ Aꞌini tyanaꞌaqui rɨni ?
42003011	Tɨꞌɨqui ayan tihuaꞌutaꞌixaa tɨcɨn : — Tɨ puaꞌa aꞌatɨ huaꞌapuaca tisiicuꞌu , cheꞌe seij raatapijteꞌen aɨjna tɨ cai tisiicuꞌu . Ayan cheꞌe tanaꞌa , tɨ puaꞌa aꞌatɨ tíꞌijchaɨca ɨ tɨ tiꞌicueꞌiriꞌi , cheꞌe aɨn raataꞌan ɨ tɨ cai tiꞌitɨj tichaꞌɨ .
42003012	Majta mu eꞌireꞌenye seica ɨ maj huaꞌajijvaꞌacaa ɨ mej tiꞌitɨcɨ tɨ ij aɨn huaꞌumuaɨꞌɨhua . Ayaa mu tiraataihuaꞌuriꞌi tɨcɨn : — Maestru , ¿ aꞌini taarɨni ityan ?
42003013	Tɨꞌɨqui ayan tihuaꞌutaꞌixaa tɨcɨn : — Aij xu ancuraꞌan aꞌachu tɨ caj tiraaxaꞌapɨꞌɨntare . Caxu hui eitzeꞌe huaꞌajijvaꞌa .
42003014	Majta maɨn ɨ xantaaruꞌu , ayaa mu majta tiraataihuaꞌuriꞌi tɨcɨn : — Cari ityan , ¿ aꞌini taarɨni ? Tɨꞌɨqui ayan tyuꞌutanyúu tɨcɨn : — Caxu huaꞌanahueꞌira ɨ huaꞌatúmin . Caxu hueꞌitzi cɨn tihuaꞌaxajtziꞌira ɨ tyaɨte . Sajta , saɨjna cɨn rɨꞌɨ tityaꞌujmuajtya aꞌachu maj caj tyajáꞌamuanajchiteꞌen . — Ayaa pu tihuaꞌutaꞌixaa aɨjna ɨ Juan .
42003015	Majta maɨn ɨ tyaɨte , ayaa mu tiꞌimuajcaa ɨ rutzajtaꞌa yee tij cai aɨ pɨrɨcɨ ɨ Cɨriistuꞌu aɨjna ɨ Juan , ɨ maj rachuꞌevaꞌacaa .
42003016	Tɨꞌɨqui Juan ayan tihuaꞌutaꞌixaa naijmiꞌica tɨcɨn : — Aru inyaa , jaj nu cɨn aꞌamuamuaɨꞌɨhua . Ma ajta saɨj pu au me eꞌeveꞌeme tɨ eitzeꞌe raayɨꞌɨtɨ nyacai inyaa . Aꞌini nyaa nu cɨleꞌenyaꞌa cɨn tiꞌityejvee , ineetzi , capu ayan tiraavijteꞌe nyaj raꞌajtyaɨꞌɨpɨn ɨ caꞌacairaꞌan . Ma ajta i , amɨn , xaijnyuꞌucari pu huataíti tɨ huatyaturan muejmi jemi . Aɨ pu pɨrɨcɨ Dioj tɨ raxaijnyuꞌuca . Ajta aɨjna tɨ me eꞌeveꞌeme , aɨ pu pɨrɨcɨ tɨ rɨꞌɨ áꞌamuaruuren mɨ aꞌamua tzajtaꞌa .
42003017	’ Ayaa pu teꞌeme ajna tɨ aɨn ya uvéꞌenyen , cu xuee tɨ cu aꞌatɨ ruꞌityeechuica ɨ tɨ cɨn jetzen raꞌanaacaꞌatze ɨ jatzaꞌaraꞌan ɨ triigu . Ajta aɨn ruꞌiratuꞌisin ɨ xaɨri a puaꞌaque . Ajta aɨjna ɨ imueꞌeri , rajsaɨreꞌesin u chiꞌita . Ajta ɨ xaɨri , a puaꞌaque pu yaꞌatairan ɨ taij jetze tɨ cai aꞌanaj áꞌamɨꞌɨca . — Ayaa pu tyuꞌutaxajtacaꞌa aɨjna ɨ Juan .
42003018	Aɨjna cɨmeꞌe ɨ nyuucari , ajta seica cɨmeꞌe , aɨj pu cɨmeꞌen tihueꞌitiiriꞌi mej mi raamuaꞌaree aꞌij tɨ een ɨ Dioj jemi .
42003019	Tɨꞌɨqui Juan raꞌajtyaꞌaxɨ aɨjna ɨ Herodes , aɨjna cɨmeꞌe tɨ yáꞌuviꞌitɨn aɨjna ɨ Herodías , tɨ anacai vichaꞌacaa aɨjna jemi ɨ juutzajraꞌan ɨ Herodes . Ajta pu aɨjna cɨn raꞌajtyaꞌaxɨ aꞌij tɨ tiꞌitɨj huáruu .
42003020	Tɨꞌɨqui Herodes aꞌij puaꞌa huarɨj tiꞌitɨ cɨmeꞌe tɨ cai xaꞌapɨꞌɨn een , aɨ pu raꞌityaana aɨjna ɨ Juan .
42003021	Meenti aɨn Juan huaꞌamuaɨꞌɨvijhuacaꞌa ɨ tyaɨte , ajta pu aɨj huamuaɨꞌɨhuacaꞌa aɨjna ɨ Jesús . Tɨꞌɨj Jesús tyenyuusimaꞌa ɨ Dioj jemi , tɨꞌɨj i antácuunyaracaꞌa u tajapua tɨ aꞌutyájmuaa .
42003022	Ajta aɨn xaijnyuꞌucaraꞌaraꞌan ɨ Dioj , aɨ pu ávaꞌacámaꞌacaa . Ayaa pu seijraꞌacaa tɨj cucuiꞌi . Aj pu i japuan ujyeijxɨ . Ajta eꞌeyan nyuucari huanamuajriꞌi tɨ uj eꞌicanamuajreꞌe uteꞌe . Ayan tɨcɨn : — Niyauj paj hui pɨrɨcɨ ɨ nyaj eihua mueꞌixeꞌeveꞌe . Eecan paj rɨꞌɨ naataꞌa i nyatzajtaꞌa . — Ayaa pu tyejeꞌijcánamuajre .
42003023	Ajta aɨn ɨ Jesús , ayaa pu rajchaꞌɨcaꞌa aꞌachu cumu seite japuan tamuaamuataꞌa ninyeꞌiraꞌa tɨꞌɨj autyejche tɨ tihuaꞌutaꞌixaateꞌen ɨ tyaɨte . Ajta aɨn , aɨ pu nuꞌu jetze airaujnejte ɨ José . Ajta aɨn José , aɨ pu jetze airaujnejte ɨ Elí .
42003024	Ajta aɨn Elí , aɨ pu jetze airaujnejte ɨ Matat . Ajta aɨn Matat , aɨ pu jetze airaujnejte ɨ Leví , ajta aɨn Leví aɨ pu jetze airaujnejte ɨ Melqui . Ajta aɨn Melqui , aɨ pu jetze airaujnejte ɨ Jana . Ajta aɨjna ɨ Jana , aɨ pu jetze airaujnejte ɨ José .
42003025	Ajta aɨjna ɨ José , aɨ pu jetze airaujnejte ɨ Matatías . Ajta aɨn Matatías , aɨ pu jetze airaujnejte ɨ Amós . Ajta aɨjna ɨ Amós , aɨ pu jetze airaujnejte ɨ Nahum . Ajta aɨjna ɨ Nahum , aɨ pu jetze airaujnejte ɨ Esli . Ajta aɨjna ɨ Esli , aɨ pu jetze airaujnejte ɨ Nagai .
42003026	Ajta aɨn Nagai , aɨ pu jetze airaujnejte ɨ Maat . Ajta aɨn Maat , aɨ pu jetze airaujnejte ɨ Matatías . Ajta aɨn Matatías , aɨ pu jetze airaujnejte ɨ Semei . Ajta aɨn Semei , aɨ pu jetze airaujnejte ɨ José . Ajta aɨn José , aɨ pu jetze airaujnejte ɨ Judá .
42003027	Ajta aɨn Judá , aɨ pu jetze airaujnejte ɨ Joana . Ajta aɨn ɨ Joana , aɨ pu jetze airaujnejte ɨ Resa . Ajta aɨn Resa , aɨ pu jetze airaujnejte ɨ Zorobabel . Ajta aɨn Zorobabel , aɨ pu jetze airaujnejte ɨ Salatiel . Ajta aɨn Salatiel , aɨ pu jetze airaujnejte ɨ Neri .
42003028	Ajta aɨn Neri , aɨ pu jetze airaujnejte ɨ Melqui . Ajta aɨn Melqui , aɨ pu jetze airaujnejte ɨ Adi . Ajta aɨn Adi , aɨ pu jetze airaujnejte ɨ Cosam . Ajta aɨn Cosam , aɨ pu jetze airaujnejte ɨ Elmodam . Ajta aɨn Elmodam , aɨ pu jetze airaujnejte ɨ Er .
42003029	Ajta aɨn Er , aɨ pu jetze airaujnejte ɨ Josué . Ajta aɨn Josué , aɨ pu jetze airaujnejte ɨ Eliezer . Ajta aɨn Eliezer , aɨ pu jetze airaujnejte ɨ Jorim . Ajta aɨn Jorim , aɨ pu jetze airaujnejte ɨ Matat . Ajta aɨn Matat , aɨ pu jetze airaujnejte ɨ Leví .
42003030	Ajta aɨn Leví , aɨ pu jetze airaujnejte ɨ Simeón . Ajta aɨn Simeón , aɨ pu jetze airaujnejte ɨ Judá . Ajta aɨn Judá , aɨ pu jetze airaujnejte ɨ José . Ajta aɨn José , aɨ pu jetze airaujnejte ɨ Jonán . Ajta aɨn Jonán , aɨ pu jetze airaujnejte ɨ Eliaquim .
42003031	Ajta aɨn Eliaquim , aɨ pu jetze airaujnejte ɨ Melea . Ajta aɨn Melea , aɨ pu jetze airaujnejte ɨ Mainán . Ajta Mainán , aɨ pu jetze airaujnejte ɨ Matata . Ajta aɨn Matata , aɨ pu jetze airaujnejte ɨ Natán . Ajta aɨn Natán , aɨ pu jetze airaujnejte ɨ David .
42003032	Ajta aɨn David , aɨ pu jetze airaujnejte ɨ Isaí . Ajta aɨn Isaí , aɨ pu jetze airaujnejte ɨ Obed . Ajta aɨn ɨ Obed , aɨ pu jetze airaujnejte ɨ Booz . Ajta aɨn Booz , aɨ pu jetze airaujnejte ɨ Salmón . Ajta aɨn Salmón , aɨ pu jetze airaujnejte ɨ Naasón .
42003033	Ajta aɨn Naasón , aɨ pu jetze airaujnejte ɨ Aminadab . Ajta aɨn Aminadab , aɨ pu jetze airaujnejte ɨ Aram . Ajta aɨn Aram , aɨ pu jetze airaujnejte ɨ Esrom . Ajta aɨn Esrom , aɨ pu jetze airaujnejte ɨ Fares . Ajta aɨn Fares , aɨ pu jetze airaujnejte ɨ Judá .
42003034	Ajta aɨn Judá , aɨ pu jetze airaujnejte ɨ Jacob . Ajta aɨn Jacob , aɨ pu jetze airaujnejte ɨ Isaac . Ajta aɨn Isaac , aɨ pu jetze airaujnejte ɨ Abraham . Ajta aɨn Abraham , aɨ pu jetze airaujnejte ɨ Taré . Ajta aɨn Taré , aɨ pu jetze airaujnejte ɨ Nacor .
42003035	Ajta aɨn Nacor , aɨ pu jetze airaujnejte ɨ Serug . Ajta aɨn Serug , aɨ pu jetze airaujnejte ɨ Ragau . Ajta aɨn Ragau , aɨ pu jetze airaujnejte ɨ Peleg . Ajta aɨn Peleg , aɨ pu jetze airaujnejte ɨ Heber . Ajta aɨn Heber , aɨ pu jetze airaujnejte ɨ Sala .
42003036	Ajta aɨn Sala , aɨ pu jetze airaujnejte Cainán . Ajta aɨn Cainán , aɨ pu jetze airaujnejte ɨ Arfaxad . Ajta aɨn Arfaxad , aɨ pu jetze airaujnejte ɨ Sem . Ajta aɨn ɨ Sem , aɨ pu jetze airaujnejte ɨ Noé . Ajta aɨn Noé , aɨ pu jetze airaujnejte ɨ Lamec .
42003037	Ajta aɨn ɨ Lamec , aɨ pu jetze airaujnejte ɨ Matusalén . Ajta aɨn Matusalén , aɨ pu jetze airaujnejte ɨ Enóc . Ajta aɨn Enóc , aɨ pu jetze airaujnejte ɨ Jared . Ajta aɨn Jared , aɨ pu jetze airaujnejte ɨ Mahalaleel . Ajta aɨn Mahalaleel , aɨ pu jetze airaujnejte ɨ Cainán .
42003038	Ajta aɨn Cainán , aɨ pu jetze airaujnejte ɨ Enós . Ajta aɨn Enós , aɨ pu jetze airaujnejte ɨ Set . Ajta aɨn Set , aɨ pu jetze airaujnejte ɨ Adán . Ajta aɨn Adán , Dioj pu jetzen airaanye .
42004001	Tɨꞌɨqui Jesús jemi huatyajturaa ɨ xaijnyuꞌucaraꞌaraꞌan ɨ Dioj . Tɨꞌɨj i aun u aꞌarajraa u Jordán . Tɨꞌɨqui xaijnyuꞌucaraꞌaraꞌan pu yaꞌuviꞌitɨ aꞌu tɨ cai eꞌe tiꞌitɨ .
42004002	Au pu eꞌetee aꞌachu cumu huaꞌapuate xɨcaj . Ajta aɨn tiyaaruꞌu , aɨ pu i tyúꞌujtyesiꞌiraꞌacaa tɨ raamueꞌitɨn tɨꞌij autyaꞌɨtzen ɨ Dioj jemi . Ajta aɨn Jesús , capu tiꞌicuaꞌacaa tɨj naꞌa tɨ aun eꞌetee . Tɨꞌɨj tyaꞌaraꞌastéesimaꞌaca ɨ huaꞌapuate xɨcaj , tyamuaꞌa pu eihua tyuꞌutáꞌicuatacaꞌa .
42004003	Tɨꞌɨqui ayan tiraataꞌixaa ɨ tiyaaruꞌu tɨcɨn : — Tɨ puaꞌa hui yaujraꞌan paj pueenyeꞌen ɨ Dioj , pataꞌaj raataijteꞌen mɨ tetej tɨ pan huatyaujtaahuan .
42004004	Jesús pu ayan tyuꞌutanyúu tɨcɨn : — Ayaa pu teꞌeyuꞌusiꞌi ɨ yuꞌuxari jetze tɨcɨn : “ Ɨ tyaataꞌa , capu pan naꞌa cɨn ruuri aꞌame . ”
42004005	Tɨꞌɨqui tiyaaruꞌu pu yaꞌuviꞌitɨ ɨ jɨri japua . Tɨꞌɨj i tiraataseijra nainjapua tɨj naꞌa vaꞌatɨ yan huatacáꞌa ɨ chaanaca japua , matɨj manaꞌa puaꞌamuaque yan huachaatɨme i chaanaca japua .
42004006	Aj pu i ayan tiraataꞌixaa tɨcɨn : ― Tɨ puaꞌa peyan huarɨni pej titunuta inyeetzi jemi , pajta naatyaanajche , nain nu muaatapueijveꞌesin paj muaa tihuaꞌutaijteꞌen , tɨ ij timuaacɨꞌɨti naijmiꞌi tɨj naꞌa tɨ naa seijreꞌe tɨ huaꞌa jetze seijreꞌe . Ayaa nu hui rɨni aꞌini aɨj nu cɨn antinmuaꞌaree , nyaj neyan raatapueijveꞌen aꞌatɨ nyaj aꞌapueijveꞌe .
42004007	
42004008	Aj pu i Jesús ayan tiraataꞌixaa tɨcɨn : — Ayaa pu teꞌeyuꞌusiꞌi tɨcɨn yee : “ Sataꞌaj seyan sanaꞌa ratyaanajche ɨ tavastaraꞌa ɨ Dioj . Aɨj xuꞌu huatyavaɨreꞌen . ”
42004009	Tɨꞌɨqui ajtahuaꞌa aɨn tiyaaruꞌu yaꞌuviꞌitɨ aꞌahuaꞌa yee , ajna Jerusalén . An pu raꞌantivíꞌitɨ japuan u teyujtaꞌa , japuan ɨ tɨ eitzeꞌe antipiti . Ayaa pu tiraataꞌixaa tɨcɨn : ― Tɨ puaꞌa hui pej yaujraꞌan pueenyeꞌen ɨ Dioj , ancájvetzi muucɨ , aꞌini ayaa pu teꞌeyuꞌusiꞌi ɨ yuꞌuxari jetze tɨcɨn : Dioj pu huajaꞌutaiti ɨ mej jemin tiꞌivaɨreꞌe mej mi muáachaɨn .
42004010	
42004011	Mamuaꞌancureꞌeviꞌira mueetzi pej pi cai a aꞌajvaꞌɨtzɨꞌɨn . Aj mu mi muatyechatza tɨ ij cai tiꞌitɨ aꞌij muaruuraa .
42004012	Tɨꞌɨqui Jesús ayan tyuꞌutanyúu tɨcɨn : — Ayaa pu teꞌeyuꞌusiꞌi tɨcɨn : “ Capej tiꞌitɨj cɨn aꞌij tíꞌiraꞌihuaꞌura ɨ aꞌa Dioj aisɨ tɨ puaꞌa ayan huarɨni aꞌij pej tiꞌijxeꞌeveꞌe muaa . ” — Ayaa pu tiraataꞌixaa aɨjna ɨ Jesús .
42004013	Tɨꞌɨj nain antipuaꞌari ɨ tiyaaruꞌu , tɨ tiꞌihuaujtesiꞌire , aj pu i áꞌuraa . Capu cheꞌe aꞌureꞌeninyéicaꞌa jemin asta cai tyajaꞌureꞌenyen aꞌanaj tɨ puaꞌa raaxaꞌapɨꞌɨntare tɨ ajtahuaꞌa huataujteseꞌen .
42004014	Tɨꞌɨqui Jesús áꞌuraa aujna Galileeya . Ajta ɨ xaijnyuꞌucaraꞌaraꞌan ɨ Dioj jemin pu huatyajturaa . Ajta nainjapua tɨ aun huatacáꞌa , eihua mu tyaɨte raamuaꞌareeriꞌi aꞌij tɨ huarɨj .
42004015	Aɨ pu tihuaꞌumuáꞌate aujna huaꞌateyujtaꞌa . Majta maɨn ɨ tyaɨte , aɨ mu rɨꞌɨ tiraataꞌa maɨjna .
42004016	Tɨꞌɨqui aun aꞌaráꞌa u Nazaret , aꞌu tɨ aꞌuveꞌese . Tɨꞌɨj tyajaꞌureꞌenye ajna xɨcajraꞌan jetze maj puaꞌa rusaꞌupi , au pu teyujtaꞌa aꞌutyajrupi tɨj tíꞌijrɨꞌɨrajcaa . Tɨꞌɨqui aꞌutyeechaxɨ tɨ ij huaꞌutanamuajristeꞌen .
42004017	Matɨꞌɨj mi raatapij ɨ yuꞌuxari tɨ íriꞌi tɨ Isaías tyaacan raꞌuyuꞌuxacaꞌa , aɨjna tɨ tiꞌixaxaꞌataꞌa ɨ Dioj jetze maꞌacan . Tɨꞌɨqui raataxɨjtacaꞌa , aj pu raꞌutyau aꞌij tɨ teꞌeyuꞌusiꞌi tɨ ayan tɨ cɨmeꞌen yee :
42004018	Ɨ xaijnyuꞌucaraꞌaraꞌan ɨ Dioj , au pu hui huatyaturaasin neetzi jemi , aꞌini aɨ pu naꞌantihuau , nyej ni tihuaꞌutaꞌixaateꞌen aɨme ɨ maj cai aꞌij tiꞌijviicueꞌi ɨ nyuucari cɨmeꞌe ɨ maj cɨn huataujtyamuaꞌaveꞌesin . Au pu hui nyajaꞌutaityacaꞌa nyaj nuꞌu tihuaꞌutaꞌixaateꞌen aɨme ɨ maj namiꞌi tɨcɨn yee nuꞌuri amueꞌiratuaasin . Ajta nyaj nuꞌu tihuaꞌuhuaateꞌen ɨ maj aracucuꞌunijmee mej mi majtahuaꞌa maunyéjnyeꞌeri , ajta nyaj nuꞌu huaꞌa japua huanyuuni aɨme ɨ maj rajpueijtzi .
42004019	Ajta nyaj nuꞌu huaꞌutaꞌixaateꞌen tɨcɨn : “ Ijii puꞌuri xaa tyajaꞌureꞌenye ajna ninyeꞌiraꞌa jetze tɨ hui tavastaraꞌa rɨꞌɨ tihuaꞌutaꞌasin . ”
42004020	Tɨꞌɨqui ratyeejire ɨ yuꞌuxari , tɨꞌɨj i raatapij ɨ tɨ tiꞌivaɨreꞌe u teyujtaꞌa . Ajta aujyeijxɨ . Naimiꞌi matɨj manaꞌa au maj huiirátyaꞌacaa , aɨ mu raseijracaa .
42004021	Aj pu i autyejche tɨ ayan tihuaꞌutaꞌixaateꞌen tɨcɨn : — Ijii pu hui ayan tyaꞌarauraste muejmi jemi aꞌij tɨ teꞌeyuꞌusiꞌi aijna jetze ɨ saj ranamua . — Ayaa pu tyuꞌutaxajtacaꞌa aɨjna ɨ Jesús .
42004022	Naijmiꞌica pu huaꞌaranajchacaꞌa . Aɨ mu cɨn naa rɨꞌɨ tiraꞌutaseij aɨjna cɨmeꞌe tɨ naa namuajreꞌe ɨ nyuucari tɨ raataxajtacaꞌa . Ayaa mu tyuꞌurihuauracaꞌa tɨcɨn : — ¿ Ni cai aɨn pueen ɨ yaujraꞌan ɨ José ? ¿ Aꞌini hui auj tiꞌirɨꞌɨri ?
42004023	Tɨꞌɨqui Jesús ayan tihuaꞌutaꞌixaa tɨcɨn : — Ee tzɨteꞌe , ayaa pu hui tinaꞌamitejteꞌe ineetzi sej seyan tinaataꞌixaateꞌesin aijna i nyuucari tɨ ayan namuajreꞌe tɨcɨn : Mɨ paj tiꞌihuaꞌataca , pataꞌaj tihuaꞌahuaateꞌen asaɨj . Pataꞌaj peyan cheꞌeta panaꞌa huarɨni ayajna pej eꞌemaꞌacan aꞌij paj nuꞌu peri tyuꞌuruu aujna aꞌahuaꞌa Capernaum ɨ tej teri raamuaꞌareeriꞌi .
42004024	’ Ayaa nu hui tyajaꞌamueꞌixaateꞌe tzaahuatiꞌiraꞌa cɨmeꞌe , camu aꞌanaj raꞌancureꞌeviꞌitɨ aꞌatɨ tɨ Dioj jetze maꞌacan tiꞌixaxaꞌa aɨme ɨ maj maun huachaatɨme aujna tɨ eꞌemaꞌacan aɨjna ɨ aꞌatɨ .
42004025	’ Ee tzɨteꞌe , ayan tiꞌayajna , ajmiꞌi tɨ auj seijraꞌacaa aɨjna ɨ Elías , muiꞌitɨ mu hui seijraꞌacaa iiya Israel aɨme ɨ juuca maj rusaɨjta muaꞌaraa . Ajnaꞌɨmɨ puꞌuri mu aumaꞌa aꞌachu cumu hueica ninyeꞌiraꞌa japuan eꞌitaꞌa maj cai cheꞌe viiye . Ajta , eihua pu huatujriꞌihuacaa nainjapua tɨj naꞌa aun tɨ huatyacáꞌa u Israel .
42004026	’ Ma ajta , aɨn Dioj capu hui raataityacaꞌa aɨjna ɨ Elías tɨ huaꞌa jemi aꞌumeꞌen aɨme jemi ɨ juuca ɨ maj Israel jetze eꞌemaꞌacan silu ayaa pu tiraataij tɨ aun áꞌumeꞌen aɨjna jemi ɨ jɨitaꞌa tɨ rusaɨjta aꞌaraa , aɨjna tɨ aun eꞌechajcaꞌa u Sarepta , chajtaꞌa tɨ aun seij chuejraꞌa japua eꞌejtyamaꞌacantacaꞌa tɨ ayan tyajaꞌarajtyahuaa tɨcɨn Sidón .
42004027	’ Ajta tɨꞌɨj auj tiꞌityavaacaꞌa aɨjna ɨ Eliseo tɨ Dioj jetze maꞌacan tiꞌixaxaꞌataꞌa , muiꞌitɨ mu hui tíꞌicucuiꞌicaa ɨ tyaɨte aɨjna cɨmeꞌe ɨ tɨ tinyajxɨ huaꞌahueꞌiraꞌa jetze . Muiꞌitɨ mu seijraꞌacaa iiyan Israel . Ma ajta , capu aꞌatɨ tihuaꞌuhuaa silu aɨ puꞌu , aɨjna ɨ Naamán , Siria tɨ eꞌemaꞌacan . — Ayaa pu tihuaꞌutaꞌixaa aɨjna ɨ Jesús .
42004028	Cɨmeꞌen muꞌu raanamuajriꞌi ɨ tyaɨte maj teyujtaꞌa huiraati , matɨꞌɨj mi naimiꞌi huatanínyuꞌucacucaꞌa .
42004029	Caꞌanacan mu ajhuiixɨ . Matɨꞌɨj mi yaꞌuviꞌitɨ caꞌanyejri cɨmeꞌe , maj a puaꞌaque ruꞌirajtuaani u chajtaꞌana jetze . An mu yaꞌureꞌenyejte aꞌu tɨ ancatee ɨ ɨrij jetze ɨ tɨ japuan huachajtaꞌa . An mu raꞌancaráinicheꞌe aꞌu tɨ ancatee .
42004030	Ma ajta aɨn Jesús , eꞌitaꞌa pu huaꞌa jetze tanye . Tɨꞌɨqui áꞌuraa .
42004031	Tɨꞌɨqui aun pu aꞌucáanye u Capernaum , chajtaꞌa tɨ aun jetze ajtyamaꞌacan u Galileeya . Tɨꞌɨj tyajaꞌureꞌenye ajna xɨcajraꞌa me jetzen rusaꞌupi , aɨ pu tihuaꞌumuáꞌate .
42004032	Eihua pu huaꞌa jetze raavatzɨ ɨ nyuucari aꞌini tɨj ayan tihuaꞌutaꞌixaa , yaa pu tihuaꞌutamitejteꞌe tɨcɨn : — Xuee tɨ cu vaꞌacan cɨn tiꞌitejvee .
42004033	Meenti saɨj ɨ tyaataꞌa , au pu aꞌutyavaacaꞌa u teyujtaꞌa . Tiyaaruꞌu pu tzajtaꞌan seijraꞌacaa , tɨ eꞌij puaꞌa een . Caꞌanin pu cɨn raatajé aɨjna ɨ aꞌatɨ aɨjna ɨ Jesús .
42004034	Ayan tɨcɨn : — Muaa , ¿ aꞌini tiꞌitɨ pej tyaꞌumuaꞌaree itejmi jemi , muaa Jesús , mɨ paj hui Nazaret eꞌemaꞌacan ? ¿ Ni peyan ya tamej pej pi tejmi antipuaꞌariteꞌen ? Nyamuamuaꞌate inyaa aꞌatɨ paj pɨrɨcɨ , mɨ paj Dioj jemi rɨꞌɨ tiꞌiseijreꞌe .
42004035	Aj pu i Jesús eihua raꞌajtyaꞌaxɨ ɨ tiyaaruꞌu tɨcɨn : — Capaj tiꞌitɨj xajta . Huiirajraa hui mɨ tevi jetze . Ajta aɨn tiyaaruꞌu , aɨ pu raꞌarai a chuaataꞌa mejseiiraca ɨ tyaɨte . Tɨꞌɨqui cai aꞌij raaruu ɨ tevi , aj pu i huiirajraa .
42004036	Naimiꞌi mu rɨꞌɨ tiraꞌutaseij ɨ tyaɨte . Matɨꞌɨj mi meyan tyuꞌutaurixaa tɨcɨn : — ¿ Tiꞌitaani nyuucarijraꞌa cɨn tiꞌixa ? Aɨ pu hui tihueꞌijteꞌe ɨ tiyaaruꞌuse . Xuee tɨ cu aɨjna cɨn antyujmuaꞌaréera , aꞌini rumuareꞌeriꞌiraꞌa pu cɨn tiꞌimuareꞌe mej mi huiracɨɨnye ɨ tiyaaruꞌuse ɨ tyaɨte tzajtaꞌa . — Ayaa mu tyuꞌutaxajtacaꞌa .
42004037	Ajta nainjapua tɨ aun huatacáꞌa , naimiꞌi mu raamuaꞌareeriꞌi aꞌij tɨ Jesús tiꞌitɨj huáruu .
42004038	Tɨꞌɨqui huiirajraa aɨjna ɨ Jesús aujna u teyujtaꞌa . Tɨꞌɨqui aun aꞌaráꞌa ɨ Simón tɨ eꞌecheꞌe . Ajta aɨn ɨ muꞌunyaaraꞌan ɨ Simón , aɨ pu tiꞌicuiꞌicaa . Pɨstacaraꞌa aɨjna ɨ jɨitaꞌa . Matɨꞌɨj mi raatahuaviiriꞌi maɨjna ɨ Jesús tɨ nuꞌu tiraahuaateꞌen .
42004039	Tɨꞌɨj i Jesús aicaujtutzi aɨjna jemi . Tɨꞌɨqui raꞌajtyaꞌaxɨ ɨ tɨ cɨn tiꞌicuꞌi . Aj pu i huatyapuaꞌaracaꞌa ɨ cuiꞌiniꞌiraꞌa . Cɨmeꞌen pu huatyapuaꞌaracaꞌa ɨ cuiꞌiniꞌiraꞌa , aj pu i ajche aɨjna tɨ tiꞌicuiꞌicaa . Tɨꞌɨqui aɨn tihuaꞌumí .
42004040	Tɨꞌɨj huaraꞌacaanacaꞌa ɨ xɨcaj , aɨme ɨ tyaɨte huaꞌureꞌenejtyaꞌaxɨ ɨ Jesús jemi naijmiꞌica ɨ mej tiꞌicucuiꞌijmee . Capu tiꞌiseicaj naꞌa ɨ cuiꞌiniꞌiraꞌa . Aɨ pu huaꞌajtamuáraꞌaxɨ seij ajta seij . Tɨꞌɨqui naijmiꞌica tyuꞌuhuaa .
42004041	Majta maɨn ɨ tiyaaruꞌuse ɨ maj tyaɨte tzajtaꞌa seijraꞌacaa , naijmiꞌi mu huiiraacɨ . Matɨꞌɨj mi meyan caꞌanin cɨn tiraatajee tɨcɨn : — Muaa pa yaujraꞌan pueen ɨ Dioj . Ma ajta aɨn Jesús , aɨ pu huaꞌajtyaꞌaxɨ . Capu huaꞌutaꞌa mej tyuꞌutaxaj aꞌini májmuaꞌareeracaꞌa tɨcɨn aɨ pu aɨn pɨrɨcɨ Dioj tɨ an yáꞌujra ɨ ɨpuari japua .
42004042	Tɨꞌɨj tapuaꞌarijmaꞌaca , aj pu i huiirajraa u chiꞌita ɨ Jesús . Au pu aꞌaráꞌa aꞌu tɨ cai eꞌe tiꞌitɨ . Majta maɨn ɨ tyaɨte , aɨ mu ráahuausimaꞌa . Matɨꞌɨj mi maun aꞌaráꞌa aꞌu tɨ aꞌij éꞌenyaꞌa . Mejxeꞌevaꞌacaa tɨ cai aꞌuraꞌani , tɨ aun aꞌutyaturan aɨme jemi .
42004043	Ma ajta aɨn Jesús , ayaa pu tihuaꞌutaꞌixaa tɨcɨn : — Ayaa pu ajta tyuꞌujxeꞌeveꞌe nyej tihuaꞌutaꞌixaateꞌen ɨ seica ɨ tyaɨte mej meyee huachaatɨme nyaɨjna cɨmeꞌe ɨ nyuucari tɨ rɨꞌɨ tihuaꞌutaꞌasin , ɨ tɨ ajta cɨmeꞌen raxajta tɨ aɨn Dioj yan huataseijreꞌesin iiyan chaanaca japua tɨ i yan tyuꞌutaijta tɨj naꞌa vaꞌatɨ yen seijreꞌe . Ayaa nu hui een cɨn mu aꞌuveꞌeme . — Ayaa pu tihuaꞌutaꞌixaa .
42004044	Ajta aɨn Jesús , aucheꞌe pu tihueꞌixaatyaꞌacaa u tihuaꞌateyujtaꞌa jetze tɨj naꞌa aun tɨ huatacáꞌa u Judeeya .
42005001	Aꞌanaj tɨ ayan tyujuꞌurɨj tɨ aɨn Jesús aun aꞌutyavaacaꞌa aꞌu tɨ jaj aꞌavastɨme tɨ ayan tyajaꞌarajtyahuaa tɨcɨn : Genesaret . Eihua mu tyaɨte ajtyáxɨɨracaꞌa aɨjna jemi . Aɨ mu ranamuajracaa ɨ nyuucari tɨ cɨmeꞌen raxa ɨ Dioj .
42005002	Tɨꞌɨqui Jesús huaꞌapuaca huaseij baarcu ma aꞌacávivɨ́jmaꞌacaa ɨ mej hueꞌité jetze viiviꞌi . Majta aɨme , muꞌuri tiꞌijaꞌusicaꞌa ɨ tyuꞌujxajmuaꞌa .
42005003	Tɨꞌɨqui Jesús atyajraa ɨ seij jetze ɨ baarcu , aɨjna Simón tɨ racɨi . Tɨꞌɨqui ayan tiraatahuaviiriꞌi aɨjna ɨ Simón tɨ aꞌatzu ɨmɨ huatyechaxɨn a aataꞌa . Tɨꞌɨqui aꞌujyeijxɨ . A pu aracaii tihuaꞌamuaꞌate ɨ tyaɨte .
42005004	Tɨꞌɨj raatapuaꞌajtacaꞌa tɨ tihueꞌixaateꞌen , aj pu i ayan tiraataꞌixaa aɨjna ɨ Simón tɨcɨn : — Pataꞌaj eitzeꞌe aꞌɨmɨ huatyechaxɨn aꞌu tɨ eitzeꞌe autɨꞌɨ ɨ jaj . Pajta raꞌatyahuaꞌaxɨn mɨ aꞌaxajmuaꞌa pataꞌaj hueꞌité huavíviꞌi .
42005005	Simón pu ayan tyuꞌutanyúu tɨcɨn : — Maestru , tuꞌuri huatáxai tyej tiꞌimuareꞌe . Catu tiꞌitɨj huatyeeviꞌi . Capu amɨn aꞌij , aꞌini muaa pa hui peyan tinaataꞌixaa , ayaa nu rɨni .
42005006	Matɨꞌɨj mi raꞌatyaahuaꞌaxɨ ɨ huaꞌaxajmuaꞌa . Ayaa mu cɨn huarɨj , eihua mu huapɨꞌɨ hueꞌityátɨɨ . Tɨn pu ajtyasujtzaꞌanixɨ ɨ xajmuaꞌari ɨ hueꞌité cɨmeꞌe .
42005007	Matɨꞌɨj mi huaꞌutajee ɨ ruꞌamiincustyamuaꞌa ɨ maj araati ɨ seij jetze ɨ baarcu , mej mi mu aꞌuréꞌenyen mataꞌaj huaꞌutavaɨreꞌen . Matɨꞌɨj mi aꞌuréꞌenye . Matɨꞌɨj mi huaꞌavaꞌɨstyaꞌaxɨ ɨ hueꞌité ɨ baarcu jetze . Tɨn mu atyarutixɨ aɨjna cɨmeꞌe maj avaꞌɨstyacaꞌa .
42005008	Ajta aɨn Simón , cɨmeꞌen puꞌu raaseij , aj pu i titunutacaꞌa ɨ Jesús jemi . Ayaa pu tiraataꞌixaa tɨcɨn : — Aꞌuraꞌa ineetzi jemi , nyavastaraꞌa , aꞌini eihua nu autyajturaa mueetzi jemi .
42005009	Ayaa pu tyuꞌutaxajtacaꞌa aꞌini eihua pu naa rɨꞌɨ tiraꞌutaseij aɨjna cɨmeꞌe maj eihua huapɨꞌɨ huaꞌuvíviꞌi ɨ hueꞌité .
42005010	Ayaa mu cheꞌeta manaꞌa naa rɨꞌɨ tiraꞌutaseij aɨjna ɨ Jacobo , ajta aɨjna ɨ Juan . Aɨ pu huaꞌataata aɨjna ɨ Zebedeo . Majta aɨme , aɨ mu jemin tiꞌimuareꞌe jamuan ɨ Simón . Tɨꞌɨqui aɨn Jesús , ayan tiraataꞌixaa aɨjna ɨ Simón tɨcɨn : — Capej tiꞌitzɨɨnyaꞌa . Ijii tɨ yu aucaꞌitɨ aꞌame , neetzi jemi papuꞌu hui tyaɨte tisaɨreꞌesin . — Ayaa pu tiraataꞌixaa .
42005011	Matɨꞌɨj mi hueꞌitajájpuaxɨ ɨ baarcu a tɨ aꞌuhuáchi , matɨꞌɨj mi nain tejeꞌetiáꞌa . Matɨꞌɨj mi aꞌucɨj jamuan ɨ Jesús .
42005012	Ajnaꞌɨmɨ , tɨꞌɨj Jesús aun aꞌutyavaacaꞌa ajna aꞌahuaꞌa chajtaꞌa , seij pu eꞌireꞌenye jemin . Tyamuaꞌa pu eihua tiꞌicáꞌatza aɨjna cɨmeꞌe tɨ tinyajxɨ ɨ hueꞌiraꞌaraꞌan jetze . Tɨꞌɨj raaseij , aj pu i titunutacaꞌa jemin ɨ Jesús . Aa pu chuaataꞌɨmɨ éꞌetya runyeerime cɨmeꞌe . Ayaa pu tiꞌijree tɨcɨn : — Nyavastaraꞌa , tɨ puaꞌa hui muaꞌaraanajchi paj tinaahuaateꞌen .
42005013	Tɨꞌɨqui Jesús huatamuájcaꞌatacaꞌa . Ayaa pu tiraataꞌixaa tɨcɨn : — A niꞌijta nyaꞌu naꞌaraanajchi nyej timuaahuaateꞌen . Papuꞌuri hui huaruj . Cɨmeꞌen puꞌu ayan tiraataꞌixaa , aj pu i xaa huaruj icu .
42005014	Tɨꞌɨqui Jesús ayan tiraataij tɨcɨn : — Capaj aꞌatɨ ixaatyaꞌa silu aun pajáꞌumeꞌen jemin ɨ tɨ tiꞌivaɨreꞌe u teyujtaꞌa . Pataꞌaj huataꞌaseijrata jemin aɨjna . Pajta peyan tyuꞌutamuaɨꞌɨvajta aꞌij tɨ tyuꞌutaijtacaꞌa aɨjna ɨ Moisés tyaacan mej mi raamuaꞌaree tɨcɨn papuꞌuri huaruj . — Ayaa pu tiraataꞌixaa .
42005015	Majta maɨn ɨ tyaɨte , nainjapua mu raamuaꞌareeriꞌi aꞌij tɨ Jesús huarɨj . Tɨj naꞌa tiꞌitápuaapuaꞌare , eitzeꞌe mu ranamuajracaa . Aɨj mu cɨn , eihua mu ajtyáxɨɨracaꞌa ɨ tyaɨte ɨ Jesús jemi tɨ aɨn tihuaꞌuhuaateꞌen aɨjna cɨmeꞌe ɨ mej tiꞌicucuiꞌi .
42005016	Ajta aɨn Jesús , aꞌanaj tɨ naꞌa pu aun aꞌatáninyeicaꞌa aꞌu tɨ cai eꞌe tiꞌitɨjcaa tɨꞌij rusaɨj huatyejnyuuni .
42005017	Ayaa pu tyujuꞌurɨj ajnaꞌɨmɨ . Muiꞌitɨ mu a eꞌireꞌenye ɨ tyaɨte tɨj naꞌa aun maj huachaatɨme aujna u Galileeya , ajta aujna u Judeeya , ajta aujna u Jerusalén . Ai mu aɨn pueen ɨ fariseos , majta aɨme ɨ mej tiꞌimuaꞌata aꞌij tɨ teꞌeyuꞌusiꞌi jetzen ɨ yuꞌuxari jetze ɨ Moisés tyaacan tɨ raꞌuyuꞌuxacaꞌa . Aɨ mu huirátyaꞌacaa ɨ Jesús jamuan . Ajta ɨ muáreꞌeriꞌiraꞌaraꞌan ɨ tavastaraꞌa , aɨ pu jemin huatyajturaa tɨꞌij tihuaꞌuhuaateꞌen ɨ tyaɨte .
42005018	Majta seica aun eꞌireꞌenye . Tevi mu huáchuisimaꞌa , itari japua maraꞌujtáca . Nainjapua pu cɨyaaxaraꞌa ɨ ru jetze aɨjna ɨ aꞌatɨ . Aɨ mu huataujtese maj ruꞌutyajtuaani u chiꞌita mej mi yanuꞌuhuaréꞌeten ɨ Jesús jemi .
42005019	Aru capu huatarɨꞌɨristaracaꞌa aꞌini eihua mu tyaɨte aityaujsaɨraꞌacaa taꞌapueerta . Matɨꞌɨj mi anticɨj japuan ɨ chiꞌi . Matɨꞌɨj mi raꞌanaacu . Aɨ mu cɨn ayan huarɨj , matɨꞌɨj ruꞌucajtuaa japuan maruꞌujtyaca ɨ itari . Au mu ruꞌucajtuaa huaꞌa tzajtaꞌa ɨ tyaɨte aꞌu tɨ Jesús aꞌutyejvee .
42005020	Tɨꞌɨj Jesús huaꞌuseij aɨme , aj pu i xaa raamuaꞌareeriꞌi tɨcɨn metyaꞌatzaahuateꞌe , tzɨteꞌe . Tɨꞌɨqui ayan tiraataꞌixaa aɨjna tɨ cɨyaaxaraꞌa tɨcɨn : — Nyaꞌamiincu , nuꞌuri timuaatauuniꞌiriꞌi ɨ paj hui cɨn autyajturaa ɨ Dioj jemi .
42005021	Majta maɨn ɨ fariseos , majta maɨn ɨ mej tiꞌimuaꞌata ɨ yuꞌuxari jetze , aɨ mu autyajhuii mej meyan tiꞌimuaꞌatze ɨ ru tzajtaꞌa tɨcɨn : — ¿ Aꞌataqui hui pɨrɨcɨ amɨjna mɨ aꞌatɨ tɨ ayan aꞌij puaꞌa tiꞌixa ɨ Dioj jemi ? Seij puꞌu naꞌa aɨn pueen tɨ tihuaꞌutauuniꞌi ɨ tyaɨte ɨ maj cɨn autyajturaa ɨ Dioj jemi . Dioj pu aɨn pueen tɨ ayan tihuaꞌutauuniꞌi . Ajta amɨn , capu hui aɨjna cɨn antyujmuaꞌaree .
42005022	Ajta aɨn ɨ Jesús , aɨ pu rusaɨj rúꞌumuaꞌareeracaa aꞌij mej tiꞌimuajcaa . Aj pu i ayan tihuaꞌutaihuaꞌuriꞌi tɨcɨn : — ¿ Aꞌini hui een cɨn seyan tiꞌimuaꞌatze ɨ rutzajtaꞌa ?
42005023	¿ Tiꞌitaani eitzeꞌe muareꞌeri ? ¿ Ni eitzeꞌe muareꞌeri nyej neyan tiraataꞌixaateꞌen nyaɨjna tɨ cɨyaaxaraꞌa yee : “ Nuꞌuri timuaatauuniꞌiriꞌi ɨ paj cɨn autyajturaa ɨ Dioj jemi ” , naꞌari yee : “ Ajchesi , ma paj taméꞌen ” ? Ee xaa nyaꞌu , ayaa nu tyajaꞌamueꞌixaateꞌe nyeijna cɨmeꞌe tɨ eitzeꞌe muareꞌeri nyej neyan tiraataꞌixaateꞌen yee : “ Ajchesi , ma paj taméꞌen . ”
42005024	’ Aru sej si raamuaꞌaree ɨ nyaj hui xaa nyaɨjna cɨn antinmuaꞌaree iiyan chaanaca japua nyej ni tihuaꞌutauuniꞌi ɨ maj cɨn autyajturaa ɨ Dioj jemi , ayaa nu huarɨni inyaa i nyaj nyajta huaꞌa jetze airaanye ɨ tyaɨte . Aj pu i ayan tiraataꞌixaa aɨjna tɨ cɨyaaxaraꞌa tɨcɨn : — Nyaꞌamiincu , ayaa nu tiꞌimueꞌixaateꞌe tɨcɨn , ájchesi hui , pajta anchuá mɨ aꞌutaatzi . Aricu áꞌuraa u aꞌache .
42005025	Cɨmeꞌen puꞌu ayan tiraataꞌixaa , aj pu i aɨn tɨ cɨyaaxaraꞌa , ajche , yáꞌuchui ɨ ruꞌutaatzi . Tɨꞌɨqui rɨꞌɨ tiraatajee ɨ tavastaraꞌa . Tɨꞌɨj i áꞌuraa ɨ ruche .
42005026	Naimiꞌi mu naa rɨꞌɨ tiraꞌutaseij . Eecan mu rɨꞌɨ tiraataꞌa ɨ Dioj jemi . Majta cai cheꞌe aꞌij tirájtyauvaꞌa . Ayaa muꞌu tɨcɨn : — Ijii tu xaa tiꞌitɨj huaseij tɨ huapɨꞌɨ ruxeꞌeveꞌe .
42005027	Aꞌatzu aꞌateeviꞌi , aj pu i Jesús aa aꞌuréꞌenye . Seij pu aꞌatɨ huaseij tɨ tiꞌityejiꞌivi . Ayaa pu antyahuaa tɨcɨn Leví . Au pu eꞌirajca u chiꞌita aꞌu maj tityejeꞌejiꞌivi . Ayaa pu tiraataꞌixaa aɨjna ɨ Jesús tɨcɨn : — Pataꞌaj hui nyaa jamuan áꞌuchaꞌacanyeꞌen .
42005028	Tɨꞌɨqui aɨn Leví ajche . Naimiꞌi pu tyejeꞌetiáꞌa . Tɨꞌɨqui jamuan áꞌuraa .
42005029	Tɨꞌɨqui aɨn Leví tyuꞌuyéꞌeste ɨ ruche aɨjna cɨmeꞌe tɨ ari Jesús jamuan aꞌuchaꞌacan . Majta maɨn ɨ mej tityeꞌejiꞌivi , majta seica , aɨ mu huaꞌa jamuan tiꞌicuaꞌacaa .
42005030	Majta aɨme ɨ fariseos , majta aɨme ɨ mej tiꞌimuaꞌataca ɨ yuꞌuxari jetze tɨ Moisés raꞌuyuꞌuxacaꞌa , aɨ mu autyajhuii mej tihuaꞌuxajtziꞌi aɨme jemi ɨ maj Jesús jamuan áꞌujhuaꞌanyaꞌa . Ayaa mu tihuaꞌutaꞌixaa tɨcɨn : — ¿ Aꞌini een cɨn seyan huaꞌa jamuan tiꞌicuaꞌaca , sajta hui yaꞌaca jamuan ɨ mej tiꞌityejiꞌivi , sajta huaꞌa jamuan ɨ mej aꞌij puaꞌa rɨjcaa ?
42005031	Ajta aɨn Jesús , ayaa pu tyuꞌutanyúu tɨcɨn : — Ayaa nu tyajaꞌamueꞌixaateꞌe . Ayaa pu hui een cɨmeꞌen ɨ tyaɨte ɨ maj aꞌucɨ́ꞌɨcaꞌan jemin ɨ tɨ yaꞌanaca . Capu ruxeꞌeveꞌe maj aꞌucɨ́ꞌɨcaꞌan jemin ɨ mej reꞌen silu aɨme muꞌu hui ɨ mej tiꞌicucuiꞌi .
42005032	Me nyajta inyaa , canu hui nyaɨjna cɨn aꞌuveꞌeme nyej ni nyaɨme huatájeevi aɨme ɨ tɨ ayan tihuaꞌamitejteꞌe yee xaꞌapɨꞌɨn mu rɨcɨ silu aɨme nuꞌu ɨ maj ruꞌumuaꞌaree ɨ ru tzajtaꞌa ɨ maj cai xaꞌapɨꞌɨn rɨcɨ .
42005033	Matɨꞌɨj mi meyan tiraataihuaꞌuriꞌi ɨ Jesús tɨcɨn : — Aɨme ɨ maj hui Juan jamuan áꞌujhuaꞌan , eihua mu ruꞌitziꞌivi , majta huatyejnyuuve ɨ Dioj jemi . Ayaa mu cheꞌeta manaꞌa rɨcɨ aɨme ɨ fariseos . Ma majta , aɨme hui ɨ maj a jamuan áꞌujhuaꞌan , metijiꞌicuaꞌaca , majta yaꞌaca , micu .
42005034	Ajta aɨn Jesús , ayaa pu tihuaꞌutaꞌixaa tɨcɨn : — Tɨ puaꞌa aꞌatɨ huatyényaɨchej , aɨ pu ajta ruꞌamiincustyamuaꞌa huataꞌinen mej mi tyúꞌuyeꞌesten . Aj pu i tihuéꞌimicuan . ¿ Ni qui meyan tyuꞌuritziꞌiveꞌe meenti au huaꞌa jamuan aꞌutyavaaca ? Camu xaa nyaꞌu .
42005035	’ Ma ajta , aucheꞌe pu hui tyajaꞌureꞌenyejsin ajna xɨcajraꞌa tɨ jetzen raꞌajjan aɨjna tɨ huatyényaɨchej . Aj mu xaa amiincustyamuaꞌameꞌen ruꞌitziꞌiveꞌen aꞌini capu cheꞌe aꞌahuaꞌa ɨ huaꞌamiincu . Aꞌini nyaucheꞌe nu ya huatyejvee , camu hui ruꞌitziꞌiveꞌen ɨ nyaꞌamiincustyamuaꞌa .
42005036	Seij pu tihuaꞌutaꞌixaa ɨ nyuucari tɨcɨn : — Tɨ puaꞌa aꞌatɨ racuꞌunyaꞌapua ɨ cɨɨxuri tɨ miꞌimaꞌacan , capu aɨjna cɨn racuꞌunyaꞌapua cɨɨxuri cɨmeꞌe tɨ cai xɨ aꞌanaj áꞌusiniꞌi . Tɨ puaꞌa ayan aɨjna cɨn racuꞌunyaꞌapua , aɨ pu huatyatzuꞌuta aɨjna ɨ cɨɨxuri tɨ jajcua tɨꞌɨj huatyajaꞌusiniꞌihua . Tɨꞌɨqui raꞌatyásujtzaꞌanaxɨꞌɨsin ɨ tɨ miꞌimaꞌacan . Aj pu i , ɨ tɨ anásujtzaꞌani , eitzeꞌe pu hui vaꞌatɨ aꞌame .
42005037	’ Ajta camu meyan rɨjcaa mej ruꞌucajtuꞌani navij limeetajraꞌa tzajtaꞌa tɨ cáraꞌajchiraꞌa viinu tiꞌitɨ maj mauchan raataahuacaꞌa . Tɨ puaꞌa meyan raaruuren , aɨjna ɨ viinu tɨ jajcua , aɨj pu jetze huiitaxɨ́jsin ɨ aaca , ajta autasujtzaꞌani ɨ navij tɨ cáraꞌajchiraꞌa . Aj pu i aꞌuvaɨjtzi ɨ navij , ajta hui ɨ viinu .
42005038	Aɨj pu hui cɨn ayan tyuꞌujxeꞌeveꞌe tɨ iruꞌucajtuꞌani navij tzajtaꞌa tɨ jajcua aɨjna ɨ viinu tɨ ajta jajcua , icu .
42005039	’ Ajta , matɨꞌɨj raꞌantiꞌi ɨ viinu tɨ miꞌimaꞌacan , capu aꞌatɨ ayan raxeꞌeveꞌe tɨ raꞌantiyeꞌen ɨ tɨ jajcua aꞌini ayaa pu tiraꞌamitejteꞌe tɨ cɨmeꞌen yee eitzeꞌe pu hui ajmeꞌiraꞌa ɨ tɨ miꞌimaꞌacan cai ɨ tɨ jajcua . — Ayaa pu tihuaꞌutaꞌixaa aɨjna ɨ Jesús .
42006001	Ayaa pu ajta tyujuꞌurɨj ajna ɨ xɨcajraꞌa mej jetzen rusaꞌupi . Aa pu aumaꞌacaa aꞌitaꞌa u viꞌiraꞌataꞌa ɨ Jesús . Majta maɨn ɨ maj jamuan áꞌujhuaꞌanyaꞌa , aɨ mu autyajhuii maj ruꞌijtzaanaxɨꞌɨn tiꞌitɨ atzi tɨ triigu jetze huijnyaxɨ . Matɨꞌɨj mi raatyámuatɨꞌɨsixɨ ɨ rumuajcaꞌa jetze . Majta autyajhuii maj raacuaꞌani .
42006002	Meenti aɨme ɨ fariseos , seica mu a vejliꞌi aꞌutyáuucaꞌa . Matɨꞌɨj mi meyan tiraataihuaꞌuriꞌi aɨjna ɨ Jesús . Meyan tɨcɨn : — ¿ Aꞌini hui een cɨn peyan tiꞌimuareꞌe tiꞌitɨ tɨ nuꞌu cai rɨꞌɨri tɨ ayan tiꞌitɨj uꞌuruuren ajna xɨcajraꞌa mej jetzen puaꞌa rusaꞌupi ?
42006003	Jesús pu ayan tihuaꞌutaꞌixaa tɨcɨn : — ¿ Ni sacai muan aꞌanaj raꞌujijve ɨ yuꞌuxari jetze aꞌij tɨ huarɨj aɨjna ɨ David tyaacan tɨꞌɨj huataꞌicuatacaꞌa , majta maj jamuan áꞌujhuaꞌanyaꞌa ?
42006004	Au pu hui aꞌutyajrupi u teyujtaꞌa , ɨ tɨ ee chiꞌiraꞌan pueen ɨ Dioj . Ajta eꞌeyan , aɨ pu ruꞌiraɨꞌɨpɨ ɨ pan maj Dioj huatámuaɨꞌɨvejte . Tɨꞌɨqui raacuaa . Ajta aɨme tyuꞌumi ɨ maj jamuan áꞌujhuaꞌanyaꞌa . Aɨjna ɨ pan , aɨ muꞌu racuaꞌaca aɨme ɨ mej tiꞌivaɨreꞌe aujna teyujtaꞌa . Capu hui tiꞌitɨ aꞌij huarɨj aɨjna jemi ɨ David tyaacan .
42006005	Ajta ayan tɨcɨn : — Ayaa nu tyajaꞌamueꞌixaateꞌe inyaa , i nyaj nyajta huaꞌa jetze airaanye ɨ tyaɨte , ayaa nu hui een cɨn antinmuaꞌaree nyajta nyaɨjna xɨcaaraꞌan mej jetzen rusaꞌupi . — Ayaa pu tihuaꞌutaꞌixaa ɨ Jesús .
42006006	Ajtahuaꞌa huaꞌa seij jetze ɨ xɨcaaraꞌan mej jetzen rusaꞌupi , au pu aꞌutyajrupi u teyujtaꞌa . Au pu tihuáꞌamuaꞌatyajcaa . Ajta saɨj au pu unúꞌujvaacaꞌa tɨ cɨyaaxaraꞌa ɨ rumuajcaꞌa jetze , jɨrɨɨtaꞌan pujmeꞌen .
42006007	Majta maɨn ɨ fariseos , majta maɨn ɨ mej tiꞌimuaꞌata ɨ yuꞌuxari jetze tɨ raꞌuyuꞌuxacaꞌa aɨjna ɨ Moisés tyaacan , aɨ mu reevaꞌacaa tiꞌitɨj maj cɨmeꞌen jetzen tyaꞌujpuáꞌajteꞌen . Ayaa mu tiꞌimuajcaa yee aisɨ tɨ puaꞌa cai seij tyuꞌuhuaateꞌen , aijna xɨcajraꞌa tyej jetzen tasaꞌupi .
42006008	Ma ajta Jesús , aɨ pu rúꞌumuaꞌareeracaa aꞌij mej tiꞌimuajcaa . Aj pu i ayan tiraataꞌixaa aɨjna tɨ rumuajcaꞌa jetze cɨyaaxaraꞌa tɨcɨn : — Ajchesi . Ma huatyechaxɨ ma eꞌitaꞌa . Aj pu i ajche . Aa pu aꞌutyeechaxɨ .
42006009	Tɨꞌɨqui Jesús ayan tihuaꞌutaꞌixaa tɨcɨn : — Ayaa nu tyajamuaataihuaꞌura tiꞌitɨ tɨ íꞌirɨni aijna xɨcajraꞌa tyej jetzen tasaꞌupi . ¿ Ni qui íꞌirɨni tɨ aꞌatɨ ayan raaruuren ɨ tɨ iꞌixaꞌapɨꞌɨn naꞌari ɨ tɨ aꞌij puaꞌa een ? ¿ Ni qui ajta íꞌirɨni tɨ seij huiirajtuaa tɨ ij aɨn cai huamɨꞌɨni naꞌari hui tɨ raajeꞌica ?
42006010	Tɨꞌɨqui Jesús huaꞌuseirajraa aɨme ɨ maj aa aꞌantavaatɨmaꞌacaa . Aj pu i ayan tiraataꞌixaa aɨjna tɨ cɨyaaxaraꞌa ɨ rumuajcaꞌa jetze tɨcɨn : — Huatatzaara hui muaꞌa muajcaꞌa . Aj pu i raatatzaaracaꞌa . Cɨmeꞌen puꞌu ayan huarɨj , aj pu i huaruj .
42006011	Majta maɨn ɨ fariseos , eecan mu huatanínyuꞌucacucaꞌa maɨjna cɨmeꞌe maj cai aꞌij tirajtyau aꞌij mej yeꞌi cɨmeꞌen jetzen tyaꞌujpuáꞌajteꞌen . Matɨꞌɨj mi autyajhuii mej tiꞌityurixaateꞌen yee aꞌij mej yeꞌi raaruuren maɨjna ɨ Jesús .
42006012	Ajnaꞌɨmɨ , Jesús pu aꞌumej jɨri tzajtaꞌa tɨꞌij huatyejnyuuni ɨ Dioj jemi . Huataxai tɨ huatyenyuu .
42006013	Tɨꞌɨj tapuaꞌarijmaꞌaca , aɨ pu huaꞌutajee aɨme ɨ maj jamuan áꞌujhuaꞌanyaꞌa . Tɨꞌɨqui huaꞌavaꞌajajpuaxɨ aꞌachu cumu tamuaamuataꞌa japuan huaꞌapua maj araꞌase . Ayaa pu huaꞌutamuáꞌa tɨcɨn apuusturuꞌu , tɨ ayan huataujmuaꞌa tɨcɨn saɨj tɨ tyuꞌutaijtiꞌire . Ayaa mu huataujmuaꞌa aɨme ɨ mej tyuꞌutaijtiꞌire .
42006014	Ai mu aɨn pueen ɨ tɨ huaꞌavaꞌajajpuaxɨ . Anacaican , aɨj pu huatajee aɨjna ɨ Simón , ɨ maj majta meyan raatamuáꞌa tɨcɨn Pedro . Aj pu ijtaꞌij aɨjna huatajee ɨ Andrés . Juutzajraꞌan pu pueen aɨjna ɨ Simón . Seica pu ajta huatajee . Aɨme mu aɨn pueen aɨjna ɨ Jacobo , ajta aɨjna ɨ Juan , ajta aɨjna ɨ Felipe . Aɨj pu ajta huatajee aɨjna ɨ Bartolomé , ajta aɨjna ɨ Mateo , ajta aɨjna ɨ Tomás . Ajta aɨjna ɨ Jacobo , aɨ pu yaujraꞌan pueen ɨ Alfeo . Jesús pu ajta aɨjna huatajee ɨ Simón . Aɨme pu jetze ajtyamaꞌacan aɨme ɨ mej meyan huaꞌatamuaꞌamua tɨcɨn ɨ maj raayɨꞌɨtɨ maj huanyáꞌuseꞌen .
42006015	
42006016	Aɨme pu ajta huatajee aɨjna ɨ Judás tɨ yaujraꞌan pueen ɨ Jacobo , ajta aɨjna ɨ Judás tɨ ayan teꞌentimuꞌutaca tɨcɨn Iscariote . Ai pu aɨn pueen tɨ tyuꞌutatuii ɨ Jesús . Aɨme puꞌu aváꞌajajpuaxɨ .
42006017	Tɨꞌɨqui Jesús acajraa ɨ jɨri japua , majta ɨ maj jamuan áꞌujhuaꞌanyaꞌa . Au pu aꞌaráꞌa aꞌu tɨ aꞌupaꞌatza . Au mu eihua ajtyáxɨɨracaꞌa ɨ tyaɨte , ɨ maj jamuan áꞌujhuaꞌanyaꞌa , majta seica . Eihua mu majta ajtyáxɨɨracaꞌa ɨ maj huachaatɨme au tɨ huatacáꞌa u Judeeya , majta maɨn ɨ maj aun huachaatɨme u Jerusalén . Aɨ mu ajta ajtyáxɨɨracaꞌa ɨ maj aun huachaatɨme aujna la coosta , ajna aꞌahuaꞌa u Tiro , ajta ajna aꞌahuaꞌa u Sidón .
42006018	Ayaa mu een cɨn mu eꞌireꞌenye mej mi raanamua , tɨ ij aɨn tihuaꞌuhuaateꞌen ɨ maj cɨn tiꞌicucuiꞌijmee . Majta maɨn ɨ maj rajpueijtzicaꞌa aɨjna cɨmeꞌe ɨ tiyaaruꞌuse tɨ huaꞌa tzajtaꞌa seijreꞌe , Jesús pu ajta tihuaꞌuhuaa .
42006019	Naimiꞌi matɨj manaꞌa maun aꞌutyáuucaꞌa , ayaa mu tíꞌityesaꞌacaꞌa mej raꞌajtamuareꞌen aɨjna cɨmeꞌe tɨ aɨn jetze aꞌiraayeꞌi ɨ muáreꞌeriꞌiraꞌaraꞌan tɨ cɨn tihuaꞌuhuaateꞌen naijmiꞌica .
42006020	Tɨꞌɨqui huaꞌantaseirajraa aɨme ɨ maj jamuan áꞌujhuaꞌanyaꞌa . Tɨꞌɨqui Jesús ayan tihuaꞌutaꞌixaa tɨcɨn : — Sataꞌaj hui huataujtyamuaꞌaveꞌen , muan mɨ saj cai aꞌij tiꞌijviicueꞌi , aꞌini muejmi pu ari tyuꞌucɨꞌɨ tɨ Dioj tyajaꞌamueꞌijteꞌe sej si jamuan tyuꞌutaijta para rusen cɨmeꞌe .
42006021	’ Sataꞌaj hui huataujtyamuaꞌaveꞌen , muan mɨ saj tajcu . Dioj pu tyajamuaataꞌasin ɨ saj cɨn huataujvaɨreꞌen . ’ Sataꞌaj huataujtyamuaꞌaveꞌen mɨ saj ruyein saɨjna cɨmeꞌe tɨ aꞌij puaꞌa tiꞌiseijreꞌe iiyan chaanaca japua . Muaan xu naꞌanaa xaꞌajuꞌun saɨjna cɨmeꞌe tɨ Dioj ari amuaꞌancuꞌuvajxɨ .
42006022	’ Sataꞌaj hui huataujtyamuaꞌaveꞌen tɨ puaꞌa seica tyaɨte majamuájchaɨreꞌe , naꞌari tɨ puaꞌa majamuaatamuariteꞌen , naꞌari tɨ puaꞌa maj aꞌij puaꞌa áꞌamuaruuren nusu tɨ puaꞌa metyajaꞌamuaxajtziꞌira maɨjna cɨmeꞌe sej naꞌastijreꞌe ineetzi , i nyaj nyajta huaꞌa jetze airaanye ɨ tyaɨte .
42006023	Tɨꞌɨj tyajaꞌureꞌenen ajna mej meyan aꞌij puaꞌa áꞌamuaruuren ɨ tyaɨte , sataꞌaj hui huataujtyamuaꞌaveꞌen aꞌini eihua pu huapɨꞌɨ tyajaꞌamuacɨꞌɨti aɨjna cɨmeꞌe tɨ aun tyejeꞌemaꞌacan aꞌu tɨ Dioj eꞌeseijreꞌe . Sataꞌaj tyuꞌuteeneꞌen saɨjna cɨmeꞌe saj rutyamuaꞌaveꞌe , aꞌini huaꞌavaujsimuaꞌacɨꞌɨ , ayaa mu hui cheꞌeta manaꞌa aꞌij puaꞌa huaꞌuruu aɨme ɨ mej tiꞌixaxaꞌataꞌa ɨ Dioj jetze maꞌacan .
42006024	’ Sajta muaan , mɨ sej chijtyaani , sataꞌaj hui huataujxaamɨsteꞌen aꞌini xuꞌuri raꞌancuraꞌa iiyan chaanaca japua ɨ tɨ rɨꞌɨ tyajamuaataꞌasin .
42006025	’ Sataꞌaj huataujxaamɨsteꞌen , muan mɨ sej nain tíꞌijchaꞌɨ , aꞌini capu hui tiꞌitɨ huatyaturaasin muejmi jemi tɨj naꞌa rusen cɨmeꞌe . ’ Sataꞌaj huataujxaamɨsteꞌen , muan mɨ sej naꞌana , chaꞌa sanaꞌa , aꞌini muan xu ruyeinixɨꞌɨsin , sajta huataujxaamɨsteꞌesin .
42006026	’ Sataꞌaj hui huataujxaamɨsteꞌen tɨ puaꞌa naimiꞌi meyan tyajaꞌamueꞌixaateꞌe yee xaꞌapɨꞌɨn xu huarɨj , aꞌini huaꞌavaujsimuaꞌacɨꞌɨ , ayaa mu cheꞌeta manaꞌa tihuaꞌutaꞌixaa aɨme ɨ maj cai tzaahuatiꞌiraꞌa cɨmeꞌe tiꞌixaxaꞌataꞌa ɨ Dioj jetze maꞌacan .
42006027	’ Me nyajta inyaa , ayaa nu tyajaꞌamueꞌixaateꞌe mɨ sej neꞌinamua : ’ Sataꞌaj hui huaꞌaxeꞌevaꞌa saɨme ɨ maj amuajchaɨreꞌe , sataꞌaj sajta rɨꞌɨ huaꞌuruuren saɨme ɨ maj aꞌij puaꞌa aꞌamuaruure .
42006028	’ Sataꞌaj rɨꞌɨ tihuaꞌutaꞌan aɨme ɨ maj aꞌij puaꞌa tyajaꞌamuaxa . Sataꞌaj hui sajta ɨ Dioj jemi huaꞌa cɨmeꞌen huatyejnyuuni aɨme ɨ maj aꞌij puaꞌa aꞌamuaruure .
42006029	’ Tɨ puaꞌa aꞌatɨ muiꞌityejveeni aꞌɨpee jetze , pataꞌaj hui pajta u jetze pujmeꞌen raatanyɨsteꞌen tɨꞌij ajtahuaꞌa muiꞌityejveeni aun jetze . Tɨ puaꞌa aꞌatɨ muaꞌachuira mɨ aꞌachamaara , pataꞌaj pajta mɨ asiicuꞌu raatapijteꞌen .
42006030	’ Pataꞌaj pajta tihuaꞌutaꞌan naijmiꞌica aꞌachu maj hui puaꞌamua tiꞌitɨj muahuavii . Ajta tɨ puaꞌa aꞌatɨ tiꞌitɨ antɨni ɨ tɨ mueetzi aꞌa , capaj hui rahuaviira caꞌanejri cɨmeꞌe tɨ muaatatuireꞌen .
42006031	’ Pataꞌaj pajta hui peyan huaꞌuruuren ɨ seica aꞌij pej tiꞌijxeꞌeveꞌe mej meyan muáaruuren mueetzi .
42006032	’ Nicheꞌe seij tyajamuaataihuaꞌu . Tɨ puaꞌa seyan hueꞌixeꞌeveꞌe sanaꞌa aɨme ɨ maj amueꞌixeꞌeveꞌe muejmi , ¿ aꞌini hui tyajamuaꞌamitejteꞌe aɨjna cɨmeꞌe ɨ nyuucari ? ¿ Ni qui tiꞌitɨ samueꞌitɨn ɨ Dioj jemi ? Caxu xaa nyaꞌu tiꞌitɨ huamuéꞌitɨn aꞌini aɨme ɨ maj aꞌij puaꞌa rɨcɨ , aɨ mu majta hui hueꞌixeꞌeveꞌe aɨme ɨ seica ɨ maj majta hueꞌixeꞌeveꞌe .
42006033	’ Ajta , tɨ puaꞌa seyan rɨꞌɨ tihuaꞌataꞌacareꞌen sanaꞌa aɨme ɨ maj rɨꞌɨ tyajaamuaataꞌaca , ¿ ni tzaa ayan tyajamuaꞌamitejteꞌe saj saɨjna cɨn tiꞌitɨj huamuéꞌitɨn ɨ Dioj jemi ? Ayaa nu tyajaꞌamueꞌixaateꞌe yee caxu hui aꞌatzu tiꞌitɨj huamuéꞌitɨn aꞌini ayaa mu cheꞌeta manaꞌa rɨcɨ aɨme ɨ maj aꞌij puaꞌa rɨcɨ .
42006034	’ Ajta , tɨ puaꞌa hui seyan tihuaꞌutanyaɨjteꞌen tiꞌitɨj tɨ naꞌa saɨjna cɨmeꞌe mej mi eꞌeyan amuaatatuireꞌen , ¿ ni ayan tyajamuaꞌamitejteꞌe saj saɨjna cɨn tiꞌitɨj huamuéꞌitɨn ɨ Dioj jemi ? Capu ayan teꞌeme . Caxu hui aꞌatzu tiꞌitɨj huamuéꞌitɨn aꞌini aɨme ɨ maj aꞌij puaꞌa rɨcɨ , aɨ mu huaꞌutanyaɨjte ɨ seica , majta meyan rachuꞌeveꞌen mej mi eꞌeyan tihuaꞌutatuireꞌen nain ɨ maj caj tihuatanyɨjte .
42006035	’ Ayaa xuꞌu huarɨni . Sataꞌaj hui huaꞌaxeꞌevaꞌa aɨme ɨ maj amuaꞌajchaɨreꞌe . Sataꞌaj rɨꞌɨ tihuaꞌajchaɨ . Sataꞌaj sajta tiꞌitɨj tɨ naꞌa huaꞌutanyaɨjteꞌen . Caxu huaꞌahuaviira caꞌanejri cɨmeꞌe mej mi amuaatatuireꞌen . Ayaa nu tyajaꞌamueꞌixaateꞌe tɨ puaꞌa seyan huarɨni , eihua pu hui tyajáꞌamuacɨꞌɨti . Sajta xu yaujmuaꞌameꞌen puéenyaꞌa xaꞌajuꞌun aɨjna ɨ Dioj ɨ tajapua tɨ eꞌeseijreꞌe , aꞌini aɨ pu rɨꞌɨ tihuaꞌajchaɨ aɨme ɨ maj cai rɨꞌɨ tihuaꞌataꞌaca , ajta aɨme ɨ maj aꞌij puaꞌa rɨcɨ .
42006036	’ Sataꞌaj seyan huaꞌancuꞌuvajxɨꞌɨn , aꞌini aɨn ɨ tɨ amueꞌiyaꞌupua , aɨ pu hui ajta huaꞌancuꞌuvajxɨꞌɨsin .
42006037	’ Caxu aꞌij tihuaꞌajeeva ɨ seica ; tɨ ij cai Dioj aꞌij tyajaꞌamuajeeva muejmi . Caxu sajta huaꞌaxɨjtyaꞌa ɨ seica , tɨ ij cai Dioj tyajaꞌamuaxɨjteꞌen muejmi . Sataꞌaj hui tihuaꞌutauuniꞌi ɨ seica . Tɨ puaꞌa seyan huarɨni , Dioj pu ajta tyajamuaatauuniꞌira .
42006038	’ Sataꞌaj tihuaꞌutapueijveꞌen ɨ seica jemi . Tɨ puaꞌa seyan huarɨni , eihua pu ajta muejmi tyajamuaatapueijveꞌesin . Ayaa pu teꞌeme tɨj aꞌatɨ raꞌavaꞌɨsteꞌen ɨ medida jetze . Aɨjna ɨ aꞌatɨ , miꞌi pu rɨꞌɨ raꞌuraꞌaruuren , ajta raatyáruuráaxɨꞌɨn tɨꞌij rɨꞌɨ huáujraꞌatza . Tyamuaꞌa pu naa tiraꞌavaꞌɨsteꞌesin tɨ ij cai avéꞌevitzen . Aj pu i , amuaꞌancaraꞌatziꞌira ɨ aꞌamuasiicuꞌu jetze . Ayaa pu áꞌamuaruuren aꞌini aꞌachu saj hui caj tyuꞌutapueijveꞌe , ayaa pu cheꞌeta naꞌa Dioj pu amuaatapueijveꞌesin muejmi . — Ayaa pu tihuaꞌutaꞌixaa aɨjna ɨ Jesús .
42006039	Ajtahuaꞌa seij nyuucari pu cɨn tihueꞌitiiriꞌi . Ayan tɨcɨn : — Aꞌini tyajamuaꞌamitejteꞌe muejmi aɨjna cɨmeꞌen ɨ tɨ aracun . ¿ Ni rɨꞌɨri tɨ aɨn tɨ aracun raꞌanviꞌitɨn ɨ juye jetze seij tɨ ajta aracun ? Ayaa nu tyajaꞌamueꞌixaateꞌe . Capu aꞌatzu rɨꞌɨri , tɨ aɨn raꞌanviꞌitɨn , aꞌini tɨ puaꞌa aɨn raꞌanviꞌitɨn , naimiꞌi mu hui atyávatzɨjsin aꞌu tɨ aꞌatyacun .
42006040	’ Ajta ayaa pu hui een aɨjna cɨmeꞌe ɨ mej nyaa jamuan áꞌujhuaꞌan . Aɨn ɨ aꞌatɨ tɨ ayan tyuꞌujmuaꞌate capu ayan cheꞌeta naꞌa ruxeꞌeveꞌe tɨj aɨn tɨ tiꞌijmuaꞌate , silu tɨꞌɨj ari raꞌantipuaꞌariteꞌen ɨ tɨ tyuꞌujmuaꞌate , aj pu hui xaa ayen eenyaꞌa aꞌame tɨj aɨjna ɨ tɨ tiraamuáꞌate .
42006041	’ Pajta muaa , aꞌini hui een cɨn peyan raseij ɨ aꞌihuaaraꞌa aɨjna tɨ cɨj caj tyaꞌutyajturaa ɨ Dioj jemi . Ma pajta muaa , capaj aseij ɨ paj hui cɨn eihua aꞌatura ɨ Dioj jemi .
42006042	Tɨ puaꞌa peri eihua cɨn autyajturaa ɨ Dioj jemi , ¿ aꞌini hui tiꞌirɨꞌɨri pej peyan tiraataꞌixaateꞌen paɨjna ɨ aꞌihuaaraꞌa tɨ cɨj caj tyaꞌutyajturaa aꞌij tɨ tiꞌitɨj cɨn tyaꞌutyajturaa ɨ Dioj jemi ? Capu aꞌatzu aꞌij tiꞌirɨꞌɨri aꞌini capaj hui aseij muaa asaɨj aꞌij pej tiꞌitɨj cɨn tyaꞌutyajturaa ɨ Dioj jemi . ’ Muaa mɨ paj aꞌij puaꞌa tiꞌijrɨꞌɨre me eijreꞌe , pauj miꞌi saɨque tyuꞌumuaꞌati , pajta nain cɨn tihuaꞌutaꞌixaateꞌen ɨ tyaɨte ɨ paj hui cɨn autyajturaa ɨ Dioj jemi . Aj pu hui xaa ayan tiraavijteꞌe pej peyan tiraataꞌixaateꞌen ɨ seij aꞌij tɨ tiꞌitɨj cɨn tyaꞌutyajturaa ɨ Dioj jemi .
42006043	’ Ayaa puꞌu ajta een , tɨj ɨ cɨye , nain tɨ tiꞌireꞌen , reꞌenyeꞌen pu tíꞌitaaca . Ajta nain ɨ cɨye tɨ cai tiꞌireꞌen , capu ajta reꞌenyeꞌen tíꞌitaaca .
42006044	Ajta naijmiꞌi ɨ cɨye tɨ tíꞌitaaca , ayaa mu hui tiꞌimuaꞌamua maɨjna ɨ tɨ tíꞌitaaca , aꞌini aɨjna ɨ huarej tacaꞌi , capu aɨn ratacaꞌi ɨ cɨye tɨ tyetzicareꞌe silu aij pu jetze maꞌacan ɨ rucɨyeꞌe . Ajta aɨjna ɨ uuva tacaꞌi , capu ajta aɨn ratacaꞌi ɨ jɨꞌɨtzijcaꞌixaꞌa jetze silu aij pu ajta jetze maꞌacan ɨ rucɨyeꞌe . Ayaa xu cheꞌeta sanaꞌa sajta tiꞌijmuaꞌareeran aꞌatɨ tɨ tevijraꞌa pueen tij rɨꞌɨ tiꞌityevi nusu cai saɨjna cɨmeꞌe aꞌij tɨ rɨcɨ .
42006045	’ Aɨjna ɨ aꞌatɨ tɨ rɨꞌɨ tiꞌitevi , aɨ pu hui rɨꞌɨ tiꞌixaxaꞌa , ajta aɨjna tɨ rɨꞌɨ tiꞌixaxaꞌa , au pu maꞌacan tzajtaꞌan aꞌu tɨ eihua yaꞌavaa tɨ xaꞌapɨꞌɨn een . Ajta aɨn tɨ aꞌij puaꞌa tiꞌitevi , aɨ pu aꞌij puaꞌa tiꞌixaxaꞌa , ajta aɨjna tɨ aꞌij puaꞌa tiꞌixaxaꞌa , au pu hui maꞌacan tzajtaꞌan aꞌu tɨ eihua yaꞌavaa tɨ aꞌij puaꞌa een . Ayaa nu tyajaꞌamueꞌixaateꞌe . Aꞌatɨ tɨ naꞌa , aɨ pu hui tiꞌixaxaꞌa aɨjna cɨmeꞌe ɨ tɨ raꞌavaa ɨ ru tzajtaꞌa .
42006046	’ Sajta muan , mɨ saj hui cai seyan tiꞌiruure aꞌij nyej tyajaꞌamueꞌixaateꞌe , aꞌini een cɨn seyan tiꞌinejee tɨcɨn : “ Nyavastaraꞌa , nyavastaraꞌa . ”
42006047	’ Ayaa nu hui tyajamuaataꞌixaateꞌesin aꞌini een aɨjna ɨ aꞌatɨ tɨ neetzi jemi mu aꞌuveꞌeme tɨ ij neetzi huanamua , ajta ayan tyuꞌuruuren aꞌij nyej tiꞌixa .
42006048	Ayaa pu hui een tɨj aɨjna ɨ aꞌatɨ tɨ chiꞌi ájtaahuacaꞌa . Aɨjna ɨ aꞌatɨ , eecan pu ruꞌucaꞌijche tyetyaꞌɨmɨ . Tɨꞌɨqui ráꞌajtaahuacaꞌa ɨ jaxuꞌu ɨ tyetye japua . Matɨꞌɨj mi huatyeviiyacaꞌa . Ajta huatamɨꞌɨyacaꞌa ɨ jatyaꞌana . Aj pu i jetzen ajtyaꞌa ɨ jatyaꞌana ɨ chiꞌi . Ajta aɨn ɨ chiꞌi , capu hui aꞌave aꞌini tyamuaꞌa pu naa rɨꞌɨ tiraꞌajtaahuacaꞌa ɨ aꞌatɨ .
42006049	’ Ma ajta , aɨjna ɨ aꞌatɨ tɨ ayan tiꞌinyanamua , tɨ puaꞌa cai ayan tyuꞌuruuren aꞌij nyej tiꞌixa , ayaa pu hui een tɨj ɨ saɨj tɨ ajta chiꞌi ájtaahuacaꞌa . Capu ruꞌucaꞌijche tyetyaꞌɨmɨ aɨjna ɨ aꞌatɨ . Matɨꞌɨjta mi huatyeviiyacaꞌa . Ajta huatamɨꞌɨyacaꞌa ɨ atyaꞌana . Tɨꞌɨj jetzen ajtyaꞌa , aj pu i raꞌarai . Nain pu hui tyajaꞌuraii aɨjna ɨ aꞌatɨ .
42007001	Tɨꞌɨj Jesús raatapuaꞌajtacaꞌa tɨ tihueꞌixaatyaꞌacaa ɨ tyaɨte , aj pu i aun áꞌuraa u Capernaum .
42007002	Au pu saɨj aꞌutyavaacaꞌa xantaaruꞌu tɨ anxɨte tieꞌijta . Aɨjna jemi , seij pu tiꞌicuꞌi tɨ jemin tiꞌivaɨreꞌe . Puꞌuri áꞌameꞌerajcaa . Ajta ɨ xantaaruꞌu , eihua pu raxeꞌevaꞌacaa aɨjna tɨ jemin tiꞌivaɨreꞌe .
42007003	Tɨꞌɨqui aɨn anxɨte tɨ tieꞌijta , aɨ pu raamuaꞌareeriꞌi aꞌij tɨ tiꞌitɨ ruurajcaa ɨ Jesús . Aj pu i tyaɨte huataij mej mi yaꞌutajeeve . Aɨme ɨ tyaɨte , ai mu aɨn pueenyaꞌa ɨ maj Israel jetze ajtyamaꞌacantacaa , majta ɨ mej tieꞌijtacaa u teyujtaꞌa .
42007004	Matɨꞌɨj mi aun eꞌireꞌenye aꞌu tɨ Jesús aꞌutyavaacaꞌa . Eihua mu raatyéejee . Ayaa mu tiraataꞌixaa tɨcɨn : — Eecan pu raavijteꞌe paj aꞌumeꞌen jemin aꞌu tɨ eꞌeche pej pi peyan huarɨni aꞌij tɨ timuaatahuaviira .
42007005	’ Eecan pu hui rɨꞌɨ titájchaꞌɨ aɨjna . Ajta aɨ pu ráꞌajtaahuacaꞌa ɨ teyuu . — Ayaa mu tiraataꞌixaa .
42007006	Tɨꞌɨqui Jesús u áꞌumej huaꞌa jamuan . Aa pu vejliꞌi aumaꞌaca , tɨꞌɨj aɨn tɨ anxɨte tieꞌijta , ajta pu ruꞌamiincustyamuaꞌa huataij mej mi meyan tiraataꞌixaa tɨ nuꞌu cai aun aꞌaraꞌasti aujna tɨ eꞌeche . Ayaa mu tiraataꞌixaa tɨcɨn : — Nyavastaraꞌa , capu hui rɨꞌɨ tiraavijteꞌe paj anyaꞌasti .
42007007	Aɨj pu cɨn , capu ayan tinaꞌamitejtyaꞌacaa tɨ raavijteꞌe nyaj nyaun aꞌatanyén aꞌu paj aꞌutyavaacaꞌa . Tɨ ij cai muamuareꞌeristeꞌe , ayaa papuꞌu hui huarɨni paj raataxaj yee puꞌuri huaruj ɨ tɨ ajemi tiꞌivaɨreꞌe . Tɨ puaꞌa peyan tyuꞌutaxaj , aj pu aɨn rujni ɨ tɨ nye jemi tiꞌivaɨreꞌe .
42007008	’ Aɨj nu hui cɨn neyan tiꞌimueꞌixaateꞌe aꞌini seij pu tiꞌinyeꞌijteꞌe ineetzi . Nyaa nu nyajta tiꞌitɨj cɨn antinmuaꞌaree ; nyajta tihueꞌijteꞌe ɨ xantaaruꞌu . Tɨ puaꞌa seij nyetyuꞌutaijteꞌen yee aricu , aɨ pu ayan rɨni tɨ áꞌumeꞌen . Naꞌari tɨ puaꞌa seij neyan tyuꞌutaꞌixaateꞌen yee mu aꞌutaꞌiyiꞌi , ayaa pu rɨni tɨ mu aꞌuveꞌemeꞌen . Ayaa nu hui tiraataꞌixaateꞌen aɨjna tɨ nyej jemiꞌi tiꞌivaɨreꞌe yee ayaa paj huarɨni . Ajta aɨn , ayaa pu rɨni . — Ayaa pu tiraataꞌixaa aɨjna ɨ xantaaruꞌu aɨjna ɨ Jesús .
42007009	Ajta aɨn Jesús , tɨꞌɨj ayan tiraanamuajriꞌi , eecan pu naa rɨꞌɨ tiraꞌutaseij aɨjna jemi . Tɨꞌɨqui pɨ aꞌureꞌeve tɨ ij huaꞌuseiirajraꞌani ɨ tyaɨte ɨ maj jamuan áꞌujhuaꞌanyaꞌa . Ayaa pu tihuaꞌutaꞌixaa tɨcɨn : — Ayaa nu tyajaꞌamueꞌixaateꞌe , ayun tɨ huatacáꞌa iiya Israel , canu hui aꞌanaj aꞌatɨ huátyau tɨ ayan cheꞌeta naꞌa tyaꞌatzaahuateꞌe tɨj aɨjna ɨ xantaaruꞌu . — Ayaa pu tihuaꞌutaꞌixaa .
42007010	Majta maɨn ɨ maj tyuꞌutaijtiꞌire , aɨ mu huaraꞌacɨ aꞌu tɨ eꞌeche aɨjna ɨ xantaaruꞌu . Matɨꞌɨj aꞌuréꞌenye , puꞌuri huarújcaa aɨjna tɨ jemin tiꞌivaɨreꞌe .
42007011	Aꞌatzu aꞌatyeeviꞌi , Jesús pu aun aꞌaráꞌa chajtaꞌa tɨ ayan tyajaꞌarajtyahuaa tɨcɨn Naín . Majta mu aꞌucɨj jamuan aɨme ɨ maj jamuan áꞌujhuaꞌanyaꞌa . Majta seica ɨ tyaɨte , muiꞌitɨ mu aꞌucɨj jamuan .
42007012	Muꞌuri vejliꞌi aujuꞌucaa taꞌantyéninyei chajtaꞌana jetze matɨꞌɨj seica antinájchacaꞌa maj mɨꞌɨchi huáchuisimaꞌa . Aɨjna ɨ mɨꞌɨchi , aɨ pu pueenyaꞌa yaujraꞌan ɨ jɨitaꞌa tɨ rusaɨj . Aɨ puꞌu caj pɨtiꞌiyaujraꞌantacaꞌa tɨ tyaatacan . Eihua mu tyaɨte jamuan huajuꞌucaa .
42007013	Tɨꞌɨj Jesús raaseij , eihua pu huataujxaamɨste jemin ɨ jɨitaꞌa . Aj pu i ayan tiraataꞌixaa tɨcɨn : — Capaj ayeinya .
42007014	Tɨꞌɨqui ajtyáxɨɨracaꞌa . Aj pu i raꞌajtamuárej ɨ cɨye tɨ japuan aꞌujcáꞌa aɨjna tɨ huamɨꞌɨ . Majta maɨn ɨ maj ráachuisimaꞌa , aɨ mu huatyahuiixɨ . Aj pu i Jesús ayan tiraataꞌixaa tɨcɨn : — Muaa , tyamueij , ayaa nu tiꞌimueꞌixaateꞌe yee : Ajchesi . — Ayaa pu tiraataꞌixaa .
42007015	Ajta aɨn tɨ huamɨꞌɨ , aɨ pu aꞌujyeijxɨ . Aj pu i autyejche tɨ tyuꞌutaxaj . Tɨꞌɨqui Jesús raatatui ɨ naanajraꞌan .
42007016	Matɨꞌɨj mi naimiꞌi naa rɨꞌɨ tiraꞌutaseij aꞌij tɨ tiꞌitɨj huáruu ɨ Jesús . Eecan pu utyaavatzɨ ɨ huaꞌa tzajtaꞌa . Matɨꞌɨj mi rɨꞌɨ tyuꞌutaꞌa ɨ Dioj jemi . Ayaa mu tyuꞌutaxajtacaꞌa tɨcɨn : — Aꞌatɨ pu hui huataseijre itejmi jemi tɨ vaꞌacan cɨn tiꞌityejvee , ajta tɨ Dioj jetze maꞌacan tiꞌixaxaꞌa . Puꞌuri mu aꞌuveꞌeme ɨ Dioj tɨ ij huaꞌutyavaɨreꞌen ɨ rutyaɨtestyamuaꞌa .
42007017	Nainjapua mu raamuaꞌareeriꞌi aꞌij tɨ tiꞌitɨ huarɨj aɨjna ɨ Jesús . Nainjapua tɨj naꞌa aun tɨ huatacáꞌa u Judeeya , ajta ayée tɨ huacáꞌa , naimiꞌi mu raamuaꞌareeriꞌi .
42007018	Majta maɨn ɨ maj jamuan áꞌujhuaꞌanyaꞌa aɨjna ɨ Juan tɨ huaꞌamuaɨꞌɨhuaca , aɨ mu raataꞌixaa aꞌij tɨ Jesús rɨjcaa . Tɨꞌɨqui huaꞌapuaca huatajee aɨjna ɨ Juan .
42007019	Aj pu i huaꞌutaityacaꞌa mej mi raataihuaꞌu aɨjna ɨ Jesús yee ni qui muaa paɨn pueen aɨjna tɨ nuꞌu meꞌe veꞌeme , naꞌari ayan ruxeꞌeveꞌe tej seij huachuꞌeveꞌen . Matɨꞌɨj mi aꞌucɨj .
42007020	Matɨꞌɨj mi aun eꞌireꞌenye aꞌu tɨ aꞌutyavaacaꞌa aɨjna ɨ Jesús . Matɨꞌɨj mi meyan tiraataꞌixaa tɨcɨn : — Aɨjna ɨ Juan tɨ huaꞌamuaɨꞌɨhuaca , aɨ pu hui tyajaꞌutaityacaꞌa tyej ti teyan timuaataihuaꞌu yee : “ ¿ Ni qui muaa paɨn pueen aɨjna tɨ meꞌe veꞌeme naꞌari tyauj seij chuꞌevaꞌa ? ” — Ayaa mu tiraataꞌixaa .
42007021	Ajta aɨn ɨ Jesús , auchan pu muiꞌicaca tyuꞌuhuaa ɨ maj tíꞌicucuiꞌicaa , ajta seica ɨ maj cai reꞌenyaꞌa ɨ rujetze , ajta ɨ maj tiyaaruꞌu huaꞌa tzajtaꞌa seijraꞌacaa . Ajta aɨme ɨ maj aracucuꞌunijmee , aɨ pu tihuaꞌuhuaa mej mi majtahuaꞌa atanyéjnyeꞌere .
42007022	Tɨꞌɨqui Jesús ayan tihaꞌutaꞌixaa aɨme ɨ tɨ Juan huaꞌutaityacaꞌa tɨcɨn : — Sericu muan . Sataꞌaj aꞌujuꞌun ɨ Juan jemi , sataꞌaj tiraataꞌixaateꞌen aꞌij sej seri tyuꞌuseij , aꞌij sej seri tyuꞌunamuajriꞌi yee aɨme ɨ maj aracucuꞌunijmee , aɨ mu hui muꞌuri majtahuaꞌa mauunyejnyeꞌe . Majta aɨme ɨ maj anacɨyaaxaviꞌijmee , aɨ mu muꞌuritahuaꞌa áꞌujhuaꞌan . Majta aɨme ɨ maj tijcúcuiꞌinyacaꞌa maɨjna cɨmeꞌe tɨ tinyajxɨ huaꞌahueꞌiraꞌa jetze , tɨ ayan antyahuaa tɨcɨn leepra , muꞌuri huarúj . Majta aɨme , ɨ maj nacuxaꞌitacaꞌa , muꞌuritahuaꞌa huityánajcaꞌamua . Majta aɨme ɨ mej meri huacuii , muꞌuri majtahuaꞌa manaꞌa huatarú . Nyajta hui tihuaꞌutaꞌixaateꞌesin aɨme ɨ maj cai aꞌij teꞌeviicueꞌi aɨjna cɨmeꞌe ɨ nyuucari ɨ maj cɨn huataujtyamuaꞌaveꞌen .
42007023	’ Rɨꞌɨ pu hui tiraataꞌasin aɨjna ɨ aꞌatɨ tɨ cai aꞌij puaꞌa tiraataꞌan ma nuuraiini , aɨjna cɨmeꞌe tɨ cai cheꞌe teꞌeviicueꞌi neetzi jemi . — Ayaa pu tihuaꞌutaꞌixaa aɨjna ɨ Jesús .
42007024	Matɨꞌɨj mi aꞌucɨj aɨme ɨ maj Juan jamuan áꞌujhuaꞌanyaꞌa . Tɨꞌɨqui Jesús autyejche tɨ tihuéꞌitii ɨ tyaɨte aɨjna cɨmeꞌe ɨ Juan . Ayaa pu tihuaꞌutaꞌixaa tɨcɨn : — ¿ Tiꞌitajni sej aꞌutyeeseij saujna ɨtzitá ? ¿ Ni qui huiini xámueꞌi u saꞌuseij tɨ aaca raruꞌuxanteꞌe ? Caxu xaa nyaꞌu .
42007025	Caꞌɨn , ¿ tiꞌitajni sanaꞌa hui aꞌutyeeseij ? ¿ Caꞌɨn aꞌatɨ sanaꞌa u aꞌutyeeseij tɨ reꞌenyeꞌen tyaꞌucaavɨ ? Caxu xaa nyaꞌu , aꞌini xuꞌuri ramuaꞌaree tɨcɨn aɨme mej meyan reꞌenyeꞌen tyaꞌucavɨ́ɨtɨmee , majta aɨme tɨ huaꞌaraanajchi naijmiꞌi tɨj naꞌa tɨ tiꞌinajchi , au mu eꞌeche aꞌu maj rey eꞌeche .
42007026	’ Ari tɨ puaꞌa sacai saɨjna aꞌutyeeseij , ¿ tiꞌitajni sanaꞌa aꞌutyeeseij ? ¿ Ni qui hui saɨj tɨ Dioj jetze maꞌacan tiꞌixaxaꞌa ? Ee tzɨteꞌe , ayaa nu tyajaꞌamueꞌixaateꞌe yee aɨ pu pɨrɨcɨ . Ajta aɨn , eitzeꞌe pu vaꞌacan cɨn tiꞌityejvee .
42007027	Ai pu hui aɨn pueen ɨ tɨ cɨmeꞌen raꞌaxa ɨ yuꞌuxari jetze tɨcɨn : Nyaa nu hui seij anacai huataíti tɨ huataseijreꞌesin pacai muaa . Aɨ pu rɨꞌɨ huaꞌaruuren ɨ tyaɨte mej mi muaꞌancureꞌeviꞌitɨn mueetzi .
42007028	’ Ayaa nu tyajaꞌamueꞌixaateꞌe yee aɨme tzajtaꞌa naijmiꞌi ɨ tyaɨte ɨ maj huataseijre iiyan chaanaca japua , capu aꞌatɨ aꞌanaj teꞌentyajrupi tiꞌitɨj cɨmeꞌe tɨ eitzeꞌe veꞌe cai ɨ tɨ cɨn tiꞌityejvee aɨjna ɨ Juan . Ma ajta , aɨn tɨ eitzeꞌe cɨleꞌenyaꞌa cɨn tiꞌityejvee ɨ Dioj jemi , eitzeꞌe pu hui vaꞌacan cɨn tiꞌityavaa aꞌame aɨjna ɨ aꞌatɨ cai aɨjna ɨ Juan ajna xɨcajraꞌa jetze tɨ Dioj ayan autyéchesin tɨ tyuꞌutaijta nainjapua .
42007029	’ Majta naijmiꞌi ɨ maj raanamuajriꞌi aꞌij tɨ tyuꞌutaxajtacaꞌa aɨjna ɨ Juan , aɨ mu hui raꞌancuraꞌa aꞌij tɨ tiꞌijxeꞌeveꞌe ɨ Dioj maɨjna cɨmeꞌe tɨ Juan huaꞌumuaɨꞌɨhua . Ayaa mu cheꞌeta manaꞌa raꞌancuraꞌa aɨme mej tiꞌityejiꞌivi .
42007030	’ Majta hui aɨme ɨ fariseos , majta aɨme ɨ mej tyuꞌujmuaꞌate ɨ yuꞌuxari jetze tɨ Maisée raꞌuyuꞌuxacaꞌa , aɨ mu hui ratityacaꞌa aꞌij tɨ tiꞌijxeꞌeveꞌe ɨ Dioj aꞌini camu huaujmuaɨꞌɨhuacaꞌa ɨ Juan jemi . — Ayaa pu tyuꞌutaxajtacaꞌa aɨjna ɨ Jesús .
42007031	Ajtahuaꞌa saɨque pu ayan tihuaꞌutaihuaꞌuriꞌi ɨ Jesús tɨcɨn : — ¿ Aꞌini nyanaꞌa tiraataxaj yee ayaa mu eꞌen aɨme ɨ tyaɨte ijii maj huátyaamua ? ¿ Ni cai meꞌe tiꞌitɨ tɨ ayan een cumu aɨme ?
42007032	’ Ayaa mu hui eꞌen matɨj ɨ tɨꞌɨrii maj aj vejliꞌi aꞌujti aꞌu maj tyajaꞌatua . Aɨ mu meyan tihuaꞌatajíꞌivi ɨ seica tɨcɨn : “ Tetyuꞌutacɨꞌɨsite sej si tyuꞌutyeenyeꞌen , ma sajta cai , caxu tyuꞌutyeenye . Tyajta tu tyuꞌutachuiicacaꞌa tɨ tyuꞌuxaamɨsteꞌe cɨmeꞌe , ma sajta cai , caxu huaujyeinyacaꞌa . ”
42007033	’ Ayaa nu neyan tyajaꞌamueꞌixaateꞌe aꞌini aɨjna ɨ Juan , tɨꞌɨj aɨn yee uveꞌenye , capu hui pan cuaꞌaca , capu ajta viinu yaꞌaca . Sajta muaan , ayaa xu eꞌen matɨj aɨme ɨ tɨꞌɨrii saɨjna cɨmeꞌe sej seyan tiꞌixa saɨjna cɨmeꞌen ɨ Juan tɨcɨn : “ Tiyaaruꞌu pu tzajtaꞌan seijreꞌe . ”
42007034	’ Nyajta inyaa , i nyaj nyajta huaꞌa jetze airaanye ɨ tyaɨte , nyaa nu tiꞌicuaꞌaca , nyajta yaꞌaca . Sajta muan , ayaa xu tiꞌixa neetzi cɨmeꞌen yee huapɨꞌɨ nu tiꞌicuaꞌaca , nyajta nyatahueiveꞌe . Ayaa xu sajta tiꞌixa tɨcɨn yee yaꞌacui huatyejvee huaꞌamiincu aɨme mej tiꞌityejiꞌivi , ajta aɨme mej aꞌij puaꞌa titetyújchaꞌɨ .
42007035	Aɨjna tɨ Dioj jemi rɨꞌɨ metyáumuaꞌaree , aɨ mu hui ramuaꞌareeran ɨ yaujmuaꞌameꞌen ɨ maj rɨꞌɨ metityaumuámuaꞌaree ɨ Dioj jemi . — Ayaa pu tihuaꞌutaꞌixaa aɨjna ɨ Jesús .
42007036	Ayaa pu aꞌanaj tyujuꞌurɨj . Seij pu raataꞌinee aɨjna ɨ Jesús tɨ jamuan tyuꞌucuaꞌani . Aɨjna ɨ aꞌatɨ , fariseo pu pueen . Ayaa pu antyahuaa tɨcɨn Simón . Aj pu i Jesús a aꞌuraꞌahuiixɨ aꞌu tɨ meesa vejliꞌi aꞌutyejvee aꞌij mej tiraaxaꞌapɨꞌɨntariꞌiriꞌi aɨjna tɨ raataꞌinee .
42007037	Meenti aɨn jɨitaꞌa , au pu aꞌutyavaacaꞌa . Eihua pu aꞌij puaꞌa tiꞌityújchaɨcaꞌa aɨjna ɨ Dioj jemi . Tɨꞌɨqui aɨ raamuaꞌareeriꞌi tɨcɨn au pu tyajaꞌacuaꞌa fariseo tɨ eꞌeche aɨjna ɨ Jesús . Aj pu i tetej limeetajraꞌa pu avaꞌajaj . Tiꞌitɨ pu urajmuaa tɨ naa tyáaráꞌi .
42007038	Tɨꞌɨqui a vejliꞌi aꞌutyeechaxɨ aꞌu tɨ Jesús anuꞌuhuaráꞌacaꞌa ɨ meesa jetze . Ruyeinyacaꞌa aɨjna ɨ jɨitaꞌa . Tɨꞌɨqui Jesús ɨɨca jetze títzutixɨ ɨ tɨ aꞌitajáꞌaraꞌata ayeꞌicaa aɨjna ɨ jɨitaꞌa . Tɨꞌɨqui rucɨpua cɨn racahuatziꞌiriꞌi , ajta raꞌanávisiitɨmuaa . Tɨꞌɨqui ɨɨcajraꞌan jetze racaaxɨre aɨjna tɨ naa tyáaráꞌi .
42007039	Ajta aɨn fariseo tɨ Jesús huataꞌinyee , tɨꞌɨj raaseij aꞌij tɨ rɨjcaa aɨjna ɨ jɨitaꞌa , ayaa pu tiꞌimuajcaa ɨ rutzajtaꞌa tɨcɨn : “ Tɨ puaꞌa amɨn pueenyeꞌen tevi saɨj tɨ Dioj jetze maꞌacan tiꞌixaxaꞌa , aɨ pu hui ramuaꞌareeran tiꞌitɨ tɨ tevijraꞌan pɨrɨcɨ aɨjna ɨ jɨitaꞌa tɨ aꞌij puaꞌa tiꞌityujchaꞌɨ Dioj jemi . ”
42007040	Ajta aɨn Jesús , ayaa pu tyuꞌutaxajtacaꞌa tɨcɨn : — Simón , tiꞌitɨj nu muaataꞌixaateꞌesin . Ayaa pu tyuꞌutanyúu aɨjna ɨ Simón tɨcɨn : — Maeestru , pataꞌaj naataꞌixaateꞌen .
42007041	Aj pu i Jesús ayan tiraataꞌixaa tɨcɨn : — Seica mu nuꞌu hui tiraꞌachaɨraꞌacaa maɨjna ɨ aꞌatɨ tɨ tumin huaꞌutanyáɨjte , aɨme maj huaꞌapua . Seij pu nuꞌu ayan tiraꞌachaɨraꞌacaa aꞌachu cumu anxɨ cieentu ɨ tumin . Ajta ɨ saɨj , ayaa pu nuꞌu tiraꞌachaɨraꞌacaa aꞌachu cumu muaacua jetze ɨ tumin .
42007042	’ Aꞌini camu aꞌatzu tiꞌituavaꞌa ɨ maj cɨn tiraanajchiteꞌen , aɨ pu nuꞌu hui tihuaꞌutauuniꞌiriꞌi aɨme ɨ maj huaꞌapua aꞌachu maj caj tiraꞌachaɨraꞌacaa . Maꞌacui xaa , ¿ aꞌini tiꞌimuaꞌamitejteꞌe ? ¿ Aꞌataani hui eitzeꞌe raxeꞌevaꞌa aꞌame aɨjna tɨ huaꞌutauuniꞌiriꞌi ? — Ayaa pu Jesús tiraataihuaꞌuriꞌi .
42007043	Ajta aɨn ɨ Simón , ayaa pu tyuꞌutanyúu tɨcɨn : — Ayaa pu tinaꞌamitejteꞌe ineetzi aɨjna cɨmeꞌe tɨ tihuaꞌutauuniꞌiriꞌi , aɨ pu hui eitzeꞌe raxeꞌevaꞌa aꞌame aɨjna tɨ eitzeꞌe tiraꞌachaɨraꞌacaa aꞌini eitzeꞌe pu tiraatauuniꞌiriꞌi . Jesús pu ayan tiraataꞌixaa tɨcɨn : — Xaꞌapɨꞌɨn pej hui tyuꞌutaxajtacaꞌa .
42007044	Aj pu i pɨ aꞌureꞌeve tɨ ij raaseij aɨjna ɨ jɨitaꞌa . Aj pu i ayan tiraataꞌixaa aɨjna ɨ Simón tɨcɨn : — ¿ Ni pacai raseij peijna i jɨitaꞌa ? Nyaa nu utyajrupi iiyu pe eꞌeche . Capaj racaaxɨre ɨ jaj ɨ nyaɨɨca jetze . Ma ajtaꞌi amɨn ɨ jɨitaꞌa , aɨ pu hui naꞌanaɨɨriꞌi nyaɨɨca jetze aɨjna cɨmeꞌe tɨ aꞌitajaꞌaraꞌatajyeꞌica . Ajta naꞌanáhuatziꞌiriꞌi ɨ rucɨpua cɨmeꞌe .
42007045	’ Muaa paj hui cai nuꞌityevisiitɨmuaa . Ma ajtaꞌi amɨn mɨ jɨitaꞌa , tɨj naꞌa tɨ huiityajrupi yu chiꞌita , aɨ pu naꞌanávisiitɨmuaa ɨ nyaɨɨca jetze .
42007046	Muaa paj cai naꞌavaꞌaxɨriꞌiriꞌi tiꞌitɨ aceiti yen nyamuutzeꞌe . Ma ajtaꞌi amɨn , aɨ pu hui naꞌanaxɨriꞌiriꞌi ɨ nyaɨɨca jetze tiꞌitɨ tɨ naa tyáaráꞌi .
42007047	’ Aɨj nu cɨn neyan tiꞌimueꞌixaateꞌe . Aɨ pu eihua autyajturaa ɨ Dioj jemi . Nyajta nu nain tiraatauuniꞌiriꞌi aꞌini eihua pu nyexeꞌevaꞌa aꞌaraa . Ma pajta muaa , mɨ nyaj cɨj caj timuaatauuniꞌiriꞌi , muaa paj hui cɨj caj tiꞌinyexeꞌeveꞌe . — Ayaa pu tiraataꞌixaa .
42007048	Ajta Jesús pu ayan tiraataꞌixaa aɨjna ɨ jɨitaꞌa tɨcɨn : — Nuꞌuri hui timuaatauuniꞌiriꞌi ɨ paj cɨn autyajturaa ɨ Dioj jemi .
42007049	Majta maɨn ɨ seica ɨ tɨ huaꞌutaꞌinee , matɨꞌɨj meyan tiraanamuajriꞌi , matɨꞌɨj mi autyajhuii mej tiꞌihuáurihuaꞌu , tɨcɨn : — ¿ Aꞌataani pueen amɨjna mɨ tɨ tihuaꞌutauuniꞌira aɨjna cɨmeꞌe ɨ maj cɨn autyajturaa ɨ Dioj jemi ? — Ayaa mu tyuꞌurihuaꞌuracaꞌa .
42007050	Ajta Jesús ayan tiraataꞌixaa aɨjna ɨ jɨitaꞌa tɨcɨn : — Puꞌuri Dioj mueꞌirajtuaa aꞌini petyaꞌatzaahuateꞌe muaa . Aricu hui aꞌuraꞌa axaahua . — Ayaa pu tiraataꞌixaa .
42008001	Tɨꞌɨj ayan tyujuꞌurɨj , au pu áꞌuchaꞌacanyaꞌa tɨj naꞌa aun maj huachaatɨme ɨ chajtaꞌana jetze , ajta aꞌɨmɨ maj huachaatɨme . Jesús pu tihueꞌitiiriꞌi aɨjna ɨ nyuucari ɨ maj cɨn huataujtyamuaꞌaveꞌesin , tɨ cɨmeꞌen raxa ɨ Dioj tɨ nainjapua tieꞌijta . Majta mu áꞌujhuaꞌanyaꞌa aɨme ɨ maj tamuaamuataꞌa japuan huaꞌapua araꞌase .
42008002	Majta seica jamuan áꞌujhuaꞌanyaꞌa ma juuca , ɨ tɨ Jesús tihuaꞌuhuaa , ajta aɨme ɨ tɨ huaꞌa jetze tiyaaruꞌuse huatamuari . Ai mu aɨn pueen aɨjna ɨ Mariiya , mej meyan ratamuaꞌamua tɨcɨn Magdala tɨ eꞌemaꞌacan . Aɨjna jetze ɨ jɨitaꞌa , aɨj mu jetze huiiraacɨ ɨ tiyaaruꞌuse ɨ maj arahuaꞌapua araꞌase .
42008003	Seij pu ajta áꞌuchaꞌacanyaꞌa tɨ ayan antyahuaa tɨcɨn Juana , ɨraꞌaraꞌan pu pueen aɨjna ɨ Chuza , ɨ tɨ tiꞌityejvee ɨ Herodes jemi . Ajtahuaꞌa seij , aɨjna ɨ Susana , majta eihua , ma muiꞌitɨ maj jamuan áꞌujhuaꞌanyaꞌa . Aɨ mu majta ravaɨraꞌacaa maɨjna ɨ Jesús , majta aɨme ɨ seica ɨ maj tamuaamuataꞌa japuan huaꞌapua araꞌase maɨjna cɨmeꞌe ɨ mej tíꞌijchaɨcaꞌa aɨme ɨ juuca .
42008004	Majta ɨ tyaɨte maj aꞌɨmɨ aꞌuchaatɨme , maucheꞌe mu ajtyáxɨɨrijmaꞌacaa . Au mu aꞌarácɨꞌɨcaꞌa seij chajtaꞌana jetze , ajtahuaꞌa seij , ajtahuaꞌa seij . Matɨꞌɨj mauj aꞌaváꞌacɨꞌɨcaꞌa , Jesús pu ayan tyuꞌutamuaritacaꞌa tɨcɨn :
42008005	— Aꞌatɨ tɨ nuꞌu hui tiꞌihuastyahuaꞌa , u pu nuꞌu aꞌumej tɨ tyajaꞌahuasteꞌen . Aa pu aumaꞌacaa ratáhuaꞌaná ɨ imueꞌeri . Seica pu nuꞌu juye jetze huavatzɨ́jraa . Matɨꞌɨj mi japuan huachaacajraa aɨme ɨ tyaɨte . Majta pinaꞌase , utyaꞌɨmɨ mu aꞌicaráꞌaravaꞌa . Aa maꞌuráasajráꞌa maráacuaa .
42008006	’ Ajta seica ɨ imueꞌeri , au pu nuꞌu hui huavatzɨ́jraa tetej tzajtaꞌa . Tɨꞌɨj ajnyajxɨ , aj pu i huaraꞌataa ɨ xɨcaj cɨmeꞌe aꞌini capu huaráanajyeꞌicaa .
42008007	’ Ajta seica ɨ imueꞌeri , au pu nuꞌu huavatzɨ́jraa aꞌu tɨ aꞌutzicareꞌejmee . Ajta aɨn ɨ tzicareꞌe , aɨ pu nuꞌu huavaujse jamuan ɨ imueꞌeri . Capu tyuꞌutaꞌa ɨ imueꞌeri tɨ tyeꞌejnyajxɨꞌɨn .
42008008	’ Ajta seica ɨ imueꞌeri , aa pu nuꞌu huavatzɨ́jraa aꞌu tɨ aꞌuréꞌen ɨ chuej . Naimiꞌi pu hui huanyej . Eihua pu nuꞌu tyuꞌucɨɨracaꞌa . Eihua pu eitzeꞌe eꞌirajraa cai ɨ seica tɨ raahuaste . — Ayaa pu tihuaꞌutaꞌixaa aɨjna ɨ Jesús . Tɨꞌɨj raatapuaꞌajtacaꞌa tɨ tyuꞌutaxajtacaꞌa , aj pu i ayan tihuaꞌutaꞌixaa caꞌanin cɨmeꞌe , tɨcɨn : — Mɨ saj huitánajcaꞌamua , xaanamuajriꞌi hui tyamuaꞌa naa . Yaa puꞌu .
42008009	Majta aɨme ɨ maj jamuan áꞌujhuaꞌanyaꞌa , aɨ mu raataihuaꞌuriꞌi aꞌij tɨ huataujmuaꞌa aɨjna ɨ nyuucari tɨ raatamuaritacaꞌa .
42008010	Ayaa pu tihuaꞌutaꞌixaa tɨcɨn : — Dioj pu amuaataꞌa sej yauꞌeitaa xaꞌaraꞌani ɨ tɨ ruꞌavaa ɨ Dioj jemi aɨjna cɨmeꞌe aꞌij tɨ aɨn tieꞌijta . Ma ajta ɨ seica , canu hui aꞌahuauritaacan cɨn tihuaꞌutaꞌixaateꞌesin , silu cueentu nuꞌu cɨmeꞌen tihuaꞌutaꞌixaateꞌesin tɨ ij ayan tihuaꞌuruuren tɨ ayan teꞌeyuꞌusiꞌi tɨcɨn : Muan xu nuꞌu xaa maunyéjnyeꞌeri xaꞌajuꞌun . Aru , caxu tiꞌitɨj seijran . Muan xu xaa raanamua . Aru caxu hui yauꞌeitaa xaꞌaraꞌani .
42008011	’ Aɨjna ɨ nyuucari nyaj raataxajtacaꞌa , ayaa pu hui huataujmuaꞌa . Ɨ imueꞌeri , ayaa pu een tɨj ɨ nyuucari tɨ Dioj jemi eꞌemaꞌacan .
42008012	’ Ajta ɨ imueꞌeri tɨ huavatzɨ́jraa juye jetze , ayaa pu een matɨj aɨme ɨ maj ranamua ɨ nyuucari tɨ Dioj jemi eꞌemaꞌacan . Ajta aɨn tiyaaruꞌu , aɨ pu hui aꞌuréꞌenyen , tihuaꞌariꞌira ɨ nyuucari tɨ huaꞌa tzajtaꞌa huatyajturaa . Ayaa pu rɨcɨ mej mi cai ráꞌantzaahuateꞌen , tɨ ij cai Dioj hueꞌirajtuaani .
42008013	’ Ajta aɨjna ɨ tɨ tetej tzajtaꞌa huavatzɨ́jraa , ayaa pu hui een matɨj aɨme ɨ maj huataujtyamuaꞌave matɨꞌɨj anacai raanamuajriꞌi . Ma majta aɨme , camu aꞌatzu teꞌeviicueꞌi . Aꞌatzu mu aꞌatee mej tyaꞌatzaahuateꞌe . Aru tɨꞌɨjta tyajaꞌureꞌenyen ajna xɨcajraꞌa mej jetzen tirajpueitzi , camu cheꞌe tyaꞌutaviicueꞌi . Caꞌanacan mu má rúujɨsin .
42008014	’ Ajta aɨjna ɨ imueꞌeri tɨ aun huavatzɨ́jraa tzicareꞌe tzajtaꞌa , ayaa pu hui een matɨj aɨme ɨ maj ranamua ɨ nyuucari . Aru aɨme , meenti mauj yan huatyáuu iiyan chaanaca japua , eecan mu aꞌij tyaꞌujmuaꞌate maɨjna cɨmeꞌe ɨ tɨ huaꞌamuareꞌeristeꞌe naꞌari aɨjna cɨmeꞌe ɨ mej eihua tíꞌijchaꞌɨ caꞌɨn aɨjna cɨmeꞌe ɨ tɨ huaꞌaraanajchi tɨ naa seijreꞌe . Aɨj pu cɨn camu arauraste mej eihua rɨꞌɨ tyuꞌutatuiireꞌen ɨ Dioj jemi .
42008015	’ Ajta aɨjna ɨ imueꞌeri tɨ aun nuꞌu huavatzɨ́jraa ɨ chuej japua aꞌutɨ aꞌuréꞌen , ayaa pu een tɨj aɨme ɨ maj urareꞌenyejmee ɨ rutzajtaꞌa , majta áꞌujcaꞌanye ruxéꞌeviꞌiraꞌa cɨmeꞌe tɨ Dioj huaꞌutaij nain cɨmeꞌe . Aɨ mu hui ranamua ɨ nyuucari , majta ruꞌutyaꞌan ɨ rutzajtaꞌa . Majta tyaꞌutaviicueꞌi . Ayaa mu een cɨn huarɨn , eihua mu rɨꞌɨ tyuꞌutatuireꞌesin ɨ Dioj jemi .
42008016	’ ¿ Aꞌini tyajamuaꞌamitejteꞌe muejmi aɨjna cɨmeꞌen ɨ aꞌatɨ tɨ hui aparaatu tiꞌitɨ tichaꞌɨ ? Tɨꞌɨj ráꞌajtaira , ¿ aꞌuni jetze iyaꞌaruuren ? ¿ Ni qui xaꞌari tzajtaꞌa ruutyéchajtza naꞌari caama jete yeꞌiráchajtza ? Capu xaa nyaꞌu . Aꞌatɨ tɨ naꞌa an pu ɨmɨ yaꞌujchájtza mej mi atanyeere ɨ taij cɨmeꞌe ɨ maj utyaruꞌipi .
42008017	Ajta , naijmiꞌi tɨj naꞌa maj aviitzi cɨn meyan rɨcɨ ɨ tyaɨte , capu hui ayan eenyaꞌa aꞌame . Aɨ mu xaa hui ramuaꞌareeran tɨꞌɨj Dioj me eijreꞌe raataseijrata .
42008018	’ Rɨꞌɨ xuꞌu muan sej si tyamuaꞌa naa tiraanamua , aꞌini tɨ puaꞌa aꞌatɨ tiꞌitɨ tichaꞌɨ ɨ Dioj jemi , Dioj pu eitzeꞌe tiraataꞌasin . Ajta aɨn tɨ cai tiꞌitɨj tichaꞌɨ ɨ Dioj jemi , Dioj pu hui ráꞌariꞌira aɨjna ɨ tɨ ayan tiraꞌamitejteꞌe tɨ nuꞌu tíꞌijchaꞌɨ . — Ayaa pu tihuaꞌutaꞌixaa aɨjna ɨ Jesús .
42008019	Ajta aɨn naanajraꞌan ɨ Jesús , majta ihuaamuaꞌameꞌen , aɨ mu eꞌireꞌenye mej mi raaseij . Aru , capu huatarɨꞌɨristaracaꞌa maj ajtyaxɨɨre a vejliꞌi jemin aꞌini eihua mu tyaɨte aityáuucaꞌa taꞌapueerta .
42008020	Aꞌatɨ pu ayan tiraataꞌixaa aɨjna ɨ Jesús tɨcɨn : — Ma puaꞌaque mu aꞌutyáuu aꞌanaana , majta aꞌihuaamuaꞌa . Mejxeꞌeveꞌe mej muaaseij .
42008021	Ajta aɨn Jesús , ayaa pu tyuꞌutanyúu tɨcɨn : — Ai mu hui aɨn pueen ɨ ninaana , majta ɨ nyeꞌihuaamuaꞌa , aɨme ɨ maj ranamua ɨ nyuucari tɨ Dioj jemi eꞌemaꞌacan , majta meyan rɨꞌɨ tiraꞌastijreꞌe aꞌij tɨ tyuꞌujxeꞌeveꞌe . — Ayaa pu tihuaꞌutaꞌixaa aɨjna ɨ Jesús .
42008022	Aꞌanaj tɨ ayan tyujuꞌurɨj . Jesús pu ayan tihuaꞌutaꞌixaa aɨme ɨ maj jamuan áꞌujhuaꞌanyaꞌa tɨcɨn : — Ticheꞌe antacɨɨnye u jetze pujmeꞌen aꞌu tɨ aꞌalaguun . Matɨꞌɨj mi atyaacɨ ɨ baarcu jetze . Matɨꞌɨj mi aꞌucɨj .
42008023	Maucheꞌe mu jaj japua huajuꞌucaa , tɨꞌɨqui huatacu aɨjna ɨ Jesús . Tɨꞌɨqui huataꞌaacaracaꞌa , ajta eihua pu atyáxɨjrihuaꞌa ɨ jaj ɨ baarcu jetze . Muꞌuri tɨn aꞌucaruti .
42008024	Majta aɨme ɨ maj jamuan áꞌujhuaꞌanyaꞌa , aɨ mu yaꞌujɨste aɨjna ɨ Jesús . Ayaa mu tiraataꞌixaa tɨcɨn : — Maeestru , Tuꞌuri hui tɨn áꞌajamɨn . Ajta aɨn Jesús , aɨ pu ajche . Tɨꞌɨqui raataꞌijmɨjriꞌi ɨ aaca , ajta apuutzari tɨ tyujtaꞌahuaꞌa . Cɨmeꞌen puꞌu raataꞌijmɨjriꞌi , aj pu i huatyapuaꞌaracaꞌa . Tɨꞌɨqui naa hueꞌeenyaꞌa aꞌaraa .
42008025	Tɨꞌɨqui ayan tihuaꞌutaihuaꞌuriꞌi aɨme ɨ maj jamuan áꞌujhuaꞌanyaꞌa tɨcɨn : — ¿ Aꞌini een cɨn sacai tyaꞌatzaahuateꞌe ? Ajta aɨme jemi , eecan utyaavatzɨ ɨ huaꞌa tzajtaꞌa . Eecan mu majta aꞌij puaꞌa tiraꞌutaseij . Ayaa mu tyuꞌurihuaꞌuracaꞌa tɨcɨn : — ¿ Tiꞌitaani tevijraꞌa pueen amɨjna ? Aɨ pu hui tihueꞌijteꞌe ɨ aaca , ajta ɨ jaj , majta hui ráꞌantzaahua .
42008026	Matɨꞌɨj antacɨj , au mu aꞌaráꞌa au tɨ huatacáꞌa u Gadara . U jetze pujmeꞌen eꞌeseijreꞌe u Galileeya .
42008027	Tɨꞌɨqui Jesús aꞌitáraa ɨ baarcu jetze . Aj pu i seij raꞌantinajchacaꞌa . Au pu eꞌemaꞌacan ɨ chajtaꞌana jetze aɨjna ɨ aꞌatɨ . Tiyaaruꞌuse pu tzajtaꞌan seijreꞌe . Puꞌuri aꞌatee tɨ cai tíꞌityechajca aɨjna ɨ aꞌatɨ . Capu ajta chiꞌi jetze chajcaꞌa . Au puꞌu eꞌechajcaꞌa aꞌu maj mɨꞌɨchite aꞌaváꞌanaamɨca .
42008028	Tɨꞌɨj raaseij aɨjna ɨ Jesús , an pu aꞌarajve ɨɨcajraꞌan jetze ɨ Jesús . Eecan pu huajijhuacaꞌa aɨjna ɨ aꞌatɨ . Aj pu i ayan tiraatajee caꞌanin cɨmeꞌe tɨcɨn : — ¿ Aꞌini tiꞌitɨ petyaruuren ineetzi jemi , Jesús , ɨ pej yaujraꞌan pɨrɨcɨ ɨ Dioj tɨ tajapua eꞌeseijreꞌe ? Ayaa nu hui tiꞌimuahuavii . Capej hui pueijtzi naataꞌacareꞌen .
42008029	Ayaa pu aɨn aꞌatɨ tiraatahuaviiriꞌi aɨjna ɨ Jesús aɨjna cɨmeꞌe tɨ aɨn Jesús ari tiraataij aɨjna ɨ tiyaaruꞌu tɨ nuꞌu huiirajraꞌani ɨ tevi jetze . Muꞌi pu tiyaaruꞌu raatyeeviꞌi aɨjna ɨ aꞌatɨ . Majta aɨme ɨ tyaɨte ɨ maj aun eꞌechajcaꞌa , aɨ mu raꞌanajɨꞌɨquihuaꞌa muajcaꞌaraꞌaraꞌan jetze , majta ɨɨcajraꞌan jetze alaampi cɨmeꞌe . Majta raatyaꞌavaatacaꞌa . Ajta aɨn ɨ tevi , tɨꞌɨj pɨ naꞌa pu irajtzáꞌanaꞌa aꞌalaampi , ajta me iyauruti aꞌu tɨ cai eꞌe tiꞌitɨ aꞌini tiyaaruꞌu pu tzajtaꞌan seijreꞌe .
42008030	Tɨꞌɨqui Jesús ayan tiraataihuaꞌuriꞌi tɨcɨn : — ¿ Aꞌini puaꞌantyahuaa muaa ? Ayaa pu tyuꞌutanyúu aɨjna ɨ aꞌatɨ tɨcɨn : — I tyej sei viꞌiraꞌa araꞌase . Ayaa pu tiraataꞌixaa aɨjna cɨmeꞌe ɨ maj muiꞌitɨ tzajtaꞌan seijreꞌe ɨ tiyaaruꞌuse .
42008031	Majta aɨme ɨ tiyaaruꞌuse , eihua mu rájhuaviiriꞌi aɨjna ɨ Jesús tɨ ij aɨn cai huaꞌutaite maj áꞌucɨɨnye tɨ eꞌetyacun aꞌu maj aꞌanamiꞌi ɨ tiyaaruꞌuse .
42008032	Meenti a vejliꞌi , tuiixute maꞌacɨɨnye , aa mu tyajaꞌucuaꞌanen jɨri jetze . Majta aɨme tiyaaruꞌuse , ayaa mu tirajhuaviiriꞌi maɨjna ɨ Jesús tɨ huaꞌutaꞌan mej mi tuiixute tzajtaꞌa aꞌutyarute . Aj pu i huaꞌutaꞌa .
42008033	Matɨꞌɨj huiiraacɨ ɨ tevi jetze , matɨꞌɨj mi aꞌuruáachajraa caꞌanin cɨmeꞌe . Matɨꞌɨj mi aꞌutyajrupi ɨ tuiixute tzajtaꞌa . Majta maɨn tuiixute aꞌuruáachajraa . Matɨꞌɨj mi ancaavatzɨ aꞌu tɨ ancatee . Matɨꞌɨj mi aataꞌa atyáavatzɨ . Matɨꞌɨj mi aꞌujamɨ .
42008034	Majta aɨme ɨ maj huaꞌachaɨcaꞌa ɨ tuiixute , matɨꞌɨj raaseij aꞌij tɨ tiꞌitɨj huarɨj , aɨ mu aꞌuruáachajraa . Matɨꞌɨj mi huaꞌutaꞌixaa ɨ tyaɨte chajtaꞌa me eꞌeche , majta aꞌɨmɨ maj aꞌuchaatɨme aꞌij tɨ tiꞌitɨj huarɨj .
42008035	Matɨꞌɨj mi aɨme ɨ tyaɨte , au mu eꞌireꞌenye mej mi raaseij . Matɨꞌɨj aun eꞌireꞌenye aꞌu tɨ Jesús aꞌutyavaacaꞌa , au mu yáꞌutyau aɨjna ɨ aꞌatɨ ɨ mej jetzen huiiraacɨ aɨme ɨ tiyaaruꞌuse . Au pu aꞌutácatii ɨ Jesús jemi . Puꞌuri tíꞌityechajca . Capu cheꞌe rutɨmueꞌiracaꞌa . Matɨꞌɨj mi tyuꞌutatzɨn tyamuaꞌa eihua .
42008036	Majta aɨme ɨ maj raaseij , aɨ mu tihuaꞌutaꞌixaa ɨ tyaɨte aꞌij tɨ Jesús tiraahuaa aɨjna ɨ aꞌatɨ tiyaaruꞌuse maj tzajtaꞌan seijraꞌacaa .
42008037	Matɨꞌɨj mi naimiꞌi ɨ maj aun aꞌuchaatɨme tɨj naꞌa tɨ aun huatacáꞌa u Gadara , aɨ mu rájhuaviiriꞌi aɨjna ɨ Jesús , tɨ nuꞌu aꞌuraꞌani aꞌini eihua mu tyuꞌutatzɨn . Aɨj pu cɨn Jesús atyajraa ɨ baarcu jetze . Tɨꞌɨqui áꞌuraa .
42008038	Ajta aɨn ɨ aꞌatɨ tiyaaruꞌuse maj jetzen huiiraacɨ , eihua pu rájhuaviiriꞌi aɨjna ɨ Jesús tɨ raataꞌan tɨ jamuan aꞌuraꞌani . Ma ajta i cai , capu raataꞌa tɨ jamuan aꞌuraꞌani .
42008039	Ayaa pu tiraataꞌixaa tɨcɨn : — Pataꞌaj hui huaraꞌaraꞌani aꞌu pej eꞌeche pataꞌaj huaꞌutaꞌixaateꞌen aꞌij tɨ muaaruu ɨ Dioj , aɨjna cɨmeꞌe tɨ huapɨꞌɨ ruxeꞌeveꞌe . Aj pu i áꞌuraa aɨjna ɨ aꞌatɨ . Tɨꞌɨqui nainjapua tɨj naꞌa aun tɨ huatacáꞌa ɨ chajtaꞌana jetze , aɨ pu huaꞌutaꞌixaa aꞌij tɨ tiꞌitɨ raaruu tɨ huapɨꞌɨ ruxeꞌeveꞌe aɨjna ɨ Jesús .
42008040	Tɨꞌɨj Jesús huaraꞌaraa yu jetze pujmeꞌen , eihua mu tyaɨte raꞌancureꞌeviꞌitɨ . Muaataujtyamuaꞌave aꞌini aɨ mu rachuꞌevaꞌacaa .
42008041	Cɨmeꞌen puꞌu Jesús aun aꞌaráꞌa , aj pu i saɨj ɨ aꞌatɨ áꞌajtunutacaꞌa a vejliꞌi jemin ɨ Jesús . Ayaa pu antyahuaa tɨcɨn Jairo . Aɨ pu tieꞌijta u teyujtaꞌa . Tɨꞌɨqui aɨn raatahuaviiriꞌi tɨ Jesús aꞌuréꞌenyen jemin chajnan aꞌini puꞌuri nuꞌu aꞌameꞌere ɨ yaujraꞌan . Ajta aɨ puꞌu caj pɨtiꞌijyauj jɨitacan . Ajta aɨjna ɨ yaujraꞌan , ayaa pu rajchaꞌɨ aꞌachu cumu tamuaamuataꞌa japuan huaꞌapua ninyeꞌiraꞌa . Tɨꞌɨqui Jesús áꞌuraa jamuan . Majta ɨ tyaɨte , eihua mu ajtyáxɨɨracaꞌa jemin . Tyamuaꞌa mu tityáꞌacatacaꞌa .
42008042	
42008043	Meenti aɨn jɨitaꞌa , aa pu ajta aꞌutyavaacaꞌa . Puꞌuri aꞌatee aꞌachu cumu tamuaamuataꞌa japuan huaꞌapua ninyeꞌiraꞌa tɨ ayan aɨjna cɨn tiꞌicuiꞌi aɨjna cɨmeꞌe tɨ tiꞌiraꞌasacaraꞌa ɨ xuureꞌe . Capu maꞌa aꞌatɨjcaꞌa tɨ raayɨꞌɨtɨhuaꞌa tɨ tiraahuaateꞌen .
42008044	Tɨꞌɨqui aɨn jɨitaꞌa , huaritaꞌan aꞌuréꞌenye . Aj pu i raꞌajtamuárej ɨ cɨɨxuraꞌaraꞌan jetze . Cɨmeꞌen puꞌu raꞌajtamuárej , aj pu i huatyapuaꞌaracaꞌa tɨ uvaꞌamɨꞌɨye ɨ xuureꞌe .
42008045	Tɨꞌɨqui Jesús ayan tihuaꞌutaihuaꞌuriꞌi tɨcɨn : — ¿ Aꞌataani hui naꞌajtamuarej ? Naimiꞌi mu meyan tyuꞌutanyúu tɨcɨn : — Canu inyaa . Matɨꞌɨj meyan tyuꞌutaxajtacaꞌa , aɨjna ɨ Pedro , aɨ pu ayan tiraataꞌixaa tɨcɨn : — Maeestru , eihua mu ajtyaxɨɨri ɨ tyaɨte mueetzi jemi . Majta áꞌujtajche .
42008046	Ma ajta aɨn Jesús , ayaa pu tyuꞌutaxajtacaꞌa tɨcɨn : — Aꞌatɨ pu xaa naꞌajtamuarej . Nyaa nu hui raamuaꞌareeriꞌi tɨꞌɨj nyamuareꞌeriꞌiraꞌa huirajraa . — Ayaa pu tyuꞌutaxajtacaꞌa aɨjna ɨ Jesús .
42008047	Ajta aɨn ɨ jɨitaꞌa , aɨ pu raamuaꞌareeriꞌi tɨ cai rɨꞌɨri tɨ huatauravaa . Tɨꞌɨqui eꞌireꞌenye . Ruviváa . Aj pu i áꞌajtunutacaꞌa jemin ɨ Jesús . Tɨꞌɨqui ayan tyuꞌutaxajtacaꞌa aꞌini een cɨn raꞌajtamuárej me eijreꞌe majséiraca ɨ tyaɨte . Ajta ayaa pu tyuꞌutaxajtacaꞌa aɨjna cɨmeꞌe tɨ huaruj .
42008048	Aj pu i Jesús ayan tiraataꞌixaa tɨcɨn : — Niyauj , papuꞌuri hui huarúj paɨjna cɨmeꞌe pej tyaꞌatzaahuateꞌe . Aricu , aꞌuraꞌa axaahua .
42008049	Aucheꞌe pu tiꞌixáatacaa tɨꞌɨj saɨj eꞌireꞌenye tɨ huaꞌa jetze ajtyamaꞌacan ɨ maj aun eꞌeche ɨ Jairo jemi , aɨjna tɨ tieꞌijta u teyujtaꞌa . Ayaa pu tiraataꞌixaa tɨcɨn : — Puꞌuri huamɨꞌɨ aꞌayauj . Aɨj paj hui cɨn cai cheꞌe tiraꞌantyúꞌuuniꞌiraꞌan mɨ maestru .
42008050	Tɨꞌɨj Jesús ayan tiraanamuajriꞌi , ayaa pu tiraataꞌixaa aɨjna ɨ Jairo tɨcɨn : — Capaj tiꞌitzɨɨnyaꞌa . Pataꞌaj tyaꞌantzaahuateꞌen panaꞌa . Aucheꞌe pu hui rujni . — Ayaa pu tiraataꞌixaa .
42008051	Matɨꞌɨj mi aꞌucɨj . Matɨꞌɨj maun aꞌaráꞌa Jairo tɨ eꞌeche . Matɨꞌɨj maun aꞌuréꞌenye , capu huaꞌutaꞌa ɨ tyaɨte maj aun aꞌutyarute u chiꞌita . Aɨme puꞌu huataꞌa aɨjna ɨ Pedro , ajta aɨjna ɨ Juan , ajta aɨjna ɨ Jacobo . Ajta aɨme ɨ vaujsimuaꞌameꞌen ɨ tɨ huamɨꞌɨ , aɨme pu ajta huataꞌa .
42008052	Meenti maɨn ɨ tyaɨte a puaꞌaque maj aꞌutyáuucaꞌa , naimiꞌi mu caꞌanin cɨn ruyeinyacaꞌa . Maujxaamɨstyaꞌacaa micu . Ajta aɨn Jesús , ayaa pu tihuaꞌutaꞌixaa tɨcɨn : — Caxu ruyeinya . Capu hui mɨꞌɨchi . Cutzu puꞌu .
42008053	Matɨꞌɨj mi raatyaꞌatzájraa aꞌini májmuaꞌareeracaꞌa tɨcɨn huamɨꞌɨ .
42008054	Tɨꞌɨqui Jesús raꞌajtamuárej ɨ paꞌarɨꞌɨ ɨ muajcaꞌaraꞌaraꞌan jetze . Ayaa pu tiraataꞌixaa tɨcɨn : — Niyauj , ájchesi .
42008055	Tɨꞌɨqui xaijnyuꞌucaraꞌaraꞌan huaraꞌaraa ɨ jemin . Cɨmeꞌen puꞌu huaraꞌaraa ɨ jemin , aj pu i ajche . Tɨꞌɨqui Jesús ayan tihuaꞌutaij ɨ vaujsimuaꞌameꞌen maj nuꞌu tiraamín .
42008056	Eecan mu naa rɨꞌɨ tiraꞌutaseij ɨ vaujsimuaꞌameꞌen . Ajta aɨn Jesús , aɨ pu huaꞌutaꞌijmɨjriꞌi maj cai aꞌatɨ ixaatyaꞌa aꞌij tɨ tiꞌitɨj huarɨj .
42009001	Aꞌanaj pu ayan huarɨj aɨjna ɨ Jesús . Aɨ pu huaꞌutajee aɨme ɨ maj tamuaamuataꞌa japuan huaꞌapua araꞌase . Aj pu tihuéijca aɨjna cɨmeꞌe mej mi huaꞌutamuariteꞌen aɨme ɨ tiyaaruꞌuse ɨ maj tyaɨte tzajtaꞌa seijreꞌe , majta maj nuꞌu tihuaꞌuhuaateꞌen tɨj naꞌa tiꞌipuaꞌamua ɨ cuiꞌiniꞌiraꞌa ɨ maj cɨn tiꞌicucuiꞌi ɨ tyaɨte . Jesús pu ajta huaꞌutaꞌa ɨ muáreꞌeriꞌiraꞌaraꞌan ɨ maj cɨn meyan tyuꞌuruuren .
42009002	Tɨꞌɨqui huaꞌutaityacaꞌa mej mi aꞌucɨ́jxɨꞌɨn mej mi tihuaꞌutaꞌixaateꞌen ɨ tyaɨte aɨjna cɨmeꞌe ɨ nyuucari tɨ cɨmeꞌen raxa ɨ Dioj tɨ nainjapua tieꞌijta . Ajta pu huaꞌutaityacaꞌa mej mi tihuaꞌuhuaateꞌen ɨ mej tiꞌicucuiꞌi .
42009003	Ayaa pu tihuaꞌutaꞌixaa tɨcɨn : — Caxu tiꞌitɨ anyaɨ́ꞌɨn ɨ saj cɨn huataujvaɨreꞌen ɨ juye jetze , ni tiꞌitɨj jitzɨj , caꞌɨn tiꞌitɨ caꞌani naꞌari tiꞌitɨ pan o tumin . Sajta hui , seij xuꞌu anpiin ɨ siicuꞌuri . Caxu huaꞌapuaca téꞌepiin .
42009004	’ Aꞌu tɨ naꞌa saj aꞌaráiixa ajna aꞌu tɨ chiꞌi aꞌutyejvee , au xu u aꞌateere asta sanaꞌa cai áꞌucɨɨnye aujna u chajtaꞌa .
42009005	Ajta , ayaa xu hui huarɨni tɨ puaꞌa macai amuaꞌancureꞌeviꞌitɨn , satɨꞌɨj áꞌucɨɨnye saujna u chajtaꞌa , sajtáujrɨꞌɨpɨꞌɨn ɨ saj ajtácaꞌacáijme , sajta raatyacaꞌatzɨjxɨꞌɨn tɨ ij caaxɨn ɨ chuej . Aɨ mu hui cɨn ramuaꞌareeran maj autyajturaa ɨ Dioj jemi . — Ayaa pu tihuaꞌutaꞌixaa aɨjna ɨ Jesús .
42009006	Matɨꞌɨj mi aꞌucɨ́jxɨ nainjapua tɨj naꞌa aun tɨ huatacáꞌa . Nainjapua mu huaꞌutaꞌixaa ɨ nyuucari tɨ cɨn Dioj hueꞌirajtuaani . Majta tihuaꞌuhuaa ɨ tyaɨte .
42009007	Ajta aɨn ɨ Herodes , aɨjna tɨ tajtuhuan cɨn tiꞌityavaacaꞌa , aɨ pu raamuaꞌareeriꞌi aꞌij mej tiꞌitɨj ruurajcaa . Capu aꞌij tiraꞌamitejtyaꞌacaa aꞌini seica mu meyan tíꞌixajtacaa tɨcɨn : — Puꞌuri ajtahuaꞌa aꞌitáraa aɨjna ɨ Juan aujna mej yaꞌavaꞌana .
42009008	Majta seica meyan tɨcɨn : — Puꞌuri ajtahuaꞌa huataseijre aɨjna ɨ Elías . Majta seica meyan tíꞌixajtacaa tɨ nuꞌu seij pu aꞌitáraa huaꞌa tzajtaꞌa ɨ mɨꞌɨchite tɨ Dioj jetze maꞌacan tiꞌixaxaꞌataꞌa .
42009009	Ma ajta aɨn Herodes , ayaa pu tyuꞌutaxajtacaꞌa tɨcɨn : — Tyajta hui raꞌantiveijchacaꞌa ɨ muuraꞌan tyaɨjna ɨ Juan . Aɨj pu cɨn cai aɨn pueen . ¿ Aꞌatajqui naꞌa pueen aɨjna ɨ nyaj cɨmeꞌen neyan tiꞌinamua ? — Ayaa pu tyuꞌutaxajtacaꞌa . Ajta huataujtyese tɨ raaseij .
42009010	Majta maɨn ɨ maj tamuaamuataꞌa japuan huaꞌapua araꞌase , matɨꞌɨj muꞌu pɨjaꞌuráꞌavatzɨ , matɨꞌɨj mi meyan tiraataꞌixaa maɨjna ɨ Jesús aꞌij mej tiꞌitɨj huáruu . Tɨꞌɨqui aɨn huaꞌuviꞌitɨ aɨme . Matɨꞌɨj mi aꞌucɨj rujɨmeꞌe aujna aꞌahuaꞌa chajtaꞌa tɨ ayan tyajaꞌarajtyahuaa tɨcɨn Betsaida .
42009011	Majta maɨn ɨ tyaɨte , matɨꞌɨj raamuaꞌareeriꞌi , au mu eꞌireꞌenye aꞌu tɨ aꞌutyavaacaꞌa ɨ Jesús . Aɨ pu huaꞌancureꞌeviꞌitɨ . Ajta tihuaꞌutaꞌixaa aꞌij tɨ een aɨjna cɨmeꞌe tɨ Dioj tieꞌijta nainjapua . Ajta tihuaꞌuhuaa ɨ mej tiꞌicúcuiꞌimaꞌacaa .
42009012	Tɨꞌɨj huareꞌechuijxaracaꞌa , aɨme ɨ maj tamuaamuataꞌa japuan huaꞌapua araꞌase , aɨ mu eꞌireꞌenye ɨ Jesús jemi . Ayaa mu tiraataꞌixaa tɨcɨn : — Pataꞌaj hueꞌireꞌitixɨꞌɨn ɨ tyaɨte mej mi aꞌucɨ́jxɨꞌɨn tɨj naꞌa aun maj huachaatɨme u chajtaꞌa , ajtahuaꞌa ayée ɨmɨ maj huachaatɨme , mej mi maun tyuꞌunanan tiꞌitɨj maj raacuaꞌani , mej mi majta maun aꞌucuꞌutzu aꞌini capu hui yeꞌe tiꞌitɨ ayajna aꞌu tyaj aꞌutyáuu .
42009013	Ajta aɨn Jesús , ayaa pu tihuaꞌutaixaa tɨcɨn : — Sataꞌaj muan tihuaꞌumín . Matɨꞌɨj mi meyan tiraataꞌixaa tɨcɨn : — Aii tuꞌu tichaꞌɨ aꞌachu cumu anxɨvica ɨ pan , tyajta huaꞌapuaca ɨ hueꞌite , caꞌɨn tyej tyajaꞌuváꞌananan ɨ maj cɨn tiꞌicuaꞌani naijmiꞌi . — Ayaa mu tiraataꞌixaa .
42009014	Majta aɨme ɨ tyetyaca , ayaa mu araꞌase aꞌachu cumu anxɨj viꞌiraꞌa . Aj pu i Jesús ayan tihuaꞌutaꞌixaa aɨme ɨ maj jamuan áꞌujhuaꞌanyaꞌa tɨcɨn : — Micheꞌe aꞌujráꞌasen ɨ tyaɨte , muaacua jetze muaꞌarástɨmáꞌa , meyee majta meyee .
42009015	Matɨꞌɨj mi meyan huarɨj . Majta ɨ tyaɨte , naimiꞌi aꞌujráꞌasacaꞌa .
42009016	Aj pu i Jesús , raꞌancuraɨꞌɨpɨꞌɨ ɨ pan , ajta ɨ hueꞌite . Aj pu i uteꞌe aꞌunyeeracaꞌa . Rɨꞌɨ pu tiraataꞌa ɨ Dioj . Ajta , autyejche tɨ raꞌantitaaraxɨꞌɨn ɨ pan , ajta ɨ hueꞌite . Aj pu i huaꞌutaɨꞌɨpɨꞌɨ aɨme ɨ maj jamuan áꞌujhuaꞌanyaꞌa . Matɨꞌɨj mi autyajhuii maj haꞌuraɨꞌɨpɨꞌɨteꞌen ɨ tyaɨte . Aꞌatzu mu aꞌatee maj huaꞌuraɨꞌɨpɨꞌɨteꞌesin ɨ pan , majta ɨ hueꞌite .
42009017	Naimiꞌi mu tyuꞌucuaa . Tyamuaꞌa mu tityáajuꞌuxai . Majta aɨme ɨ maj Jesús jamuan áꞌujhuaꞌanyaꞌa , maucheꞌe majta tyaꞌavaꞌɨstyaꞌaxɨ sicɨri jetze maɨjna tɨ tyaꞌaváꞌaturaa . Ajta aɨn ɨ sicɨri , ayaa pu tyaꞌaráꞌasacaꞌa aꞌachu cumu tamuaamuataꞌa japuan huaꞌapua .
42009018	Aꞌanaj pu ayan tyujuꞌurɨj . Au pu aꞌahuaꞌa Jesús tényuusimaꞌa rusaɨj . Aɨ mu raseijracaa ɨ maj jamuan áꞌujhuaꞌanyaꞌa . Ayaa pu tihuaꞌutaihuaꞌuriꞌi tɨcɨn : — ¿ Aꞌini metiꞌixa ɨ tyaɨte aꞌatɨ nyaj pueen inyaa ?
42009019	Ayaa mu tiraataꞌixaa tɨcɨn : — Seica meyan tiꞌixa tɨcɨn muaa pa nuꞌu paɨn pueen aɨjna ɨ Juan tɨ huaꞌamuaɨꞌɨhuacaraꞌa . Majta seica meyan tɨcɨn muaa pa nuꞌu paɨn pueen aɨjna ɨ Elías tɨ ajmiꞌi seijraꞌacaa . Majta seica meyan tɨcɨn saɨj pu nuꞌu aꞌitáraa huaꞌa jemi ɨ mɨꞌɨchite tɨ Dioj jetze maꞌacan tiꞌixaxaꞌataꞌa .
42009020	Aj pu i ayan tihuaꞌutaihuaꞌuriꞌi tɨcɨn : — Ari muan , ¿ aꞌini setiꞌimuaꞌatze aꞌatɨ nyaj pueen ? Ajta aɨn ɨ Pedro , ayaa pu tiraataꞌixaa tɨcɨn : — Muaa pa hui paɨn pueen ɨ Cɨriistuꞌu tɨ Dioj an mujaꞌujra ɨ ɨpuari japua .
42009021	Ajta aɨn ɨ Jesús , eihua pu huéijca maj nuꞌu cai aꞌatɨ ixaatyaꞌa aꞌatɨ tɨ pueen .
42009022	Ajta Jesús ayan tihuaꞌutaꞌixaa tɨcɨn : — Ayaa pu tyuꞌujxeꞌeveꞌe ineetzi jemi , i nyaj nyajta huaꞌa jetze airaanye ɨ tyaɨte nyej ni inyaa eihua rajpueiitzi naꞌaraꞌani . Majta aɨme ɨ huaꞌavaujsi , majta aɨme ɨ mej tieꞌijta u teyujtaꞌa , majta aɨme ɨ mej tiꞌimuaꞌata ɨ yuꞌuxari jetze tɨ Moisés raꞌuyuꞌuxacaꞌa , naimiꞌi mu hui nyetíti . Majtá nyejeꞌicatan . Ajta , tɨꞌɨj tyauumaꞌaca hueica xɨcaj , naꞌitamej huaꞌa tzajtaꞌa ɨ mɨꞌɨchite nyej ni ruuri naꞌaraꞌani . — Ayaa pu tihuaꞌutaꞌixaa .
42009023	Tɨꞌɨqui ayan tihuaꞌutaꞌixaa tɨcɨn : — Tɨ puaꞌa aꞌatɨ raxeꞌevaꞌa tɨ áꞌuchaꞌacanyeꞌen nyaa jamuan , ayaa pu ruxeꞌeveꞌe tɨ aɨn anacaican ma ruuraini aꞌij tɨ tiꞌijxeꞌeveꞌe ɨ ru tzajtaꞌa . Ajta eꞌeyan cheꞌe aɨn huatauraꞌan tɨj naꞌa tɨ yu aucaꞌitɨ aꞌame tɨ ayan cheꞌeta naꞌa tirajpueiitzi aꞌaraꞌani nyatɨj hui inyaa tirajpueiitzi naꞌaraꞌani . Cheꞌe aɨn ajta ayan huarɨni aꞌij nyej tiꞌijxeꞌeveꞌe inyaa , tɨj naꞌa tɨ yu aucaꞌitɨ aꞌame .
42009024	’ Ayaa puꞌu , tɨ puaꞌa aꞌatɨ aɨjna cɨn tiꞌitesaꞌa tɨ nain tiꞌijsaɨreꞌen tɨj naꞌa puaꞌamua yen tiꞌiseijreꞌe tɨꞌij ruxaahua chaa aꞌaraꞌani , aru tɨ puaꞌa ari huamɨꞌɨni , capu cheꞌe aꞌij tiraatyavaɨreꞌesin aɨjna tɨ tíꞌijchaꞌɨ . Ajta tɨ puaꞌa aꞌatɨ huamɨꞌɨni aɨjna cɨmeꞌe tɨ naꞌaraꞌastijre ineetzi , aɨ pu xaa hui aucheꞌe ratyauuni ɨ ruxaijnyuꞌuca tɨ auj ruuricaa .
42009025	’ Ahuii , ¿ aꞌini tyajamuaꞌamitejteꞌe muejmi ? ¿ Aꞌini tiꞌitɨ tiraatyavaꞌɨri ɨ aꞌatɨ tɨ nain huamuéꞌitɨn tɨ ayan seijreꞌe iiyan chaanaca japua tɨ puaꞌa eꞌeyan yaꞌuraini aɨjna ɨ aꞌatɨ ɨ ruxaijnyuꞌuca tɨ aucheꞌe ruuricaa ? Capu hui aꞌatzu tiꞌitɨ aꞌij tiraatyavaꞌɨri , tzɨteꞌe .
42009026	’ Tɨ puaꞌa aꞌatɨ tiꞌiteviꞌiraꞌa neetzi jemi caꞌɨn aꞌij nyej tiꞌixa , inyaa i nyaj nyajta huaꞌa jetze airaanye ɨ tyaɨte , ayaa nu hui cheꞌeta nyanaꞌa tyuꞌutatéviꞌiraꞌata ɨ jemin ajna xɨcajraꞌa nyej jetzen yavaꞌacányejsin . ’ Ayaa nu tyajaꞌamueꞌixaateꞌe . Ajna nu xaa yavaꞌacányejsin , netiꞌityavaa nu naꞌame tiꞌitɨj Rey cɨmeꞌe . Ayaa nu cheꞌeta nain cɨn teꞌentinmuaꞌareera naꞌame tɨj ɨ niyaꞌupua . Nyajta nu huataseijreꞌesin huaꞌa jamuan ɨ mej tiꞌivaɨreꞌe ɨ tajapua . Huapɨꞌɨ pu hui naa seiraꞌa aꞌame mej mi naa rɨꞌɨ tinyaꞌutaseij ɨ tyaɨte .
42009027	’ Ayaa nu hui tyajaꞌamueꞌixaateꞌe tzaahuatiꞌiraꞌa cɨmeꞌe , seica maj ya huatyáuu ayajna , camuu xɨ cuiꞌini silu matɨꞌɨj anacaican raseijran tɨ Dioj tyuꞌutaijta iiyan chaanaca japua . — Ayaa pu tihuaꞌutaꞌixaa aɨjna ɨ Jesús .
42009028	Tyauumaꞌaca aꞌachu cumu arahueica xɨcaj tɨ Jesús ayan tyuꞌutaxajtacaꞌa , aj pu i aɨme aꞌuvíꞌitɨ , aɨjna ɨ Pedro , ajta aɨjna ɨ Juan , ajta aɨjna ɨ Jacobo . Matɨꞌɨj mi anticɨj ɨ jɨri japua . Tɨꞌɨqui Jesús autyejche tɨ huatejnyuuni .
42009029	Tɨꞌɨj auj tyenyuusimaꞌa , aj pu i saɨque huaujruu aɨjna ɨ Jesús ɨ runyeerime jetze . Tyamuaꞌa pu naa tyuꞌutyacueinaracaꞌa ɨ cɨɨxuraꞌaraꞌan . Ayaa pu tiꞌityátaaveꞌe cumu metyamaxcavaꞌara .
42009030	Matɨꞌɨj mi huaꞌapua huataseijre jamuan ɨ Jesús . Ai mu aɨn pueen aɨjna ɨ Moisés tyaacan , ajta aɨjna ɨ Elías .
42009031	Huapɨꞌɨ mu naa seijraꞌacaa . Majta jamuan tíꞌixajtacaa aɨjna ɨ Jesús . Aɨj mu cɨn tyúꞌurixaatyaꞌacaa aɨjna ɨ tɨ cɨn araurastejsin ajna Jerusalén , tɨ aɨn huamɨꞌɨni ajna .
42009032	Ajta aɨn ɨ Pedro , majta ɨ maj huaꞌapua ɨ maj aꞌutyáuucaꞌa jamuan , eihua mu cuꞌutzíjcucaa . Matɨꞌɨj huajɨ , matɨꞌɨj mi huaꞌuseij aɨme ɨ tyetyaca ɨ maj aa huatyáuucaꞌa jamuan ɨ Jesús . Majta raaseij aꞌij tɨ eenyaꞌa ɨ Jesús tɨ eihua huapɨꞌɨ naa seijraꞌacaa .
42009033	Matɨꞌɨj meri aꞌucɨɨnicu aujna tɨ aꞌutyejvee ɨ Jesús aɨme maj huaꞌapua ɨ tyetyaca , aj pu i ayan Pedro tiraataꞌixaa tɨcɨn : — Maestru , naa pu xaꞌapɨꞌɨn tyej ya huatyáuu . Ticheꞌe hui hueicaca huataahua , ɨnaamua , seij tɨ mueetzi aꞌa aꞌame , ajta seij , Moisés tɨ raꞌa aꞌaraꞌani , ajta seij , Elías tɨ raꞌa aꞌaraꞌani . — Ayaa pu tyuꞌutaxajtacaꞌa aɨjna ɨ Pedro aꞌini capu aꞌij raꞌamitejtyaꞌacaa .
42009034	Tɨꞌɨj auj tiꞌixáatacaa , aj pu i aitɨri huataseijre . Aj pu i huaꞌa jetze rájrupi . Tɨꞌɨj huaꞌa jetze rájrupi , matɨꞌɨj mi tyuꞌutatzɨn aɨme ɨ maj Jesús jamuan áꞌujhuaꞌanyaꞌa .
42009035	Tɨꞌɨqui nyuucari aꞌicánamuajre ɨ jaitɨri tzajtaꞌa , ayan tɨcɨn : — Ai pu hui aɨn pueen ɨ niyauj , ɨ nyaj raꞌantihuau . Sataꞌaj raanamua . — Ayaa pu tyuꞌutaxajtacaꞌa .
42009036	Tɨꞌɨj ayan tyuꞌutaxaa , an pu aꞌutyaváa aꞌaraa rusaɨj aɨjna ɨ Jesús . Majta aɨme ɨ maj jamuan áꞌujhuaꞌanyaꞌa , aɨ mu ruꞌutyaꞌa ɨ ru tzajtaꞌa . Camu aꞌatɨ huataꞌixaa aꞌij mej tyuꞌuseij .
42009037	Yaa ruijmuaꞌa yee , matɨꞌɨj meri acaacɨj ɨ jɨri japua , eihua mu tyaɨte raꞌantinajchacaꞌa .
42009038	Meenti seij pu aꞌutyavaacaꞌa huaꞌa tzajtaꞌa ɨ tyaɨte . Aɨ pu raatajé tɨcɨn : — Maeestru , eihua nu hui muahuavii paj yaꞌutyeeseij ɨ niyauj , aꞌini aɨ nuꞌu caj tiꞌijyauj .
42009039	Xaijnyuꞌucari tɨ aꞌij puaꞌa een , aɨ pu hui rájviiviꞌi . Aɨj pu cɨn , eihua rujijhuaveꞌe ɨ paꞌarɨꞌɨ . Ajta eihua pu huaꞌaruri rataꞌaca ɨ jetzen . Aɨj pu cɨn áijjaamɨxcueꞌireꞌe ɨ ruteni jetze . Cɨj puꞌu tirataꞌaca tɨ ruxaahua rɨꞌɨ me tyajaꞌuchaꞌacaneꞌen . Puꞌuri raꞌapuaꞌariteꞌesin .
42009040	Nyahuaꞌuhuaviiriꞌi hui nyaɨme ɨ maj a jamuan áꞌujhuaꞌan maj raatamuariteꞌen tɨ tzajtaꞌan seijreꞌe . Majta cai raayɨꞌɨtɨhuaꞌa . — Ayaa pu tiraataꞌixaa aɨjna ɨ aꞌatɨ .
42009041	Ajta aɨn Jesús , ayaa pu tyuꞌutanyúu : — Muan mɨ sej iiji huátyaamua , caxu hui tyaꞌatzaahuateꞌe , mɨ sej aꞌij puaꞌa tiꞌityetyaɨte . ¿ Aꞌachuni ruxeꞌeveꞌe nyej aꞌateeri muejmi jemi nyej ni rɨꞌɨ amuaaruuren ? Ma aveꞌeviꞌitɨchi mɨ paꞌarɨꞌɨ .
42009042	Tɨꞌɨj auj eꞌeveꞌemaꞌacaa , aɨ pu tiyaaruꞌu raꞌitarai a chuaataꞌa , ajta huaꞌaruri raataꞌa . Aru aɨn Jesús , aɨ pu raꞌajtyaꞌaxɨ ɨ tiyaaruꞌu . Aj pu i tiraahuaa ɨ paꞌarɨꞌɨ . Ajta raatatui ɨ taatajraꞌan .
42009043	Majta naimiꞌi mu naa rɨꞌɨ tiraꞌutaseij aɨjna cɨmeꞌe tɨ Dioj ayan raaruu aɨjna tɨ huapɨꞌɨ ruxeꞌeveꞌe . Matɨꞌɨj mauj aꞌij tyajaꞌuseijracaa ɨ tyaɨte maɨjna cɨmeꞌe aꞌij tɨ Jesús huarɨj , ayaa pu tihuaꞌutaꞌixaa aɨme ɨ maj jamuan áꞌujhuaꞌanyaꞌa .
42009044	Ayan tɨcɨn : — Rɨꞌɨ xuꞌu muan tiraanamua . Ayaa pu hui tiꞌinyaruuren ineetzi , i nyaj nyajta huaꞌa jetze airaanye ɨ tyaɨte . Aviitzi mu cɨn neetzi tyuꞌutatuireꞌesin huaꞌa jemi ɨ tyaɨte . — Ayaa pu tihuaꞌutaꞌixaa .
42009045	Majta maɨn ɨ maj jamuan áꞌujhuaꞌanyaꞌa , camu yauꞌeitaa muaꞌaraa aꞌij tɨ huataujmuaꞌa ɨ nyuucari tɨ raataxajtacaꞌa aɨjna ɨ Jesús , silu huatauravaatacaꞌa mej mi cai yauꞌeitaa muaꞌaraꞌani . Majta mu tiꞌitzɨɨnyaꞌacaa . Aɨj mu cɨn cai raataihuaꞌuriꞌi maɨjna cɨmeꞌe aꞌij tɨ huataujmuaꞌa .
42009046	Aꞌanaj pu ayan tyujuꞌurɨj . Aɨme ɨ maj Jesús jamuan áꞌujhuaꞌanyaꞌa , aɨ mu aꞌutyajhuii mej tyujreeve aɨjna cɨmeꞌe yee aꞌataani eitzeꞌe vaꞌacan cɨn tiꞌityejvee ityan tyaj tamuaamuataꞌa japuan huaꞌapua araꞌase .
42009047	Ajta aɨn Jesús , aɨ pu ramuaꞌareeracaꞌa aꞌij mej tiꞌimuajcaa ɨ rutzajtaꞌa . Aj pu i paꞌarɨꞌɨ avéꞌeviꞌitɨ . Tɨꞌɨj i a vejliꞌi raatéjche aꞌu tɨ aꞌutyejvee .
42009048	Aj pu i ayan tihuaꞌutaꞌixaa tɨcɨn : — Aꞌatɨ tɨ naꞌa tɨ raꞌancureꞌeviꞌitɨn aijna i paꞌarɨꞌɨ nenyuucajtzeꞌe , aɨ pu hui ajta naꞌancureꞌeviꞌitɨn ineetzi . Ajta aɨn tɨ naꞌancureꞌeviꞌitɨn ineetzi , aɨ pu ajta raꞌancureꞌeviꞌitɨn aɨjna tɨ tinaataij . Ayaa puꞌu tiꞌen aꞌini aɨjna tɨ eitzeꞌe cɨleꞌenyeꞌen cɨn tiꞌityejvee muan mɨ sej nyaa jamuan áꞌujhuaꞌan , ɨ Dioj jemi , aɨ pu hui eitzeꞌe vaꞌacan cɨn tiꞌityejvee cai maa aꞌatɨ . — Ayaa pu tihuaꞌutaꞌixaa aɨjna ɨ Jesús .
42009049	Ajta aɨn ɨ Juan , ayaa pu tiraataꞌixaa tɨcɨn : — Maeestru , aꞌatɨ tu aꞌuseij tɨ huaꞌamuarityaꞌacaa ɨ tiyaaruꞌuse maj huaꞌa tzajtaꞌa seijreꞌe ɨ tyaɨte . Anyuucajtzeꞌe pu cɨn huaꞌamuarityaꞌacaa . Tyajta ityan , tyan tu hui raataꞌijmɨjriꞌi tɨ cai ayan rɨjcaa , aꞌini capu tejmi jetze ajtyamaꞌacan .
42009050	Tɨꞌɨqui ayan tiraataꞌixaa aɨjna ɨ Jesús tɨcɨn : — Caxu raꞌijmɨjra aꞌini aꞌatɨ tɨ naꞌa tɨ cai aꞌij aꞌamuaruure , aɨ pu xaa aꞌamuavaɨreꞌe . — Ayaa pu tihuaꞌutaꞌixaa .
42009051	Tɨꞌɨj ari vejliꞌitaca tɨ tyajaꞌureꞌenyejsin ajna xɨcajraꞌa tɨ jetzen Dioj raꞌaviꞌitɨn ɨ tajapua , Jesús pu raaxaꞌapɨꞌɨntare nain cɨmeꞌe tɨ aun aꞌujnyén anti Jerusalén .
42009052	Seica pu huataityacaꞌa mej mi anacai aꞌujnyén . Aa mu aꞌaráꞌa chajtaꞌa aꞌu maj huachaatɨme aɨme Samaariya tɨ eꞌemaꞌacan . Au mu aꞌatanye mej mi rɨꞌɨ tyuꞌuruuren aꞌu maj aꞌaráiixa .
42009053	Majta aɨme ɨ maj aun eꞌechajcaꞌa , camu raꞌancureꞌeviꞌitɨ maɨjna ɨ Jesús , aꞌini muꞌuri ramuaꞌareeracaꞌa tɨcɨn Jerusalén pu aꞌujnyejsin .
42009054	Majta aɨme ɨ maj huaꞌapua , aɨjna ɨ Jacobo , ajta aɨjna ɨ Juan , matɨꞌɨj raamuaꞌareeriꞌi , ayaa mu tiraataihuaꞌuriꞌi maɨjna ɨ Jesús tɨcɨn : — Tavastaraꞌa , ¿ aꞌini hui petiꞌijxeꞌeveꞌe tej ti teyan huarɨni ? ¿ Ni tyaraataijteꞌen ɨ Dioj tɨ uteꞌe yeꞌicáxɨreꞌen ɨ taij tɨ cɨn huaꞌucuiꞌini naijmiꞌica , matɨj manaꞌa ayan maj huachaatɨme ? — Ayaa mu tiraataihuaꞌuriꞌi .
42009055	Aj pu i Jesús pɨ aꞌureꞌeve . Aj pu i huaꞌajtyaꞌaxɨ . Aj pu i ayan tihuaꞌutaꞌixaa tɨcɨn : — Ca xu hui ramuaꞌaree tiꞌitɨ tɨ xaijnyuꞌucaraꞌaraꞌan ayan caꞌanijraꞌa tyajamuaataꞌaca sej si seyan tyuꞌutaxaj .
42009056	Aꞌini inyaa , i nyaj nyajta huaꞌa jetze airaanye ɨ tyaɨte , canu hui nyaɨjna cɨn mu aꞌuveꞌeme nyej ni huaꞌantipuaꞌariteꞌen ɨ tyaɨte , silu aɨj nu cɨn mu aꞌuveꞌeme nyej ni hueꞌirajtuaani . — Ayaa pu tihuaꞌutaꞌixaa . Majta aꞌucɨj . Majta seij chajtaꞌana jetze aꞌatanye .
42009057	Matɨꞌɨj mauj huajuꞌucaa ɨ juye jetze , seij pu ayan tiraataꞌixaa tɨcɨn : — Nyaa nu hui a jamuan aꞌumaꞌa naꞌame aꞌu tɨ naꞌa pa áꞌumej .
42009058	Jesús pu ayan tyuꞌutanyúu tɨcɨn : — Aɨme ɨ jarachuiise , au mu hui uꞌuche aꞌu tɨ aucúcuꞌunijmee . Majta aɨme ɨ pinaꞌase , piꞌista jetze mu tyuꞌurituꞌaatya . Me nyajta inyaa , i nyaj nyajta huaꞌa jetze airaanye ɨ tyaɨte , canu huateechiꞌi aꞌu nyaj aꞌutacuti .
42009059	Jesús pu seij huataij ɨ tevi tɨcɨn : — Pataꞌaj áꞌuchaꞌacanyeꞌen nyaa jamuan . Ajta aɨn tyaataꞌa , ayaa pu tiraataꞌixaa tɨcɨn : — Nicheꞌe nyaꞌu ya huatacati asta cai huamɨꞌɨni ɨ nitaata nyej ni raꞌavaꞌanan aꞌij tej tiꞌijrɨꞌɨre ityan . Aj nu xaa a jamuan áꞌuchaꞌacanyaꞌa naꞌame .
42009060	Jesús pu ayan tiraataꞌixaa tɨcɨn : — Micheꞌe maɨn raꞌavaꞌana ɨ mɨꞌɨchi aɨme ɨ huaꞌaxaꞌa mɨꞌɨchite maɨjna cɨmeꞌe ɨ maj cai ramuaꞌate ɨ Dioj . Pajta muaa , aricu aꞌuraꞌa pej pi ɨ nyuucari huaꞌutaꞌixaateꞌen tɨ cɨmeꞌen raxa ɨ Dioj tɨ nainjapua tieꞌijta . — Ayaa pu tiraataꞌixaa aɨjna ɨ Jesús .
42009061	Ajtahuaꞌa seij pu ayan tiraataꞌixaa tɨcɨn : — Nyavastaraꞌa , nyaa nu hui a jamuan áꞌuchaꞌacanyaꞌa naꞌame , aru nyauj miꞌi u aꞌatanen nye eꞌeche nyej ni huaꞌutataujteꞌen ɨ neꞌihuaamuaꞌa , nyajta ɨ nyavaujsimuaꞌa .
42009062	Ayaa pu tyuꞌutanyúu aɨjna ɨ Jesús tɨcɨn : — Aɨjna ɨ aꞌatɨ tɨ autyejche tɨ tiꞌimuareꞌe , tɨ puaꞌa ari eꞌitaꞌa umaꞌaca ajta raatyaxaahua , aɨ pu hui cai tiꞌitɨj vaɨreꞌe jemin ɨ Dioj tɨ nainjapua tieꞌijta .
42010001	Aꞌatzu aꞌateeviꞌi , Jesús pu ajtahuaꞌa seica aváꞌajajpuaxɨ ɨ maj ayan puaꞌamuaca aꞌachu cumu hueicate japuan tamuaamuataꞌa araꞌase . Aɨ pu huaꞌutaityacaꞌa huaꞌapuacajmeꞌen mej mi anáatyáꞌa u muaꞌaraꞌasti nainjapua aꞌu tɨ naꞌa maj huachaatɨme , aꞌu tɨ Jesús huájaꞌamuáarencheꞌe .
42010002	Ayaa pu tihuaꞌutaꞌixaa tɨcɨn : — Muiꞌitɨ muꞌuri tɨn áꞌujcaꞌane tɨ Dioj tihuaꞌutaijteꞌen , aru camu muiꞌi aɨme ɨ maj aɨjna cɨn tiꞌivaɨreꞌe mej tihuaꞌutaꞌixaateꞌen ɨ nyuucari tɨ cɨn Dioj hueꞌirajtuaani . Aɨj xu hui cɨn seyan tiraatahuavii ɨ tavastaraꞌa tɨ jemin tyuꞌutatuireꞌesin naijmiꞌica cɨmeꞌe ɨ mej tyaꞌatzaahuateꞌe , tɨ aɨn tyajamuaataijteꞌen saj aꞌucɨ́jxɨꞌɨn nainjapua aꞌu mej eꞌeseijreꞌe .
42010003	’ Sericu muan . Ayaa nu hui tyajamuaataijteꞌesin sej si huaꞌa tzajtaꞌa áꞌujhuaꞌanyeꞌen ɨ tyaɨte . Ayaa xu seiraꞌa xaꞌajuꞌun matɨj canyaꞌaxɨ maj huaꞌa tzajtaꞌa áꞌujhuaꞌan ɨ jɨɨraꞌave .
42010004	Caxu hui caꞌani teꞌepin saj tumin tzajtaꞌa ucaꞌan , caxu sajta caꞌani teꞌepin saj yuꞌujcɨɨxu tyaꞌucaꞌan , caxu sajta yuꞌujcaꞌacái tyaɨꞌɨpɨꞌɨn . Caxu aꞌatɨ taujtyaꞌa ɨ juye jetze .
42010005	Satɨꞌɨj chiꞌita utyarutya , miꞌi saj seyan tiraatataujteꞌen yee : “ Rɨꞌɨ xu yee tíꞌitechajca . ”
42010006	’ Sajta tɨ puaꞌa aun eꞌeseijreꞌe seij ɨ tevi tɨ xaa rɨꞌɨ tíꞌiche , aɨ xu hui huatyaturaasin jemin ɨ saj cɨn raatataujte . Naꞌari cai , ajtahuaꞌa huatyaturaasin muejmi jemi ɨ saj cɨn raatataujte .
42010007	’ Au xu eꞌeteere ajna chiꞌi jetze aꞌu saj aꞌaráiixa . Tiꞌitɨ tɨj naꞌa maj tyajaꞌamuamin , aɨj xu hui huacuaꞌani , sajta raayeꞌen . Ayaa xu huarɨni aꞌini ayaa pu tiraavijteꞌe mej tiraanajchiteꞌen aɨjna tɨ tiꞌimɨjhuaca . Caxu áꞌujhuaꞌanyeꞌen meyee sajta meyee huaꞌache .
42010008	’ Satɨꞌɨj saun aꞌutyarute seij jetze ɨ chajtaꞌana , tɨ puaꞌa aɨme majamuaꞌancuréꞌeviꞌitɨn , ayaa xu huarɨni . Tiꞌitɨ maj an amuaajáꞌujmuaniira , aɨj xu huacuaꞌani .
42010009	Sataꞌaj sajta tihuaꞌuhuaateꞌen aɨme ɨ mej tiꞌicucuiꞌijmee . Sajta hui seyan huaꞌutaꞌixaateꞌen yee puꞌuri tɨmuaꞌa tyajaꞌureꞌenyejsin tɨ Dioj nainjapua tyuꞌutaijta iiyan chaanaca japua .
42010010	’ Naꞌari , tɨ puaꞌa macai amuaꞌancureꞌeviꞌitɨn satɨꞌɨj araꞌasti seij jetze ɨ chajtaꞌana , ayaa xu caaye jetze áꞌujhuaꞌanyeꞌen . Ayaa xu hui tihuaꞌutaꞌixaateꞌen yee : “ Aɨjna ɨ chuej , tɨ muiiní tɨ ajtaviꞌitaxɨ ɨ tacaꞌacai jetze , iiya tɨ chajtaꞌa maꞌacan , aɨj tu huatyacaꞌatzɨjxɨꞌɨsin sej si raamuaꞌaree saj vaꞌacan cɨn autyajturaa ɨ Dioj jemi . Capu amɨn aꞌij sej seri tyuꞌuruu . Aucheꞌe pu yaraiixa aꞌanaj tɨ tyajaꞌureꞌenyejsin tɨ Dioj tyuꞌutaijta nainjapua iiyan chaanaca japua . ” Ayaa xu hui tihuaꞌutaꞌixaateꞌen .
42010011	
42010012	’ Ayaa nu hui tyajaꞌamueꞌixaateꞌe tzaahuatiꞌiraꞌa cɨmeꞌe . Ajna xɨcajraꞌa jetze tɨꞌɨj yaraiixa ɨ Dioj tɨ ij aɨn huaꞌuxɨjteꞌen , eitzeꞌe mu hui rajpueitzi muaꞌajuꞌun aɨme ɨ maj cai amuaꞌancureꞌeviꞌitɨ aujna chajtaꞌa maj cai aɨme ɨ maj Sodoma eꞌechajcaꞌa .
42010013	’ Mɨ saj hui Corazín eꞌemaꞌacan , sataꞌa huataujxaamɨsteꞌen . Sajta muan , mɨ saj Betsaida eꞌemaꞌacan , sataꞌa sajta huataujxaamɨsteꞌen , aꞌini muejmi tzajtaꞌa , eihua nu neyan huarɨj tɨ huapɨꞌɨ ruxeꞌeveꞌe . Ma sajta muan , caxu naꞌancureꞌeviꞌitɨ . Aru tɨ puaꞌa neyan huárɨniicheꞌe huaꞌa tzajtaꞌa aɨme ɨ mej mejmiꞌi Tiro aꞌuchaatɨmaꞌacaa o huaꞌatzajtaꞌa aɨme ɨ mej mejmiꞌi Sidón eꞌechajcaa aꞌij nyej neri huarɨj muejmi jemi , aɨ mu hui mejmiꞌi saɨque tyuꞌumuáꞌa aꞌameꞌencheꞌe . Aɨ mu meyan ucaujchejtyaꞌaxɨꞌɨncheꞌe maɨjna cɨmeꞌe ɨ maj cɨn custaa tíꞌitaꞌahuaca . Aɨ mu hui majta nasi caujhuaateꞌencheꞌe , majta meyan eenyaꞌa maj aꞌujraꞌasecheꞌe mej mi raamuaꞌaree ɨ seica ɨ tyaɨte mej meri saɨque tyuꞌumuáꞌa .
42010014	’ Aru muan , eitzeꞌe xu hui rajpueiitzi xaꞌajuꞌun macai aɨme ajna xɨcajraꞌa jetze tɨ Dioj ayan tihuaꞌaxɨjteꞌen .
42010015	’ Ari muan , mɨ saj Capernaum eꞌemaꞌacan . ¿ Aꞌini tyajamuaꞌamitejteꞌe muejmi ? ¿ Ni qui Dioj pu amuaꞌaviꞌitɨn u uteꞌe ? Capu hui tzɨteꞌe , silu Dioj pu muajaꞌucahuaꞌaxɨjsin tyetaꞌɨmɨ ɨ chaanaca jete aɨjna cɨmeꞌe saj cai naꞌancureꞌeviꞌitɨ . — Ayaa pu tyuꞌutaxajtacaꞌa aɨjna ɨ Jesús .
42010016	Ajtahuaꞌa pu ayan tihuaꞌutaꞌixaa aɨme ɨ tɨ huaꞌutaityacaꞌa tɨcɨn : — Aɨjna ɨ aꞌatɨ tɨ ayan aꞌamuanamua , aɨ pu hui ajta nyanamua ineetzi . Ajta aɨjna ɨ aꞌatɨ tɨ amuaatíti , aɨ pu ajta nyetíti ineetzi , ajta , aɨ pu hui ratíti aɨjna tɨ tinaataij ineetzi .
42010017	Matɨꞌɨj mi aꞌucɨ́jxɨ aɨme ɨ maj hueicate japuan tamuaamuataꞌa araꞌase . Matɨꞌɨj uveꞌenyajxɨ , eihua mu rutyamuaꞌavaꞌacaa . Ayaa mu tiraataꞌixaa tɨcɨn : — Tavastaraꞌa , majta aɨme ɨ tiyaaruꞌu , aɨ mu majta taꞌaráꞌastijreꞌe tyatɨꞌɨj ityan tihuaꞌutaij anyuucajtzeꞌe .
42010018	Ayaa pu tyuꞌutanyúu aɨjna ɨ Jesús tɨcɨn : — Nyaa nu raaseij nyaɨjna ɨ Satanás tɨꞌɨj aɨn u eꞌicajve u uteꞌe . Ayaa pu hui tyejeꞌicajve cumu maj tyámaxcɨvaꞌaraꞌan .
42010019	’ Nyajta inyaa , nuꞌuri tyajamueijca nyaɨjna cɨmeꞌe saj huaꞌaveꞌetziinaxɨꞌɨn saɨme ɨ cuꞌucuꞌuse , ajta saɨme ɨ tyaxcate sej si tyuꞌutyamueꞌitɨn . Nyajta nu hui tyajamueijca sej si tyuꞌuytyamueꞌitɨn nain cɨmeꞌe ɨ huaꞌamuareꞌeriꞌiraꞌa aɨme ɨ maj amuajchaɨreꞌe . Capu tiꞌitɨ aꞌij áꞌamuaruuren .
42010020	’ Ma sajta muan , caxu hui saɨjna cɨn huataujtyamuaꞌaveꞌen ɨ maj amuaꞌarástijreꞌesin ɨ tiyaaruꞌuse silu ayaa xu saɨjna cɨn tityaataujtyamuaꞌaveꞌen , ee xaa nyaꞌu , tɨ ari aꞌayuꞌusiꞌi tajapua aꞌij saj hui antyaꞌaruu sej si saun aꞌutyaturan tɨj naꞌa rusen cɨmeꞌe . — Ayaa pu tihuaꞌutaꞌixaa aɨjna ɨ Jesús .
42010021	Ajnaꞌɨmɨ , eihua pu huataujtyamuaꞌave aɨjna ɨ Jesús aɨjna cɨmeꞌe tɨ huatyajturaa jemin ɨ xaijnyuꞌucaraꞌaraꞌan ɨ Dioj . Ayaa pu tyuꞌutejnyuu tɨcɨn : — Eihua nu rɨꞌɨ timuaataꞌasin , mɨ paj niyaꞌupua , mɨ pej tieꞌijta u tajapua , pajta iiyan chaanaca japua . Ayaa nu hui een cɨn rɨꞌɨ timuaataꞌasin aꞌini muaa pa raatyáꞌavaata aijna ɨ nyuucari mej mi cai yauꞌeitaa muaꞌaraa aɨme ɨ maj eihua raayɨꞌɨtɨ , majta aɨme ɨ maj eihua tyuꞌujmuaꞌate . Pajta muaa tihuaꞌutaseijrateꞌe aɨme ɨ maj cai aꞌij tiꞌijviicueꞌi . Ee xaa nyaꞌu , mɨ paj niyaꞌupua , ayaa pu hui muaꞌaránajchacaꞌa .
42010022	’ Nain pu cɨn tineijca ɨ niyaꞌupua . Capu aꞌatɨ ramuaꞌaree aꞌatɨ nyaj yaujraꞌan pueen . Aɨ puꞌu ramuaꞌaree ɨ niyaꞌupua . Capu aꞌatɨ ajta ramuaꞌaree aꞌatɨ tɨ pueen ɨ niyaꞌupua . Nyaa nuꞌu hui ramuaꞌaree i nyaj yaujraꞌan pueen . Majta aɨme ramuaꞌareeran ɨ nyaj huaꞌutaseijrateꞌesin nyexeꞌeviꞌiraꞌa cɨmeꞌe . — Ayaa pu tyuꞌutejnyuu .
42010023	Tɨꞌɨqui huaꞌantaseirajraa ɨ maj jamuan áꞌujhuaꞌanyaꞌa . Rujɨmeꞌe pu huaꞌutaꞌixaa tɨcɨn : — Eecan pu hui rɨꞌɨ tyajamuaataꞌa aɨjna cɨmeꞌe ɨ sej seri tiꞌiseij .
42010024	Ayaa nu tyajaꞌamueꞌixaateꞌe . Aɨme ɨ maj tiꞌixaxaꞌataꞌa ɨ Dioj jetze maꞌacan , majta aɨme ɨ mej títatyatyáꞌacaa rey cɨmeꞌe , muiꞌitɨ mu raxeꞌevaꞌacaꞌa maj raaseij aꞌij sej tiꞌiseij muan . Majta eihua mu raxeꞌevaꞌacaꞌa maj raanamua aꞌij sej seri tiꞌinamua . Aru capu hui ayan tihuaꞌucɨꞌɨ . — Ayaa pu tihuaꞌutaꞌixaa aɨjna ɨ Jesús .
42010025	Aꞌanaj pu ayan huarɨj . Saɨj pu ajche , tɨ tiꞌimuaꞌata ɨ yuꞌuxari jetze tɨ Moisés raꞌuyuꞌuxacaꞌa . Ayaa pu tíꞌityesaꞌacaꞌa aɨjna ɨ aꞌatɨ tɨ ayan tiraacuanamua tɨ ij aɨn Jesús tiꞌitɨj cɨn aiiraꞌɨtzen . Ayan tɨcɨn : — Maeestru , ¿ tiꞌitani ruxeꞌeveꞌe nyej neyan huarɨni tɨ ij naacɨꞌɨti ineetzi nyaj ruuri naꞌaraꞌani rusen cɨmeꞌe aujna aꞌu tɨ Dioj eꞌeseijreꞌe ?
42010026	Ayaa pu tyuꞌutanyúu aɨjna ɨ Jesús tɨcɨn : — ¿ Aꞌini teꞌeyuꞌusiꞌi ɨ yuꞌuxari jetze ? ¿ Tiꞌitaani paꞌujijve paɨjna jetze ɨ yuꞌuxari ?
42010027	Aj pu i ayan tiraataꞌixaa tɨcɨn : — Pataꞌaj nuꞌu peyan rɨꞌɨ tirajchaꞌɨ aɨjna ɨ tavastaraꞌa ɨ taDioj nain cɨmeꞌe ɨ aꞌa tzajtaꞌa , pajta nain cɨmeꞌe aꞌachu paj caj tyaꞌacaꞌanye ɨ aꞌaxaijnyuꞌuca jetze , pajta nain aꞌaxeꞌeviꞌiraꞌa cɨmeꞌe , ajta áꞌamuáꞌareeriꞌiraꞌa cɨmeꞌe . Ajtahuaꞌa pu seij seijreꞌe tɨ cɨn ayan yee pataꞌaj nuꞌu hui peyan cheꞌeta panaꞌa rɨꞌɨ tirajchaꞌɨ ɨ axaꞌaj tevi patɨj muaa asaɨj tiꞌitiáꞌachaꞌɨ .
42010028	Jesús pu ayan tiraataꞌixaa tɨcɨn : — Xaꞌapɨꞌɨn paj tiraataxajtacaꞌa . Tɨ puaꞌa peyan huarɨni , aꞌij paj hui tiraataxajtacaꞌa , paruuri paj puaꞌame rusen cɨmeꞌe aꞌu tɨ Dioj eꞌeseijreꞌe .
42010029	Ajta aɨn tɨ tiꞌimuaꞌataca , aɨ pu raxeꞌevaꞌacaꞌa mej mi raamuaꞌaree ɨ tyaɨte tɨ cai aꞌanaj autyajturaa ɨ Dioj jemi . Aɨj pu cɨn , ayan tiraataihuaꞌuriꞌi aɨjna ɨ Jesús tɨcɨn : — ¿ Aꞌatani pueen ɨ nyaxaꞌaj tevi ?
42010030	Ajta aɨn Jesús , ayaa pu tyuꞌutanyúu tɨcɨn : — Aꞌatɨ pu nuꞌu Jerusalén aꞌarajraa . Au pu nuꞌu hui aꞌucamaꞌaca u Jericó . Matɨꞌɨj nuꞌu mi nahuaꞌari raꞌantinajchacaꞌa . Metiraꞌariꞌiriꞌi ɨ cɨɨxuraꞌaraꞌan . Majta raatyaavajxɨ . Matɨꞌɨj nuꞌu mi a yauuté ɨ juye jetze . Puꞌuri áꞌameꞌerajcaa . Majta nuꞌu maɨn nahuaꞌari aꞌucɨj .
42010031	’ Aꞌatzu aꞌateeviꞌi , tɨꞌɨj nuꞌu i saɨj aꞌucamaꞌaca juye jetze . Puaari pu hui pueen aɨjna . Tɨꞌɨqui raaseij tɨ áꞌameꞌerajcaa . Aa pu nuꞌu ɨmɨ aꞌatanyaan ɨ juye . Ajta nuꞌu mu áꞌumej .
42010032	’ Ajtahuaꞌa pu nuꞌu saɨj anna aꞌucamaꞌaca . Aɨ pu nuꞌu aɨn pueen saɨj tɨ Leví tyaacan jetze ajtyamaꞌacan . Aɨ pu ajta tiꞌivaɨraꞌacaa huaꞌateyujtaꞌa . Tɨꞌɨj aun aꞌucáanye aꞌu tɨ aucáꞌa ɨ tɨ áꞌameꞌerajcaa , aɨ pu ajta nuꞌu hui raaseij . Ayaa pu cheꞌeta naꞌa huarɨj . Aa pu nuꞌu ɨmɨ tanyaa . Ajta nuꞌu mu áꞌumej .
42010033	’ Ajtahuaꞌa pu nuꞌu saɨj aꞌucamaꞌaca . Ai pu nuꞌu aɨn pueen saɨj tɨ seij chuejraꞌa japua eꞌemaꞌacan tɨ ayan tyajaꞌarajtyahuaa tɨcɨn Samaariya . Tɨꞌɨj aj aꞌucamaꞌaca , aɨ pu nuꞌu aꞌucáanye aꞌu tɨ aucáꞌa aɨjna tɨ aꞌameꞌere . Tɨꞌɨj raaseij , aɨ pu nuꞌu ráꞌancuꞌuvajxɨ .
42010034	’ Tɨꞌɨj nuꞌu i jemin a aꞌireꞌenye . Aj pu i racaajaꞌusi a jetzen aꞌu tɨ tyajaꞌapueijtiꞌihuacaꞌa aɨjna cɨmeꞌe ɨ aceiti , ajta u viinu . Ajta nuꞌu raareꞌicataxɨ aꞌu tɨ tyajaꞌapueijtiꞌihuacaꞌa . Aj pu nuꞌu i raꞌavaꞌara rucɨi japua ɨ puuruꞌu . Tɨꞌɨj nuꞌu i yaꞌuviꞌitɨ , ajna aꞌahuaꞌa aꞌu maj aꞌasaca ɨ maj puasaaruveꞌe . Au pu nuꞌu yáuutuaa . Tyamuaꞌa pu nuꞌu hui raaxaꞌapuei .
42010035	’ Yaa ruijmuaꞌa yee , aɨ pu nuꞌu hui ruꞌitaɨꞌɨpɨ huaꞌapuaca ɨ tumin . Ajta raataɨꞌɨpɨꞌɨ aɨjna tɨ antyujmuaꞌaree aɨjna cɨmeꞌe ɨ chiꞌi . Ayaa pu nuꞌu tiraataꞌixaa tɨcɨn : “ Pataꞌaj rɨꞌɨ tiraaxaꞌapuei . Nyajta inyaa , nyatɨꞌɨj uvéꞌenyen , aj nu yeehui muaataꞌasin nain aꞌachu paj caj tiraaxɨjte huaatari cɨmeꞌe , ajta tiꞌitɨ tɨ huacuaa . ” Ayaa pu nuꞌu hui tiraataꞌixaa , aɨjna ɨ Samaariya tɨ eꞌemaꞌacan .
42010036	Ajta aɨn Jesús , ayaa pu tiraataihuaꞌuriꞌi tɨcɨn : — ¿ Aꞌini timuaꞌamitejteꞌe , aime ɨ maj hueica , aꞌataani eenyaꞌa aɨn pɨrɨcɨ tɨ rɨꞌɨ tiꞌityevistaa aꞌaraa amɨjna jemi ɨ ruxaꞌa tevi ɨ mej tiraanahueꞌiriꞌi ɨ nahuaꞌari ?
42010037	Ajta aɨn tɨ tiꞌimuaꞌataca ɨ yuꞌuxari jetze tɨ Moisés raꞌuyuꞌuxacaꞌa , ayaa pu tiraataꞌixaa tɨcɨn : — Ayej nyaꞌase tɨ aɨn tɨ ráꞌancuꞌuvajxɨ , ai pu aɨn pueen ɨ tɨ xaꞌapɨꞌɨn tiꞌitevi aɨjna jemi ɨ ruxaꞌa tevi . Jesús pu ayan tiraataꞌixaa tɨcɨn : — Aricu hui , pataꞌaj peyan huarɨni aꞌij tɨ aɨn huarɨj .
42010038	Ajta aɨn Jesús , majta aɨme ɨ maj jamuan áꞌujhuaꞌanyaꞌa , matɨꞌɨj mauj huajuꞌucaa , au pu aꞌaráꞌa aꞌu tɨ aꞌatɨ eꞌechajcaꞌa . Ayaa pu antyahuaa aɨjna ɨ jɨitaꞌa tɨcɨn Marta . Tɨꞌɨj i aɨn raꞌancureꞌeviꞌitɨ ɨ ruche .
42010039	Seij pu tiꞌihuaaraꞌa , jɨitacan . Ayaa pu antyahuaa tɨcɨn Mariiya . Ajta aɨn Mariiya , an pu vejliꞌi aꞌujyeijxɨ jamuan ɨ Jesús . Ránamuajracaꞌa aꞌij tɨ tíꞌixajtacaa .
42010040	Ajta aɨn ɨ Marta , capu aꞌij tiráꞌatyauveꞌe aꞌij tɨ huarɨni aꞌini eihua pu tiꞌijmuaraꞌacaa tɨ ij tihuaꞌumín . Tɨꞌɨj i eꞌireꞌenye jemin ɨ Jesús . Ayaa pu tiraataihuaꞌuriꞌi tɨcɨn : — Nyavastaraꞌa , ¿ ni cai a jetze ruxeꞌeveꞌe tɨ nyeꞌihuaaraꞌa rusaɨjtacan ya naatyajtuaa nyej ni nyasaɨj tiꞌimuareꞌe ? Pataꞌaj hui raataꞌixaateꞌen tɨ naatavaɨreꞌen .
42010041	Tavastaraꞌa pu ayan tyuꞌutanyúu tɨcɨn : — Marta , Marta , eihua paj tiꞌimuaꞌatze , pajta eihua aꞌij tyaꞌamuaꞌate .
42010042	Seij puꞌu hui ruxeꞌeveꞌe pej peyan huarɨni . Aɨjna ɨ Mariiya , aɨ pu raꞌavaꞌahuau ɨ tɨ eitzeꞌe reꞌen . Nyajta inyaa canu hui ráꞌariꞌira nyamɨjna . — Ayaa pu tiraataꞌixaa aɨjna ɨ Jesús .
42011001	Aꞌanaj pu ayaa tyujuꞌurɨj . Aa pu aꞌahuaꞌa aꞌutyavaacaꞌa aɨjna ɨ Jesús . Tyenyuusimaꞌa ɨ Dioj jemi . Tɨꞌɨj raatapuaꞌajtacaꞌa tɨ huateenyuu , saɨj maj jamuan áꞌujhuaꞌanyaꞌa , ayaa pu tiraataꞌixaa tɨcɨn : — Tavastaraꞌa , pataꞌaj peyan titaamuaꞌaten tej huatejnyuuni ɨ Dioj jemi tɨj Juan tihuaꞌumuáꞌate aɨme ɨ maj jamuan áꞌujhuaꞌanyaꞌa .
42011002	Tɨꞌɨj i ayan tihuaꞌutaꞌixaa tɨcɨn : — Satɨꞌɨj huatejnyuuni , ayaa xu hui tyuꞌutaxaj yee : Muaa ɨ paj taꞌiyaꞌupua , Micheꞌe rɨꞌɨ meꞌe tiyauꞌan ɨ paj cɨn antyahuaa . Cheꞌe ayan tyajaꞌureꞌenyen ajna xɨcajraꞌa pej jetzen tyuꞌutaijta iiyan chaanaca japua . Micheꞌe meyan cheꞌeta manaꞌa tiraꞌaraꞌasten aꞌij pej tiꞌijxeꞌeveꞌe aɨme ɨ maj yan huachaatɨme iiyan chaanaca japua matɨj aɨme tiraꞌaraꞌaste ɨ maj tajapua aꞌutyáuu .
42011003	Pataꞌaj titaataꞌan ɨ tɨ tiꞌicueꞌiriꞌi ɨ tyaj cɨn tyaꞌutaviicueꞌi ijii tɨj naꞌa yu tɨ aucaꞌitɨ aꞌame .
42011004	Pataꞌaj titaatauuniꞌi ɨ tyaj cɨn autyajturaa mueetzi jemi aꞌini ayaa tu cheꞌeta tiraatauuniꞌira aꞌatɨ tɨ naꞌa tɨ autyajturaa itejmi jemi . Pataꞌaj pajta cai raataꞌacareꞌen ɨ tiyaaruꞌu tɨ aɨn caꞌanijraꞌa taataꞌacareꞌen tej ti cai teyan huarɨni tiꞌitɨj cɨmeꞌe tɨ aꞌij puaꞌa een . — Yaa puꞌu .
42011005	Aj pu i ayan tihuaꞌutaꞌixaa tɨcɨn : ― Ticheꞌe teyan raataxaj yee saɨj xu muan tiꞌamiincu . Ajta eꞌeyan aɨjna ɨ aꞌatɨ , tɨꞌɨj ari eꞌitaꞌa tɨcaꞌa pɨtiꞌirɨcɨ , au pu hui aꞌumej aꞌu tɨ eꞌecheꞌe ɨ amiincuraꞌan . Aj pu i ayan tiraataꞌixaateꞌesin tɨcɨn : “ Nyaꞌamiincu , hueicaca naatanyaɨjteꞌe ɨ pan , aꞌini auchan pu yeehui uveꞌenye seij ɨ nyaꞌamiincu tɨ muꞌu aꞌatamaꞌacaa . Me nyajta inyaa , canu tiꞌitɨj tichaꞌɨ ɨ nyaj raamiin . ”
42011006	
42011007	’ Tɨꞌɨqui ayan hui tyuꞌutanyuusin aɨjna tɨ huirajca tɨcɨn : “ Capej nyaꞌɨtziityaꞌa . Puꞌuri yeehui eꞌityanamiꞌi ɨ pueerta , majta maɨn ɨ tɨꞌɨrii , muꞌuri huatyeejeꞌe . Nyajta inyaa , nuꞌuri huatyáacaꞌa . Capu cheꞌe rɨꞌɨri nyaj ájcheni nyaj tiꞌitɨ muaataꞌan . ” Ayaa pu tiraataꞌixaateꞌesin .
42011008	’ Me nyajta inyaa , ayaa nu hui tyajaꞌamueꞌixaateꞌe . Capu xaa ájchesin tɨ tiꞌitɨ raataꞌan aɨjna cɨmeꞌe tɨ amiincuraꞌan pueen , silu , aɨ pu ájchesin aɨjna cɨmeꞌe tɨ i cai maꞌa raꞌɨtziityaꞌa ɨ amiincuraꞌan . Aj pu i raataꞌasin tzɨteꞌe aꞌachu tɨ caj tiꞌitɨj tiraatahuaviira .
42011009	’ Aɨj nu hui cɨn neyan tyajaꞌamueꞌixaateꞌe yee sataꞌaj sauj rahuaviira ɨ Dioj jemi aꞌini aɨ pu xaa tyajamuaataꞌasin . Sajta , sauj rahuauca ɨ jemin . Aɨ xu jemi ratyauuni ɨ Dioj . Sajta sauj tyeꞌejtyátuꞌasixɨꞌɨn taꞌapueerta . Aj pu i xaa Dioj tyaꞌantacuuna . Tɨꞌɨqui amuaataꞌasin ɨ saj rahuavii .
42011010	’ Ayaa xu hui huarɨni aꞌini tɨ puaꞌa aꞌatɨ ayan tiꞌitɨj tiꞌijhuaviira , aɨ pu raꞌancuraꞌasin . Tɨ puaꞌa aꞌatɨ tiꞌitɨj huauuca , aɨ pu hui ratyauuni . Ajta tɨ puaꞌa aꞌatɨ ayan tyeꞌejtyátuꞌasixɨꞌɨn taꞌapueerta , Dioj pu xaa tiraꞌantacuunyeꞌesin .
42011011	’ Casiꞌi muan , ¿ ni qui seij ayan huarɨni muan , mɨ sej huayaujmuaꞌa ? Tɨ puaꞌa aꞌayauj ayan hueꞌite muahuaviira , ¿ ni qui cuꞌucuꞌu paraatapijteꞌesin ? Capaj xaa nyaꞌu . Hueꞌite papuꞌu hui raataꞌasin .
42011012	Naꞌari tɨ puaꞌa taꞌu muahuaviira , ¿ ni qui tyaxca paratachuiteꞌesin ? Capaj xaa nyaꞌu . Taꞌu papuꞌu raataꞌasin .
42011013	’ Ayaa xu muan , mɨ saj aꞌij puaꞌa eꞌen ɨ ru tzajtaꞌa , xuꞌuri ramuaꞌaree saj huaꞌutapueijveꞌen ɨ ruyaujmuaꞌa tiꞌitɨ tɨ reꞌen . Ajta aɨn ɨ tɨ aꞌamuayaꞌupua ɨ tajapua tɨ eꞌeseijreꞌe , eihua pu hui eitzeꞌe raayɨꞌɨtɨ tɨ huaꞌutaꞌan tɨ aɨn xaijnyuꞌucaraꞌaraꞌan aun aꞌutyaturan aɨme jemi ɨ maj rahuavii . — Ayaa pu tihuaꞌutaꞌixaa aɨjna ɨ Jesús .
42011014	Aꞌanaj pu ayan tyujuꞌurɨj . Jesús pu tiyaaruꞌu huatamuarityaꞌacaa tɨ tevi tzajtaꞌa seijraꞌacaa . Ajta aɨn ɨ tiyaaruꞌu , capu raataꞌacaraꞌa tɨ aɨn tevi tyuꞌutaxaj . Cɨmeꞌen puꞌu Jesús raatamuari , aj pu i tyuꞌutaxajtacaꞌa aɨjna ɨ tevi . Majta maɨn ɨ tyaɨte , eihua mu naa rɨꞌɨ tiraꞌutaseij .
42011015	Majta seica meyan tyuꞌutaxajtacaꞌa tɨcɨn : — Amɨjna mɨ tevi , mɨ Jesús , Beelzebú pu hui jetze araujcaꞌanye tɨ ij ayan tihuaꞌutamuariteꞌen ɨ tiyaaruꞌuse , aꞌini aɨjna ɨ Beelzebú , aɨ pu tihueꞌijteꞌe ɨ seica ɨ tiyaaruꞌuse . Beelzebú pu caꞌanijraꞌa rataꞌaca tɨ ij ayan amɨn tihuaꞌutaijteꞌen ɨ tiyaaruꞌuse . — Ayaa mu tyuꞌutaxajtacaꞌa .
42011016	Majta seica , ayaa mu rɨꞌɨ tíꞌiraꞌihuaꞌu maɨjna cɨmeꞌe tɨ aɨn huaꞌutaseijrateꞌen tiꞌitɨ tɨ huapɨꞌɨ ruxeꞌeveꞌe , tɨ ajta ɨ tajapua eꞌemaꞌacan .
42011017	Ajta aɨn Jesús , aɨ pu rúꞌumuaꞌareeracaa aꞌij mej tiꞌimuajcaa . Ayaa pu tihuaꞌutaꞌixaa tɨcɨn : — Matɨj manaꞌa ɨ maj seij chuejraꞌa japua tieꞌijta , tɨ puaꞌa eꞌitaꞌa maꞌutacɨɨnye , aj mu mi huataujnyaꞌusiꞌiteꞌesin . Majta hui , camu cheꞌe aꞌateeri mej tieiita muaꞌajuꞌun . Ajta tɨ puaꞌa meyan cheꞌeta manaꞌa aꞌitaꞌa aꞌutácɨɨnye aɨme ɨ maj saɨque manaꞌa a eꞌeche , camu majta cheꞌe aꞌateeri a meꞌechaa majna .
42011018	’ Ajta aɨn Satanás , tɨ puaꞌa meyan eꞌitaꞌa aꞌutácɨɨnye aɨme ɨ tɨ tihueꞌijteꞌe , ¿ aꞌini tiꞌirɨꞌɨri tɨ aɨn aꞌateere tɨ tihueꞌijteꞌe naijmiꞌica ? Capu hui aꞌatzu aꞌij tiꞌirɨꞌɨri . Ayaa nu tiꞌixa nyaɨjna cɨmeꞌe sej seyan tiꞌinyaxa yee nyaj nuꞌu Beelzebú jetze arancaꞌanye nyej ni huaꞌutamuariteꞌen ɨ tiyaaruꞌuse .
42011019	’ Nicheꞌe aꞌatzu tyajamuaataihuaꞌu . Tɨ puaꞌa hui neyan Beelzebú jetze arancaꞌanye nyej ni huaꞌutamuariteꞌen ɨ tiyaaruꞌuse , majta aɨme ɨ maj aꞌamua jamuan áꞌujhuaꞌan , aɨ mu majta huaꞌutamuariteꞌen ɨ tiyaaruꞌuse . ¿ Aꞌatani jetze muaꞌaraujcaꞌanye ? Aɨ mu hui mijmu raataxajta yee muan xu autyaꞌɨtze .
42011020	’ Naꞌari cai , tɨ puaꞌa inyaa xaijnyuꞌucaraꞌaraꞌan jetze nyaꞌarancaꞌanye ɨ Dioj , ayaa pu huataujmuaꞌa tɨ ari hui xaa ajna tyajaꞌureꞌenye muejmi jemi tɨ aɨn Dioj nainjapua tyuꞌutaijta iiyan chaanaca japua .
42011021	’ Ajta aɨn ɨ aꞌatɨ tɨ rucaꞌanye , tɨ eihua tíꞌijchaꞌɨ ɨ tɨ cɨn huatyenyaꞌuseꞌen , tɨꞌɨj auj cɨmeꞌen rajchaꞌɨ ɨ ruchiꞌi , naa pu tyamuaꞌa tiꞌaviitziꞌi tɨj naꞌa tɨ tyeꞌiráꞌa . Capu aꞌatɨ tiꞌijnahueꞌiran .
42011022	’ Ma ajta , tɨ puaꞌa seij mu aꞌuveꞌemeꞌen tɨ eitzeꞌe rucaꞌanye cai aɨjna , tɨ puaꞌa raatyenyaꞌusiꞌiteꞌen , ajta raataviicueꞌi , ayaa pu rɨni aɨjna tɨ mu aꞌuveꞌemaꞌa aꞌame . Nain pu hui tiraꞌariꞌira ɨ tɨ cɨn nyaꞌusaꞌacaa . Aj pu i tihuaꞌuraꞌasin tɨj naꞌa tɨ tíꞌijchaɨcaꞌa ɨ tɨ tihuaꞌunahueꞌiriꞌi .
42011023	’ Ayaa nu tyajaꞌamueꞌixaateꞌe . Aꞌatɨ tɨ naꞌa tɨ cai nyavaɨreꞌe ineetzi , aɨ pu hui nyejchaɨreꞌe ineetzi . Ajta aꞌatɨ tɨ naꞌa tɨ cai tyaɨte tisáꞌɨri ineetzi jemi , aɨ pu hui huaꞌureꞌityaca .
42011024	Ajta ayan tɨcɨn : — Ayaa pu rɨcɨ ɨ xaijnyuꞌucari tɨ aꞌij puaꞌa eꞌen . Tɨꞌɨj aun huiirajraa tzajtaꞌan seij ɨ tevi , aɨ pu áꞌuchaꞌacanyeꞌen tɨ rahuauhuau aꞌu tɨ aꞌahuáujsaꞌupeꞌen , aꞌu tɨ aꞌuhuáchi . Aru capu hui ratyauuve . Ayaa pu tiꞌimuaꞌatze tɨcɨn : “ Nicheꞌe yeehui huaraꞌaraꞌani u niche aꞌu nyaj aꞌarajraa . ”
42011025	’ Tɨꞌɨj uvéꞌenyén , ayaa pu hui een aɨjna ɨ aꞌatɨ . Naa pu een ɨ ru tzajtaꞌa . Cu xuee mej mauchan uhuareꞌichaꞌutacaꞌa . Nain pu rɨꞌɨ huáruu .
42011026	Aj pu i aɨn xaijnyuꞌucari huajauuviꞌitɨn ɨ seica ɨ maj arahuaꞌapua araꞌase . Aɨ mu majta eitzeꞌe aꞌij puaꞌa eꞌen cai ɨ saɨj . Matɨꞌɨj mi aꞌutyarute naimiꞌi mej mi huatyáꞌa muaꞌaraꞌani maɨjna tzajtaꞌa ɨ tevi . Ajta eꞌeyan , ayaa pu hui teꞌiraame tɨ eitzeꞌe aꞌij puaꞌa eenyaꞌa aꞌame aɨjna ɨ tevi cai tɨ ajmiꞌi eenyaꞌa . — Ayaa pu tyuꞌutaxajtacaꞌa aɨjna ɨ Jesús .
42011027	Tɨꞌɨj Jesús auj tíꞌixajtacaa , ajta seij jɨitaꞌa aujna aꞌutyaavaacaꞌa huaꞌa tzajtaꞌa ɨ tyaɨte . Aj pu i ayan tyuꞌutaxajtacaꞌa caꞌanin cɨmeꞌe tɨcɨn : — Rɨꞌɨ pu tiraataꞌa aɨjna ɨ jɨitaꞌa pej jetzen huanuꞌeihuacaꞌa , paj pajta jetzen huatzii .
42011028	Aj pu i Jesús ayan tyuꞌutanyúu tɨcɨn : — Ma ajta aɨme , eitzeꞌe pu hui rɨꞌɨ tihuaꞌataꞌaca aɨme ɨ maj ranamua ɨ nyuucari tɨ cɨmeꞌen raxa ɨ Dioj , majta meyan raꞌaraꞌastijreꞌen .
42011029	Meenti aɨme ɨ tyaɨte , maucheꞌe mu maaj ajtyaxɨɨrijmaꞌa ɨ Jesús jemi . Ajta aɨn , ayaa pu tyuꞌutaxajtacaꞌa tɨcɨn : — Eihua mu aꞌij puaꞌa tiꞌityetyaɨte ɨ maj ijii huátyaamua . Ayaa mu hui raxeꞌeveꞌe nyaj tihuaꞌutaseijrateꞌen tiꞌitɨ tɨ huapɨꞌɨ ruxeꞌeveꞌe . Aru canu tiꞌitɨ huaꞌutaseijrateꞌesin . Aij nuꞌu huaꞌutaꞌixaateꞌesin tɨ cɨmeꞌen raxa ɨ Jonás tyaacan tɨ tiꞌixaxaꞌataꞌa ɨ Dioj jetze maꞌacan .
42011030	’ Aꞌini aɨ pu hui aɨn pueenyaꞌa ɨ tɨ huapɨꞌɨ ruxeꞌeveꞌe ɨ maj raaseij aɨme maj Nínive eꞌechajcaꞌa , ayaa nu cheꞌeta nyanaꞌa nyaj aɨn pueen ɨ tɨ huapɨꞌɨ ruxeꞌeveꞌe ɨ maj raseij aɨme ijii maj huátyaamua .
42011031	’ Ayaa nu tyajaꞌamueꞌixaateꞌe , ajna xɨcajraꞌa jetze tɨ jetzen Dioj huaꞌaxɨjteꞌen ɨ tyaɨte , aɨjna tɨ ajmiꞌi tiꞌityavaacaꞌa reyna cɨmeꞌe aujna antanɨmɨ huaritaꞌan ɨ jaj tɨ veꞌe , aɨ pu hui anna aꞌutyechaxɨjsin huaꞌa jamuan aime ijii mej huátyaamua . Aɨ pu ajta huaꞌa jetze tyaꞌujpuaꞌariteꞌesin tiꞌitɨj cɨmeꞌe . Au pu ɨmɨ aꞌuveꞌeme tɨ ij raanamua aɨjna ɨ Salomón tyaacan tɨ rɨꞌɨ me tyaúumuaꞌarajcaꞌa . Nyajta inyaa , i nyaj yee huatyejvee ɨ tyaɨte tzajtaꞌa , eitzeꞌe nu hui vaꞌacan cɨn tiꞌityejvee cai aɨjna ɨ Salomón . Aɨj pu cɨn aɨjna ɨ reyna huaꞌa jetze tyaꞌujpuaꞌariteꞌesin aꞌini camu nyanamua ineetzi .
42011032	’ Majta aɨme ɨ mej Nínive eꞌechajcaꞌa , ayaa mu rɨni ajna xɨcajraꞌan ɨ Dioj tɨ jetzen huaꞌaxɨjteꞌen ɨ tyaɨte . Aɨ mu huatyahuiixɨꞌɨn aɨme jamuan ɨ maj ijii huátyaamua . Matɨꞌɨj mi tyaꞌujpuaꞌariteꞌesin tiꞌitɨj cɨmeꞌe . Saɨque mu hui tyuꞌumuáꞌa matɨꞌɨj raanamuajriꞌi aꞌij tɨ tihuaꞌutaꞌixaa aɨjna ɨ Jonás tyaacan . Nyajta inyaa , eitzeꞌe nu hui vaꞌacan cɨn tiꞌityejvee cai aɨjna ɨ Jonás . Aɨj pu cɨn aɨme ɨ tyetyaca Nínive mej eꞌechajcaꞌa , aɨ mu tyaꞌujpuaꞌariteꞌesin tiꞌitɨj cɨmeꞌe ɨ maj ijii huátyaamua aꞌini camu saɨque tyuꞌumuáꞌa nyatɨꞌɨj tihuaꞌutaꞌixaa inyaa .
42011033	’ Cɨmeꞌen hui aɨjna ɨ aparaatu tiꞌitɨ ɨ maj ráꞌajtaira , capu aꞌatɨ ajna yaꞌutyaꞌavaata . Capu ajta xaꞌari tzajtaꞌa ruꞌutyechajtza . Capu xaa nyaꞌu silu an pu ɨmɨ yaꞌujchájtza mej mi raaseij ɨ maj maun aꞌutyaruti .
42011034	’ Ayaa pu hui tiꞌivaɨreꞌe aꞌajɨꞌɨ tɨj taij tɨ aꞌataa ɨ aꞌatzajtaꞌa . Aɨj pu cɨn , tɨ puaꞌa reꞌen aꞌajɨꞌɨ , ayaa pu een , cu xuee tɨ huanyeeriꞌicɨ nainjapua ɨ aꞌatzajtaꞌa . Naꞌari cai , tɨ puaꞌa pacai reꞌenyeꞌen aꞌajɨꞌɨ jetze , ayaa pu een , cu xuee tɨ huatɨcaꞌa ɨ aꞌatzajtaꞌa .
42011035	’ Sataꞌaj seyan huarɨni tɨ ij cai aumɨꞌɨni tɨ aꞌataa ɨ aꞌatzajtaꞌa .
42011036	Tɨ puaꞌa naa pu aꞌataa ɨ aꞌatzajtaꞌa , ajta cai aꞌatzu áꞌamɨꞌɨca , nainjapua pu hui huanyeeriꞌicɨ aꞌame . Ayaa pu teꞌeme , cu xuee aparaatu a jetze ráatatza . — Ayaa pu tyuꞌutaxajtacaꞌa aɨjna ɨ Jesús .
42011037	Cɨmeꞌen puꞌu raatapuaꞌajtacaꞌa tɨ tihuaꞌutaꞌixaa , aj pu i saɨj pu raataꞌinee tɨ tyajaꞌucuaꞌani aa tɨ eꞌeche . Aɨjna ɨ aꞌatɨ , fariseo pu pɨrɨcɨ . Au pu aꞌutyajrupi . Tɨꞌɨj i a vejliꞌi auraꞌahuiꞌixɨ aꞌu tɨ meesa aꞌutyejvee .
42011038	Ajta aɨn fariseo , au pu raaseij tɨ cai Jesús anacai anaujmueijte aꞌij mej tiꞌijrɨꞌɨre ɨ maj raꞌastijraꞌacaa maɨjna ɨ Moisés tyaacan . Eecan pu aꞌij puaꞌa tiraꞌutaseij .
42011039	Aj pu i tavastaraꞌa ayan tiraataꞌixaa tɨcɨn : — Muan mɨ saj fariseos pueen . Ayaa xuꞌu tiꞌitete sej anaujmueijtyaꞌaxɨꞌɨn mɨ rumuajcaꞌa jetze . Ma ajta cai aꞌatzu aꞌij amuaꞌamitejteꞌe saj rɨꞌɨ huaujruuren mɨ ru tzajtaꞌa . Ayaa xu een , cu xuee tɨj aꞌatɨ raacajaꞌusin me eijreꞌe mɨ vaasu , ajta amɨjna mɨ xaꞌari . Ayaa xuꞌu ruseijrata huaꞌa tzajtaꞌa mɨ tyaɨte saj rɨꞌɨ tiꞌityetyaɨte . Ma sajta muan , ayaa xu een mɨ rutzajtaꞌa . Aꞌij xu puaꞌa tiꞌityetyaɨte saɨjna cɨmeꞌe sej tihuaꞌunahueꞌiriꞌi , sajta aꞌij puaꞌa huaꞌuruu .
42011040	’ Mɨ saj hui cai tiꞌitɨ uꞌumuaꞌaree . Aɨjna tɨ raatyataahuacaꞌa ɨ saj me eijreꞌe ratyáhueꞌiraꞌa , ¿ ni cai aɨn ajta raatyataahuacaꞌa ɨ aꞌamuatzajtaꞌa tɨ seijreꞌe ?
42011041	Sataꞌaj seyan huaꞌutaꞌan ɨ maj cai aꞌij tiꞌijviicueꞌi seijna tɨ uráꞌa ɨ aꞌamuatzajtaꞌa . Ayaa xu aɨjna cɨn huarɨni , tɨ ij tyamuaꞌa teꞌirajraꞌani muejmi jemi .
42011042	’ Sataꞌaj huataujxaamɨsteꞌen , muan , mɨ sej fariseos pueen . Ayaa xu tiꞌitete sej raatatuireꞌen ɨ Dioj jemi , sei tamuaamuataꞌa anxɨte jetze ajtyamaꞌacan aɨjna ɨ tuꞌupi , tiꞌitɨ menta , sajta saɨjna ɨ tuꞌupi , tiꞌitɨ ɨ tɨ ayan huataujmuaꞌa tɨcɨn ruda , sajta nain tɨj naꞌa puaꞌamua tiꞌixuavi ɨ tuꞌupi . Muan xu hui raꞌutamuaꞌaree naijmiꞌi tɨj naꞌa tiꞌipuaꞌamua . ’ Ma sajta muan , seyaꞌuhuáꞌaxɨ ɨ tɨ eitzeꞌe ruxeꞌeveꞌe ɨ Dioj jemi , sej si seyan rɨꞌɨ huaꞌuruuren ɨ aꞌamuaxáꞌa tyaɨte aꞌij tɨ tiraavijteꞌe , sajta sej si rɨꞌɨ tirajchaɨ́ ɨ Dioj . Sanaꞌatzɨ cai yáꞌuhuaꞌanaacacheꞌe sej seyan aráurasten seijna cɨmeꞌe ɨ tɨ eitzeꞌe ruxeꞌeveꞌe . Ajta ayan tyuꞌujxeꞌeveꞌe sej tyuꞌutaꞌan saɨjna cɨmeꞌe tɨ cɨj naꞌa caj tiꞌivaɨreꞌe .
42011043	’ Sataꞌaj huataujxaamɨsteꞌen , muan , mɨ saj fariseos pueen . Eecan xu hui raxeꞌeveꞌe tɨ tiꞌitɨ amuaacɨꞌɨti saj aꞌujráꞌasen ɨpuari japua aꞌu maj áꞌujraarase ɨ aꞌamuavaujsi u teyujtaꞌa . Eecan pu aꞌamuaranajchi maj maɨn tyaɨte amuaatataujteꞌen aj maj tyajaꞌatua .
42011044	’ Sataꞌaj huataujxaamɨsteꞌen aꞌini ayaa xu eꞌen cumu aꞌu maj huaꞌavaꞌana ɨ mɨꞌɨchite . Majta hui aɨme ɨ tyaɨte , ɨ maj japuan áꞌujhuaꞌanyaꞌa , camu hui ramuaꞌaree aꞌij tɨ een átyeteꞌe aꞌini capu a eꞌe tiꞌitɨ ɨ maj cɨn raamuaꞌaree maj majna huaꞌaváꞌanaxɨ . — Ayaa pu tihuaꞌutaꞌixaa aɨjna ɨ Jesús .
42011045	Tɨꞌɨj i saɨj tɨ tiꞌimuaꞌata ɨ yuꞌuxari jetze , Moisés tyaacan tɨ raꞌuyuꞌuxacaꞌa , ayaa pu tiraataꞌixaa tɨcɨn : — Maeestru , paj peyan tiꞌixa , aɨj paj cɨn aꞌij puaꞌa tiꞌitajepeꞌe itejmi .
42011046	Jesús pu ayan tiraataꞌixaa tɨcɨn : — Sajta muan , mɨ sej tiꞌimuaꞌata ɨ yuꞌuxari jetze tɨ Moisés raꞌuyuꞌuxacaꞌa , sataꞌaj huataujxaamɨsteꞌen . Ayaa xu hui vaꞌacan cɨn tihueꞌijcateꞌen ɨ tyaɨte aɨjna cɨmeꞌe tɨ ayan huapɨꞌɨ muareꞌeri , tɨ cai aꞌatɨ raayɨꞌɨtɨ tɨ ayan huarɨni . Sajta eꞌeyan , muan xu tihuaꞌutaijteꞌen ɨ tyaɨte maj nuꞌu mi maɨjna cɨn raꞌaraꞌastijreꞌen . Ma sajta muan , caxu aꞌatzu huatauraꞌasin sej si tiꞌitɨj cɨn huaꞌutavaɨreꞌen .
42011047	’ Sataꞌaj huataujxaamɨsteꞌen aꞌini muan xu ráꞌajtaꞌahuaca ɨ maj tzajtaꞌan huaꞌutyátuꞌasin aɨme ɨ maj Dioj jetze maꞌacan tiꞌixaxaꞌataꞌa . Majta aɨme aꞌamuahuaacɨxaꞌastyamuaꞌacɨꞌɨ , aɨ mu hui huaꞌucuii .
42011048	’ Aɨj xu cɨn seyan muan tyuꞌutaxajta yee amuaꞌaránajchacaꞌa aꞌij mej huaꞌuruu ɨ aꞌamuahuaacɨxaꞌastyamuaꞌacɨꞌɨ . Aɨ mu hui huaꞌucuii aɨme ɨ maj Dioj jetze maꞌacan tiꞌixaxaꞌataꞌa . Sajta muan , xuꞌuri ramuaꞌaree tyamuaꞌa naa aꞌij maj huaꞌuruu . Ayaa pu ajta tyajamuaꞌaranajchacaꞌa . Sajta , ayaa xu ráꞌajtaahuacaꞌa aꞌu maj huajeꞌetyatuꞌasin . Sajta , ayaa xu cheꞌeta sanaꞌa nyaruuren ineetzi .
42011049	’ Aɨj pu cɨn ayan Dioj rumuaꞌatziiraꞌa pu cɨn tiraataxajtacaꞌa tɨcɨn : “ Nyahuaꞌutáitiꞌira huaꞌajemi ɨ tyaɨte seica mej neetzi jetze maꞌacan tiꞌixaxaꞌa , nyajta seica ɨ nyaj huaꞌantihuau mej mi nyavaɨreꞌe . Eꞌicaca mu cuiꞌini aɨme ɨ tyaɨte . Aɨ mu huaꞌacuiꞌini . Majta seica , aꞌij puaꞌa mu huaꞌaruuren . ”
42011050	’ Aɨj pu cɨn , ayaa pu hui tiraꞌamitejteꞌe ɨ Dioj jemi , aɨ mu púꞌeenyaꞌa aɨme ijii maj huátyaamua maɨjna cɨmeꞌe matɨj manaꞌa puaꞌamua huacuii aɨme ɨ maj Dioj jetze maꞌacan tiꞌixaxaꞌataꞌa , naijmiꞌi matɨj puaꞌamua huacuii tɨj naꞌa tyuꞌuséijre ɨ chaanaca , naijmiꞌi tɨj naꞌa Abel tɨ huamɨꞌɨ asta aɨjna ɨ Zacarías , aɨjna maj raꞌupuaꞌari eꞌitaꞌa aꞌu tɨ aꞌutyejvee aɨjna ɨ maj japuan tiꞌimuaɨꞌɨvajtaca , aꞌu tɨ teyuu aꞌijnee . Jee xaa nyaꞌu , ayaa nu tyajaꞌamueꞌixaateꞌe xaa nyaꞌu . Ayaa pu hui tiraꞌamitejteꞌe ɨ Dioj jemi , aɨ mu púꞌeenyaꞌa nain cɨmeꞌe aɨme ijii maj huátyaamua .
42011051	
42011052	’ Sataꞌaj huataujxaamɨsteꞌen mɨ sej tiꞌimuaꞌata ɨ yuꞌuxari jetze Moisés tyaacan tɨ raꞌuyuꞌuxacaꞌa . Muan xu rujɨɨmuaꞌa sanaꞌa antyujmuaꞌareeracaꞌa saɨjna cɨmeꞌe ɨ maj cɨn raamuaꞌaree aꞌij tɨ tiꞌijxeꞌeveꞌe ɨ Dioj . Sajta muan , caxu hui huatauraꞌa tɨ Dioj tyajamueijteꞌen . Sajta hueꞌijmɨ aɨme ɨ seica mej mi cai meyan huatauraꞌan tɨ Dioj tihueijteꞌen . — Ayaa pu tihuaꞌutaꞌixaa aɨjna ɨ Jesús .
42011053	Tɨꞌɨj Jesús aun huiirajraa , aɨme ɨ fariseos , majta aɨme ɨ mej tiꞌimuaꞌata ɨ yuꞌuxari jetze Moisés tɨ raꞌuyuꞌuxacaꞌa , aɨ mu autyajhuii mej aꞌij puaꞌa tirájeeve caꞌanin cɨmeꞌe . Eecan mu eihua tiraihuaꞌuriꞌi mej mi raatyauni ɨ maj cɨn jetzen tyaꞌujpuáꞌajteꞌen maɨjna cɨmeꞌe aꞌij tɨ aɨn tyuꞌutaxajtacaꞌa .
42011054	
42012001	Majta maɨn ɨ tyaɨte , eihua mu ajtyáxɨɨracaꞌa . Ayaa mu aráꞌaxcaa aꞌachu huaꞌapua viꞌiraꞌa , hueica viꞌiraꞌa , aꞌachu maj manaꞌa puaꞌamua . Aɨj mu cɨn áꞌacatacaꞌa eihua . Ajta aɨn ɨ Jesús , aɨ pu anacai tihuaꞌatixaatyaꞌajraa aɨme ɨ maj jamuan áꞌujhuaꞌanyaꞌa . Ayan tɨcɨn : — Rɨꞌɨ xuꞌu hui muan aɨjna cɨmeꞌe fariseos maj ranajchiteꞌe ɨ pan jetze . Ayaa pu huataujmuaꞌa aɨjna ɨ nyuucari tɨcɨn ɨ tɨ huaꞌa tzajtaꞌa uraninei , ɨ tɨ cai huataujnyátacan cɨn seijreꞌe .
42012002	’ Ayaa puꞌu , tiꞌitɨ tɨ naꞌa tɨ ruꞌavaa aviitzi cɨmeꞌe , aɨ pu hui huataseijreꞌesin me eijreꞌe mej mi raaseij ɨ tyaɨte . Ajta tiꞌitɨ maj raꞌavaatacaꞌa , aɨ pu antícuuniꞌihua mej mi raamuaꞌaree aꞌij tɨ een .
42012003	’ Aɨjna ɨ paj raataxajtacaꞌa tɨcaꞌamisteꞌe , Dioj pu raataxajta tujcaꞌari tzajtaꞌa . Ajta aɨn ɨ paj raataxajtacaꞌa xahuaanin cɨmeꞌe u chiꞌita u tyetyeꞌe , Dioj pu hui raataxajta caꞌanin cɨmeꞌe anna ɨ chiꞌi japua taꞌavaꞌapaꞌatza .
42012004	’ Ayaa nu tyajaꞌamueꞌixaateꞌe mɨ sej nyaꞌamiincustyamuaꞌa pueen , caxu huaꞌatzɨɨnyaꞌa aɨme ɨ maj manaꞌa raayɨꞌɨtɨ maj raajeꞌica ɨ saj ratyáhueꞌiraꞌa , aru camu raayɨꞌɨtɨ maj raꞌupuaꞌariteꞌen ɨ aꞌamua tzajtaꞌa tɨ seijreꞌe .
42012005	’ Me nyajta inyaa , ayaa nu tyajaꞌamueꞌixaateꞌesin aꞌatɨ saj xaa tzɨɨneꞌe . Sataꞌaj ratzɨɨnyaꞌa aɨjna tɨ ayan raayɨꞌɨtɨ tɨ raajeꞌica ɨ saj ratyáhueꞌiraꞌa , tɨ ajta raayɨꞌɨtɨ tɨ yauraini ɨ aꞌamua tzajtaꞌa tɨ seijreꞌe aujna taij jetze tɨ cai aꞌana aꞌamɨꞌɨni . Ee tzɨteꞌe , ayaa nu hui tyajaꞌamueꞌixaateꞌe tɨcɨn : sataꞌaj ratzɨɨnyaꞌa saɨjna .
42012006	’ Aru , caxu aꞌij tyáꞌujmuajca . ¿ Ni sacai seyan tyuꞌutanajchita aꞌachu cumu huaꞌapua centaavu anxɨvica cɨmeꞌe ɨ pinaꞌase maj cɨleꞌen ? Camu eihua tiꞌijnajchi . Ma ajta aɨn Dioj , aɨ pu naijmiꞌica autamuaꞌareera .
42012007	Ee xaa nyaꞌu , ayaa pu tiꞌayajna . Dioj pu hui ari raatéꞌitaaxɨ mɨ aꞌamuacɨpua aꞌachu tɨ puaꞌamuájmee . Caxu tiꞌitzɨɨnyaꞌa aꞌini muan xu eihua eitzeꞌe jetzen ruxeꞌeveꞌe ɨ Dioj macai ɨ pinaꞌase , aꞌini aɨ pu xaa amuaꞌancuꞌuvajxɨꞌɨsin .
42012008	’ Ayaa nu tyajaꞌamueꞌixaateꞌe , aꞌatɨ tɨ naꞌa tɨ ayan tyuꞌutaxajta aɨme jemi ɨ tyaɨte yee naꞌaraꞌastijreꞌen ineetzi , inyaa i nyaj nyajta huaꞌa jetze airaanye ɨ tyaɨte , ayaa nu nyajta raataxajta aɨme jemi maj tajapua tiꞌivaɨreꞌe ɨ Dioj jemi yee naatyávaɨj ineetzi .
42012009	Ajta aɨn tɨ tiꞌixa aɨme jemi ɨ tyaɨte yee capu nyamuaꞌate , ayaa nu hui cheꞌeta raataxajta aɨme jemi maj tajapua tiꞌivaɨreꞌe ɨ Dioj jemi yee canu ramuaꞌate .
42012010	’ Nyajta nu tihuaꞌutauuniꞌira aɨme , aꞌachu maj manaꞌa puaꞌamua aꞌij puaꞌa tiꞌinyaxa ineetzi i nyaj nyajta huaꞌa jetze airaanye ɨ tyaɨte . Aru aɨme , aꞌachu maj manaꞌa puaꞌamua aꞌij puaꞌa tiꞌijxa aɨjna ɨ xaijnyuꞌucaraꞌaraꞌan ɨ Dioj , canu aꞌanaj tihuaꞌutauuniꞌira aɨme .
42012011	’ Sajta muan , matɨꞌɨj u amuaꞌaraviꞌitɨn aɨme jemi maj teyujtaꞌa tieꞌijta , nusu aɨme jemi ɨ maj tiꞌitɨj cɨn antyujmuaꞌaree , ayaa xu huarɨni . Caxu hui aꞌij tyáꞌujmuajca aꞌij sej yeꞌi tityeetyaujnan naꞌari aꞌij sej yeꞌi tyuꞌutaxaj , aꞌini ajna xɨcajraꞌan jetze , aɨn xaijnyuꞌucaraꞌaraꞌan ɨ Dioj , aɨ pu tyajáꞌamuamuaꞌaten aꞌij sej yeꞌi tyuꞌutaxaj . ― Ayaa pu tihuaꞌutaꞌixaa aɨjna ɨ Jesús .
42012012	
42012013	Meenti saɨj huaꞌa tzajtaꞌa aꞌutyavaacaꞌa . Ayaa pu tiraataꞌixaa tɨcɨn : — Maeestru , pataꞌaj peyan tiraataꞌixaateꞌen ɨ nyajaꞌa yee tɨ eꞌitaꞌa tinaataꞌan aɨjna tɨ titaacɨ́ꞌɨ aɨjna cɨmeꞌe tɨ saɨj huamɨꞌɨ , aꞌini capu tinaataꞌasin ɨ neetzi tɨ nyaꞌa .
42012014	Jesús pu ayan tyuꞌutanyúu tɨcɨn : — Huumpi , ¿ aꞌataani tinyeijca juees cɨmeꞌe ? ¿ Aꞌataani naataꞌa nyej neyan tyuꞌuxaꞌapɨꞌɨntareꞌen muejmi jemi ? — Ayaa puꞌu tiraataꞌixaa .
42012015	Ajta ayan tihuaꞌutaꞌixaa tɨcɨn : — Rɨꞌɨ xuꞌu muan , sataꞌaj áꞌujcuꞌuvaa sanaꞌa tyamuaꞌa naa . Cheꞌe cai huapɨꞌɨ sanaꞌa tiꞌinyacuaꞌatza sej eihua tyuꞌuchaɨtɨmeꞌeni , tiꞌitɨ tɨ naꞌa , aꞌini tɨ puaꞌa aꞌatɨ eihua tiꞌitɨ tichaꞌɨ , capu hui tiꞌitɨ aꞌij tiraatyavaɨreꞌesin tɨ ij cai tiꞌitɨ aꞌij raruuren .
42012016	Tɨꞌɨj i seij nyuucari cɨn tihueꞌitiiriꞌi tɨcɨn : — Aa pu nuꞌu aꞌahuaꞌa chijtyaani eꞌeche . Chuej pu nuꞌu tichaꞌɨ tɨ japuan tyuꞌuhuaste . Tyamuaꞌa pu nuꞌu hui eihua tyuꞌucɨɨracaꞌa .
42012017	’ Tɨꞌɨj i ayan tyuꞌumuáꞌa aɨjna ɨ chijtyaani tɨcɨn : “ ¿ Aꞌini yeehui naarɨni ? Capu cheꞌe maꞌa aꞌarɨꞌɨri aꞌu nyaa yeehui yaꞌuruuren ɨ tɨ huacɨɨracaꞌa . ”
42012018	Tɨꞌɨj nuꞌu i ayan tyuꞌumuáꞌa tɨcɨn : “ Ayaa nu rɨni . Nyaraatauuna ɨ nechiꞌi ma tɨ huavaatɨmee . Nyajta seica nu ajtaahuaxɨꞌɨsin tɨ eitzeꞌe vivejmáꞌa aꞌaraꞌani . Nyatɨꞌɨj ni nyaun ruꞌutyaꞌasin ɨ tɨ tyuꞌucɨɨracaꞌa , ajta nain i nyej tíꞌijchaꞌɨ .
42012019	Nyajta nu yeehui neyan tyuꞌutaxajta ɨ nyatzajtaꞌa yee nuꞌuri nyaun rɨꞌɨ tyuꞌuruu u chiꞌita . Eecan pu aꞌateeri tɨ rɨꞌɨ tinaatyavaɨreꞌesin . Nuꞌuri yeehui nyasaꞌupeꞌen . Nicheꞌe tiꞌicuaꞌaca , nyajta yaꞌaca , nyajta netyamuaꞌavaꞌa . ” Ayaa pu nuꞌu tyuꞌumuáꞌa aɨjna ɨ aꞌatɨ .
42012020	’ Ajta aɨn ɨ Dioj , ayaa pu hui tiraataꞌixaa tɨcɨn : “ Muaa , mɨ paj cai tiꞌitɨj muaꞌaree . Ijii , tɨcaꞌa paj mɨꞌɨni . Patɨꞌɨj huamɨꞌɨn , ¿ aꞌataani tiꞌijcɨꞌɨti aɨjna ɨ paj muaa rɨꞌɨ raaruu pej pi asaɨj huataꞌatyámuaꞌaveꞌencheꞌe ? ” Ayaa pu Dioj tiraataꞌixaa .
42012021	’ Nyajta neyan tyajaꞌamueꞌixaateꞌe . Ayaa pu hui teꞌeme aɨme jemi matɨj manaꞌa puaꞌamua ɨ maj rujɨɨmuaꞌa rajsáꞌɨri tiꞌitɨ tɨ naꞌa mej mi eihua tíꞌijchaꞌɨ , majta camu tiꞌitɨj tichaꞌɨ ɨ Dioj jemi .
42012022	Tɨꞌɨj i Jesús ayan tihuaꞌutaꞌixaa aɨme ɨ maj jamuan áꞌujhuaꞌanyaꞌa tɨcɨn : — Aɨj nu cɨn neyan tyajaꞌamueꞌixaateꞌe . Caxu saɨjna cɨn tiꞌimuajcaa yee aꞌiqui yeꞌi tetiꞌicuaꞌani nusu yee aꞌiqui yeꞌi tyetíꞌiyeꞌen naꞌari yee aꞌiqui yeꞌi tyetyuꞌutátachejteꞌesin .
42012023	’ ¿ Ni cai eitzeꞌe ruxeꞌeveꞌe ɨ Dioj jemi saj ruuri xaꞌaraꞌani cai ɨ tɨ saj raacuaꞌani ? ¿ Ni cai ayan cheꞌeta naꞌa eitzeꞌe ruxeꞌeveꞌe ɨ Dioj jemi tɨ ruuri aꞌame ɨ saj ratyáhueꞌiraꞌa cai tɨ náa seiira aꞌame ɨ saj cɨn tyuꞌutaujchejteꞌen ? Aa niꞌijta xaa nyaꞌu .
42012024	’ Casiꞌi , xaaseij amɨme cuaꞌatza ɨ maj uteꞌe ráꞌaraꞌa . Camu hui aꞌatzu tiꞌihuastya , camu majta tiꞌitzaꞌanaca . Camu majta huatyeechiꞌi ɨ maj tzajtaꞌan rɨꞌɨ yaꞌuruuren ɨ mej meri rajsaɨj . Capu amɨn aꞌij , aucheꞌe pu Dioj tihuaꞌamicua . Ma sajta muan , eitzeꞌe xu jemin ruxeꞌeveꞌe ɨ Dioj macai aɨme ɨ cuaꞌatza .
42012025	’ ¿ Aꞌataani raayɨꞌɨtɨ tɨ aꞌateeren tɨ eitzeꞌe ruuri aꞌame aɨjna cɨmeꞌe tɨ tiꞌimuajcaa ? Capu aꞌatɨ xaa nyaꞌu .
42012026	Tɨ puaꞌa sacai raayɨꞌɨtɨhuaꞌan sej si seyan huarɨni saɨjna cɨmeꞌe tɨ cai muareꞌeri , ¿ aꞌini hui een cɨn seyan tiꞌimuajcaa saɨjna cɨmeꞌe ɨ tɨ tíꞌijturaa ?
42012027	’ Casiꞌi , xaaseij amɨjna mɨ caiipiꞌi , aꞌij tɨ yeꞌi tiꞌivaujseꞌe . Capu tiꞌimɨjhuaca amɨjna mɨ caiipiꞌi , capu ajta tiꞌitzaca . Capu amɨn aꞌij . Dioj pu hui ayan raaruu tɨ eitzeꞌe naa seijreꞌe cai Salomón tɨ naa seijraꞌacaa tɨꞌɨj auj tiꞌityavaacaꞌa rey cɨmeꞌe . Capu aꞌanaj ayan tyuꞌutyaujchejte tiꞌitɨ cɨmeꞌe tɨ ayan naa seijreꞌe tɨj mɨ caiipiꞌi .
42012028	’ Casiꞌi , muan , Dioj pu ayan rɨꞌɨ tirajchaꞌɨ mɨ tuꞌupi tɨ aun áꞌavaujseꞌe aꞌu maj áꞌatasaꞌahuaca . Ajta aɨn tuꞌupi , capu aꞌateeri silu yaa ruijmuaꞌa yee , aɨ mu raaréꞌeveichi , matɨꞌɨj mi ratairan . Tɨ puaꞌa hui Dioj ayan rɨꞌɨ tirajchaꞌɨ mɨ tuꞌupi , ¿ ni cai eitzeꞌe amuaataꞌasin ɨ saj cɨn tyuꞌutyaujchejteꞌen , muejmi mɨ saj cai aꞌatzu tyaꞌatzaahuateꞌe ?
42012029	’ Caxu aꞌij tiꞌixajta yee aꞌiqui yeꞌi tyetiꞌicuaꞌani nusu aꞌiqui yeꞌi tyetíꞌityeyeꞌen . Ayaa xuꞌu , caxu tiꞌimuajcaa saɨjna cɨmeꞌe , aꞌini naimiꞌi matɨj manaꞌa puaꞌamua yan maj huachaatɨme iiyan chaanaca japua , ayaa mu maɨjna cɨn rahuauhuau . Ma ajta aɨn aꞌamuayaꞌupua , tajapua tɨ eꞌeseijreꞌe , aɨ pu hui ari ruꞌumuaꞌaree tiꞌitɨ tɨ amuaꞌaturaateꞌe .
42012030	
42012031	’ Sataꞌaj miꞌi rajhuauuni tɨ Dioj tyajamueijteꞌen , sajta raꞌaraꞌastijreꞌen aꞌij tɨ aɨn tiꞌijxeꞌeveꞌe . Tɨ puaꞌa seyan huarɨni , Dioj pu hui tyajamuaataꞌasin tɨj naꞌa tɨ tyajamuaꞌaturaateꞌe .
42012032	’ Caxu tiꞌitzɨɨnyaꞌa muan , mɨ sej seyan ma áꞌujhuaꞌan . Cu xuee canyaꞌaxɨ sanaꞌa ɨ maj rujɨɨmuaꞌa manaꞌa ma áꞌujhuaꞌan . Ayaa pu tiraꞌaranajchacaꞌa ɨ saj rajyaꞌupua tɨ ij aɨn amuaataꞌan sej saun aꞌutyarute aꞌu tɨ aɨn tyejeꞌijta .
42012033	’ Sataꞌaj tyuꞌutuaani nain aꞌachu saj caj tíꞌijchaꞌɨ , sajta tihuaꞌuraꞌan aɨme ɨ maj cai aꞌij tiꞌijviicueꞌi . Ayaa xu aɨjna cɨn huarɨni tɨ i aɨjna tyajjuaꞌaca ɨ tɨ eꞌeyan tyajamuaacɨꞌɨti . Ayaa pu eenyaꞌa aꞌame tɨj tiꞌitɨ caꞌani tɨ cai aꞌanaj huataujtuꞌisin . Au pu eꞌetyáꞌa aꞌame muejmi jemi tiꞌitɨ tɨ huapɨꞌɨ tiꞌinajchi . Ajta capu hui aꞌanaj huatyaxɨjsin , aꞌini camu aun aꞌutyaruꞌipi ɨ nahuaꞌari . Camu majta racɨꞌɨn aɨme ɨ jatzipuꞌuse .
42012034	’ Ayaa xu eenyaꞌa xaꞌajuꞌun aꞌini aɨj xu jetzen tiꞌimuaꞌastɨ xaꞌajuꞌun saɨjna jetze tɨ eitzeꞌe amuaꞌaranajchi , tɨ eitzeꞌe aꞌamua jetze ruxeꞌeveꞌe .
42012035	’ Rɨꞌɨ xuꞌu tityahuaujcaten sej si tyuꞌutyavaɨreꞌen . Saucheꞌe xu hui atanyéjnyeꞌeri tɨj aꞌatɨ tɨ taij huityechuaaca táꞌataa .
42012036	’ Ayaa xu eenyaꞌa xaꞌajuꞌun matɨj aɨme ɨ mej tiꞌivaɨreꞌe aꞌatɨ jemi tɨ aun áꞌumej aꞌu mej tejeꞌeyeꞌeste aɨjna cɨmeꞌe tɨ saɨj huatyényaɨchej . Majta aɨme ɨ maj tiꞌivaɨreꞌe , maucheꞌe mu tiꞌichuꞌeveꞌen aꞌatzaj tɨ puaꞌa uveꞌenyejsin aɨjna tɨ tihueꞌijteꞌe mej mi caꞌanacan tiraꞌantácuuneꞌen tɨꞌɨj aɨn tyeꞌejtyátuꞌasixɨꞌɨn ɨ pueerta jetze .
42012037	’ Rɨꞌɨ pu tihuaꞌutavaɨreꞌesin aɨme ɨ mej tiꞌivaɨreꞌe tɨꞌɨj aɨn huaꞌuseij maj rachuꞌeveꞌe aꞌatzaj tɨ puaꞌa uveꞌenye aɨjna tɨ tihueꞌijteꞌe . Ayaa nu hui tyajaꞌamueꞌixaateꞌe tzaahuatiꞌiraꞌa cɨmeꞌe , ayaa pu rɨni aɨjna tɨ tihueꞌijteꞌe . Aɨ pu rucaten tɨ ij huaꞌutyavaɨreꞌen . Ajta tihuaꞌutaijteꞌesin maj auhuiixɨꞌɨn ɨ meesa jetze . Ajta tihuaꞌamin .
42012038	’ Capu amɨn aꞌij aꞌatzaj tɨ puaꞌa uveꞌenyejsin aɨjna tɨ tihueꞌijteꞌe , tɨ puaꞌa eꞌitaꞌa tɨcaꞌa uveꞌenye nusu tapuaꞌarijmaꞌaca . Rɨꞌɨ pu hui tihuaꞌutyavaɨreꞌesin aɨme ɨ maj ravaɨreꞌe tɨ puaꞌa mauj rachuꞌevaꞌa .
42012039	’ Ayaa nu tyajaꞌamueꞌixaateꞌe tzaahuatiꞌiraꞌa cɨmeꞌe . Aɨjna ɨ aꞌatɨ tɨ huatyeechiꞌi , tɨ puaꞌa aɨ ramuaꞌareera aꞌatzaj tɨ puaꞌa ányaiixa ɨ nahuaꞌari , capu ratáꞌasin tɨ anyaꞌasti tɨ tyuꞌunahuaꞌan .
42012040	Sajta hui muan , rɨꞌɨ xuꞌu sej si rɨꞌɨ huaujcaten aꞌini inyaa , i nyaj nyajta huaꞌa jetze airaanye ɨ tyaɨte , nyaa nu uveꞌenyejsin aꞌatzaj saj puaꞌa cai nyechuꞌeveꞌe . — Ayaa pu tihuaꞌutaꞌixaa aɨjna ɨ Jesús .
42012041	Pedro pu ayan tiraataihuaꞌuriꞌi tɨcɨn : — Tavastaraꞌa , ¿ ni tejmi panaꞌa huataꞌixaa i nyuucari caꞌɨn naijmiꞌica puaataꞌixaa ?
42012042	Ajta aɨn tavastaraꞌa , aɨ pu ayan tyuꞌutanyúu tɨcɨn : — ¿ Aꞌataani pueen , aɨjna tɨ tiꞌivaɨreꞌe , tɨ ajta rɨꞌɨ me tyauumuaꞌaree , tɨ ajta cai aꞌanaj tiꞌitɨ cɨn autaꞌɨtzee ? Ajta aɨn tɨ tiꞌiraijteꞌe , aɨ pu hui tíꞌiraijcateꞌen tɨ ij aɨn aɨjna cɨn antyujmuaꞌaréera aɨme ɨ seica ɨ maj majta tiꞌivaɨreꞌe . Aɨ pu tihuaꞌamin aꞌatzaj maj puaꞌa raaxaꞌapɨꞌɨntareꞌen mej tyuꞌucuaꞌani .
42012043	’ Tɨ puaꞌa ayan rɨjcaa tɨꞌɨj uvéꞌenyen aɨjna tɨ tiꞌiraijteꞌe , rɨꞌɨ pu tiraatyavaɨreꞌesin aɨjna tɨ tiꞌivaɨreꞌe aꞌini nain pu tiraataijcateꞌesin aꞌachu tɨj tiꞌitɨj tichaꞌɨ aɨjna tɨ tiꞌiraijteꞌe . Ayaa pu teꞌeme . Ayaa nu tyajaꞌamueꞌixaateꞌe tzaahuatiꞌiraꞌa cɨmeꞌe .
42012044	
42012045	’ Ma ajta aɨn tɨ hui tiꞌivaɨreꞌe , tɨ puaꞌa ayan tiꞌimuajcaa yee eecan pu u eꞌeteere aɨjna tɨ tinyeijca , ayaa pu ajta tiraꞌamitejtyaꞌa aꞌame tɨ cai iyaꞌata uveꞌenyejsin . Tɨꞌɨj i autyejcheni tɨ huaꞌutyávajxɨꞌɨn aɨme ɨ mej tiꞌivaɨreꞌe , ɨ mej tyetyaca , ajta ɨ ma juuca . Ajta pu hui autyejchesin tɨ tyuꞌucuaꞌani , ajta tɨ nahuaj antiyeꞌen . Tɨꞌɨj i huatyátahueisin .
42012046	’ Ajta aɨn tɨ tiꞌiraijteꞌe , aɨ pu uveꞌenyejsin aꞌanaj tɨ puaꞌa cai rachuꞌeveꞌe . Aɨ pu xaa uveꞌenyejsin aꞌatzaj tɨ puaꞌa cai pɨtyámuaꞌare . Aɨ pu hui ajta pueijtzi raataꞌasin , eihua huapɨꞌɨ . Ayaa pu cheꞌeta tiꞌijcɨꞌɨti aꞌij tɨ tihuaꞌacɨꞌɨti ɨ seica ɨ maj majta autaꞌɨtzaꞌara ɨ Dioj jemi .
42012047	’ Aɨjna tɨ tiꞌivaɨreꞌe tɨ ajta ruꞌumuaꞌaree aꞌij tɨ tiꞌijxeꞌeveꞌe aɨjna tɨ tiꞌiraijteꞌe , eihua pu raꞌireꞌevejsin navij cuaartaraꞌa cɨmeꞌe tɨ puaꞌa cai rɨꞌɨ huaujruuren naꞌari cai ayan huarɨni aꞌij tɨ tiꞌijxeꞌeveꞌe aɨjna tɨ tiꞌiraijteꞌe .
42012048	Ajta aɨn tɨ tiꞌivaɨreꞌe tɨ ajta cai rúꞌumuaꞌareeracaa aꞌij tɨ tiꞌijxeꞌevaꞌacaa aɨjna tɨ tiꞌiraijteꞌe , cɨj puꞌu raꞌireꞌevejsin navij cuaartaraꞌa cɨmeꞌe tɨ puaꞌa ayan huarɨni tɨ aꞌij puaꞌa een cɨmeꞌe aꞌini capu rúꞌumuaꞌareeracaa aꞌij tɨ yeꞌi huarɨni . Capu ayan tiꞌijcɨꞌɨti aꞌij tɨ tiraavijteꞌe . ’ Ayaa puꞌu xaa nyaꞌu , aꞌatɨ tɨ naꞌa mej meyan tiraataꞌa tɨ vaꞌacan cɨn antyujmuaꞌaréera aꞌaraꞌani , tɨ puaꞌa ayan vaꞌacan cɨn tiꞌityéꞌijcatiꞌihua , ayaa pu hui tyuꞌujxeꞌeveꞌe tɨ eitzeꞌe tyuꞌutatuiireꞌen maɨjna jemi ɨ mej tiraijcate . Ajta , aꞌatɨ tɨ naꞌa mej meyan tiraataꞌa tɨ cɨleꞌenyaꞌa cɨn antyujmuaꞌaréera aꞌaraꞌani , tɨ puaꞌa ayan cɨleꞌenyaꞌa cɨn tiꞌityéꞌijcatiꞌihua , ayaa pu cheꞌeta naꞌa tyuꞌujxeꞌeveꞌe tɨ cɨj tyuꞌutatuiireꞌen maɨjna jemi ɨ mej tiraijcate .
42012049	’ Ayaa nu een cɨn mu aꞌuveꞌeme nyej ni pueijtzi huaꞌutaꞌan nyaɨme ɨ maj aꞌij puaꞌa een ɨ rutzajtaꞌa matɨj manaꞌa puaꞌamua yen me seijreꞌe iiyan chaanaca japua . Ajta ayaa pu tinaꞌaraanajchi ineetzi tɨ ari autyejcheni .
42012050	Ayaa pu ajta tiꞌinyacɨꞌɨti ineetzi , ɨ nyaj cɨn tirajpueiitzi naꞌame . Eihua pu hui aꞌij puaꞌa nyaꞌase , ajta eihua pu aꞌij puaꞌa nyaꞌastɨ aꞌame asta naꞌa cai nain teꞌentipuaꞌare .
42012051	’ ¿ Aꞌini tyajamuaꞌamitejteꞌe muejmi ? ¿ Ni qui nyaɨjna cɨn aꞌuveꞌeme mej mi rɨꞌɨ tíꞌityechajca ɨ mej yan huachaatɨme iiyan chaanaca japua ? Canu aꞌatzu . Ayaa nu tyajaꞌamueꞌixaateꞌe yee canu nyaɨjna cɨn aꞌuveꞌeme silu mej mi eꞌitaꞌa aꞌutácɨɨnye .
42012052	Ajta ijii tɨ yu aucaꞌitɨ aꞌame , ayaa pu hui teꞌeme . Aɨme cɨmeꞌe ɨ maj tyaꞌanxɨvi ɨ tyaɨte , ɨ maj saɨque manaꞌa che , ayaa pu teꞌeme aɨ mu aꞌitaꞌa aꞌutajúꞌun . Majta eꞌeyan ɨ maj hueica , aɨ mu huaꞌajaaxáiiviꞌiraꞌa muaꞌajuꞌun aɨme ɨ maj huaꞌapua . Majta aɨme ɨ maj huaꞌapua , ayaa mu cheꞌeta manaꞌa tíhuáꞌajaaxáiiviꞌiraꞌa muaꞌajuꞌun ɨ maj hueica .
42012053	’ Ayaa mu aꞌitaꞌa aꞌutajuꞌun . Aɨ pu yaꞌupuaaraꞌan rajaaxáiiviꞌiraꞌa aꞌame aɨjna ɨ ruyauj , ajta aɨn yaujraꞌan ayaa pu cheꞌeta naꞌa tiꞌijjaaxáiiviꞌiraꞌa aꞌame ɨ rutaata . Ajta aɨn ɨ naanajraꞌan , ayaa pu cheꞌeta naꞌa tiꞌijjaaxáiiviꞌiraꞌa aꞌame aɨjna ɨ ruyauj tɨ jɨitaꞌa . Ajta aɨn yaujraꞌan tɨ jɨitaꞌa , ayaa pu cheꞌeta naꞌa tiꞌijjaaxáiiviꞌiraꞌa aꞌame aɨjna ɨ runaana . Ajta aɨjna ɨ muꞌunyaaraꞌan ɨ tɨ jɨitaꞌa ɨ tɨ ucarij , aɨ pu ajta rajaaxáiiviꞌiraꞌa aꞌame ɨ rumuꞌu ɨ tɨ jɨitaꞌa tɨ tyamueij . Ajta aɨjna ɨ muꞌunyaaraꞌan tɨ tyamueij , aɨ pu hui ajta rajaaxáiiviꞌiraꞌa aꞌame ɨ rumuꞌu tɨ ucarij .
42012054	Tɨꞌɨj i ayan tihuaꞌutaꞌixaa aɨme ɨ tyaɨte ɨ maj aun ajtyáxɨɨracaꞌa tɨcɨn : — Cɨmeꞌen xuꞌu jaitɨri huaseij tɨ aꞌijnyej , yancɨ pujmeꞌen , satɨꞌɨj si seyan tiꞌixaxaꞌa yee muꞌuri huatyeviiyen . Ajta , ayaa pu tiꞌirɨnyaca .
42012055	Naꞌari tɨ puaꞌa huataꞌaacare tɨ yeete pujmeꞌen aꞌitaninyei , ayaa xu hui tiꞌixaxaꞌa tɨcɨn tyaxɨcaj pu aꞌame . Ajta , ayaa pu tiꞌirɨnyaca .
42012056	’ Muan , mɨ saj cai má umúumuaꞌare , muan xu seyan raayɨꞌɨtɨ aꞌij sej yeꞌi tyuꞌutaxaj aꞌij tɨ tiꞌitɨ rɨni ɨ uteꞌe nusu iiyan chaanaca japua . Ma sajta muan , caxu hui aꞌatzu raayɨꞌɨtɨ aꞌij sej yeꞌi tyuꞌutaxaj aɨjna cɨmeꞌe aꞌij tɨ tiꞌitɨ rɨni itejmi jemi eijna xɨcajraꞌa jetze nyaj ya huatyejvee inyaa muejmi jemi .
42012057	’ Nicheꞌe seij tyajamuaataihuaꞌu . ¿ Aꞌini een cɨn sacai raaxaꞌapɨꞌɨntareꞌen rujɨɨmuaꞌa aꞌij tɨ tiraavijteꞌe ?
42012058	Patɨꞌɨj pauj huameꞌen juye jetze jamuan aɨjna tɨ muájchaɨreꞌe saj raaxaꞌapɨꞌɨntareꞌen aɨjna jemi ɨ juees , pataꞌaj raatahuavii tyamuaꞌa naa saj sauj juye jetze raaxaꞌapɨꞌɨntareꞌen . Naꞌari tɨ puaꞌa pacai peyan huarɨni , aɨ pu hui muaꞌaviꞌitɨn ɨ jueesi jemi . Tɨꞌɨqui aɨn juees , aɨ pu tyuꞌutatuireꞌesin mueetzi aɨjna jemi ɨ polisiiya . Ajta aɨn polisiiya , aɨ pu mueꞌityanajsin . Ayaa nu tiꞌimueꞌixaateꞌe tzaahuatiꞌiraꞌa cɨmeꞌe , camu hui iiyaꞌata mueꞌiratuaasin asta panaꞌa cai tyuꞌunajchi nain cɨmeꞌe aꞌachu maj muajijveꞌen . ― Ayaa pu tihuaꞌutaꞌixaa .
42012059	
42013001	Ajnaꞌɨmɨ , seica mu eꞌireꞌenye ɨ Jesús jemi . Matɨꞌɨj mi meyan tiraataꞌixaa maɨjna cɨmeꞌe ɨ maj Galileeya eꞌechajcaꞌa , Pilaatu tɨ nuꞌu huaꞌucuii matɨꞌɨj mauj canyaꞌaxɨ muaɨꞌɨvajtacaꞌa .
42013002	Jesús pu ayan tihuaꞌutaihuaꞌuriꞌi tɨcɨn : — ¿ Aꞌini tyajamuaꞌamitejteꞌe muejmi ? ¿ Ni qui macai eitzeꞌe aꞌij puaꞌa tiꞌityetyaɨtestacaꞌa saj cai muan aɨjna cɨmeꞌe mej meyan tirajpueijtzicaꞌa ?
42013003	’ Ayaa nu tyajaꞌamueꞌixaateꞌe . Capu ayan tiꞌayajna . Ma ajta , tɨ puaꞌa sacai saɨque tyuꞌumuaꞌati ɨ Dioj jemi , muan xu hui sajta antipuaꞌari .
42013004	’ Ari aɨme ɨ maj tamuaamuataꞌa japuan arahueica araꞌase , ɨ tɨ huaꞌa japua rajve tiꞌitɨ tɨ ajtee tɨ aun aꞌutyavaacaꞌa ajna aꞌahuaꞌa Siloé , ¿ aꞌini tyajamuaꞌamitejteꞌe ? ¿ Ni qui eitzeꞌe aꞌij puaꞌa metíꞌityetyaꞌa macai aɨme ɨ seica ɨ maj Jerusalén huachaatɨme ?
42013005	’ Ayaa nu tyajaꞌamueꞌixaateꞌe tɨcɨn : capu hui ayan tiꞌayajna . Ma ajta , tɨ puaꞌa sacai saɨque tyuꞌumuaꞌati ɨ Dioj jemi , muan xu sajta antipuaꞌari . — Ayaa pu tihuaꞌutaꞌixaa aɨjna ɨ Jesús .
42013006	Tɨꞌɨj i sei nyuucari pu cɨn tihueꞌitiiriꞌi tɨcɨn : — Aꞌatɨ pu nuꞌu hui huarej taityaꞌɨca . Aa pu nuꞌu yeꞌetyahuii aꞌu tɨ uuva aꞌuvaatɨmee . Tɨꞌɨqui u yaꞌutyeeseij avee si ari tacaꞌa . Capu nuꞌu aꞌatzu tacaꞌacaa .
42013007	Tɨꞌɨqui ayan tiraataꞌixaa aɨjna tɨ aun tíꞌichaɨcaꞌa tɨcɨn : “ Puꞌuri yeehui aꞌatee aꞌachu cumu hueica ninyeꞌiraꞌa nye yee raatyesiseꞌij a vee si ari tacaꞌa . Aru , capu aꞌatzu tacaꞌa . Pataꞌaj reꞌijvéijche , aꞌini amɨn me tiꞌitávaaca , capu tiꞌitɨj vaɨreꞌe . ”
42013008	’ Ajta aɨn tɨ tíꞌichaɨcaꞌa , ayaa pu nuꞌu tiraataꞌixaa tɨcɨn : “ Nyavastaraꞌa , cheꞌe auj me távaaca sei ninyeꞌiraꞌa . Nyaa nu yeehui raatéꞌijcheꞌesin , nyajta tiꞌitɨ atyáraatɨraꞌasin chuej jamuan .
42013009	Tɨ puaꞌa huatácaꞌan ruꞌusi , cheꞌe ayan me tiꞌitávaaca . Naꞌari tɨ puaꞌa cai huatácaꞌan , aj paj xaa yeehui pi reꞌijvéijche . ”
42013010	Ayaa pu aꞌanaj tyujuꞌurɨj tɨ ajna pɨtiꞌirɨjcaa aꞌanaj xɨcajraꞌan mej jetzen rusaꞌupi . Jesús pu tihuáꞌamuaꞌatyajcaa u teyujtaꞌa .
42013011	Meenti saɨj jɨitaꞌa , au pu anuꞌuhuatyávaacaꞌa . Puꞌuri tyaumaꞌaca tamuaamuataꞌa japuan arahueica ninyeꞌiraꞌa tɨ tiꞌicuiꞌicaa aɨjna cɨmeꞌe tiyaaruꞌu tɨ tzajtaꞌan seijreꞌe . Aɨjna ɨ jɨitaꞌa , eecan pu áꞌajtɨpu . Capu aꞌatzu rɨꞌɨristacaa tɨ huatáujtzaara .
42013012	Tɨꞌɨj Jesús raaseij , aj pu i raatajé tɨ jemin a veꞌereꞌenyen . Ayaa pu tiraataꞌixaa tɨcɨn : — Jɨitaꞌa , nuꞌuri timuaꞌariꞌiriꞌi ɨ paj cɨn tiꞌicuꞌi .
42013013	Tɨꞌɨj i raꞌajtamuárej . Cɨmeꞌen puꞌu raꞌajtamuárej , aj pu i aɨn jɨitaꞌa huataujtzaaracaꞌa . Aj pu i rɨꞌɨ tiraataꞌa ɨ Dioj .
42013014	Ajta aɨn tɨ tieꞌijta u teyujtaꞌa , eecan pu huatanyuꞌucacaꞌa aꞌini Jesús pu tiraahuaa ajna xɨcajraꞌan jetze matɨꞌɨj puaꞌa rusaꞌupi . Ayaa pu tihuaꞌutaꞌixaa aɨme ɨ tyaɨte tɨcɨn : — Ayaa pu hui tyaꞌaraꞌase ɨ mej jetzen tiꞌimɨjhuaca arájsevi xɨcaj . Sataꞌaj mu aꞌuvaꞌajuꞌun sataꞌaj sajna tihuáujhuaateꞌen . Caxu mu aꞌuvaꞌacɨꞌɨcaꞌan ajna xɨcajraꞌa mej jetzen rusaꞌupi .
42013015	Jesús pu ayan tyuꞌutanyúu tɨcɨn : — Mɨ saj cai huataujnyátacan cɨn tiꞌivaɨreꞌe ɨ Dioj jemi , cɨmeꞌen ajna xɨcajraꞌa me jetzen rusaꞌupi , ¿ ni sacai seyan tiꞌimɨjhuaca naijmiꞌi muan ? ¿ Ni sacai huéꞌixɨɨxɨn ɨ aꞌamuayaꞌamua , tɨ puaꞌa tiꞌitɨj puéenyeꞌen puuye naꞌari puuruꞌu sej si huajaꞌuveꞌiteꞌen ajna xɨcajraꞌa mej jetzen rusaꞌupi ? Niꞌijta xaa nyaꞌu . Ayaa xu tiꞌimɨjhuaca .
42013016	’ Ari amɨjna mɨ jɨitaꞌa , aɨ pu hui jetzen huanyej aɨjna ɨ Abraham tyaacan . Ajta puꞌuri tyajauume aꞌachu cumu tamuaamuataꞌa japuan arahueica ninyeꞌiraꞌa tɨ Satanás raꞌatyaajɨꞌɨque cuiꞌiniꞌiraꞌa cɨmeꞌe . ¿ Ni cai ayan tiraavijteꞌe nyej tiraahuaateꞌen nyej ni ruꞌirajtuaani aɨjna cɨmeꞌe tɨ tiꞌicuꞌi ? — Ayaa pu tihuaꞌutaꞌixaa aɨjna ɨ Jesús .
42013017	Tɨꞌɨj ayan tyuꞌutaxajtacaꞌa , aɨme ɨ maj rájchaɨraꞌacaa maɨjna ɨ Jesús , eecan mu tyuꞌutatyéviꞌiriꞌi ɨ jemin . Majta aɨme ɨ seica ɨ tyaɨte , eecan pu rɨꞌɨ huaꞌutaꞌa nain cɨmeꞌe aꞌij tɨ tiꞌitɨ huarɨj tɨ huapɨꞌɨ ruxeꞌeveꞌe .
42013018	Aj pu i Jesús ayan tihaꞌutaihuaꞌuriꞌi tɨcɨn : — ¿ Aꞌini tiꞌirɨnyaca iiyan chaanaca japua tɨ Dioj tieꞌijta ? ¿ Aꞌini tiꞌiseijreꞌe tɨ cɨmeꞌen Dioj tieꞌijta ?
42013019	’ Ayaa pu seijreꞌe tɨj mustaaza tiꞌitɨ tɨ ayan tiꞌityájatzeꞌe tɨj jɨɨcan . Aꞌatɨ pu nuꞌu hui yáꞌutɨɨ aɨjna ɨ jatzi . Tɨꞌɨj nuꞌu i raahuaste aꞌu tɨ tyajaꞌaráꞌana . Tɨꞌɨqui huanye aɨjna ɨ jatzi . Aj pu nuꞌu i huavaujse . Tɨꞌɨqui ayan aꞌajtɨ́tɨꞌɨj aꞌaraa tɨj cɨye . Majta maɨn pinaꞌase ɨ maj raꞌaraꞌa , aɨ mu nuꞌu eꞌireꞌenyaa , an mu nuꞌu aꞌuráꞌaraꞌasacaꞌa ɨ piꞌistaaraꞌan jetze .
42013020	Ajtahuaꞌa seij huaꞌutaihuaꞌuriꞌi tɨcɨn : — ¿ Aꞌini seijreꞌe tɨ cɨmeꞌen Dioj tieꞌijta ?
42013021	’ Ayaa pu hui een tɨj aɨjna ɨ levaduura . Tɨꞌɨj aɨn jɨitaꞌa ruꞌityajtɨcɨ , ajta nuꞌu rajnajchi cueijtzi jetze tɨ hueica mediida araꞌase . Eihua pu nuꞌu rajcueijtzitacaꞌa . Ajta aɨn ɨ levaduura , aɨ pu nuꞌu tzajtaꞌa huanyajxɨ nainjapua ɨ cueijtzi . — Ayaa pu tihuaꞌutaꞌixaa aɨjna ɨ Jesús .
42013022	Tɨꞌɨqui Jesús aun aꞌumaꞌacaa ɨ juye jetze tɨ Jerusalén aꞌuyeꞌiri . Aꞌu tɨ naꞌa tɨ aꞌureꞌeninyéicaꞌa , tɨ huachájtaꞌatajme , naꞌari aꞌɨmɨ ma antachaatɨme , au pu tihuaꞌamuaꞌatyahuaꞌa ɨ tyaɨte .
42013023	Aꞌatɨ pu ayan tiraataihuaꞌuriꞌi tɨcɨn : — Tavastaraꞌa , ¿ ni cɨj manaꞌa tityaꞌaraꞌase ɨ tɨ Dioj hueꞌiratuaasin ? Ajta aɨn Jesús , ayaa pu tiraataꞌixaa tɨcɨn :
42013024	— Sataꞌaj huataujcaꞌanyen sej si saɨjna jetze utyarute taꞌapueerta tɨ cɨj antyéeyauj . Ayaa nu tyajaꞌamueꞌixaateꞌe tɨcɨn muiꞌitɨ mu meyan huataujcaꞌanyejsin mej mi maun aꞌutyarute . Ma ajta cai , capu huaꞌutaꞌasin .
42013025	’ Tɨꞌɨqui aɨjna tɨ a eꞌeche , tɨꞌɨj i ájchesin , ajta tyeꞌityanajsin taꞌapueerta . Sajta muan , amaa xu puaꞌaque huatyáuu xaꞌajuꞌun . Sajta tyeꞌejtyatuꞌasixɨꞌɨsin ɨ pueerta jetze . Ayaa xu caꞌanin cɨn tiraatajeeva aɨjna tɨ huatyeechiꞌi . Ayaa xu tɨcɨn : “ Tavastaraꞌa , titaꞌantácuuneꞌe . ” Ajta aɨn ayaa pu tyajamuaataꞌixaateꞌesin tɨcɨn : “ Canu hui aꞌamuamuajte aꞌatyaɨn saj pɨrɨcɨ . Canu nyajta ramuaꞌaree aꞌu saj aꞌaraacɨ . ”
42013026	’ Sajta muan , ayaa xu tyuꞌutaxajta tɨcɨn : “ Tyan tu tyuꞌucuaa a jamuan , tyajta a jamuan hueꞌí . Pajta muaa tiꞌitamuaꞌatyahuaꞌa aꞌu tɨ juye aꞌuréꞌeninyei . ”
42013027	Ajta aɨn , ayaa pu tyajamuaataꞌixaateꞌesin tɨcɨn : “ Canu hui ramuaꞌaree inyaa aꞌu sej eꞌemaꞌacan . Sericu muan , mɨ sej aꞌij puaꞌa tiꞌityetyaɨte . ”
42013028	’ Ayaa pu teꞌeme ajna xɨcajraꞌan jetze . Muan xu huaꞌaseijran aɨme ɨ maj maun aꞌuráatyáꞌa muaꞌajuꞌun aujna Dioj tɨ eꞌeseijreꞌe . Aɨme xu hui seijran saɨme ɨ mej mejmiꞌi eꞌechajcaꞌa , saɨjna ɨ Abraham , sajta saɨjna ɨ Isaac , sajta saɨjna ɨ Jacobo . Majta seica mu a aꞌireꞌenyejsin mej mi aꞌujraꞌase aꞌutɨ meesa aꞌutyejvee mej mi tyuꞌucuaꞌani aujna Dioj tɨ eꞌeseijreꞌe . Sajta muan , aa xu puaꞌaque aꞌutyáuu xaꞌajuꞌun . Eihua xu ruyeinya xaꞌajuꞌun , sajta ancuraꞌujcɨꞌɨme yeꞌicaa xaꞌajuꞌun mɨ rutamej cɨmeꞌe saɨjna cɨmeꞌe sej seri rajpueiitzi xaꞌajuꞌun .
42013029	
42013030	’ Ee xaa nyaꞌu , ayaa pu hui tiꞌayajna . Seica ɨ maj nuꞌu vivejmeꞌen cɨn títyatatí ijii , aɨ mu cɨleꞌenyeꞌen cɨn títyatatyáꞌa muaꞌajuꞌun ajna xɨcajraꞌa jetze . Majta seica ɨ maj nuꞌu cɨleꞌenyeꞌen cɨn títyatatí ijii , aɨ mu vivejmeꞌen cɨn títyatatyáꞌa muaꞌajuꞌun ajna xɨcajraꞌa jetze . — Ayaa pu tihuaꞌutaꞌixaa aɨjna ɨ Jesús .
42013031	Tɨꞌɨj Jesús auchan raatapuaꞌajtacaꞌa tɨ tihueꞌixaatyaꞌacaa ɨ tyaɨte , matɨꞌɨj mi seica jemin a eꞌireꞌenye . Aɨ mu pueenyaꞌa ɨ fariseos . Ayaa mu tiraataꞌixaa tɨcɨn : — Pataꞌaj ticheni peyajna aꞌini amɨ pu nuꞌu Herodes muajeꞌicatamɨꞌɨ mueetzi .
42013032	Aj pu i Jesús ayan tyuꞌutanyúu tɨcɨn : — Sataꞌaj hui saun áꞌujuꞌun saɨjna jemi ɨ Herodes tɨ aviitzi cɨn nyatzajraꞌajmuaꞌa ineetzi . Sataꞌaj sajta seyan tiraataꞌixaateꞌen saɨjna yee puꞌuri ijii nyehuaꞌutamuariteꞌesin nyaɨme ɨ tiyaaruꞌuse ɨ maj huaꞌa tzajtaꞌa seijreꞌe ɨ tyaɨte , nyajta yee tihuaꞌahuaateꞌen ɨ tyaɨte ijii , nyajta ruijmuaꞌa . Nyajta yee , aaruijmuaꞌa nu aránastyejsin nyaɨjna cɨmeꞌe ɨ nyaj cɨn antinmuaꞌaree .
42013033	’ Capu amɨn aꞌij . Ayaa pu hui tyuꞌujxeꞌeveꞌe nyej nyauj huameꞌen ijii , nyajta ruijmuaꞌa , nyajta aaruijmuaꞌa , aꞌini capu ayan tiraavijteꞌe tɨ huamɨꞌɨni ayajna puaꞌaque u Jerusalén saɨj tɨ Dioj jetze maꞌacan tiꞌixaxaꞌa .
42013034	’ Muan mɨ saj Jerusalén eꞌecheꞌe , mɨ saj Jerusalén eꞌemaꞌacan , muan xu huaꞌacuiꞌica aɨme ɨ maj Dioj jetze maꞌacan tiꞌixaxaꞌa . Sajta huáꞌatuꞌaxaca tyetye cɨmeꞌe aɨme tɨ Dioj huajaꞌutaityacaꞌa muejmi jemi . Muiꞌi nu hui neyan raxeꞌevaꞌacaꞌa nyaj huaꞌasaɨreꞌen ɨ aꞌamuayaujmuaꞌa nyej ni huaꞌuchaɨn cumu ɨ tyacuaaraꞌi tɨ huaꞌachaꞌɨ ɨ ruyaujmuaꞌa , tɨ hueꞌicánaamɨ ɨ ruꞌana cɨmeꞌe . Sajta muan , caxu seyan raꞌutyaacaꞌanye .
42013035	’ Casiꞌi , xaaseij . Nuꞌuri hui má amuuhuáꞌaxɨ muejmi mɨ sej Jerusalén eꞌeche . Ayaa nu tyajaꞌamueꞌixaateꞌe . Caxu cheꞌe nyeseijran asta naꞌa cai tyajaꞌureꞌenyen ajna xɨcajraꞌan jetze saj puaꞌa seyan tyuꞌutaxajta yee cheꞌe rɨꞌɨ tiraatyajtuaani aɨjna ɨ tɨ me eꞌeveꞌeme nyuucaraꞌaraꞌan ɨ tavastaraꞌa . — Ayaa pu tyuꞌutaxajtacaꞌa aɨjna ɨ Jesús .
42014001	Ayaa pu aꞌanaj tyujuꞌurɨj tɨ ajna pɨtiꞌirɨjcaa aɨjna xɨcajraꞌan mej jetzen rusaꞌupi . Au pu aꞌaráꞌa aꞌu tɨ eꞌeche ɨ saɨj ɨ fariseo tɨ vaꞌacan cɨn tiꞌityejvee , tɨ ij tyuꞌucuaꞌani jemin . Majta aɨme ɨ tyaɨte , eihua mu reꞌeevaꞌacaa maɨjna ɨ Jesús .
42014002	Meenti saɨj a vejliꞌi áuuvaacaꞌa jemin ɨ Jesús . Tiꞌicuiꞌi aɨjna ɨ aꞌatɨ . Nainjapua pu cajaa ɨ rujetze .
42014003	Ajta aɨn ɨ Jesús , ayaa pu tihuaꞌutaihuaꞌuriꞌi aɨme ɨ fariseos , ajta aɨme ɨ maj tiꞌimuaꞌata ɨ yuꞌuxari jetze Moisés tɨ raꞌuyuꞌuxacaꞌa . Ayan tɨcɨn : — ¿ Ni cai aꞌij tiꞌirɨꞌɨri nyej tiraahuaateꞌen aijna xɨcajraꞌan tyej jetzen tasaꞌupi nusu cai ?
42014004	Majta aɨme , camu tiꞌitɨ aꞌij tyuꞌutaxajtacaꞌa . Ajta aɨn Jesús , aɨ pu raꞌajtamuárej aɨjna tɨ tiꞌicuꞌi . Ajta tiraahuaa . Aj pu i raataityacaꞌa tɨ aꞌuraꞌani ruxaahua .
42014005	Tɨꞌɨj i Jesús ayan tihuaꞌutaihuaꞌuriꞌi tɨcɨn : — ¿ Ni cai rɨꞌɨri tɨ aꞌatɨ ayan huarɨni ajna xɨcajraꞌan jetze mej jetzen rusaꞌupi ? Tɨ puaꞌa puuruꞌu atyejveti aꞌu tɨ eꞌetyacun , naꞌari puuye atyejveti , ¿ ni pacai hui peyan caꞌanacan rɨni pej raꞌitatuaani aꞌu tɨ eꞌetyejve ?
42014006	Majta aɨme jemi , capu uꞌu anúꞌuhuaꞌacaa huaꞌa tzajtaꞌa aꞌij tɨ tyuꞌutaxaj .
42014007	Tɨꞌɨj i Jesús raaseij aꞌij maj rɨjcaa aɨme ɨ tɨ hueꞌinee mej tyuꞌucuaꞌani . Aɨ mu raahuaucaꞌa vejliꞌi maj aꞌujraꞌase jemin ɨ tɨ tihuaꞌamicua . Aj pu i ayan tihuaꞌutaꞌixaa tɨcɨn :
42014008	― Tɨ puaꞌa hui aꞌatɨ mueꞌinen pej tyuꞌucuaꞌani huaꞌa jamuan ɨ mej tiꞌiyeꞌeste aɨjna cɨmeꞌe tɨ saɨj huatyenyaɨchacaꞌa , capaj panna aꞌujyeꞌixɨꞌɨn ajna vejliꞌi jemin ɨ tɨ muaataꞌinee pej tyuꞌucuaꞌani , silu aꞌatzu pa aꞌɨmɨ aꞌutayeijxɨꞌɨn . Naꞌari cai , tɨ puaꞌa saɨj uveꞌenye tɨ eitzeꞌe ruxeꞌeveꞌe pacai muaa tɨ ajta raataꞌinee , aj pu i aɨn muaataꞌixaateꞌesin yee ájchesi , taꞌaj amanna aꞌujyeijxɨꞌɨn eijna i aꞌatɨ . Aj pej pi tyuꞌutatéviꞌiraꞌata , anna paj aꞌujyeijxɨꞌɨn paɨjna japua ɨ tɨ eitzeꞌe cai ruxeꞌeveꞌe .
42014009	
42014010	’ Ma pajta muaa , ayaa papuꞌu hui huarɨni tɨ puaꞌa aꞌatɨ muaataꞌinen , an paj aꞌujyeijxɨꞌɨn japuan ɨ tɨ eitzeꞌe cai ruxeꞌeveꞌe tɨ i ayan aɨn tɨ muaataꞌinee timuaataꞌixaateꞌen tɨꞌɨj uvéꞌenyen aꞌu paj aꞌujyeijxɨꞌɨn . Ayaa pu timuaataꞌixaateꞌesin tɨcɨn : “ Nyaꞌamiincu , pataꞌaj ájcheni peyajna pataꞌaj aꞌujyeijxɨꞌɨn yee vejliꞌi aꞌu tɨ eitzeꞌe aꞌujxeꞌeveꞌe . ” Ayaa paj paɨjna cɨn huarɨn , ayaa paj hui rɨꞌɨ tiraꞌancuraꞌasin huaꞌa jemi ɨ tyaɨte maj a jamuan aꞌujti .
42014011	’ Aꞌini aꞌatɨ tɨ naꞌa tɨ áꞌujtzaahuateꞌe , aj pu i aꞌij puaꞌa raataixa tɨ cai eihua ruxeꞌeveꞌe . Ajta aɨn tɨ cai áꞌujcaꞌanye tɨ tiꞌitɨ cɨn teꞌentyarute tɨ veꞌe , aj pu i tiraataꞌasin tɨ ayan teꞌentyarute tiꞌitɨj cɨmeꞌe tɨ eitzeꞌe veꞌe . — Ayaa pu tihuaꞌutaꞌixaa aɨjna ɨ Jesús .
42014012	Aj pu i ayan tiraataꞌixaa aɨjna tɨ raataꞌinee tɨ tyuꞌucuaꞌani tɨcɨn : — Ayaa paj hui huarɨni patɨꞌɨj huaꞌutaꞌinen mej tyuꞌucuaꞌani aꞌatzaj chumuaꞌan nusu tɨcaꞌa . Capaj hueꞌinen aɨme ɨ aꞌamincustyamuaꞌa , caꞌɨn aꞌihuaamuaꞌa nusu aꞌajuutzimuaꞌa , o aɨme ɨ chijtyaani mej a eꞌeche vejliꞌi a jemi . Tɨ puaꞌa peyan huaꞌutaꞌinen aɨme , matɨꞌɨj mi majta maɨn muaataꞌineesin mueetzi . Ayaa mu huarɨn , aɨ mu hui tiꞌimuanajchiteꞌen .
42014013	’ Ma pajta muaa , patɨꞌɨj huaꞌutaꞌinen mej tyuꞌucuaꞌani , aɨme papuꞌu huataꞌinen ɨ maj cai aꞌij tiꞌijviicueꞌi , pajta aɨme ɨ maj eihua rajpueijtzi cuiꞌiniꞌiraꞌa cɨmeꞌe , pajta aɨme ɨ maj aꞌij puaꞌa tityaacɨ́ꞌɨca , pajta aɨme ɨ maj aracucuꞌunijmee .
42014014	Ayaa paj huarɨn , rɨꞌɨ mu timuaataꞌasin , aꞌini camu tiꞌituave ɨ maj cɨn timuaanajchiteꞌen . Ma ajta , aɨ pu Dioj hui timuaatanajchiteꞌesin ajna xɨcajraꞌan jetze me jetzen aꞌitajuꞌun huaꞌa tzajtaꞌa ɨ mɨꞌɨchite . — Ayaa pu tiraataꞌixaa aɨjna ɨ Jesús .
42014015	Meenti saɨj tɨ ajta aun huatyajca huaꞌa jamuan , tɨꞌɨj raanamuajriꞌi aꞌij tɨ tyuꞌutaxajtacaꞌa aɨjna ɨ Jesús , ayaa pu tiraataꞌixaa tɨcɨn : — Rɨꞌɨ pu tiraataꞌasin aɨjna tɨ tyuꞌucuaꞌani ajna xɨcajraꞌan jetze tɨ jetzen Dioj huataseijreꞌesin tɨ ij tyuꞌutaijta iiyan chaanaca japua .
42014016	Jesús pu ayan tyuꞌutanyúu tɨcɨn : — Aꞌatɨ pu nuꞌu hui rɨꞌɨ huaujruurajcaꞌa tɨ ij tihuaꞌumín . Muicaca pu nuꞌu huataꞌinyee .
42014017	Tɨꞌɨj ajna tyajaꞌureꞌenye tɨ tihuaꞌumín , tɨꞌɨqui aɨn raataityacaꞌa ɨ tɨ jemin tiꞌivaɨreꞌe tɨ ij huaꞌutajeeve aɨme ɨ maj huataꞌiniihuacaꞌa . Ayan tɨcɨn : “ Sataꞌaj yeehui aꞌuréꞌenyen aꞌini puꞌuri huaxaꞌapɨꞌɨn . ”
42014018	’ Majta aɨme , naimiꞌi mu nuꞌu meyan autyajhuii mej tyuꞌutauruuniꞌi . Ajta aɨn ɨ tɨ anacai raataꞌinee , ayaa pu tyuꞌutaxajtacaꞌa tɨcɨn : “ Nauchan nu chuej huananai nyaj japuan tyuꞌumuareꞌen . Ruxeꞌeveꞌe nyej yaꞌutyeeseij . Ayaa nu tiꞌimuahuavii mueetzi pej tinaatauuniꞌi . ”
42014019	’ Ajta saɨj , ayaa pu nuꞌu tyuꞌutaxajtacaꞌa tɨcɨn : “ Nauchan nu puuyesi huananai . Anxɨj paari mu araꞌase . Nuꞌuri áꞌuraa nyej ni huaꞌucalaadu . Pataꞌaj tinaatauuniꞌi pajta ineetzi . ”
42014020	’ Ajtahuaꞌa ɨ saɨj , ayaa pu nuꞌu tiraataꞌixaa tɨcɨn : “ Nauchan nu huatyenyaɨchaꞌa . Aɨj pu cɨn cai rɨꞌɨri nyaj nyaun áꞌumeꞌen . ”
42014021	’ Ajta aɨn tɨ tiꞌivaɨreꞌe tɨ huajaꞌutajee , tɨꞌɨqui huaraꞌaraa . Ajta nuꞌu ayan tiraataꞌixaa aɨjna tɨ tiꞌiraijteꞌe aꞌij mej tyuꞌutaxajtacaꞌa . Ajta aɨn tɨ huatyeechiꞌi , eihua pu nuꞌu hui huatanyuꞌucacaꞌa . Tɨꞌɨj i raataityacaꞌa aɨjna tɨ tiꞌivaɨreꞌe tɨcɨn : “ Pataꞌaj yeehui caꞌanacan paun áꞌumeꞌen caaye jetze , ajta juye jetze tɨ cɨj antayauj , tɨj naꞌa taꞌutyeninyei u chajtaꞌa . Pataꞌaj huaꞌaraviꞌitɨn aɨme ɨ maj cai aꞌij tiꞌijviicueꞌi , pajta aɨme ɨ maj rajpueijtzi cuiꞌiniꞌiraꞌa cɨmeꞌe , pajta aɨme ɨ maj aracucuꞌunijmee , pajta aɨme ɨ maj náꞌachijmee ɨ ruɨɨca jetze . ”
42014022	’ Ajta aɨn tɨ tiꞌivaɨreꞌe , ayaa pu nuꞌu tiraataꞌixaa tɨcɨn : “ Nyavastaraꞌa , nuꞌuri neyan huarɨj aꞌij pej tinaataij . Aru maucheꞌe mu úꞌuve mej seica mu aꞌuvaꞌajuꞌun . ”
42014023	’ Ajta aɨn tɨ huatyeechiꞌi , aɨ pu hui ayan tiraataꞌixaa aɨjna tɨ jemin tiꞌivaɨreꞌe tɨcɨn : “ Pataꞌaj yeehui paun áꞌumeꞌen ɨ juye jetze aꞌɨmɨ tɨ aꞌatanyaatɨmee , pajta meyee aꞌɨmɨ maj huachaatɨme . Pataꞌaj caꞌanyejri cɨn huaꞌutajeeve maj mu aꞌuvaꞌajuꞌun , mej mi u huájɨste yu nyechiꞌita .
42014024	Ayaa nu tiꞌimueꞌixaateꞌe . Aɨme ɨ nyaj anacaican huaꞌutaꞌinee , aɨme , capu saɨj yee tiꞌicuaꞌani iiyu i nyej tihuaꞌamin . ” Ayaa pu hui tyuꞌutaxajtacaꞌa aɨjna tɨ huatyeechiꞌi .
42014025	Eihua mu tyaɨte áꞌujhuaꞌanyaꞌa maɨjna jamuan ɨ Jesús . Tɨꞌɨqui aɨn huaꞌuseirajraa aɨme ɨ tyaɨte . Ayaa pu tihuaꞌutaꞌixaa tɨcɨn :
42014026	— Aꞌatɨ tɨ naꞌa tɨ mu aꞌuveꞌemeꞌen ineetzi jemi , ayaa pu hui tyuꞌujxeꞌeveꞌe tɨ aɨn eitzeꞌe rɨꞌɨ tinejchaɨca ineetzi cai rɨꞌɨ tirájchaɨɨca ɨ rutaata , ajta ɨ runaana nusu ɨ ruꞌɨj ajta ɨ ruyaujmuaꞌa nusu ɨ ruꞌihuaamuaꞌa , ajta ɨ rucuutzimuaꞌa nusu ɨ rujuutzimuaꞌa . Naꞌari cai , canu raataꞌasin tɨ nyaa jamuan áꞌuchaꞌacanyeꞌen . ’ Ee xaa nyaꞌu , canu aꞌatɨ huataꞌasin tɨ neetzi jamuan áꞌuchaꞌacanyeꞌen tɨ puaꞌa cai aꞌatɨ aꞌujcaꞌanyaa tɨ naꞌaraꞌastijreꞌen tɨ aɨn aꞌatɨ huamɨꞌɨni neetzi jetze maꞌacan , tɨ ayan tyaꞌahuaujcaꞌanyen ruxéꞌeviꞌiraꞌa cɨmeꞌe .
42014027	’ Ayaa nu hui tyajaꞌamueꞌixaateꞌe tɨ ayan tiꞌayajna nyaj cai aꞌatɨ huataꞌan tɨ neetzi jamuan áꞌuchaꞌacanyeꞌen tɨ puaꞌa aɨjna ɨ aꞌatɨ cai ruxéꞌeviꞌiraꞌa cɨn naꞌaraꞌasten , tɨ puaꞌa cai ayan cheꞌeta naꞌa tirajpueiitzi aꞌaraꞌani nyatɨj inyaa tirajpueitzi naꞌame .
42014028	’ Tɨ puaꞌa saɨj muan ayan raꞌajtaahuamɨꞌɨ chiꞌi tɨ ajtee , ni cai aꞌatɨ ayan rɨni tɨ autyejcheni tɨ raꞌajtaahuan . Anacaican aɨ pu aꞌujyeijxa tɨꞌij raateꞌiten aꞌachu tɨ tiꞌitɨ huataujxeꞌeveꞌesin tɨ ij raamuaꞌaree tɨ puaꞌa cɨꞌɨpa ɨ tumin tɨ ij raꞌajcɨꞌɨti , nusu cai .
42014029	’ Ee xaa , ayaa pu rɨni . Naꞌari cai , tɨ puaꞌa auchan autyeechen , ajta huaxɨn ɨ tumin , capu cheꞌe raꞌanticɨꞌɨtzi . Majta maɨn ɨ tyaɨte , matɨꞌɨj raseijra , aɨ mu autyahuijsin mej raꞌutaxaahuariꞌira .
42014030	’ Ayaa mu tyuꞌutaxajta tɨcɨn : “ Amɨjna mɨ tyaataꞌa , aɨ pu yeehui autyejche tɨ raꞌajtaahua mɨ chiꞌi , aru capu cheꞌe tiꞌituaveꞌe ɨ tɨ cɨn raꞌanticɨꞌɨti . ”
42014031	’ Naꞌari saɨj tɨ tiꞌityejvee rey cɨmeꞌe , tɨ puaꞌa meri aꞌujuꞌun maj huataujnyaꞌusiꞌiteꞌen , ¿ aꞌini rɨni aɨjna ? ¿ Ni cai anacai aꞌujyeixa tɨ ij tyuꞌumuaꞌati aisɨ tɨ puaꞌa cai rɨꞌɨri tɨ huaꞌutyamueꞌitɨn aɨme cɨmeꞌe ɨ maj tamuaamuataꞌa viꞌiraꞌa araꞌase ? Ajta aɨn ɨ saɨj tɨ tiꞌityejvee rey cɨmeꞌe , ayaa pu hueꞌityéviꞌitɨcɨ aꞌachu cumu seité viꞌiraꞌa ɨ xantaaruꞌu . Aa niꞌijta xaa nyaꞌu , ayaa pu hui rɨni .
42014032	’ Ajta tɨ puaꞌa ayan tiraꞌatamitejteꞌen tɨ cai huatarɨꞌɨristari tɨ huaꞌutyamueꞌitɨn , ayaa pu rɨni . Meenti auj aꞌɨmɨ eꞌeveꞌevee ɨ saɨj , aɨ pu seica huataíti mej mi aꞌujuꞌun ɨ seij jemi ɨ rey mej mi raatahuavii maj raaxaꞌapɨꞌɨntareꞌen mej mi cai runyaꞌusiꞌityaꞌa .
42014033	’ Ayaa pu hui cheꞌeta naꞌa een muejmi jemi . Aꞌatɨ tɨ naꞌa tɨ ayan tiꞌijxeꞌeveꞌe tɨ nyaa jamuan áꞌuchaꞌacanyeꞌen , ayaa pu tyuꞌujxeꞌeveꞌe tɨ nain mé tyáuuhuaꞌaxɨn aꞌachu tɨ tíꞌijchaꞌɨ . Naꞌari cai , canu raataꞌasin tɨ nyaa jamuan áꞌuchaꞌacanyeꞌen .
42014034	’ Sajta muan , ayaa xu hui tiꞌivaɨreꞌe saj rɨꞌɨ huaꞌuruuren ɨ seica ɨ tyaɨte ɨ nyuucari cɨmeꞌe mej mi rɨꞌɨ éꞌenyaꞌa muaꞌaraꞌani ɨ ru tzajtaꞌa . Sajta , ayaa xu cheꞌeta sanaꞌa tiꞌivaɨreꞌe tɨj unaj maj raꞌuréꞌeviváaraꞌa muaꞌayeꞌi ɨ tyaɨte ɨ hueꞌiraꞌa japua aꞌini naa pu tyaꞌancacá ɨ unaj . Aru tɨ puaꞌa huatyáruꞌuna , tɨꞌɨqui ráxɨꞌɨsin ɨ taꞌancacá , ¿ aꞌini tyajamuaꞌamitejteꞌe ? ¿ Niqui ajtahuaꞌa rɨꞌɨri tɨ ancaca aꞌaraꞌani ? Capu hui xaa nyaꞌu aꞌatzu .
42014035	Capu cheꞌe tiꞌitɨj vaɨreꞌe , ni ɨ chuej japua , capu ajta tiꞌivaɨreꞌe tɨ ranajchiteꞌen ɨ yaꞌamuaate chuita japua . Ayaa muꞌu raruꞌujca ma mu rúuraaxɨjsin . ’ Ayaa puꞌu hui , cɨmeꞌen ɨ aꞌatɨ tɨ huityajnamua , cheꞌe aɨn raanamua tyamuaꞌa naa .
42015001	Majta aɨme ɨ maj huaꞌajijvaꞌacaꞌa ɨ tyaɨte mej tiꞌitɨcɨ , majta aɨme ɨ maj aꞌij puaꞌa titetyújchaꞌɨ , aɨ mu ajtyáxɨɨracaꞌa mej mi raanamua .
42015002	Ma ajta aɨme ɨ fariseos , ajta aɨme ɨ mej tiꞌimuaꞌata ɨ yuꞌuxari jetze Moisés tɨ raꞌuyuꞌuxacaꞌa , aɨ mu meyan tíꞌixajtacaa tɨcɨn : — Amɨjna mɨ tyaataꞌa , amɨɨ pu hui rɨꞌɨ tihuaꞌancureꞌeviꞌitɨ ɨ maj aꞌij puaꞌa titetyújchaꞌɨ , ajta huaꞌa jamuan tiꞌicuaꞌaca .
42015003	Aj pu i Jesús ayan sei nyuucari cɨn tihuaꞌutaꞌixaa tɨcɨn :
42015004	— Ticheꞌe teyan tiraataxaj . Tɨ puaꞌa saɨj muan canyaꞌaxɨ tíyaꞌamua aꞌachu cumu anxɨte maj araꞌase . ¿ Ni cai ayan rɨni tɨ puaꞌa saɨj aꞌuveti ? Aa pu huaꞌutyahuiiteꞌesin ɨ seica ɨtzitá . Ajta raarahuausin ɨ saɨj tɨ áꞌuvej asta naꞌa cai raatyauni .
42015005	’ Tɨꞌɨj raatyauni , aj pu i huataujtyamuaꞌaveꞌesin . Tɨꞌɨj i uhuatyaujratziira .
42015006	Tɨꞌɨqui u aꞌuméj ɨ ruche . Aj pu i ruꞌamiincustyamuaꞌa huatájeevi . Majta maɨn , ajtyaxɨɨri . Aj pu i ayan tihuaꞌutaꞌixaateꞌesin tɨcɨn : “ Sataꞌaj huataujtyamuaꞌaveꞌen . Nuꞌuri yeehui ráatyau ɨ canyaꞌa tɨ áꞌuvej . ” — Ayaa pu tihuaꞌutaꞌixaa aɨjna ɨ Jesús .
42015007	Ajta ayan tɨcɨn : — Ayaa nu hui tyajaꞌamueꞌixaateꞌe tɨ ayan tiꞌen aun tajapua tɨ Dioj eꞌeseijreꞌe , tɨ puaꞌa aꞌatɨ saɨque tyuꞌumuaꞌati tɨ ij cai cheꞌe aꞌij puaꞌa tiꞌityujchaꞌɨ , tɨ ij ajta ayan huarɨni aꞌij tɨ Dioj tiꞌijxeꞌeveꞌe , aɨ mu ɨ maj maun eꞌeseijreꞌe jemin ɨ Dioj , eitzeꞌe mu rutyamuaꞌaveꞌe maɨjna cɨmeꞌe tɨ aɨn aꞌatɨ ayan saɨque tyuꞌumuáꞌa ɨ Dioj jemi macai aɨme cɨmeꞌe ɨ seica , ɨ maj muiꞌi , ɨ maj rɨꞌɨ tiꞌityetyaɨte , ɨ tɨ cai huaꞌaturaateꞌe maj saɨque tyuꞌumuaꞌati .
42015008	’ Ticheꞌe teyan tiraataxaj . Tɨ puaꞌa hui jɨitaꞌa ayan tiꞌituaveꞌe aꞌachu cumu tamuaamuataꞌa tumin . ¿ Ni qui cai ayan rɨni tɨ puaꞌa seij aꞌuraini ? Aɨ pu tiꞌitɨ aparaatu ájtairan . Tɨꞌɨqui uhuareꞌichaꞌuta u ruchiꞌita . Rɨꞌɨ pu tiꞌihuauni asta naꞌa cai raatyauni .
42015009	Tɨꞌɨj raatyaún , ruꞌamiincustyamuaꞌa pu huatájeevi , aɨme ɨ maj vejliꞌi antachaatɨme . Majta maɨn ajtyaxɨɨri . Aj pu i ayan tihuaꞌutaꞌixaateꞌesin tɨcɨn : “ Sataꞌaj huataujtyamuaꞌaveꞌen neetzi jemi , aꞌini nuꞌuri ráatyau yeehui ɨ tumin nyej yaꞌurai . ”
42015010	’ Ayaa nu tyajaꞌamueꞌixaateꞌe tɨ ayan tiꞌirɨnyaca u tajapua ɨ Dioj jemi , ajta aɨme jemi ɨ maj ravaɨreꞌe . Au mu hui rutyamuaꞌaveꞌe maɨjna cɨmeꞌe tɨ saɨj tɨ aꞌij puaꞌa tiꞌityújchaɨcaꞌa ɨ jajcua ɨmɨ , aj pu i autyejche tɨ saɨque tyuꞌumuaꞌati ɨ Dioj jemi .
42015011	Jesús pu ajtahuaꞌa seij nyuucari cɨn tihuaꞌutaꞌixaa tɨcɨn : — Aa pu nuꞌu aꞌahuaꞌa aꞌatɨ eꞌechajcaꞌa . Huaꞌapuaca pu nuꞌu tiyaujmuaꞌa .
42015012	Ajta aɨn yaujraꞌan tɨ paꞌarɨꞌɨ , ayaa pu nuꞌu tiraataꞌixaa ɨ rutaata tɨcɨn : “ Pataꞌaj yee tinaataꞌan ineetzi ɨ tɨ tinaacɨꞌɨti patɨꞌɨj cai cheꞌe maꞌahuaꞌatan muaa . ” Ajta aɨn taatajraꞌan , aɨ pu nuꞌu eꞌitaꞌa tihuaꞌutaꞌa nain aꞌachu tɨ tíꞌijchaɨcaꞌa .
42015013	’ Aꞌatzu puꞌu aꞌatyeeviꞌica aɨjna tɨ paꞌarɨꞌɨ . Tɨꞌɨqui nuꞌu tíꞌijsaɨj ɨ tɨ tíꞌijchaɨcaꞌa ɨ taatajraꞌan . Ajta áꞌuraa aɨjna ɨ yaujraꞌan . Aa pu nuꞌu aꞌɨmɨ aꞌaráꞌa seij chuejraꞌa japua . Au pu nuꞌu caꞌanacan tyuꞌuxɨjte nain tɨj naꞌa tɨ tiraacɨ́ꞌɨ aɨjna cɨmeꞌe tɨ aꞌij puaꞌa tiꞌityújchaɨcaꞌa .
42015014	’ Tɨꞌɨj nain tyuꞌuxɨjte , aj pu nuꞌu i eihua huatatujritze aujna seij chuejraꞌa japua . Aj pu i tiraꞌutyaturaate tiꞌitɨ tɨ huacuaꞌani .
42015015	Aj pu i áꞌuraa . Aj pu nuꞌu i seij jemi aꞌuréꞌenye tɨ ij aɨn ɨ aꞌatɨ raataꞌan tɨ tyuꞌumuareꞌen . Ajta aɨn ɨ aꞌatɨ , ayaa pu nuꞌu hui tiraamuáriste tɨ aun aꞌumeꞌen aꞌu maj tuiixu aꞌurauu tɨ ij tihuaꞌumín .
42015016	’ Eecan pu nuꞌu huataꞌicuatacaꞌa aɨjna tɨ paꞌarɨꞌɨ . Ayaa pu nuꞌu tirajpueijtzicaꞌa . Ruxeꞌeviꞌiraꞌa cɨmeꞌe tyuꞌucuaꞌaniicheꞌe aɨjna ɨ cutzapeꞌe tiꞌitɨ , tuiixu maj racuaꞌaca . Ma ajta i cai , capu aꞌatɨ raataꞌacaraꞌa tɨ tiꞌitɨ huacuaꞌani .
42015017	’ Aj pu nuꞌu i u huaujmuaꞌatzɨ . Ayaa pu nuꞌu tyuꞌumuáꞌa tɨcɨn : “ Majta aɨme yeehui ɨ maj ravaɨreꞌe ɨ nitaata , matɨj manaꞌa puaꞌamua ruxaahua mu tiꞌicuaꞌa . Ajta tyaꞌavaꞌaturaave huaꞌa jemi . Me nyajta inyaa , iiya nu huatyejvee nyeꞌicuata . Ayej nyaꞌase nyamɨꞌɨni tujri cɨmeꞌe .
42015018	Ayej nyaꞌase yeehui naꞌuraꞌani neyajna . A nu aꞌuméj ɨ nitaata jemi . Ayaa nu tiraataꞌixaateꞌesin yee : Taata , eihua nu autyajturaa ɨ Dioj jemi , nyajta mueetzi jemi .
42015019	Capu cheꞌe ayan tiraavijteꞌe pej peyan naatamuaꞌati yee niyauj . Pataꞌaj peyan naaruuren ineetzi patɨj huaꞌaruure ɨ maj aꞌa jemi tiꞌimuareꞌe . ”
42015020	’ Tɨꞌɨqui áꞌuraa . Aj pu i aun eꞌireꞌenye ɨ rutaata jemi . Tɨꞌɨj aꞌɨmɨ auumaꞌaca , aɨ pu nuꞌu hui taatajraꞌan raaseij . Eecan pu ráꞌancuꞌuvajxɨ . Tɨꞌɨj i aꞌutáichajraa aꞌu tɨ eꞌeveꞌeme ɨ yaujraꞌan . Aj pu nuꞌu i ruꞌureꞌichuixɨ , ajta ruꞌityévisiitɨmua .
42015021	’ Ajta aɨn yaujraꞌan , ayaa pu tiraataꞌixaa tɨcɨn : “ Taata , eihua nu yeehui autyajturaa ɨ Dioj jemi , nyajta mueetzi jemi . Capu cheꞌe yeehui ayan tiraavijteꞌe pej peyan tinaatajeeva yee niyauj . ”
42015022	’ Ma ajta aɨn taatajraꞌan , ayaa pu nuꞌu tihuaꞌutaꞌixaa ɨ mej jemin tiꞌimuareꞌe tɨcɨn : “ Caꞌanacan ma saꞌaveꞌechui ɨ siicuꞌuri tɨ eitzeꞌe naa een sej si saɨjna ruꞌucáchejteꞌen . Sajta aniira sataꞌaj ruꞌucarujtiꞌi ɨ xɨtyaaraꞌan jetze , sajta raꞌajtacaꞌacaiteꞌen .
42015023	Sataꞌaj sajta yeehui seyan huarɨni , saj saɨjna ɨ visaaruꞌu ɨ tyej teri rajrújte , sataꞌaj u yaꞌuvaꞌajan , sataꞌaj raameꞌeni . “ Ticheꞌe yeehui tyuꞌuyesten , tyajta tyuꞌucuaꞌani taxaahua .
42015024	Aꞌini i niyauj , puꞌuri ajtahuaꞌa muꞌu eꞌejnye . Pueere yee ari muꞌu aꞌumɨꞌɨ . Ajta áꞌuvej , aru tuꞌuri tyajtahuaꞌa ráatyau . ” Ayaa pu tihuaꞌutaꞌixaa . Aɨj mu nuꞌu hui cɨn maꞌutyajhuii mej tyuꞌuyesten .
42015025	’ Meenti aɨn yaujraꞌan tɨ vastaꞌa , aa pu aꞌahuaꞌa tyajaꞌamuaraꞌacaa aꞌu tɨ aꞌupaꞌatza . Tɨꞌɨj ari a eꞌeveꞌemaꞌacaa a vejliꞌi aꞌu tɨ aꞌutyejvee ɨ chiꞌi , aɨ pu raanamuajriꞌi mej tiꞌicuiina , majta tiꞌinyeꞌe .
42015026	Tɨꞌɨj nuꞌu i seij huatajee ɨ tɨ ravaɨreꞌe ɨ taatajraꞌan . Aj pu nuꞌu i ayan tiraataihuaꞌuriꞌi aꞌij maj rɨcɨ .
42015027	’ Ajta aɨn tɨ tiꞌivaɨreꞌe , ayaa pu hui tiraataꞌixaa tɨcɨn : “ Puꞌuri yeehui uveꞌenye ɨ aꞌajuu . Ajta aꞌataata , aɨ pu raamee ɨ visaaruꞌu ɨ tyaj rajrújte aɨjna cɨmeꞌe tɨ ajtahuaꞌa uveꞌenye jemin ɨ rutaata . Capu yeehui áꞌij eenyaꞌa . Rɨꞌɨ pu naa tyaꞌuveꞌene . ” Ayaa pu nuꞌu tiraataꞌixaa .
42015028	’ Ajta aɨn tɨ vastaꞌa , tɨꞌɨj ayan tiraanamuajriꞌi , tɨꞌɨj nuꞌu i huatanyuꞌucacaꞌa . Capu raxeꞌevaꞌacaa tɨ utyarute u chiꞌita . Ajta aɨn taatajraꞌan , aɨ pu nuꞌu huirajraa tɨ ij yaꞌutajée . Eihua pu raatyéejee tɨ utyarute u chiꞌita .
42015029	’ Ajta aɨn tɨ vastaꞌa , ayaa pu nuꞌu tiraataꞌixaa ɨ rutaata tɨcɨn : “ Casiꞌi . Tɨj naꞌa nyej ya huaca mueetzi jemi , eihua nu tiꞌimuareꞌe . Canu yeehui aꞌanaj tiꞌitɨj cɨn autyajturaa mueetzi jemi . Nain nu yeehui cɨn tyaꞌaraꞌaste aꞌij pej tinaataij . Pajta muaa , capaj yeehui aꞌana tiꞌitɨ naataꞌa ɨ nyaj cɨn tyuꞌuyesten huaꞌa jamuan ɨ nyaꞌamiincustyamuaꞌa , ni tiꞌitɨj caura .
42015030	Ma pajta muaa , ayaa paj huarɨj , amɨjna muaꞌayauj , aɨ pu juuca jamuan raaxɨjte nain ɨ paj tiraataꞌa . Ajta tɨꞌɨj uveꞌenye , muaa paj raajeꞌicatze ɨ visaaruꞌu ɨ tyaj rajrújte . ”
42015031	’ Ajta aɨn taatajraꞌan , ayaa pu nuꞌu tiraataꞌixaa tɨcɨn : “ Niyauj , tɨj panaꞌa peri puaꞌan xɨcaj ya huaca ineetzi jemi . Ajta tɨj naꞌa tiꞌipuaꞌamua ɨ nyej tíꞌijchaꞌɨ , mueetzi pu tiáꞌa .
42015032	Aru amɨjna muaꞌajuu , ayaa pu eenyaꞌa cumu tɨ mɨꞌɨchicaꞌa aꞌini capu maꞌahuaꞌacaa . Ayaa pu een ijii cumu tɨ ajtahuaꞌa huatarun . Aɨ pu yeehui aꞌuvajcaa , aru puꞌuri ajtahuaꞌa huataseijre . Aɨj pu cɨn ayan tyuꞌujxeꞌeveꞌe tyej huatatatyamuaꞌaveꞌen , tyajta tyuꞌuyesten . ”
42016001	Jesús pu ajta ayan tihuaꞌutaꞌixaa aɨme ɨ maj jamuan áꞌujhuaꞌanyaꞌa tɨcɨn : — Aa pu nuꞌu hui aꞌahuaꞌa chijtyaani eꞌechajcaꞌa . Saɨj pu ravaɨraꞌacaꞌa aɨjna cɨmeꞌe tɨ antyujmuaꞌareeracaꞌa nain aꞌachu tɨ tíꞌijchaɨcaꞌa ɨ chijtyaani . Matɨꞌɨj nuꞌu mi seica jetzen tyaꞌujpuáꞌajte aɨjna tɨ antyujmuaꞌaree aɨjna cɨmeꞌe tɨ caꞌanacan raxɨjteꞌe chaꞌa naꞌa tɨ tiꞌiseijraꞌacaa .
42016002	’ Tɨꞌɨj i chijtyaani raatajée . Ayaa pu nuꞌu tiraataihuaꞌuriꞌi tɨcɨn : “ ¿ Aꞌini naꞌa qui nyej neri tyuꞌunamuajriꞌi aꞌij paj rɨcɨ muaa ? Pataꞌaj yeehui raꞌuyuꞌuxan nain aꞌachu paj cɨn antiꞌamuaꞌareera nyej ni raamuaꞌaree aꞌachu tɨ caj tyaꞌaraꞌase , aꞌini capej yeehui cheꞌe peyan antíꞌamuaꞌaréera puaꞌame . ”
42016003	’ Ajta aɨn tɨ ravaɨraꞌacaa , ayaa pu tyuꞌumuáꞌa tɨcɨn : “ ¿ Aꞌiqui nyarɨni ? Aɨjna tɨ tíꞌinyeijteꞌe , aɨ pu nuꞌu tinaꞌariꞌira ɨ nyaj cɨn antinmuaꞌaree . Me nyajta inyaa , canu nyacaꞌanye nyej teꞌetyeꞌijcheꞌen . Ajta netiꞌityeviꞌiraꞌa nyaj yeehui limujna huatahuauni .
42016004	Nuꞌuri yeehui ramuaꞌaree aꞌij nyaj rɨni , mej mi tyaɨte naꞌancureꞌeviꞌitɨn tyamuaꞌa naa aujna huaꞌache nyatɨꞌɨj cai cheꞌe tiꞌimuareꞌe neyajna . ”
42016005	’ Tɨꞌɨj nuꞌu i huaꞌutajée seij ajta seij ɨ mej tiraꞌachaɨraꞌacaa aɨjna ɨ chijtyaani . Ayaa pu nuꞌu tiraataihuaꞌuriꞌi ɨ saɨj tɨ anacai veꞌereꞌenye tɨcɨn : “ ¿ Aꞌachuni yeehui petiraꞌachaɨreꞌe ɨ tɨ tiꞌineijteꞌe ? ”
42016006	’ Aj pu i ayan tyuꞌutanyúu aɨjna ɨ aꞌatɨ tɨcɨn : “ Anxɨte puaꞌamuaca ɨ taampu aɨjna ɨ aceiti tɨ aceituuna jetze maꞌacan . ” ’ Ajta aɨn tɨ antyujmuaꞌaree , ayaa pu nuꞌu hui tiraataꞌixaa tɨcɨn : “ Yaꞌacui i papee tɨ jetzen teꞌeyuꞌusiꞌi aꞌachu paj caj tiraꞌachaɨreꞌe . Aꞌujyeijxɨ muaa , caꞌanacan . Pataꞌaj seij auyuꞌuxa tɨ jetzen aꞌayuꞌusiꞌi aꞌachu cumu anxɨ tamuaamuataꞌa taampu tɨ araꞌase . ”
42016007	’ Tɨꞌɨj nuꞌu i ajta seij ayan tyuꞌutaihuaꞌuriꞌi tɨcɨn : “ Cari muaa , ¿ aꞌachuni yeehui petiraꞌachaɨreꞌe ? ” ’ Ajta aɨn , ayaa pu hui tiraataꞌixaa tɨcɨn : “ Anxɨte puaꞌamuaca mediida ɨ triigu . ” ’ Ayaa pu tiraataꞌixaa tɨcɨn : “ Yaꞌacui , i papee . Pataꞌaj seij auyuꞌuxa tɨ jetzen aꞌayuꞌusiꞌi tɨcɨn : muaacuate paj nuꞌu raꞌachaɨreꞌe . ”
42016008	’ Ajta nuꞌu aɨn tɨ tiꞌiraijteꞌe , aɨ pu hui rɨꞌɨ tiraataꞌa aꞌini rɨꞌɨ pu tyuꞌumuáꞌa aɨjna cɨmeꞌe aꞌij tɨ yeꞌi huarɨni . Majta aɨme ɨ maj huachaatɨme seij chuejraꞌa japua iiyan chaanaca japua , eitzeꞌe mu raayɨꞌɨtɨ aꞌij mej yeꞌi huarɨni ɨ seica ɨ ruxaꞌa tyaɨte macai aɨme ɨ maj maɨjna jetze ajtyamaꞌacan ɨ tɨ huaꞌatatzaviꞌijteꞌe ɨ tavastaraꞌa .
42016009	’ Ayaa nu tyajaꞌamueꞌixaateꞌe . Caxu chaꞌa sanaꞌa raaxɨjtyaꞌa ɨ tumin iiyan tɨ maꞌacan chaanaca japua . Cheꞌe ayan tyajamuaatyávaꞌɨreꞌen majcaꞌihua yee sej si ruꞌamiincustyamuaꞌa cɨn antimuéꞌitɨn mej mi maɨn amuaꞌancureꞌeviꞌitɨn tyamuaꞌa naa ajna xɨcajraꞌan jetze tɨꞌɨj cai cheꞌe maꞌa aꞌa túmintan . Au mu hui amuaꞌancureꞌeviꞌitɨn aꞌu tɨ cai aꞌanaj áꞌavatzɨjsin ɨ huaꞌachiꞌi .
42016010	’ Aɨjna tɨ xaꞌapɨꞌɨn rɨcɨ aɨjna cɨmeꞌe tɨ cɨleꞌenyeꞌen cɨn tiꞌityejvee , aɨ pu ajta xaꞌapɨꞌɨn rɨni tɨ puaꞌa tiꞌityavaa aꞌaraꞌani vaꞌacan cɨmeꞌe . Ajta aɨn tɨ hui cai xaꞌapɨꞌɨn rɨcɨ aɨjna cɨmeꞌe tɨ cɨleꞌenyeꞌen cɨn tiꞌityejvee , aɨn capu ajta xaꞌapɨꞌɨn rɨni tɨ puaꞌa tiꞌityavaa aꞌaraꞌani vaꞌacan cɨmeꞌe .
42016011	’ Aɨj pu cɨn tɨ puaꞌa sacai tyaꞌastya ɨ saj cɨn antyujmuaꞌaree saj rajmuáreꞌe ɨ tumin tɨ yan seijreꞌe iiyan chaanaca japua , ni qui seyan tiꞌimuaꞌatze tɨ aꞌatɨ ayan tyajamueijcateꞌesin sej raamuáreꞌen tɨ huapɨꞌɨ tiꞌijnajchi para rusen cɨmeꞌe . Capu xaa nyaꞌu ayan teꞌeme .
42016012	’ Tɨ puaꞌa sacai tyaꞌastya saj rajmuáreꞌen saɨjna cɨmeꞌe tɨ Dioj amuaatapueijve , capu aꞌanaj amuaataꞌasin tɨ muejmi aꞌamuaꞌa puéenyaꞌa aꞌaraꞌani .
42016013	’ Capu hui rɨꞌɨri tɨ aꞌatɨ huaꞌapuaca huaꞌutyavaɨreꞌen aɨme jemi ɨ mej tieꞌijta . Tɨ puaꞌa ayan huarɨni , ayaa pu teꞌeme . Eihua pu rajchaɨ́ɨraꞌa aꞌame ɨ seij , ajta eihua pu rɨꞌɨ tirajchaɨ́ aꞌame ɨ saɨj . Naꞌari , aɨ pu rɨꞌɨ tiraꞌatzaahuatyaꞌa aꞌame ɨ seij . Ajta ɨ saɨj , aɨ pu raꞌaxaahuariꞌira aꞌame . Capu aꞌatzu rɨꞌɨri saj huatauraꞌan tɨ Dioj tyajamuaataijteꞌen , tɨ puaꞌa hui saɨjna cɨn huatauraꞌan saj tumin tisaɨreꞌen . — Ayaa pu tihuaꞌutaꞌixaa aɨjna ɨ Jesús .
42016014	Majta aɨme ɨ fariseos , eihua mu ranyacuaꞌatzacaa ɨ tumin . Matɨꞌɨj meyan tiraanamuajriꞌi , eihua mu raꞌutaxaahuariꞌiriꞌi maɨjna ɨ Jesús .
42016015	Ayaa pu tihuaꞌutaꞌixaa tɨcɨn : — Muan xu aɨn pɨrɨcɨ ɨ sej seyan tyuꞌujseijrata sej si rɨꞌɨ títyetyáturaave ɨ tyaɨte jemi . Ma ajta Dioj , aɨ pu ruꞌumuaꞌaree aꞌij sej een mu ru tzajtaꞌa . Aɨjna tɨ nuꞌu ayan naa seijreꞌe ɨ tyaɨte jemi , aɨ pu hui aꞌij puaꞌa seijreꞌe ɨ Dioj jemi .
42016016	’ Tɨj naꞌa hui ajnaꞌɨmɨ asta cai huataseijre ɨ Juan , aɨ puꞌu tihueꞌixaatyaꞌacaa aꞌij tɨ tiraꞌuyuꞌuxacaꞌa aɨjna ɨ Moisés tyaacan , ajta aꞌij mej raꞌuyuꞌuxacaꞌa aɨme ɨ mej tiꞌixaxaꞌataꞌa ɨ Dioj jetze maꞌacan . Tɨj naꞌa tyuꞌutaseijre ɨ Juan , aɨj mu tihueꞌixaateꞌe ɨ nyuucari cɨmeꞌe ɨ maj cɨn huaujtyamuaꞌaveꞌen aꞌij tɨ een ɨ Dioj jemi aꞌu tɨ tyejeꞌijta . Majta naimiꞌi tiꞌityeseꞌe maj maun aꞌutyarute caꞌanyejri cɨmeꞌe .
42016017	’ Ajta aɨn yuꞌuxari , Moisés tyaacan tɨ raꞌuyuꞌuxacaꞌa , aucheꞌe pu hui nain cɨn tyaꞌaraꞌastejsin . Eitzeꞌe pu aꞌateere maj raꞌaraꞌasten cai nain tɨj naꞌa tɨ tiꞌiseijreꞌe iiyan chaanaca japua , ajta ɨ tajapua tɨ tyejeꞌeseijreꞌe .
42016018	Ajtahuaꞌa seij nyuucari huaꞌutaꞌixaa tɨcɨn : — Aꞌatɨ tɨ ma ruuraini ɨ ruꞌɨj , tɨ puaꞌa eꞌeyan seij ancureꞌeviꞌitɨn , aɨ pu raxanaꞌacɨreꞌen aɨjna jemi ɨ jɨitaꞌa . Ajta , tɨ puaꞌa aꞌatɨ raꞌancureꞌeviꞌitɨn seij ɨ jɨitaꞌa tɨ anacai ma ruurai ɨ rucɨn , aɨjna ɨ aꞌatɨ , aɨ pu hui ajta raxanaꞌacɨreꞌen .
42016019	Ajtahuaꞌa pu ayan tihuaꞌutaꞌixaa tɨcɨn : — Aa pu nuꞌu aꞌahuaꞌa chijtyaani eꞌechajcaꞌa , tɨ naa eꞌenyeꞌen tiꞌityaujcheꞌetyahuaꞌa , cɨɨxuri cɨmeꞌe tɨ tiꞌinacámua , ajta tɨ tiꞌireꞌen . Tɨꞌɨj pɨ naꞌa pu tiꞌiyestyahuaꞌa . Eihua pu hui tiꞌinaꞌachitaꞌa aɨjna cɨmeꞌe tɨ ruxaahua eꞌechajcaꞌa .
42016020	’ Ajta nuꞌu aɨn tɨ cai aꞌij tiꞌijviicueꞌi , aa pu aꞌityajca taꞌapueerta aꞌu tɨ eꞌeche ɨ chijtyaani . Ayaa pu nuꞌu antyahuaacaꞌa aɨjna ɨ aꞌatɨ tɨ cai aꞌij tiꞌijviicueꞌi tɨcɨn Lázaro . Aɨ pu tiꞌicuꞌi . Nainjapua pu nuꞌu hui caꞌatza ɨ rujetze .
42016021	’ Eecan pu raxeꞌevaꞌacaꞌa tɨ raacuaꞌani ɨ cueꞌira tɨ tíꞌiteꞌení tɨ tyaꞌacajvitze meesa japua aꞌu tɨ tyajaꞌacuaꞌa ɨ chijtyaani . Majta aɨme ɨ tzɨꞌɨcɨ , aɨ mu aꞌureꞌeninyéicaꞌa , majta raacányaꞌɨxɨ ɨ tɨ hui caꞌatza japua .
42016022	’ Tɨꞌɨqui ajna xɨcajraꞌan tɨ jetzen huamɨꞌɨ aɨjna ɨ Lázaro , matɨꞌɨj nuꞌu mi aɨme ɨ mej tiꞌivaɨreꞌe ɨ tajapua , aɨ mu yaꞌuviꞌitɨ ɨ Abraham jemi aꞌu tɨ Dioj eꞌeseijreꞌe . Ajta aɨn ɨ chijtyaani , tɨꞌɨj nuꞌu i aɨn huamɨꞌɨ . Majta hui raꞌavaꞌana .
42016023	’ Au pu aꞌutyajturaa aꞌu tɨ aꞌataasin ɨ taij . Eihua pu rajpueijtzicaꞌa aɨjna ɨ chijtyaani tyaacan . Tɨꞌɨj i ajnyeeracaꞌa . Aj pu i raaseij aɨjna ɨ Abraham , ajta aɨjna ɨ Lázaro tɨ aꞌutyavaacaꞌa ɨ Abraham jamuan .
42016024	’ Aj pu i raatajé tɨcɨn : “ Abraham , mɨ pej niꞌiyaꞌupua , naꞌancuꞌuvajxɨꞌɨ . Pataꞌaj mu yaꞌutaite pamɨjna mɨ Lázaro tɨ ij amɨn raꞌantíruꞌunyen ɨ ruxɨte tɨ ij naatyacɨmuajteꞌen ɨ nenyanú jetze aꞌini eihua nu rajpueijtzi iiya taij tzajtaꞌa . ”
42016025	’ Ajta aɨn Abraham , ayaa pu nuꞌu hui tyuꞌutanyúu tɨcɨn : “ Niyauj , ni pacai ramuaꞌaree aꞌij tɨ timuaavaɨj patɨꞌɨj pauj ruuricaa ɨ chaanaca japua . Eihua pu yeehui rɨꞌɨ timuaavaɨj . Ajta amɨn mɨ Lázaro , eihua pu aꞌij puaꞌa tirajpueijtzicaꞌa . Ma ajta ijii , aɨ mu yeehui ráꞌancuꞌuvajxɨꞌɨsin meyajna . Pajta muaa , ijii parajpueiitzi paj puaꞌame .
42016026	Ajta iꞌi , ayaa pu yeehui een , puꞌuri ayan huaujruu tɨ ayan tyeꞌetyácuuniꞌin . Aɨj pu cɨn cai rɨꞌɨri maj antacɨɨnye amun pujmeꞌen muejmi jemi aɨme ɨ mej meyan raxeꞌeveꞌe . Ajta cai rɨꞌɨri maj ayun pujmeꞌen aiitacɨɨnye tejmi jemi aɨme ɨ maj majta meyan raxeꞌeveꞌe . ” Ayaa pu nuꞌu tiraataꞌixaa aɨjna ɨ Abraham .
42016027	’ Tɨꞌɨj i ayan tyuꞌutanyúu tɨcɨn : “ Tɨ puaꞌa ayan tiꞌeenyeꞌen , niyaꞌupua , ayaa nu yeehui muahuavii , paj amɨjna Lázaro huataite tɨ aun aꞌatanen nitaata tɨ eꞌeche , aꞌini anxɨvica nu tiꞌihuaamuaꞌa . Cheꞌe yeehui amɨn rɨꞌɨ tihuajaꞌutaꞌixaateꞌen mej mi cai meyun pujmeꞌen aꞌuvaꞌacɨꞌɨcaꞌan mej mi cai tirajpueitzi muaꞌaraꞌani meyajna . ”
42016028	
42016029	’ Abraham pu nuꞌu ayan tiraataꞌixaa tɨcɨn : “ Aɨ pu aꞌutyajturaa aɨme jemi aɨjna Moisés tyaacan tɨ raꞌuyuꞌuxacaꞌa , ajta ɨ maj raꞌuyuꞌuxacaꞌa aɨme ɨ maj Dioj jetze maꞌacan tiꞌixaxaꞌataꞌa . Micheꞌe yeehui aɨjna huanamua . ”
42016030	’ Ajta aɨn chijtyaani tyaacan , ayaa pu tiraataꞌixaa tɨcɨn : “ Niyaꞌupua , mɨ paj Abraham pueen . Capu tiꞌitɨj vaɨreꞌe . Aru tɨ puaꞌa yeehui aꞌatɨ tɨ ari huamɨꞌɨ aj pu huataseijreꞌesin aɨme jemi , aj mu mi saɨque tiꞌimuaꞌati ɨ Dioj jemi . ”
42016031	’ Aj pu nuꞌu i ayan tiraataꞌixaa tɨcɨn : “ Tɨ puaꞌa macai raanamua aꞌij tɨ tyuꞌutaxajtacaꞌa aɨjna ɨ Moisés tyaacan , ajta aɨme ɨ maj Dioj jetze maꞌacan tiꞌixaxaꞌataꞌa , camu yeehui majta raꞌantzaahuateꞌesin tɨ puaꞌa huataseijreꞌen huaꞌa jemi ɨ aꞌatɨ tɨ aꞌitáraa ɨ mɨꞌɨchite tzajtaꞌa . ” — Ayaa pu tiraataꞌixaa aɨjna ɨ Jesús .
42017001	Jesús pu ayan tihuaꞌutaꞌixaa aɨme ɨ maj jamuan áꞌujhuaꞌanyaꞌa tɨcɨn : — Ayaa pu teꞌeme tɨ tiꞌitɨ huataseijreꞌen ɨ maj cɨn autyaturan ɨ Dioj jemi . Aru lástima éꞌecan jemin aɨjna ɨ aꞌatɨ tɨ ayan caꞌanijraꞌa huaꞌutaꞌan mej mi tiꞌitɨj cɨn autaꞌɨtzen ɨ Dioj jemi .
42017002	’ Naꞌajtzɨ aɨjna ɨ aꞌatɨ maj anacaican raꞌacátapiꞌiran cɨjpaaraꞌan jetze ɨ tetej saꞌunijraꞌa tɨ veꞌe mej mi raꞌatyajraini a jaataꞌa tɨ ij an aujamɨn aꞌu tɨ autɨꞌɨj . Eitzeꞌe pu hui tiraatyavaꞌɨrihuaꞌan cai ayan tiraatyavaꞌɨrihuaꞌan tɨ puaꞌa aɨn caꞌanijraꞌa tihuaꞌutaꞌan aɨme ɨ maj cɨleꞌen mej mi maɨn autyaturan ɨ Dioj jemi .
42017003	’ Aɨj pu cɨn , rɨꞌɨ xuꞌu muan . Tɨ puaꞌa aɨn aꞌihuaaraꞌa autyaturan mueetzi jemi , pataꞌaj raꞌajtyaꞌaxɨꞌɨn . Tɨ puaꞌa saɨque tyuꞌumuaꞌati mueetzi jemi , aj paj xaa tiraatauuniꞌira .
42017004	’ Tɨ puaꞌa seij xɨcaj , aꞌatɨ autyaturan mueetzi jemi aráhuaꞌapuacajretze , ajta tɨ puaꞌa aɨn a aꞌuréꞌenyen mueetzi jemi ayan puaꞌamua aráhuaꞌapuacajretze tɨꞌij ajtahuaꞌa ayan timuaatahuavii yee tinaatauuniꞌiriꞌi ɨ nyaj cɨn autyajturaa mueetzi jemi , ayaa paj hui huarɨni pej tiraatauuniꞌi . — Ayaa pu tihuaꞌutaꞌixaa aɨjna ɨ Jesús .
42017005	Majta aɨme ɨ maj tamuaamuataꞌa japuan huaꞌapua araꞌase , ayaa mu tiraataꞌixaa maɨjna ɨ tavastaraꞌa tɨcɨn : — Taatávaɨreꞌe tyataꞌaj tyaꞌantzaahuateꞌen eitzeꞌe .
42017006	Aj pu i Jesús ayan tihuaꞌutaꞌixaa tɨcɨn : — Aɨ pu tyuꞌujxeꞌeveꞌe saj cɨj caj tyaꞌantzaahuateꞌen . Tɨ puaꞌa seyan cɨj caj sanaꞌa tyaꞌantzaahuateꞌen , ayaa pu tyuꞌutarɨꞌɨristari sej seyan tiraataijteꞌen saɨjna ɨ huarej tɨ aꞌityujcuta , tɨ a eꞌitaꞌa jaataꞌa eꞌetyaujhuiiteꞌen rusaɨj . Ajta aɨn huarej , ayaa pu rɨni aꞌij sej tiraataijteꞌesin .
42017007	 ’ Ticheꞌe teyan tiraataxaj . Tɨ puaꞌa aꞌatɨ tiꞌimuareꞌe muejmi jemi aɨjna cɨmeꞌe tɨ tasaahua naꞌari canyaꞌaxɨ chaꞌɨ , ¿ Aꞌini yeꞌi setiraatajeevi tɨꞌɨj aɨn uvéꞌenyen aꞌu tɨ tyajaꞌamuareꞌe ? ¿ Ni qui hui seyan tiraatájeevi yee : “ Mu aꞌutaꞌiyiꞌi , aꞌujyeijxɨꞌɨ pataꞌaj tyuꞌucuaꞌani ” ? Caxu xaa nyaꞌu seyan tiraatájeevi silu ayaa xuꞌu tiraatájeevi tɨcɨn : “ Pataꞌaj yee rɨꞌɨ tyuꞌuruuren ɨ tyej tiꞌicuaꞌani . Pajta , pataꞌaj rɨꞌɨ huaꞌaruuren pej pi titaamin , aj pu yee xaa huatarɨꞌɨristari pej tyuꞌucuaꞌani , pajta paj huayeꞌen . ”
42017008	
42017009	’ Ajta aɨn , tɨꞌɨjta ari ayan tyuꞌuruuren aꞌij sej tiraataij , ¿ ni sacai cheꞌe aꞌij tiraataꞌixaateꞌesin yee cheꞌe Dioj timuaatanajchiteꞌen ? Caxu xaa nyaꞌu aꞌatzu , aꞌini ayaa pu tyuꞌuruu aꞌij sej tiraataij .
42017010	’ Ayaa xu cheꞌeta sanaꞌa huarɨni . Satɨꞌɨj seri raacɨ́ꞌɨ nain cɨmeꞌe ɨ tɨ cɨn Dioj tyajamueijca , ayaa xuꞌu tyuꞌutaxajta yee catu hui tiꞌitɨj vaɨreꞌe ityan . Ayaa tuꞌu huarɨj aꞌi tɨ tyuꞌujxeꞌeveꞌe itejmi jemi . — Ayaa pu tihuaꞌutaꞌixaa aɨjna ɨ Jesús .
42017011	Aucheꞌe pu huamaꞌaca ɨ juye jetze Jerusalén tɨ aꞌuréꞌeninyei . Au pu aꞌumaꞌaca aꞌu tɨ aꞌavastɨme aun tɨ huatacáꞌa u Samaariya , ajta u Galileeya .
42017012	Tɨꞌɨj aun aꞌutyarutijmaꞌacaa , au mu raꞌantinajchacaꞌa ɨ tyetyaca ɨ maj tamuaamuataꞌa araꞌase . Aɨme metiꞌicucuiꞌi maɨjna cɨmeꞌe tɨ tinyajxɨ huaꞌahueꞌiraꞌa jetze , ɨ mej meyan ratamuaꞌamua tɨcɨn leepra . Aꞌatzu mu ɨmɨ aꞌutyahuiixɨ .
42017013	Matɨꞌɨj mi caꞌanin cɨn raatajé tɨcɨn : — Jesús , mɨ paj maeestru pueen . Pataꞌaj táꞌancuꞌuvajxɨꞌɨn .
42017014	Tɨꞌɨj Jesús huaꞌuseij , ayaa pu tihuaꞌutaꞌixaa tɨcɨn : — Sataꞌaj u aꞌujuꞌun huaꞌa jemi ɨ mej tiꞌivaɨreꞌe u teyujtaꞌa sej si huataujseijrata maj maɨn raamuaꞌaree tɨcɨn xuꞌuri huaruj . Matɨꞌɨj mi u aꞌujuꞌun . Muꞌuri a aꞌujuꞌuca , aj mu mi huaruj .
42017015	Tɨꞌɨj i saɨj huaraꞌaraa tɨꞌɨj raamuaꞌareeriꞌi tɨcɨn puꞌuri huaruj . Aj pu i aꞌatzu caꞌanin cɨn tyuꞌutaxajtacaꞌa ɨ Dioj jemi tɨcɨn : — Rɨꞌɨ nu timuaataꞌasin nyavastaraꞌa .
42017016	Aj pu i aꞌarajve a chuaataꞌa a vejliꞌi jemin ɨ Jesús . Aj pu i ayan tiraataꞌixaa tɨcɨn : — Cheꞌe Dioj timuaatanajchiteꞌen . Aɨjna ɨ aꞌatɨ , Samaariya pu eꞌemaꞌacan .
42017017	Jesús pu ayan tihuaꞌutaꞌixaa tɨcɨn : — ¿ Ni macai araꞌase aꞌachu cumu tamuaamuataꞌa aɨme ɨ maj huaruj ? ¿ Aꞌuni aꞌij meꞌen ɨ seica ɨ maj aramuaaca ?
42017018	¿ Ni amɨ naꞌa rusaɨj huaraꞌaraa tɨ ij rɨꞌɨ tiraataꞌan ɨ Dioj jemi , amɨjna tɨ seij chuejraꞌa japua eꞌemaꞌacan ?
42017019	Aj pu i ayan tiraataꞌixaa aɨjna tɨ tiꞌicuiꞌicaꞌa tɨcɨn : — Ajchesi . Papuꞌuri huaruj aꞌini petyaꞌantzaahua . — Ayaa pu tiraataꞌixaa aɨjna ɨ Jesús .
42017020	Aꞌanaj pu ayan tyujuꞌurɨj . Aɨ mu fariseos meyan tiraataihuaꞌuriꞌi maɨjna ɨ Jesús tɨcɨn : — ¿ Aꞌanajni rɨꞌɨ tyajaꞌureꞌenyejsin tɨ Dioj tyuꞌutaijta iiyan chaanaca japua ? Aj pu i Jesús ayan tyuꞌutanyúu tɨcɨn : — Aꞌanaj tɨ tyajaꞌureꞌenyejsin tɨ Dioj tyuꞌutaijta iiyan chaanaca japua , capu ayan huataseijreꞌesin aɨjna cɨmeꞌe ɨ saj cɨn raamuaꞌaree , ajta ɨ saj cɨn raaseij yee puꞌuri yan huataseijre .
42017021	’ Camu hui meyan tiraataxajta ɨ tyaɨte yee , “ Yaꞌacui seijreꞌe ” , naꞌari yee , “ Aꞌacuí seijreꞌe ” . Camu aꞌatzu , aꞌini puꞌuri ye seijreꞌe aɨjna cɨmeꞌe nyej nyaa ya huatyejvee muejmi tzajtaꞌa . — Ayaa pu tihuaꞌutaꞌixaa .
42017022	Aj pu i ayan tihuaꞌutaꞌixaa aɨme ɨ maj jamuan áꞌujhuaꞌanyaꞌa tɨcɨn : — Puꞌuri ajna tyajaꞌureꞌenyejsin ɨ xɨcajraꞌa sej jetzen seyan raxeꞌevaꞌa xaꞌajuꞌun huapɨꞌɨ sej raaseij nyatɨꞌɨj anacai tyeꞌentyarute nyaɨjna cɨmeꞌe nyaj nain cɨn antinmuaꞌaréera . Aru , caxu hui raseijran .
42017023	’ Tyetyaca mu meyan tyajamuaataꞌixaateꞌesin tɨ cɨmeꞌen yee puꞌuri ajna tyajaꞌureꞌenye tɨ Dioj tyuꞌutaijta iiyan chaanaca japua aꞌini ya pu nuꞌu huatyejvee naꞌari yee ma pu nuꞌu huatyejvee naꞌari yee aa pu nuꞌu eꞌeseijreꞌe . Caxu hui u aꞌucɨ́ꞌɨcaꞌan huaꞌajamuan .
42017024	Aꞌini , ayaa nu hui seiraꞌa naꞌame nyajna xɨcajraꞌan nyej jetzen anacaican tyeꞌentyaruti nyaɨjna cɨmeꞌe nyaj nain cɨn antinmuaꞌaréera naꞌame . Ayaa nu cheꞌeta nyanaꞌa seiraꞌa naꞌame matɨj ɨ maj tyámaxcɨvaꞌara u uteꞌe . Tɨꞌɨj huatátaaxɨꞌɨn , caꞌanacan pu huanyeeriꞌicɨ yeꞌicaa aꞌame .
42017025	’ Aru miꞌi pu hui ayan tyuꞌujxeꞌeveꞌe nyej eihua rajpueiitzi naꞌaraꞌani inyaa . Ayaa pu ajta tyuꞌujxeꞌeveꞌe mej nyetite aɨme iiji maj huátyaamua .
42017026	’ Ayajna tɨj tyuꞌurɨj ajcaꞌihuaꞌɨmɨ tɨꞌɨj auj ruuricaa aɨjna ɨ Noé tyaacan , ayaa pu cheꞌeta naꞌa teꞌeme ajna xɨcajraꞌan jetze nyaj jetzen ya uveꞌenyejsin inyaa , i nyaj nyajta huaꞌa jetze airaanye ɨ tyaɨte .
42017027	’ Metiꞌicuaꞌacaraꞌa ɨ tyaɨte , majta yaꞌacaraꞌa . Seica mu nyejnyaꞌɨjchaꞌacaraꞌa , majta seica vivɨꞌɨchaꞌacaraꞌa . Camu aꞌij manaꞌa . Ayaa mu rɨjcaa asta naꞌa cai Noé aun pu aꞌutyajrupi ɨ baarcu jetze . Ajta pu i eihua tijɨstyacaꞌa ɨ jaj . Aɨ pu hui naijmiꞌica antipuaꞌari .
42017028	’ Ayaa pu cheꞌeta tiraaruu ajcaꞌihuaꞌɨmɨ tɨꞌɨj auj ruuricaa aɨjna ɨ Lot tyaacan . Aɨ mu tiꞌicuaꞌacaraꞌa ɨ tyaɨte . Majta yaꞌacaraꞌa . Majta tiꞌinanaavacaraꞌa . Majta tiꞌituaacaraꞌa . Majta tiꞌihuiityahuaꞌa mu mi , majta chiꞌi taꞌahuacaraꞌa .
42017029	’ Aru ajna xɨcajraꞌan jetze tɨꞌɨj Lot huiirajraa aujna u Sodoma , taij pu hui huajeꞌicáaxɨre , tɨ azufre cɨn áꞌataacaꞌa . Naijmiꞌica pu antipuaꞌaracaꞌa .
42017030	Ayaa pu cheꞌeta naꞌa tihuaꞌaruuren ajna xɨcajraꞌan jetze nyaj huataseijreꞌesin inyaa i nyaj nyajta huaꞌa jetze airaanye ɨ tyaɨte .
42017031	’ Ayaa xu hui huarɨni ajna xɨcajraꞌan jetze . Tɨ puaꞌa aꞌatɨ an aꞌujvaaca ɨ ruchiꞌi japua tɨ avaꞌajaxuꞌumueꞌi , tɨ puaꞌa aun tyaꞌuraꞌaca ɨ tiaꞌaraꞌan u chiꞌita , cheꞌe cai aun utyaruꞌiipicheꞌen tɨ ij tyeꞌiraꞌɨn . Ajta aɨn tɨ tyajaꞌamuareꞌe ɨ ruviꞌiraꞌataꞌa , cheꞌe ajta aɨn cai u aꞌuyeꞌican u ruche tɨ ij tiꞌitɨ aꞌuvaꞌɨn .
42017032	’ Sataꞌaj hui raꞌutamuaꞌaree aꞌij tɨ tiraaruu ɨ ɨraꞌaraꞌan ɨ Lot tyaacan .
42017033	Aꞌatɨ tɨ naꞌa , tɨ puaꞌa aɨn ayan huarɨni aꞌij tɨ tirajtyau rusaɨj tɨj naꞌa nain xɨcaj tzajtaꞌa , aɨ pu xaa aꞌuvaɨjtzi . Ajta aɨn tɨ tauraꞌaca tɨ huamɨꞌɨni ineetzi jetze maꞌacan , aɨ pu xaa huatyaturaasin tɨj naꞌa rusen cɨmeꞌe .
42017034	’ Ayaa nu tyajaꞌamueꞌixaateꞌe , ajna tɨcaꞌari tzajtaꞌa , ma huaꞌapua mu huatyéjeꞌitɨ́ muaꞌajuꞌun ɨ utaatzi japua . Dioj pu hui seij áꞌaviꞌitɨn . Ajta ɨ saɨj , aa pu aꞌutyaturaasin .
42017035	’ Majta huaꞌapua juuca , ma naijmiꞌi mu tyaꞌatɨꞌɨxɨ́ mu muaꞌajuꞌun . Dioj pu seij áꞌaviꞌitɨn . Ajta ɨ saɨj , aa pu aꞌutyaturaasin .
42017036	’ Majta huaꞌapua tyetyaca , ma naijmiꞌi mu tyajaꞌamuáraꞌa muaꞌajuꞌun u viꞌiraꞌataꞌa . Dioj pu hui ajta seij áꞌaviꞌitɨn . Ajta ɨ saɨj , aa pu aꞌutyaturaasin . — Ayaa pu tihuaꞌutaꞌixaa aɨjna ɨ Jesús .
42017037	Majta maɨn ɨ maj Jesús jamuan áꞌujhuaꞌanyaꞌa , ayaa mu tiraataihuaꞌuriꞌi tɨcɨn : — Tavastaraꞌa , ¿ aꞌuni jetzeraꞌa raꞌaviꞌitɨn ɨ Dioj ? Ayaa pu tyuꞌutanyúu tɨcɨn : — Au mej eꞌetyujsaɨreꞌesin ɨ muaꞌaraꞌica aꞌu tɨ tiꞌitɨ aucáꞌa tɨ mɨꞌɨchi .
42018001	Aj pu i Jesús seij nyuucari cɨn tihuaꞌutaꞌixaa mej mi raamuaꞌaree tɨ ayan nuꞌu tyuꞌujxeꞌeveꞌe mej tyenyuucaꞌan aꞌanaj tɨ naꞌa . Ajta ayan tyuꞌujxeꞌeveꞌe maj nuꞌu cai ruxaamɨsteꞌe .
42018002	Ayaa pu tihuaꞌutaꞌixaa tɨcɨn : — Aa pu nuꞌu aꞌahuaꞌa seij chajtaꞌana jetze aꞌatɨ pu eꞌechajcaꞌa tɨ juees cɨn tiꞌityavaacaꞌa . Capu nuꞌu hui raꞌatyesaꞌacaa ɨ Dioj aɨjna ɨ juees , capu ajta jetzen ruxeꞌevaꞌacaa aꞌij tɨ tiꞌitɨ huaꞌaruure ɨ tyaɨte .
42018003	’ Meenti nuꞌu saɨj aun aꞌutyavaacaꞌa jɨitaꞌa tɨ huaujsaɨjtaracaꞌa . Ajta aɨn ɨ jɨitaꞌa , aꞌanaj tɨ naꞌa pu aꞌureꞌeninyéicaꞌa ɨ juees jemi . Ayaa pu nuꞌu hui tiꞌijhuaviiracaꞌa tɨcɨn : “ Pataꞌaj yeehui peyan naaruuren paj nyaꞌuxɨjteꞌen paɨjna cɨmeꞌe tɨ aꞌatɨ nyejchaɨreꞌe . ”
42018004	’ Ajta aɨn ɨ juees , aɨ pu nuꞌu raꞌijmɨjracaꞌa . Puꞌuri aꞌatyeeviꞌi tɨ ayan raruurajcaꞌa . Aj pu i ayan tyuꞌumuáꞌa tɨcɨn : “ Ee xaa nyaꞌu , canu yeehui raꞌateseꞌe ɨ Dioj , capu ajta nyeetzi jetze ruxeꞌeveꞌe aꞌij tɨ tiꞌitɨj huaꞌaruure ɨ tyaɨte .
42018005	Aru amɨjna mɨ jɨitaꞌa , tɨꞌɨj pu naꞌa pɨ yeehui ya taninyei . Eecan pu nyajaaxaijteꞌe . Tij cai nyaa nu yeehui raꞌaxɨjteꞌen nyaɨjna cɨmeꞌe tɨ aꞌatɨ rajchaɨreꞌe . Naꞌari cai , ajtahuaꞌa pu yeehui yatáninyéicaꞌa aꞌame asta nyanaꞌa cai tacuaꞌanaxɨꞌɨn nyaɨjna cɨmeꞌe . ” Ayaa pu nuꞌu tyuꞌumuáꞌa .
42018006	Ajta tavastaraꞌa pu ayan tihuaꞌutaꞌixaa tɨcɨn : — Xaanamuajriꞌi muan aꞌij tɨ tiꞌixa aɨjna ɨ juees tɨ aꞌij puaꞌa tiꞌityujchaꞌɨ .
42018007	Ajta aɨn ɨ Dioj ɨ saj rajyaꞌupua , ¿ aꞌini tyajamuaꞌamitejteꞌe aꞌij tɨ huarɨni muejmi cɨmeꞌe ɨ tɨ amuaꞌantihuau ? ¿ Ni cai amuáꞌaxɨjteꞌen aɨjna cɨmeꞌe ɨ maj amuájchaɨreꞌe ɨ aꞌamua xaꞌaj tyaɨte , ɨ tɨ Dioj amuaꞌantihuau ? Ai nyaꞌu cai . Nain xɨcaj tzajtaꞌa , ajta nain tɨcaꞌari tzajtaꞌa , muan xu rahuavii tɨ ayan huarɨni . ¿ Ni qui aꞌateere tɨ áꞌamueꞌijmɨ́ɨra aꞌame ? Capu xaa nyaꞌu aꞌatzu .
42018008	’ Ayaa nu hui tyajaꞌamueꞌixaateꞌe . Dioj pu ayan tyáꞌujcaꞌanye tɨ amaꞌuxɨjteꞌen aɨjna cɨmeꞌe ɨ maj amuájchaɨreꞌe . Ajta caꞌanacan pu ayan rɨni . Ma ajta , nyatɨꞌɨj uvéꞌenyen inyaa i nyaj nyajta huaꞌa jetze airaanye ɨ tyaɨte , ¿ ni qui macai cheꞌe tyaꞌatzaahuateꞌe aɨme ɨ maj yan chaanaca japua huachaatɨme ? Camu aꞌatzu , tzɨteꞌe .
42018009	Jesús pu ajtahuaꞌa seij nyuucari cɨn tihuaꞌutaꞌixaa aɨme cɨmeꞌen ɨ mej meyan tyuꞌumuáꞌa ɨ ru tzajtaꞌa tɨcɨn rɨꞌɨ mu nuꞌu tiꞌityetyaɨte , ɨ maj majta huaꞌaxaahuata ɨ seica ɨ ruxaꞌa tyaɨte . Tɨcɨn :
42018010	— Aɨme ɨ tyaɨte , ɨ maj huaꞌapua , au mu nuꞌu aꞌutyajrupi teyujtaꞌa mej mi maun huatyejnyuuni . Saɨj pu fariseo pueenyaꞌa . Ajta ɨ saɨj , aɨ pu hui pɨrɨcɨ tɨ huaꞌajijvaꞌacaa ɨ mej tiꞌitɨcɨ .
42018011	’ Ajta aɨn ɨ fariseo , aɨ pu nuꞌu huatyeechaxɨ . Aɨ pu i autyejche tɨ ayan tyuꞌutyejnyuuni ɨ rutzajtaꞌa tɨcɨn : “ Dioj , eecan nu huatantyamuaꞌaveꞌe mueetzi jemi aꞌini canu yeehui neyan een matɨj eꞌen ɨ seica ɨ tyaɨte . Aɨ mu yeehui tiꞌinahuaꞌa naꞌari aꞌij mu puaꞌa titetyújchaꞌɨ , majta metiꞌixánaꞌacɨraꞌa juucate jamuan . Canu yeehui nyajta neyen een tɨj amɨjna tɨ huaꞌajijveꞌe aɨme ɨ mej tiꞌitɨcɨ .
42018012	Huaꞌapuacajretze nu yeehui neꞌitziꞌivi sei iteeri cɨmeꞌe . Nyajta neyan tiraataꞌacaa seij tamuaamuataꞌa tɨ anxɨte maꞌacan ɨ tɨ tinaacɨꞌɨ . ”
42018013	’ Ajta aɨn tɨ huaꞌajijveꞌe ɨ mej tiꞌitɨcɨ , aa pu nuꞌu hui aꞌatzu ɨmɨ aꞌutyaváa . Capu nuꞌu ajta áꞌujcaꞌanyajcaꞌa tɨ uteꞌe aꞌujnyeere , silu antyáujtuꞌaxaꞌa ɨ rutaviitzeꞌe ɨ rumuajcaꞌa cɨmeꞌe . Ayaa pu nuꞌu tyuꞌutyeenyuu tɨcɨn : “ Dioj , pataꞌaj yeehui naꞌancuꞌuvajxɨꞌɨn ineetzi , aꞌini aꞌij nu puaꞌa tiꞌitinchaꞌɨ . ” Ayaa puꞌu hui tyuꞌutaxajtacaꞌa .
42018014	’ Ayaa nu tyajaꞌamueꞌixaateꞌe aɨjna ɨ aꞌatɨ tɨ huaꞌajijveꞌe ɨ mej tiꞌitɨcɨ , aɨ pu xaa urareꞌenyaꞌacan cɨn huatyajturaa ɨ rutzajtaꞌa ɨ Dioj jemi tɨꞌɨj aꞌaráꞌa ɨ ruche . Ajta ɨ saɨj ɨ fariseo , capu hui aꞌatzu xaꞌapɨꞌɨn tyuꞌutyajturaa ɨ Dioj jemi . Ayaa puꞌu tieenyaꞌa aꞌaraa aꞌini tɨ puaꞌa aꞌatɨ tɨ naꞌa áꞌujtzaahuateꞌe , aɨ pu tyuꞌutatyéviꞌiraꞌata . Ajta tɨ puaꞌa aꞌatɨ tɨj naꞌa cai ayan tyaꞌujtzaahuateꞌe , Dioj pu vaꞌacan cɨn tíꞌiraijcateꞌen . — Ayaa pu tihuaꞌutaꞌixaa aɨjna ɨ Jesús .
42018015	Majta seica ɨ tyaɨte , tɨꞌɨrii mu a yeꞌeveꞌeviꞌitɨche ɨ Jesús jemi tɨ ij aɨn hueꞌireꞌechuiixɨꞌɨn tɨ ij Dioj ayan aɨjna cɨn rɨꞌɨ tihuaꞌutaꞌan . Matɨꞌɨj maɨn huaꞌuseij aɨme ɨ maj Jesús jamuan áꞌujhuaꞌanyaꞌa , matɨꞌɨj mi huaꞌajtyaꞌaxɨ ɨ tyaɨte .
42018016	Ma ajta aɨjna ɨ Jesús , aɨ pu huaꞌutajee ɨ tɨꞌɨrii mej mi aꞌiréꞌenyen ɨ jemin . Ayaa pu tyuꞌutaxajtacaꞌa tɨcɨn : — Micheꞌe mamɨn ma huajeꞌeveꞌeviꞌitɨn ineetzi jemi mɨ tɨꞌɨrii . Caxu hueꞌijmɨjra aꞌini amɨme pu hui tiꞌicɨꞌɨti mej mi maun aꞌutyarute aujna Dioj tɨ eꞌeseijreꞌe .
42018017	’ Ayaa nu tyajaꞌamueꞌixaateꞌe tzaahuatiꞌiraꞌa cɨmeꞌe , aꞌatɨ tɨ naꞌa tɨ hui cai ayan cheꞌeta naꞌa áꞌujcaꞌane tɨ Dioj tiraataijteꞌen aꞌij mej tityaꞌujcaꞌane mɨ tɨꞌɨrii , capu xaa nyaꞌu ajna aꞌutyaruti aꞌu tɨ Dioj eꞌeseijreꞌe . — Ayaa pu tyuꞌutaxajtacaꞌa aɨjna ɨ Jesús .
42018018	Ajta aɨn ɨ aꞌatɨ , au pu aꞌutyavaacaꞌa . Ai pu aɨn pueen saɨj tɨ tieꞌijta . Ayaa pu tiraataihuaꞌuriꞌi aɨjna ɨ Jesús tɨcɨn : — Maeestru , mɨ paj uraréꞌen ɨ aꞌa tzajtaꞌa , aꞌini tyuꞌujxeꞌeveꞌe nyej neyan huarɨni tɨ ij tinaacɨꞌɨti nyaj ruuri naꞌaraꞌani para rusen cɨmeꞌe .
42018019	Jesús pu ayan tyuꞌutanyúu tɨcɨn : — ¿ Aꞌini een cɨn peyan tiꞌinyaxa yee nyaj uraréꞌen yu nya tzajtaꞌa ? ¿ Ni pacai ramuaꞌaree tɨ saɨj naꞌa aɨn pueen tɨ uraréꞌen ɨ ru tzajtaꞌa ? Ai pu aɨn pueen ɨ Dioj .
42018020	’ Papuꞌuri hui ruꞌumuaꞌaree aꞌij tɨ Dioj tyuꞌutaijtaca yee capaj tiꞌixanaꞌacɨraꞌa , capej yee tiꞌityacuiꞌica , capaj ajta yee tiꞌinahuaꞌa , capaj ajta yee tiꞌihueꞌitaca . Pajta yee rɨꞌɨ tihuaꞌuchaɨn aꞌataata , pajta aꞌanaana .
42018021	Ajta aɨn tɨ tieꞌijta , ayaa pu tiraataꞌixaa tɨcɨn : — Nain nu cɨn tiraꞌaraꞌastijre tɨj naꞌa nyej cheꞌe paꞌarɨꞌɨsta .
42018022	Tɨꞌɨj Jesús raanamuajriꞌi aꞌij tɨ tyuꞌutaxajtacaꞌa , aj pu i ayan tiraataꞌixaa tɨcɨn : — Saɨj puꞌu hui muaꞌaturaateꞌe . Pataꞌaj nain tyuꞌutuaani aꞌachu paj caj tíꞌijchaꞌɨ . Aj pej pi huaꞌuraꞌan ɨ tumin aɨme ɨ maj cai aꞌij tiꞌijviicueꞌi . Tɨ puaꞌa peyan huarɨni , aj paj xaa raꞌancuraꞌasin ɨ tɨ tajapua eꞌeseijreꞌe aɨjna tɨ huapɨꞌɨ tiꞌijnajchi . Aj pej hui pijtaꞌi mu aꞌarájraꞌani neetzi jamuan . — Ayaa pu tiraataꞌixaa .
42018023	Ajta aɨn tɨ tieꞌijta , tɨꞌɨj raanamuajriꞌi aꞌij tɨ Jesús tyuꞌutaxajtacaꞌa , eecan pu huataujxaamɨste aꞌini eihua pu tíꞌijchaɨcaꞌa .
42018024	Aj pu i Jesús raꞌaraaseij . Tɨꞌɨj i ayan tyuꞌutaxajtacaꞌa tɨcɨn : — Eecan pu huapɨꞌɨ huaꞌamuareꞌeristeꞌe aɨme chijtyaani mej mi maun aꞌutyarute u tajapua Dioj tɨ eꞌeseijreꞌe .
42018025	’ Ee xaa nyaꞌu , ayaa nu hui tyajaꞌamueꞌixaateꞌe tɨ ayan tiꞌayajna , eitzeꞌe pu muareꞌeri tɨ chijtyaani aun aꞌutyarute u tajapua Dioj tɨ eꞌeseijreꞌe cai tɨ cameeyuꞌu tiꞌitɨ anaarute ɨ pɨꞌɨseꞌe jetze . — Ayaa pu tyuꞌutaxajtacaꞌa aɨjna ɨ Jesús .
42018026	Majta maɨn ɨ maj raanamuajriꞌi , ayaa mu tiraataihuaꞌuriꞌi tɨcɨn : — ¿ Aꞌini yeꞌi tiꞌirɨꞌɨri tɨ aꞌatɨ aun huatyaturan Dioj tɨ eꞌeseijreꞌe ?
42018027	Jesús pu ayan tihuaꞌutaꞌixaa tɨcɨn : — Aɨme jemi ɨ tyetyaca , capu xaa aꞌij tiꞌirɨꞌɨri . Ma ajta Dioj , aɨ pu xaa raayɨꞌɨtɨ .
42018028	Ajta aɨn ɨ Pedro , ayaa pu tiraataꞌixaa tɨcɨn : — Maeestru , nain tu hui teri tyajaꞌuhuaꞌaxɨ ɨ tyej tíꞌijchaɨcaꞌa tyej ti áꞌujhuaꞌanyeꞌen a jamuan .
42018029	Jesús pu ayan tihuaꞌutaꞌixaa tɨcɨn : ― Ayaa nu tyajaꞌamueꞌixaateꞌe tzaahuatiꞌiraꞌa cɨmeꞌe , ayaa pu hui tihuaꞌacɨꞌɨti aꞌatɨ tɨ naꞌa tɨ ari eitzeꞌe rɨꞌɨ tinajchaꞌɨ ineetzi cai maa aꞌatɨ aɨjna cɨmeꞌe tɨ nyaa jamuan aꞌuchaꞌacan . Tɨ puaꞌa hui aꞌatɨ ayan eitzeꞌe tiꞌijxeꞌevaꞌa tɨ nyaa jamuan áꞌuchaꞌacanyeꞌen cai ayan tiꞌijxeꞌevaꞌa tɨ aun huatyaturan ɨ ruchiꞌita , nusu tɨ puaꞌa eitzeꞌe rɨꞌɨ tinajchaꞌɨ ineetzi cai ɨ ruꞌɨj nusu ɨ rujaꞌatzimuá nusu ɨ rucuꞌutzimuá nusu ɨ rujuutzimuaꞌa nusu ɨ ruvaujsimuaꞌa , eihua pu eitzeꞌe raꞌancuraꞌasin ijii tɨ yu auume aijna jetze i chaanaca , ajta , aɨ pu hui ruuri aꞌame para rusen cɨmeꞌe tɨꞌɨj majcaꞌi huayee tɨ ye eꞌeveꞌeme . ― Ayaa pu tihuaꞌutaꞌixaa aɨjna ɨ Jesús .
42018030	
42018031	Tɨꞌɨj i rujɨmeꞌe huaꞌutajee aɨme ɨ maj tamuaamuataꞌa japuan huaꞌapua araꞌase . Ayaa pu tihuaꞌutaꞌixaa tɨcɨn : — Tuꞌuri hui tɨmuaꞌa a aꞌujnyejsin antivi Jerusalén . Ajta naijmiꞌi pu tyaꞌaraurastejsin aꞌij mej yeꞌi tiraꞌuyuꞌuxacaꞌa aɨme ɨ mej tiꞌixaxaꞌataꞌa ɨ Dioj jetze maꞌacan ineetzi cɨmeꞌe , i nyaj nyajta huaꞌa jetze airaanye ɨ tyaɨte .
42018032	’ Aɨ mu tyuꞌutatuireꞌesin ineetzi aɨme jemi ɨ mej seij chuejraꞌa japua eꞌemaꞌacan . Majta aɨme , aɨ mu naꞌaxaahuariꞌira muaꞌajuꞌun , majta aꞌij puaꞌa tiꞌinyaxajtan . Aɨ mu hui majta naatyétziꞌitzicaꞌimuaxɨꞌɨsin , majta naatyávajxɨꞌɨsin . Matɨꞌɨj mi nyejeꞌicatan . Tɨꞌɨj hui ari hueica xɨcaj jetze tyajaumeꞌén , aj nu ni aitáraꞌani huaꞌa tzajtaꞌa ɨ mɨꞌɨchite . ― Ayaa pu tihuaꞌutaꞌixaa .
42018033	
42018034	Majta maɨn ɨ maj jamuan áꞌujhuaꞌanyaꞌa , camu aꞌatzu yauꞌeitaa muaꞌaraa . Aɨ pu raꞌavaatacaꞌa aꞌij tɨ huataujmuaꞌa . Aɨj pu cɨn cai aꞌij tihuaꞌamityejtyaꞌacaa aꞌij tɨ huataujmuaꞌa ɨ tɨ raataxajtacaꞌa .
42018035	Aa mu vejliꞌi aꞌucajuꞌuca ajna aꞌahuaꞌa u Jericó . Meenti saɨj , aa pu aꞌutácatii juye tɨ aꞌatanínyeꞌij , tɨ limujna huauucaꞌa . Aracun aɨjna ɨ aꞌatɨ .
42018036	Tɨꞌɨj aɨn huaꞌunamuajriꞌi maj eihua tyaɨte u aꞌucɨ́ꞌɨcaꞌan , tɨꞌɨj i aɨ tyuꞌutaihuau tiꞌitɨ tɨ aꞌij rɨjcaa .
42018037	Matɨꞌɨj mi meyan tiraataꞌixaa tɨcɨn : — Ya pu eꞌicaaveꞌeme aɨjna ɨ Jesús , Nazaret tɨ eꞌemaꞌacan .
42018038	Tɨꞌɨj i ayan tiraatajee tɨcɨn : — Jesús , mɨ pej iꞌi huaacɨxaꞌaraꞌan aɨjna ɨ David tyaacan , pataꞌaj hui naꞌancuꞌuvajxɨꞌɨn .
42018039	Majta maɨn ɨ maj anáatyáꞌa muaajúꞌucaa , aɨ mu raꞌajtyaꞌaxɨ , majta raataꞌijmɨjriꞌi tɨ nuꞌu cai tiꞌixajta . Ma ajta aɨn cai , capu raatapuaꞌajtacaꞌa . Eitzeꞌe pu caꞌanin cɨn tyuꞌutaxajtacaꞌa tɨcɨn : — Mɨ paj huaacɨxaꞌaraꞌan aɨjna ɨ David tyaacan , pataꞌaj naꞌancuꞌuvajxɨꞌɨn ineetzi .
42018040	Ajta aɨn ɨ Jesús , aa pu aꞌutyeechaxɨ . Ajta huaꞌutaij mej yeꞌeveꞌeviꞌitɨn jemin . Tɨꞌɨj a vejliꞌi aveꞌemaꞌacaa , Jesús pu ayan tiraataihuaꞌuriꞌi tɨcɨn : ― ¿ Aꞌini tiꞌitɨ petiꞌixeꞌeveꞌe nyej neyan muaruuren mueetzi ? Aj pu i aɨn taꞌaracun , ayan tyuꞌutanyúu tɨcɨn : ― Nyavastaraꞌa , ayaa nu hui tiꞌijxeꞌeveꞌe nyaj nyajta atanyeere .
42018041	
42018042	Aj pu i Jesús ayan tiraataꞌixaa tɨcɨn : — Nyaa nu muaataꞌasin paj pajtahuaꞌa atanyeere . Papuꞌuri huaruj aꞌini petyaꞌatzaahuateꞌe muaa .
42018043	Cɨmeꞌen puꞌu ayan tiraataꞌixaa , aj pu i aɨn taꞌaracuunicaꞌa , atanyeeracaꞌa . Ajta áꞌuraa jamuan ɨ Jesús . Ajta rɨꞌɨ pu tiraataꞌacaraꞌa ɨ Dioj . Majta aɨme ɨ tyaɨte , matɨꞌɨj raaseij , aɨ mu majta rɨꞌɨ tiraataꞌa ɨ Dioj .
42019001	Tɨꞌɨj i Jesús aun pu aꞌutyajrupi u Jericó . Au pu eꞌitaꞌa aumaꞌaca .
42019002	Meenti saɨj aun aꞌutyavaacaꞌa tɨ ayan antyahuaa tɨcɨn Zaqueo . Ai pu aɨn pueen ɨ tɨ tihueꞌijteꞌe aɨme ɨ maj huaꞌajiꞌivi ɨ mej tiꞌitɨcɨ . Chijtyaani pu pueen aɨjna ɨ Zaqueo .
42019003	Aɨ pu raseijramɨꞌɨcaa aꞌatɨ tɨ pɨrɨcɨ aɨjna ɨ Jesús . Aru capu rɨꞌɨristacaa aꞌini eihua mu tyaɨte , ajta iꞌitzapuatuun aɨjna ɨ Zaqueo .
42019004	Aɨj pu cɨn anayeixɨꞌɨ aꞌutáichajraa . Aj pu i antiraa ɨ mejchi jetze tɨ ij raaseij tyamuaꞌa naa aꞌini puꞌuri ramuaꞌareeracaꞌa tɨcɨn aa pu aꞌireꞌenyejsin .
42019005	Tɨꞌɨj Jesús aun aꞌireꞌenye , aj pu i ajnyeeracaꞌa ɨ cɨye jetze . Aj pu i ayan tiraataꞌixaa tɨcɨn : — Zaqueo , pataꞌaj caꞌanacan acajraꞌani . Ayaa pu hui tyuꞌujxeꞌeveꞌe nyej nyaun aꞌaraꞌasti ijii nyajna pe eꞌeche .
42019006	Tɨꞌɨj i caꞌanacan acajraa . Aj pu i raꞌancureꞌeviꞌitɨ tyamuaꞌa naa aɨjna ɨ Jesús .
42019007	Majta aɨme ɨ tyaɨte , matɨꞌɨj raaseij , matɨꞌɨj mi autyajhuii mej meyan aꞌij puaꞌa tiꞌixajta tɨcɨn : — Au pu aꞌuméj tɨ aun aꞌaraꞌasti aꞌu tɨ eꞌeche saɨj tɨ aꞌij puaꞌa tiꞌityujchaꞌɨ .
42019008	Ajta aɨn Zaqueo , a pu aꞌutyeechaxɨ . Aj pu i ayan tiraataꞌixaa aɨjna ɨ Jesús tɨcɨn : — Casiꞌi , nyavastaraꞌa , nuꞌuri eꞌitaꞌa huaꞌutapueijveꞌesin aɨme ɨ maj cai aꞌij tiꞌijviicueꞌi , eꞌitaꞌa ɨ nyaj tíꞌijchaꞌɨ . Ayaa nu hui nyajta rɨni . Tɨ puaꞌa nyacai aꞌanaj aꞌatɨ tyuꞌunahueꞌiriꞌi , ayaa nu muaacuaca puaꞌamuaca raataꞌasin .
42019009	Aj pu i Jesús ayan tiraataꞌixaa tɨcɨn : — Ijii pu xaa Dioj hueꞌirajtuaa aɨme iiya mej che aꞌini aijna ɨ aꞌatɨ , ai pu ajta aɨn pueen huaacɨxaꞌaraꞌan aɨjna ɨ Abraham tyaacan .
42019010	’ Ayaa pu tiꞌen aꞌini inyaa , i nyaj nyajta huaꞌa jetze airaanye ɨ tyaɨte , ayaa nu hui een cɨn aꞌuveꞌeme nyej ni huaꞌavaꞌahuauni , nyajta hueꞌirajtuaani aɨme ɨ maj meyan áꞌujhuaꞌan cu xuee maj aꞌuveti . — Ayaa pu tyuꞌutaxajtacaꞌa aɨjna ɨ Jesús .
42019011	Maucheꞌe mu tiꞌinamuáaraca ɨ tyaɨte , tɨꞌɨj Jesús seij nyuucari cɨn tihuaꞌutaꞌixaa aꞌini puꞌuri vejliꞌi antyenyéesimaꞌacaa anti Jerusalén . Majta aɨme ɨ tyaɨte , ayaa mu tiꞌimuajcaa tɨcɨn puꞌuri tɨmuaꞌa huataseijreꞌesin tɨ Dioj autyejcheni tɨ tyuꞌutaijta iiyan chaanaca japua .
42019012	Aɨj pu cɨn ayan tihuaꞌutaꞌixaa tɨcɨn : — Ayaa pu nuꞌu hui aꞌanaj tyujuꞌurɨj aɨjna ɨ aꞌatɨ tɨ huaꞌa jetze airaanye ɨ tyaɨte ɨ mej tieꞌijtacaa . Tɨꞌɨqui u aꞌumaꞌa aꞌame seij chuejraꞌa japua mej mi maun yeꞌentihuauni rey cɨmeꞌe . Tɨꞌɨjtaꞌi nuꞌu uveꞌenyejsin .
42019013	’ Tɨꞌɨj cai xɨ u aꞌumej , anacaican pu nuꞌu aɨme huaꞌutajee ɨ mej tiꞌimuareꞌe ɨ jemin . Tamuaamuataꞌa mu hui araꞌasacaꞌa . Aj pu i tumin huaꞌutaꞌa seij ajta seij , tɨ ayan tiꞌijnajchi ayan puaꞌamua aꞌachu maj ramueꞌitɨcɨ hueica maxcɨraꞌi cɨmeꞌe . Ayaa pu nuꞌu tihuaꞌutaꞌixaa tɨcɨn : “ Sataꞌaj saɨjna cɨn tiraamuáristeꞌen tɨ eitzeꞌe raamueꞌitɨn , asta nyanaꞌa cai uvéꞌenyen . ”
42019014	’ Ma majta maɨn ɨ tɨ tihueꞌijteꞌe , aɨ mu nuꞌu hui rájchaɨraꞌacaa . Matɨꞌɨj mi seica huataityacaꞌa mej mi meyan tiraataꞌixaateꞌen yee maj cai raxeꞌeveꞌe tɨ aɨn teꞌentyarute ɨ rey cɨmeꞌe .
42019015	’ Ma ajta aɨn tiraꞌantyajrupi rey cɨmeꞌe . Ajta nuꞌu uveꞌenye ajna tɨ eꞌeche . Aj pu i huaꞌutajee aɨme ɨ tɨ huaꞌutaꞌa ɨ tumin tɨ ij raamuaꞌaree aꞌachu maj caj raamueꞌitɨ saɨj ajta saɨj .
42019016	’ Ajta aɨn tɨ anacai a aꞌireꞌenye , ayaa pu nuꞌu hui tiraataꞌixaa tɨcɨn : “ Nyavastaraꞌa , aɨjna ɨ tumin mueetzi tɨ aꞌa , ayaa pu yeehui tamuaamuataꞌa puaꞌamuaca huamueꞌitɨ . ”
42019017	’ Ayaa pu nuꞌu tyuꞌutanyúu aɨjna tɨ tiꞌiraijteꞌe tɨcɨn : “ Xaꞌapɨꞌɨn paj huarɨj mɨ paj rɨꞌɨ tiꞌinyavaɨreꞌe . Aꞌini capaj tiꞌitɨj cɨn aꞌutyaꞌɨtzee paɨjna cɨmeꞌe tɨ cai veꞌe , nyaa nu yeehui tiꞌimueijcateꞌen pataꞌaj tyuꞌutaijta tamuaamuataꞌa puaꞌamuaque ɨ chajtaꞌana jetze . ”
42019018	’ Ajta aɨn tɨ tiꞌivaɨreꞌe tɨ raꞌityaꞌasi , aɨ pu ajta a aꞌireꞌenye . Ayaa pu nuꞌu tiraataꞌixaa tɨcɨn : “ Nyavastaraꞌa , aɨjna ɨ tumin , mueetzi tɨ aꞌa , anxɨvica puaꞌamuaca huamueꞌitɨ . ”
42019019	’ Ajta aɨn tɨ tiꞌiraijteꞌe , ayaa pu nuꞌu tiraataꞌixaa tɨcɨn : “ Ayaa nu yeehui tiꞌimueijcateꞌen pataꞌaj tyuꞌutaijta anxɨvique puaꞌamuaque ɨ chajtaꞌana . ”
42019020	’ Tɨꞌɨqui saɨj a aꞌireꞌenye tɨ tiꞌivaɨreꞌe ɨ jemin . Ayaa pu nuꞌu tiraataꞌixaa tɨcɨn : “ Nyavastaraꞌa , yaꞌacui yeehui mueetzi tɨ aꞌa ɨ tumin . Ayuu nu jetze raꞌancaajɨꞌɨque cɨɨxuri jetze . Nyatɨꞌɨj ni yeehui raatyaꞌavaatacaꞌa .
42019021	Ayaa nu yeehui huarɨj aꞌini nyamuaatatzɨn . Muareꞌeri tɨ aꞌatɨ rɨꞌɨ tyuꞌutyaturan mueetzi jemi . Muaa paj raaraꞌasaꞌɨri ɨ paj cai tyuꞌutaꞌa . Pajta muaa tiꞌitzaꞌanaca aꞌu pej yeehui cai tyajaꞌahuastya . ”
42019022	’ Aj pu nuꞌu i ayan tyuꞌutanyúu aɨjna tɨ tiꞌiraijteꞌe tɨcɨn : “ Nyaa nu yeehui pueijtzi muaataꞌasin nyaɨjna cɨmeꞌe aꞌij pej tyuꞌutaxajtacaꞌa , mɨ paj aꞌij puaꞌa tiꞌivaɨreꞌe . Muaa pa rúꞌumuaꞌareeracaa tɨcɨn nyetieꞌijtaca caꞌanyejri cɨmeꞌe . Nyajta raaraꞌasaꞌɨri ɨ nyaj cai tyuꞌutaꞌa . Pajta peyan tiꞌinyaxa yee netiꞌitzaꞌanaca aꞌu nyaj cai tyajaꞌahuastya .
42019023	’ Tɨ puaꞌa yeehui peyan tiꞌimuajcaa , ¿ aꞌini een cɨn pacai peyan huarɨj paj a yáuutuaa ɨ tumin huaꞌa jemi ɨ mej tíꞌinyaꞌɨjtya tɨ i aꞌatzu raamueꞌitɨn ? Ayaa papuꞌu cɨn huárɨniicheꞌe , nyaa nu raꞌancuráꞌanicheꞌe neetzi tɨ nyaꞌa , nyajta ɨ tɨ raamueꞌitɨ nyatɨꞌɨj uveꞌenye . ”
42019024	’ Aj pu i ayan tihuaꞌutaꞌixaa aɨme ɨ maj a vejliꞌi aꞌutyáuucaꞌa tɨcɨn : “ Sataꞌaj yeehui raꞌariꞌi ɨ tumin tɨ ruꞌityáꞌa , sej si raataꞌan saɨjna tɨ tamuaamuataꞌa ruꞌityáꞌa . ”
42019025	’ Majta aɨme , ayaa mu nuꞌu tiraataꞌixaa tɨcɨn : “ Tavastaraꞌa , ¿ aꞌini tɨ i ? Amɨ pu yeehui ari ruꞌityáꞌa tamuaamuataꞌa puaꞌamuaca ɨ tumin . ”
42019026	’ Ayaa pu tihuaꞌutaꞌixaa tɨcɨn : “ Ayaa nu yeehui tyajaꞌamueꞌixaateꞌe . Aꞌatɨ tɨ naꞌa tɨ eihua tíꞌijchaꞌɨ aɨjna cɨmeꞌe tɨ rɨꞌɨ tyuꞌutavaɨ , eitzeꞌe pu yeehui tiꞌijcɨꞌɨti aɨjna . Ajta aꞌatɨ tɨ naꞌa tɨ cai tiꞌitɨ tichaꞌɨ aɨjna cɨmeꞌe tɨ aꞌij puaꞌa tyuꞌutavaɨ , Dioj pu ráꞌariꞌira ɨ tɨ cɨj caj tíꞌijchaꞌɨ .
42019027	Majta aɨme ɨ maj nyejchaɨreꞌe , majta maj cai raxeꞌevaꞌacaa nyej rey cɨn teꞌentyarute nyej ni tihuaꞌutaijteꞌen , ma xu yeehui huaꞌaveꞌeviꞌitɨn , sajta huaꞌucuiꞌini iiya vejliꞌi nye jemi . ” Ayaa pu nuꞌu hui tyuꞌutaxajtacaꞌa aɨjna ɨ rey .
42019028	Tɨꞌɨj Jesús raatapuaꞌajtacaꞌa tɨ tihueꞌixaateꞌen , aj pu i anayeixɨꞌɨ áꞌuraa . An pu aꞌujnyéesimaꞌaca anti Jerusalén .
42019029	Tɨꞌɨj ji aun vejliꞌi aꞌuréꞌenye aujna aꞌahuaꞌa Betfagé , ajta aujna aꞌahuaꞌa Betania , chajtaꞌa tɨ aun aꞌutacáꞌa ajcaꞌi jɨri jetze tɨ ayan tyajaꞌarajtyahuaa tɨcɨn Aceituunajremi . Au pu huaꞌapuaca huataityacaꞌa ɨ maj jamuan áꞌujhuaꞌanyaꞌa . Ayaa pu tihuaꞌutaꞌixaa tɨcɨn : ― Sataꞌaj saun aꞌutyarute ajna chajtaꞌa , aɨn tɨ eꞌeseijreꞌe ɨ juye jetze . Ajna vejliꞌi aꞌu sej aꞌutyaruti , aa xu puuruꞌu eꞌetyauuni tɨ aꞌijtápiꞌi , tɨ cai xɨ aꞌana aꞌatɨ japuan aveꞌeyeijxɨ . Sataꞌaj ráꞌijxɨjta . Sajta yaꞌaráajan .
42019030	
42019031	Tɨ puaꞌa hui aꞌatɨ ayan tyajaꞌamueꞌihuaꞌura yee aꞌini een cɨn saraꞌixɨjta , sataꞌaj seyan tiraataꞌixaateꞌen yee tavastaraꞌa pu nuꞌu raxeꞌeveꞌe . — Ayaa pu tihuaꞌutaꞌixaa .
42019032	Matɨꞌɨj mi maun u aꞌujuꞌun ɨ tɨ huaꞌutaityacaꞌa . Ayaa pu tyeꞌirájraa tɨj tihuaꞌutaꞌixaa .
42019033	Matɨꞌɨj mauj ráꞌijxɨjtajmaꞌacaa ɨ puuruꞌu , matɨꞌɨj mi huaꞌuseij aɨme ɨ tɨ huaꞌacɨi . Aj mu mi tihuaꞌutaihuaꞌuriꞌi tɨcɨn : — ¿ Aꞌini een cɨn saraꞌijxɨjta mɨ puuruꞌu ?
42019034	Matɨꞌɨj mi meyan tyuꞌutanyúu tɨcɨn : — Tavastaraꞌa pu nuꞌu hui raxeꞌeveꞌe .
42019035	Matɨꞌɨj mi yaꞌujáj ɨ Jesús jemi . Matɨꞌɨj mi tyuꞌujcɨɨxu tiraꞌityéꞌitate . Aj mu mi raꞌantítuaa maɨjna ɨ Jesús ɨ puuruꞌu jetze .
42019036	Tɨj naꞌa tyuꞌumaꞌacaa ɨ Jesús , tyaɨte mu cɨɨxuri teꞌepiitɨyeꞌicaa ɨ juye jetze aꞌu tɨ aumaꞌacaa .
42019037	Tɨꞌɨj i aj aumaꞌacaa ajna Aceituunajremi , aꞌu tɨ aꞌucaujcɨjmeꞌen . Naimiꞌi ɨ maj jamuan huajuꞌucaa , aɨ mu autyajhuii maj rɨꞌɨ tiraataꞌan ɨ Dioj maɨjna cɨmeꞌe maj huataujtyamuaꞌave aꞌini eihua mu tyuꞌuseij tɨ huapɨꞌɨ tyuꞌujxeꞌeveꞌe .
42019038	Ayaa mu tiꞌixaata tɨcɨn : Rɨꞌɨ pu tiraataꞌa aɨjna tɨ rey cɨmeꞌe tiꞌityejvee tɨ ajta meꞌe veꞌeme nyuucajtzeꞌen ɨ tavastaraꞌa , amɨjna tɨ Dioj raꞌantihuau . Micheꞌe rɨꞌɨ hui tíꞌityecháj muaꞌaraꞌani aɨme ɨ maj tajapua eꞌeseijreꞌe . Micheꞌe majta rɨꞌɨ tiraataꞌan aɨjna tɨ aun áꞌujca antyɨꞌɨmɨ .
42019039	Majta seica ɨ fariseos , matɨꞌɨj raanamuajriꞌi , ayaa mu tiraataꞌixaa maɨjna ɨ Jesús tɨcɨn : — Maeestru , huaꞌutaꞌijmɨjriꞌi mej mi cai cheꞌe meyan tiꞌixajta aɨme ɨ maj a jamuan áꞌujhuaꞌan .
42019040	Aj pu i Jesús ayan tyuꞌutanyúu tɨcɨn : — Ayaa nu tyajaꞌamueꞌixaateꞌe . Tɨ puaꞌa aɨme macai meyan tiꞌixajta , aɨ pu hui tetej ayan cheꞌeta naꞌa tiꞌixaata aꞌame caꞌanyejri cɨmeꞌe . — Ayaa pu tihuaꞌutaꞌixaa .
42019041	Tɨꞌɨj a vejliꞌi aumaꞌacaa u Jerusalén , aj pu i raaseij ɨ chajtaꞌana . Tɨꞌɨj i huaujyeinyacaꞌa aɨjna cɨmeꞌe .
42019042	Ayaa pu tyuꞌutaxajtacaꞌa tɨcɨn : — Tɨ puaꞌa muan sajmuaꞌareera , ijii , aijna xɨcajraꞌa jetze tiꞌitɨ tɨ pueen tɨ rɨꞌɨ tyajamuaataꞌasin sej si rɨꞌɨ tíꞌityecháj xaꞌaraꞌani ɨ Dioj jemi . Aru caxu raamuáꞌa . Aɨj pu hui cɨn ari ruꞌavaa sej si cai raaseij .
42019043	Puꞌuri tyajaꞌureꞌenyejsin muejmi jemi ajna xɨcajraꞌan jetze mej jetzen amuaatyenyaꞌusiꞌiteꞌesin aɨme ɨ maj amuájchaɨreꞌe . Aɨ mu hui raꞌatanajsin ɨ jaxuꞌu jetze maɨjna cɨmeꞌe ɨ ɨnaamua maj ráꞌajtaahuacaꞌa . Majta amueꞌityanajsin . Majta nainjapua tyeꞌityanaxɨꞌɨsin ɨ saj jetze huiráacɨꞌɨca .
42019044	’ Majta , naijmiꞌica mu hui aꞌapuaꞌariteꞌen muejmi , majta ɨ aꞌamuayaujmuaꞌa , ɨ maj maun huachaatɨme aꞌu tɨ jaxuꞌu cɨn tyájaꞌaráꞌanamiꞌi . Nain mu huatáuuna ɨ tetej tɨ rujapua ticaitɨmee , maɨjna cɨmeꞌe saj hui cai ramuaꞌareeracaꞌa aꞌanaj tɨ Dioj huataseijre muejmi jemi .
42019045	Aj pu i aun aꞌutyajrupi u teyujtaꞌa . Tɨꞌɨj i autyejche tɨ hueꞌiramuariteꞌen aɨme ɨ maj maun tiꞌituáa muaꞌayeꞌi .
42019046	Ayaa pu tihuaꞌutaꞌixaa tɨcɨn : — Ayaa pu teꞌeyuꞌusiꞌi ɨ yuꞌuxari jetze yee : “ Ayaa pu tiꞌivaɨreꞌe ɨ nechiꞌi mej mi maun huatyejnyuuni ɨ Dioj jemi . ” Ma sajta muan , ayaa xu hui raruure tɨ tiꞌivaɨreꞌe tɨj tyastaꞌana aꞌu maj tzajtaꞌan áꞌuravaꞌataca ɨ nahuaꞌari . — Ayaa pu tihuaꞌutaꞌixaa .
42019047	Nain xɨcaj tzajtaꞌa pu tihuaꞌamuaꞌatyahuaꞌa ɨ tyaɨte u teyujtaꞌa . Majta aɨme ɨ maj tieꞌijta u teyujtaꞌa , majta aɨme ɨ maj tiꞌimuaꞌata ɨ yuꞌuxari jetze Moisés tɨ raꞌuyuꞌuxacaꞌa , majta ɨ maj eitzeꞌe vivejmeꞌen cɨn títyatatí huaꞌa tzajtaꞌa ɨ tyaɨte , aɨ mu tíꞌityesaꞌacaa ɨ ru tzajtaꞌa aꞌij mej yeꞌi huarɨni mej mi raajeꞌica .
42019048	Aru camu aꞌij tirajtyau aꞌij mej yeꞌi huarɨni aꞌini naimiꞌi ɨ tyaɨte , aɨ mu rɨꞌɨ tiꞌijnamuajracaa .
42020001	Ajnaꞌɨmɨ pu ayan tyujuꞌurɨj . Au pu tihuaꞌamuaꞌatyajcaa u teyujtaꞌa aꞌu tɨ aꞌaráyaujtaꞌa . Ajta pu huéꞌixaatyaꞌacaa ɨ tyaɨte ɨ nyuucari tɨ cɨn Dioj hueꞌiratuaasin . Matɨꞌɨj mi seica a eꞌireꞌenye , aɨme ɨ maj teyujtaꞌa tieꞌijta , majta aɨme ɨ maj tiꞌimuaꞌata ɨ yuꞌuxari jetze Moisés tɨ raꞌuyuꞌuxacaꞌa , majta ɨ huaꞌavaujsimuaꞌa .
42020002	Ayaa mu tiraataꞌixaa tɨcɨn : — ¿ Tiꞌitajni cɨn petiꞌityejvee pej pi peyan rɨcɨ ? ¿ Aꞌatani hui aɨjna cɨn timuéijca ?
42020003	Aj pu i Jesús ayan tyuꞌutanyúu tɨcɨn : — Nyaa nu nyajta tyajamuaataihuaꞌura sej si sajta muan seyan tinaataꞌixaateꞌen .
42020004	Aɨjna tɨ cɨn huaꞌumuaɨꞌɨhuacaꞌa ɨ Juan tyaacan , ¿ aꞌatani hui tiraijca aɨjna ? ¿ Ni ɨ Dioj caꞌɨn ɨ tyaɨte ?
42020005	Matɨꞌɨj mi meyan tiꞌityurihuaꞌuriꞌi tɨcɨn : — Tɨ puaꞌa teyan tiraataꞌixaateꞌen yee Dioj tɨ uteꞌe eꞌeseijreꞌe , aɨ pu tiraijca , aj pu xaa ayan titaataꞌixaateꞌesin yee aꞌini tyej tij cai raꞌatzaahuateꞌe .
42020006	Naꞌari , tɨ puaꞌa hui teyan raataxaj yee tyetyaca mu tiraijca , aj mu mi tyaɨte taatyatuꞌasixɨꞌɨsin tetej cɨmeꞌe , aꞌini ayaa pu tihuaꞌamityejteꞌe tɨ Juan aɨn púeenyaꞌa saɨj tɨ tiꞌixaxaꞌataꞌa ɨ Dioj jetze maꞌacan .
42020007	Aɨj mu cɨn meyan tiraataꞌixaa tɨcɨn : — Catu ramuaꞌaree aꞌatɨ tɨ jemin tiꞌityavaacaꞌa aɨjna ɨ Juan .
42020008	Ajta aɨn Jesús , ayaa pu tihuaꞌutaꞌixaa tɨcɨn : — Canu nyajta nyaa amuaataꞌixaateꞌesin aꞌatɨ nyaj jemin tiꞌityejvee nyej ni neyan rɨcɨ .
42020009	Ajta eꞌeyan Jesús pu seij nyuucari cɨn huaꞌutaꞌixaa ɨ tyaɨte ayan tɨcɨn : — Aꞌatɨ pu nuꞌu hui eihua uuva huahuii . Tɨꞌɨqui , seica huataꞌa ɨ tyaɨte maj man tyuꞌumuareꞌen ɨ huastari tzajtaꞌa . Aj pu nuꞌu i áꞌuraa aɨjna ɨ aꞌatɨ . Eihua pu muꞌu eꞌetee .
42020010	’ Tɨꞌɨj ajna tyajaꞌureꞌenye matɨꞌɨj puaꞌa rajuꞌuraca , seij pu nuꞌu u aꞌutaityacaꞌa huaꞌa jemi ɨ tɨ huaꞌutanyaɨjte mej mi raatatuireꞌen eꞌicaca tɨ tyuꞌucɨɨracaꞌa . Majta aɨme ɨ tyaɨte , aɨ mu nuꞌu raatyaavajxɨ maɨjna tɨ tiꞌivaɨreꞌe . Majta nuꞌu cai tiꞌitɨ raataꞌa , ayaa muꞌu tiraataityacaꞌa .
42020011	’ Ajtahuaꞌa nuꞌu seij huataityacaꞌa tɨ jemin tiꞌivaɨreꞌe . Majta aɨme tɨ huaꞌutanyaɨjte , majta mu nuꞌu raatyaavajxɨ . Eꞌij mu puaꞌa raaruu . Majta cai tiꞌitɨ raataꞌa , ayaa muꞌu nuꞌu tiraataityacaꞌa .
42020012	Hueicacajretze , aɨ pu nuꞌu hui seij ajtahuaꞌa huataityacaꞌa . Majta nuꞌu maɨn tɨ huaꞌutanyaɨjte , aɨ mu tiraapueij . Majta raaraꞌityacaꞌa .
42020013	’ Tɨꞌɨqui nuꞌu ayan tyuꞌumuáꞌa aɨjna ɨ aꞌatɨ tɨ aꞌaraꞌan pueen ɨ chuej , tɨcɨn : “ ¿ Aꞌiqui yeehui naarɨni inyaa ? Niyauj nu hui huataíti ɨ nyaj huapɨꞌɨ raxeꞌeveꞌe . Ayej nyaꞌase , aɨ mu xaa raꞌarátyeseꞌesin maɨjna . ”
42020014	’ Ma majta aɨme , matɨꞌɨj nuꞌu raaseij , aj mu mi tyuꞌutaurixaa . Ayaa mu tiraaxaꞌapɨꞌɨntare tɨcɨn : “ Ai pu yeehui aɨn pueen ɨ tɨ tiꞌijcɨꞌɨti . Ticheꞌe raajeꞌica tɨ ij tyejmi huacɨꞌɨti . ”
42020015	’ Aɨj mu nuꞌu cɨn raaraꞌityacaꞌa . Matɨꞌɨj nuꞌu mi raajeꞌica . ’ ¿ Aꞌini hui tyajamuaꞌamitejteꞌe muejmi , aꞌiqui huaꞌaruuren aɨjna tɨ aꞌaraꞌan pueen aꞌu tɨ uuva aꞌahuiitiꞌi ?
42020016	’ Ayaa nu tyajaꞌamueꞌixaateꞌe . Aɨ pu aun aꞌureꞌenyejsin . Ajta eꞌeyan aɨn huaꞌacuiꞌini aɨme ɨ tɨ huaꞌutanyaɨjte . Aj pu i xaa seica huatapueijveꞌesin mej mi maun hui tyajaꞌumuareꞌen . Matɨꞌɨj meyan tiraanamuajriꞌi ɨ tyaɨte , ayaa mu tyuꞌutaxajtacaꞌa tɨcɨn : — Cheꞌe cai aꞌanaj ayan tiꞌirɨjca .
42020017	Aj pu i Jesús huaꞌuseirajraa . Tɨꞌɨqui ayan tyuꞌutaxajtacaꞌa tɨcɨn : — Naꞌari cai ayan tiꞌayajna aꞌij nyaj tyajamuaataꞌixaa , aꞌini een cɨn ayan tyaꞌasɨɨmueꞌi ɨ yuꞌuxari jetze tɨ ayan tɨcɨn : Aɨjna ɨ tetej ɨ maj majcaꞌi ruurai aɨme ɨ maj chiꞌi taꞌahuaca , ayaa pu teꞌirajraa tɨ ain aɨn pueen ɨ maj raꞌatyéchajtza u esquiina aꞌu maj yaꞌajtaahua ɨ chiꞌi .
42020018	Aꞌatɨ tɨ naꞌa tɨ puaꞌa saɨj ɨ aꞌatɨ aɨjna japua rajveti ɨ tetej ɨ mej meri raꞌatyejche u isquiina , aɨ pu huatyanaꞌaxɨjsin nainjapua u rujetze . Naꞌari aꞌatɨ tɨ naꞌa ɨ mej tiꞌimuareꞌe , tɨ puaꞌa seij japua rajveti aɨjna ɨ tetej , aɨ pu tiraꞌiraxayeepeꞌesin .
42020019	Majta aɨme ɨ mej tíꞌimuaꞌatajcaa ɨ yuꞌuxari jetze Moisés tɨ raꞌuyuꞌuxacaꞌa , majta aɨme ɨ mej tieꞌijtacaa u teyujtaꞌa , eihua mu tyuꞌumuáꞌa aꞌij mej yeꞌi huarɨni mej mi caꞌanacan raatyeeviꞌi , aꞌini ayaa mu tiruꞌumuaꞌareeracaa tɨ huaꞌa jemi huatyenyuu aɨjna cɨmeꞌe ɨ nyuucari tɨ raataxajtacaꞌa . Aru aɨme , aɨ mu huaꞌatzɨɨnyaꞌacaa ɨ tyaɨte .
42020020	Eihua mu reꞌeevaꞌacaa . Aɨj mu cɨn seica huataityacaꞌa ɨ mej meyan ruseijratacaꞌa mej meyan tiꞌixaxaꞌa tzaahuatiꞌiraꞌa cɨmeꞌe . Ayaa mu tiꞌijxeꞌevaꞌacaa mej tiraataihuaꞌu tiꞌitɨj cɨmeꞌe tɨ i aɨn aɨjna cɨn airaꞌɨtzen mej mi tyuꞌutatuiireꞌen ɨ tajtuhuan jemi .
42020021	Majta aɨme ɨ maj reꞌeevaꞌacaa , ayaa mu tiraataihuaꞌuriꞌi tɨcɨn : — Maeestru , tyan tu ramuaꞌaree tɨcɨn pej peyan tiꞌixaxaꞌa tzaahuatiꞌiraꞌa cɨmeꞌe , pajta tihuaꞌamuaꞌatya aꞌij tɨ tiraavijteꞌe . Ayaa papuꞌu cheꞌeta huaꞌaruuren ɨ tyaɨte . Muaa paj tzaahuatiꞌiraꞌa cɨmeꞌe tihuaꞌamuaꞌate aꞌij tɨ tiꞌijxeꞌeveꞌe ɨ Dioj .
42020022	¿ Ni qui xaꞌapɨꞌɨn tyej teyan tyuꞌunajchi aɨjna jemi tɨ tiꞌitaijteꞌe , aɨjna tɨ ayan antyahuaa tɨcɨn César ?
42020023	Ajta aɨn Jesús , aɨ pu ruꞌumuaꞌareeracaa maj cai meyan tiꞌireꞌihuaꞌuracaa tzaahuatiꞌiraꞌa cɨmeꞌe . Aj pu i ayan tihuaꞌutaꞌixaa tɨcɨn :
42020024	— Seij sanaataseijrateꞌe ɨ tumin . ¿ Aꞌataani nyeerimaꞌaraꞌan pɨrɨcɨ tɨ jetzen acajvee ? ¿ Aꞌini tyaꞌaxa tɨ jetzen aꞌaseijreꞌe ? ¿ Aꞌini hui antyahuaa ?
42020025	Matɨꞌɨj mi meyan tyuꞌutanyúu tɨcɨn : — Aɨ pu pɨrɨcɨ ɨ César . Aj pu i ayan tihuaꞌutaꞌixaa tɨcɨn : — Sataꞌaj seyan raataꞌan saɨjna ɨ César , tiꞌitɨ tɨ aꞌaraꞌan pueen . Sataꞌaj sajta raataꞌan ɨ Dioj tiꞌitɨ tɨ aꞌaraꞌan pueen .
42020026	Majta aɨme , camu aꞌij tirajtyauvaꞌacaa aꞌij mej yeꞌi huarɨni maj raatyaamueꞌitɨn maɨjna cɨmeꞌe aꞌij tɨ aɨn tihuaꞌutaꞌixaa a eijreꞌe huaꞌa tzajtaꞌa ɨ tyaɨte . Majta aɨme ɨ tyaɨte , naa mu rɨꞌɨ tiraꞌutaseij aꞌij tɨ aɨn tyuꞌutaxajtacaꞌa . Aj mu mi raatapuaꞌajtacaꞌa mej tíꞌixajtacaa aɨme ɨ seica .
42020027	Aꞌatzu aꞌateeviꞌica , seica mu eꞌireꞌenye . Aɨme mu pɨrɨcɨ ɨ saduceos . Ayaa mu tiꞌixaxaꞌa aɨme yee camu cheꞌe huatarujsin ɨ mej meri huacuii . Matɨꞌɨj mi meyan tiraataihuaꞌuriꞌi tɨcɨn :
42020028	— Maeestru , ayaa pu raꞌuyuꞌuxacaꞌa aɨjna ɨ Moisés tyaacan tɨ ayen teꞌeme itejmi jemi . Tɨ puaꞌa nuꞌu aꞌatɨ tɨ nyaɨche , tɨ puaꞌa aɨn cai titɨꞌɨrijmuaꞌa huamɨꞌɨni , ruxeꞌeveꞌe nuꞌu tɨ aɨn ihuaaraꞌaraꞌan raꞌancureꞌeviꞌitɨn aɨjna tɨ ratyeviꞌitɨnyaꞌa ɨ tɨ huamɨꞌɨ tɨ ij aɨjna jetze maꞌacan tiyauj aꞌaraꞌani .
42020029	’ Ayaa pu hui aꞌanaj tyujuꞌurɨj itejmi jemi . Ayaa mu aráꞌaxcaa aꞌachu cumu arahuaꞌapua ɨ tyaɨte ɨ maj ruꞌihuaamuaꞌatacaa . Tɨꞌɨqui aɨn tɨ vastaꞌa , aɨ pu huatyenyaɨchacaꞌa . Ajta eꞌeyan huamɨꞌɨ . Capu xɨ tiyauuca . Ayaa pu hui cheꞌeta naꞌa tiraaruu ɨ seij tɨ raꞌityaꞌasi . Muꞌuri iꞌi huaꞌapua .
42020030	’ Ajta aɨn ɨ saɨj tɨ raꞌityaꞌasi , aɨ pu raꞌancureꞌeviꞌitɨ aɨjna ɨ jɨitaꞌa tɨ raatyeviꞌitɨnyaꞌa aɨjna ihuaaraꞌaraꞌan tyaacan . Muꞌuri iꞌi hueica .
42020031	Ajtahuaꞌa saɨj tɨ raꞌityaꞌasi , aɨ pu ajta raꞌancureꞌeviꞌitɨ . Ayaa pu cheꞌeta naꞌa tihuaꞌuruu naijmiꞌica ɨ maj arahuaꞌapua , maj cai jetzen tiyauj muaꞌaraa , naimiꞌi mu huacuii .
42020032	Ajta eꞌeyan , aɨn ɨ jɨitaꞌa pu huamɨꞌɨ .
42020033	’ Maꞌacui xaa , matɨꞌɨj aitacɨɨnye huaꞌa tzajtaꞌa ɨ mɨꞌɨchite , ¿ aꞌataani jɨraꞌaraꞌan puéenyaꞌa aꞌame ? , aꞌini naijmiꞌi mu raꞌancureꞌeviꞌitɨ .
42020034	Aj pu i Jesús ayan tihuaꞌutaꞌixaa tɨcɨn : — Aɨme ɨ tyaɨte ɨ mej ijii huátyaamua , aɨ mu nyejnyaꞌɨche , majta vivɨɨche .
42020035	Majta aɨme tɨ ayan tihuaꞌuvijteꞌe maj ajna aꞌaraꞌasti maj aitacɨɨnye huaꞌatzajtaꞌa ɨ mɨꞌɨchite , majta majna aꞌaraꞌasti ajna xɨcajraꞌan jetze tɨ Dioj nainjapua tyuꞌutaijta , aɨ mu cai cheꞌe nyejnyaꞌɨchen , camu majta vivɨɨchen .
42020036	Camu majta cheꞌe cuiꞌini , aꞌini ayaa mu eꞌen matɨj aɨme ɨ maj tajapua tiꞌivaɨreꞌe . Aɨ mu yaujmuaꞌameꞌen pueen ɨ Dioj aꞌini muꞌuri huanyej huaꞌa tzajtaꞌa ɨ mɨꞌɨchite .
42020037	’ Ajta aɨn ɨ Moisés , aɨ pu hui titaataꞌixaa aɨjna cɨmeꞌen tɨꞌɨj raꞌuyuꞌuxacaꞌa aꞌij tɨ aꞌanaj saɨj aꞌutyajtaa tuꞌupi tɨ ajtɨtɨꞌɨ . Aɨj pu cɨn Moisés ayan raatamuáꞌa ɨ tavastaraꞌa tɨcɨn : “ Ɨ tɨ Diojraꞌan pueen aɨjna ɨ Abraham , ajta ayen cheꞌeta naꞌa Diojraꞌan pueen aɨjna ɨ Isaac , ajta Diojraꞌan pueen ɨ Jacobo . ”
42020038	’ Moisés pu hui tihuaꞌutaꞌixaa cumu maj maucheꞌe ruuricaa . Aɨj pu cɨn , ai pu aɨn pueen ɨ huaꞌa Dioj aɨme ɨ maj ruuri . Capu huaꞌa Dioj pueen aɨme ɨ maj mɨꞌɨchijta muaatyajturaa tɨj naꞌa rusen cɨmeꞌe . — Ayaa pu tihuaꞌutaꞌixaa aɨjna ɨ Jesús .
42020039	Majta seica ɨ mej tiꞌimuaꞌata ɨ yuꞌuxari jetze Moisés tɨ raꞌuyuꞌuxacaꞌa , ayaa mu tyuꞌutanyúu tɨcɨn : — Maeestru , xaꞌapɨꞌɨn paj tyuꞌutaxajtacaꞌa .
42020040	Tɨjnaꞌa ajnaꞌɨmɨ , capu cheꞌe aꞌatɨ ahuaujcaꞌanye tɨ tiꞌitɨ raataihuaꞌu .
42020041	Ajta Jesús ayan tihuaꞌutaꞌixaa tɨcɨn : — ¿ Aꞌini een cɨmeꞌe meyan tiꞌixaxaꞌa maɨjna cɨmeꞌe ɨ Cɨriistuꞌu Dioj tɨ raꞌantihuau yee yaujraꞌan pueen ɨ David tyaacan ?
42020042	Ajta aɨn ɨ David , ayaa pu tyuꞌutaxajtacaꞌa aɨjna cɨmeꞌen tɨ teꞌeyuꞌusiꞌi ɨ yuꞌuxari jetze tɨ ayan antyahuaa tɨcɨn Chuicari . Ayan tɨcɨn : Dioj pu ayan tiraataꞌixaa ɨ nyavastaraꞌa ɨ tɨ raꞌantihuau tɨ cɨmeꞌen yee : “ Acaayeijxɨꞌɨ ɨpuari japua iiya nyaꞌɨrɨɨtaꞌa .
42020043	Paucheꞌe paj hui maj cájcatii asta nyacai huaꞌutyamueꞌitɨn ɨ maj muájchaɨreꞌe . ”
42020044	’ Ajta aɨn ɨ David , aɨ pu hui ayan raatamuáꞌa aɨjna tɨ Dioj raꞌantihuau tɨcɨn nyavastaraꞌa . Tɨ puaꞌa ayan tiꞌayajna , ¿ aꞌini tiꞌirɨꞌɨri tɨ aɨn Cɨriistuꞌu ayan aɨn púeenyaꞌa aɨjna tɨ David jetze airaujnejte ? Capu aꞌij tiꞌirɨꞌɨri tzɨteꞌe . — Ayaa pu tihuaꞌutaꞌixaa aɨjna ɨ Jesús .
42020045	Aj pu i Jesús ayan tihuaꞌutaꞌixaa aɨme ɨ maj jamuan áꞌujhuaꞌanyaꞌa . Majta tyaɨte tiꞌinamuajracaa .
42020046	Ayan tɨcɨn : — Rɨꞌɨ xuꞌu muan , aɨme jemi ɨ mej tiꞌimuaꞌata ɨ yuꞌuxari jetze , Moisés tɨ raꞌuyuꞌuxacaꞌa . Eecan pu huaꞌaraanajchi maj tɨ́tɨꞌɨjméꞌen tiꞌityecháatɨmáꞌa maa maꞌujhuaꞌanyeꞌen ajna mej tyajaꞌatuꞌaraca , majta aɨme ɨ tyaɨte , aɨ mu majta huaꞌaséiraꞌa muaꞌayeꞌi . ’ Ayaa mu maɨjna cɨn tityaꞌujtzáahuatyaꞌa muaꞌajuꞌun aɨme ɨ puaarijse maɨjna cɨmeꞌe maj vaꞌacan cɨn títaatatyéꞌete ɨ Dioj jemi . Majta , ayaa mu tiꞌijxeꞌeveꞌe mej aun aꞌujráꞌasen ɨ ɨpuari japua tɨ eitzeꞌe ruxeꞌeveꞌe aujna teyujtaꞌa , ajta huaꞌaraanajchi mej mi a vejliꞌi aꞌujraꞌase jemin tɨ tihuaꞌamin matɨꞌɨj tiꞌiyeste .
42020047	’ Aɨ mu hui majta huaꞌariꞌiraca ɨ huaꞌachiꞌi aɨme ɨ juuca maj huataujsaɨjtaracaꞌa . Ayaa mu cɨn huarɨn , aj mu mi aun aꞌutyaruti u teyujta . Matɨꞌɨjta mi aꞌatyeeviꞌi mu muaꞌajuꞌun mej tyenyuusimaꞌa muaꞌajuꞌun mej mi seica tyaɨte huaꞌuseij . Majta maɨn ɨ mej meyan eꞌen , eihua mu huapɨꞌɨ rajpueiitzi muaꞌajuꞌun . — Ayaa pu tihuaꞌutaꞌixaa aɨjna ɨ Jesús .
42021001	Aj pu i Jesús antanyeerajraa . Aɨme pu huaseij ɨ mej chijtyaani pueen . Au mu tumin uꞌusaɨraꞌacaa , tɨ ij aun tyuꞌutyavaɨreꞌesin u teyujtaꞌa aɨjna ɨ tumin .
42021002	Aɨ pu ajta jɨitaꞌa huaseij tɨ cai aꞌij tiꞌijviicueꞌi . Ajta aɨjna ɨ jɨitaꞌa aɨ pu huaꞌapuaca ucaahuaꞌaxɨ ɨ tumin tɨ cai aꞌij tiꞌijnajchi .
42021003	Aj pu i Jesús ayan tyuꞌutaxajtacaꞌa tɨcɨn : — Ayaa nu tyajaꞌamueꞌixaateꞌe tzaahuatiꞌiraꞌa cɨmeꞌe , ayaa pu tiꞌen ɨ Dioj jemi . Amɨjna mɨ jɨitaꞌa , eitzeꞌe pu ruꞌucaahuaꞌaxɨ macai naimiꞌi ɨ seica .
42021004	’ Aɨme ɨ seica , naimiꞌi muꞌu hui meyan ruꞌucaahuaꞌaxɨ maɨjna cɨmeꞌe tɨ avaꞌaturaa ɨ mej eihua tíꞌijchaꞌɨ . Aru amɨjna , capu aꞌij tiꞌijviicueꞌi . Ma ajta amɨn , nain uꞌucaahuaꞌaxɨ aɨjna ɨ tɨ cɨn huataujvaɨreꞌesin . — Ayaa pu tyuꞌutaxajtacaꞌa .
42021005	Majta seica meyan tyuꞌurixaatyaꞌacaa maɨjna cɨmeꞌe tɨ naa seijraꞌacaa ɨ teyuu , ajta ɨ tetej tɨ cureꞌeteꞌete nainjapua , ajta aɨn ɨ muaɨꞌɨvejri ɨ maj tyauhuaráꞌavɨ tɨ naa tiꞌen . Aj pu i Jesús ayan tihuaꞌutaꞌixaa tɨcɨn :
42021006	— Naijmiꞌi tɨj naꞌa sej yan tiꞌiseij , aj pu tyajaꞌureꞌenyejsin ajna xɨcajraꞌan mej jetzen nain huatyauuna tyamuaꞌa naa . Capu cheꞌe seiraꞌa aꞌame jaxuꞌu jetze ɨ tetej tɨ rujapua ticaitɨmee .
42021007	Matɨꞌɨj mi meyan tiraataihuaꞌuriꞌi tɨcɨn : — Maeestru , ¿ aꞌanajqui ayan teꞌeme ? ¿ Tiꞌitajni cɨn tyájmuaꞌareeran tɨ ari tɨmuaꞌa ayan tyajaꞌureꞌenyejsin ?
42021008	Ayaa pu tihuaꞌutaꞌixaa tɨcɨn : — Rɨꞌɨ xuꞌu muan tɨ ij cai aꞌatɨ amuaacuanamua . Muiꞌitɨ mu uveꞌenyejsin nyenyuucajtzeꞌe . Ayaa mu tyajamuaataꞌixaateꞌesin yee : “ Nyaa nu yeehui nyaɨn pueen ɨ Cɨriistuꞌu . ” Majta meyan tiꞌixaata muaꞌajuꞌun tɨcɨn : “ Puꞌuri hui tɨn tyajaꞌureꞌenyejsin . ” Caxu hui áꞌujhuaꞌanyeꞌen huaꞌa jamuan aɨme .
42021009	’ Satɨꞌɨj seyan tyuꞌunamua tɨcɨn : “ Muaataujnyaꞌusiꞌiteꞌesin a aꞌahuaꞌa seica jamuan ɨ tyaɨte , majta seica meri autyahuijsin mej tyuꞌujnyaꞌusiꞌiteꞌen ” , caxu tiꞌitzɨɨnyaꞌa . Ayaa pu hui tyuꞌujxeꞌeveꞌe tɨ anacai ayan tyaꞌaraꞌani . Aru capu xɨ caꞌanacan teꞌentipuaꞌari nainjapua .
42021010	Aj pu i ayan tihuaꞌutaꞌixaa tɨcɨn : — Seica mu tyaɨtyejraꞌa , majtahuaꞌa seica tyaɨtejraꞌa , aɨ mu naijmiꞌi huataujnyaꞌusiꞌiteꞌesin . Majta ɨ maj seica chuejraꞌa japua huachaatɨme , majtahuaꞌa ɨ maj majta seij chuejraꞌa japua huachaatɨme , aɨ mu naijmiꞌi huataujnyaꞌusiꞌiteꞌesin .
42021011	’ Puaꞌamaque pu huataujcaꞌatzɨjxɨꞌɨsin eihua huapɨꞌɨ ɨ chaanaca japua , ajta huatuuriꞌihua aꞌame . Ajta eihua pu tyuꞌucuíꞌiniꞌiraꞌa aꞌame . Ayaa pu tiꞌitɨ rɨni tɨ tyuꞌutzɨɨniꞌiraꞌa aꞌame . Ajta uteꞌe , tiꞌitɨ pu huataseijreꞌesin tɨ huapɨꞌɨ ruxeꞌeveꞌe .
42021012	’ Aru tɨ cai xɨ ayan tyuꞌurɨni , aɨ mu hui anacaican áꞌamuaviviꞌiran , majta aꞌij puaꞌa áꞌamuaruuren . Au mu tyuꞌutatuireꞌesin muejmi u teyujtaꞌa naꞌari aꞌu maj amueꞌityaanan . Au mu amuaꞌaviꞌitɨn aɨme jemi ɨ tajtuhuaani , majta aɨme jemi ɨ maj rey cɨn antyujmuaꞌaree . Ayaa mu een cɨn áꞌamuaruuren maɨjna cɨmeꞌe saj naꞌaraꞌastijre ineetzi .
42021013	Ayaa pu hui ajta tyeꞌiráame sej si seyan tihuaꞌutaꞌixaateꞌen aꞌij tɨ Dioj amuaaruu muejmi .
42021014	’ Sajta muan , sataꞌaj seyan huarɨni . Caxu anacaican saɨjna cɨn tyuꞌumuaꞌati aꞌij sej titeetyaujnan , aꞌini nyaa nu amuaataꞌasin aꞌij sej tyuꞌutaxaj , sajta sej raayɨꞌɨtɨhuaꞌan , sej si huaꞌutyamueꞌitɨn aɨme . Camu aꞌij tirájtyauváa muaꞌajuꞌun aꞌij mej tyajámuaatíte , ni camu hueꞌitzi cɨn amuaatyamueꞌitɨn .
42021015	
42021016	’ Majta aɨme ɨ aꞌamuavaujsimuaꞌa , majta ɨ aꞌamueꞌihuaamuaꞌa , majta aɨme aꞌamuanyausimuaꞌa , majta aꞌamincustyamuaꞌa , aɨ mu aviitzi cɨn tyuꞌutatuireꞌesin muejmi . Majta eꞌicaca muejmi cuiꞌini .
42021017	Naijmiꞌi ɨ tyaɨte , aɨ mu amuajchaɨraꞌa muaꞌajuꞌun muejmi maɨjna cɨmeꞌe saj naꞌaraꞌastijre ineetzi .
42021018	’ Camu aꞌatzu aꞌij áꞌamuaruuren tɨj puaꞌa cai Dioj huaꞌuataꞌacareꞌen , silu aɨ pu Dioj aꞌamuachaɨj aꞌame tɨj naꞌa rusen cɨmeꞌe .
42021019	Sataꞌaj hui huatyaujcaꞌanyen ɨ rutzajtaꞌa sej si tyaꞌutaviicueꞌi . Tɨ puaꞌa seyan huarɨni , muan xu ramueꞌitɨn sej si ruuri huatyaturaꞌani ɨ Dioj jemi .
42021020	’ Ayaa xu een cɨn raamuaꞌaree tɨ ari tɨmuaꞌa ajna tyajaꞌureꞌenyejsin aꞌanaj maj puaꞌa tyuꞌutyauuna u Jerusalén . Aɨme xu seijran maj antavaatɨmee ɨ xantaaruꞌu aujna u Jerusalén .
42021021	’ Majta aɨme ɨ maj Judeeya aꞌutyáuu , micheꞌe aɨme iyeꞌitzi cɨn áꞌucɨɨnye aꞌutɨ áꞌujɨrime . Majta aɨme ɨ maj Jerusalén aꞌutyáuu , micheꞌe aɨme huiracɨɨnye a puaꞌaque u chajtaꞌana jetze . Majta aɨme ɨ maj ɨtzitá aꞌutyáuu , micheꞌe cai maun aꞌutyaruꞌipicheꞌen u chajtaꞌana jetze .
42021022	’ Cheꞌe ayen tyaꞌaraꞌani aꞌini puꞌuri hui tyajaꞌureꞌenye ajna xɨcajraꞌan tɨ jetzen araurastejsin nain aꞌij tɨ teꞌeyuꞌusiꞌi ɨ yuꞌuxari jetze . Eihua mu rajpueiitzi muaꞌajuꞌun maɨjna cɨmeꞌe tɨ Dioj ayan pueijtzi huaꞌutaꞌasin .
42021023	’ Eecan pu aꞌij puaꞌa huaꞌaruuren ajna xɨcajraꞌan jetze aɨme ɨ juuca ɨ maj autájucájmee , ajta aɨme ɨ maj mauj huaꞌatziꞌite ɨ ruyaujmuaꞌa . Eihua mu hui huapɨꞌɨ rajpueiitzi muaꞌajuꞌun aɨme ɨ maj Israel huachaatɨme . Eecan pu pueijtzi huaꞌutaꞌasin ɨ Dioj .
42021024	’ Xantaaruꞌu mu eihua tyaɨte cuiꞌini ɨ tyúꞌujchún cɨmeꞌe . Majta muiꞌicaca mu áꞌaviꞌitɨn nainjapua ɨ chuej tɨ yen seijreꞌe iiyan chaanaca japua . Majta aɨme ɨ maj cai Israel eꞌemaꞌacan , aɨ mu ratyáuuna ɨ Jerusalén asta naꞌa cai aráurasten ajna xɨcajraꞌan mej jetzen tyuꞌutaijta aɨme ɨ maj cai Israel eꞌemaꞌacan .
42021025	’ Ajta eihua pu tyuꞌutaseijreꞌesin u uteꞌe ɨ xɨcaj jetze , ajta ɨ maxcɨraꞌi jetze , ajta xuꞌuraꞌave tzajtaꞌa . Ajta iiyan chaanaca japua , eihua pu tyujtaꞌahuaꞌa aꞌame a jaataꞌa jetze tɨ veꞌe . Eecan pu tɨꞌɨráana aꞌame . Aɨj pu cɨn utyavatzɨjsin ɨ huaꞌa tzajtaꞌa ɨ tyaɨte aɨjna cɨmeꞌe mej tiꞌitzɨɨneꞌe . Camu aꞌij tihuaꞌamityejtyaꞌa aꞌame .
42021026	Eihua mu huataujtɨmueꞌira ɨ tyetyaca maɨjna cɨmeꞌe mej aꞌij puaꞌa tityaꞌujmuaꞌate aꞌij tɨ huaꞌa japua yee tiéiixa iiyan chaanaca japua , aꞌini tiꞌitɨj tɨj naꞌa tɨ uteꞌe tyejeꞌeseijreꞌe , aɨ pu hui huataujcaꞌatzɨjxɨꞌɨsin .
42021027	’ Ajna xɨcajraꞌan jetze , aɨ mu nyeseijran inyaa i nyaj nyajta huaꞌa jetze airaanye ɨ tyaɨte nyej aꞌicáamáꞌa naꞌame jaitɨri tzajtaꞌa . Huapɨꞌɨ pu naa seiraꞌa aꞌame mej mi naa rɨꞌɨ tiraꞌutaseij ɨ tyaɨte . Nyamuareꞌeriꞌiraꞌa cɨn nu yavaꞌacányejsin .
42021028	’ Tɨꞌɨj autyejcheni tɨ ayan tyuꞌurɨni , rɨꞌɨ xuꞌu huaujruuren . Sataꞌaj ajnyejnyeꞌerixɨꞌɨn aꞌini puꞌuri hui vejliꞌi ajna xɨcajraꞌan Dioj tɨ jetzen amueꞌirajtuaani . — Ayaa pu tihuaꞌutaꞌixaa .
42021029	Ajta seij nyuucari huaꞌutaꞌixaa tɨcɨn : — Casiꞌi , xaaseij saɨjna ɨ huarej , ajta naijmiꞌi ɨ cɨye tɨ tiꞌiseijreꞌe .
42021030	Tɨꞌɨj antinyajxɨꞌɨn ɨ xamueꞌiraꞌan , muan xu rujɨɨmuaꞌa sanaꞌa raseijran , sajta seyan ramuaꞌareeran tɨ ari vejliꞌi pɨ tiꞌirɨcɨ ɨ viitaꞌari tzajtaꞌa .
42021031	Ayaa pu cheꞌeta naꞌa tiꞌen . Satɨꞌɨj seri raaseijra aꞌij nyej tyajamuaataꞌixaa , sajta seyan ramuaꞌareeran tɨ ari tɨmuaꞌa ajna pɨ tyajaꞌarɨcɨ tɨ Dioj tyuꞌutaijta .
42021032	’ Ayaa nu tyajaꞌamueꞌixaateꞌe tzaahuatiꞌiraꞌa cɨmeꞌe , aɨme cɨmeꞌen ijii mej huátyaamua , maucheꞌe mu meyan seiraꞌa muaꞌajuꞌun tɨꞌɨj naijmiꞌi tyaꞌaraurasten aꞌij nyej neri tyajamuaataꞌixaa . Camu maɨn anáatyáꞌa muáꞌapuaꞌaren .
42021033	Aɨ pu xaa áꞌapuaꞌaren ɨ tajapua tɨ eꞌeseijreꞌe . Ajta ɨ chaanaca , aɨ pu ajta áꞌapuaꞌaren . Ma ajta hui aɨn ɨ nyuucari nyej raataxajtacaꞌa , capu aꞌanaj áꞌapuaꞌaren .
42021034	’ Rɨꞌɨ xuꞌu tyamuaꞌa naa muan . Caxu aꞌij puaꞌa ruruura ɨ ru tzajtaꞌa saɨjna cɨmeꞌe sej eihua rutaꞌarujveꞌe , ajta ayan tyajamuaataꞌasáa aꞌayeꞌi mɨ aꞌamua tzajtaꞌa tiꞌitɨj tɨ aꞌij puaꞌa een . Rɨꞌɨ xuꞌu sajta muan tɨ ij cai aꞌij puaꞌa amuaaruuren mɨ aꞌamua tzajtaꞌa saɨjna cɨmeꞌe sej eihua huapɨꞌɨ aꞌij puaꞌa tityáꞌujmuajte aꞌij tɨ yeꞌi teꞌeme . Naꞌari cai , ajna xɨcajraꞌan jetze pu hui caꞌanacan muejmi japuan rávaɨjtzi satɨꞌɨj puaꞌa cai cheꞌe hui rachuꞌeveꞌe .
42021035	Aꞌini aɨ pu huaꞌa japua rávaɨjtzi naijmiꞌica japua ɨ maj yan japuan huachaatɨme ɨ chaanaca .
42021036	’ Tɨꞌɨj pɨ naꞌa xu atanyéjnyeꞌeri . Sataꞌaj seyan rahuaviira ɨ Dioj jemi tɨ ij amuaatyavaɨreꞌen tɨ ij cai tiꞌitɨ aꞌij amuaaruuren aꞌij tɨ tiꞌitɨj rɨni . Sataꞌaj sajta rahuaviira sej si seyan nye jemi seiraꞌa xaꞌaraꞌani , neetzi jemi , i nyaj nyajta huaꞌa jetze airaanye ɨ tyaɨte . — Ayaa pu tihuaꞌutaꞌixaa aɨjna ɨ Jesús .
42021037	Nain tujcaꞌari tzajtaꞌa , aɨ pu tihuaꞌamuaꞌatyahuaꞌa u teyujtaꞌa . Ajta tɨꞌɨj pɨ naꞌa tɨ huaráꞌacaanacaareꞌe , au pu aꞌuyeꞌicaa aꞌayeꞌi aujna jɨri jetze tɨ ayan tyajaꞌarajtyahuaa tɨcɨn Aceituunajremi . Au pu aꞌatáxairihuaꞌa .
42021038	Majta aɨme ɨ tyaɨte , aɨ mu iiyaꞌa manaꞌa aꞌureꞌeninyéicaꞌa jemin aujna teyujtaꞌa mej mi raanamua .
42022001	Puꞌuri ajna vejliꞌi pɨtiꞌirɨjcaa matɨꞌɨj puaꞌa maɨjna cɨn tiꞌiyeste ɨ maj pan cuaꞌaca ɨ maj cai levaduura ranajchiteꞌe . Ayaa mu majta meyan ratamuaꞌamua tɨcɨn Tɨꞌɨj Dioj tihuaꞌutauuniꞌiriꞌi ɨ huaꞌayaujmuaꞌa ɨ maj anáatyáꞌa muanúnuꞌeihuacaꞌa , aujna aꞌahuaꞌa u Egipto .
42022002	Majta aɨme ɨ mej tieꞌijta teyujtaꞌa , majta aɨme ɨ mej tiꞌimuaꞌata ɨ yuꞌuxari jetze , Moisés tɨ raꞌuyuꞌuxacaꞌa , eihua mu tiꞌimuajcaa aꞌij mej yeꞌi tiraajeꞌica ɨ Jesús . Caxɨ mu aꞌij tirajtyauuvaꞌa aꞌini huaꞌatzɨɨnyaꞌacaa ɨ tyaɨte .
42022003	Tɨꞌɨqui , aɨn tiyaaruꞌu , ɨ tɨ ayan antyahuaa Satanás , aɨ pu tzajtaꞌan utyajrupi aɨjna jetze ɨ Judás , ɨ mej meyan raatamuaꞌamua tɨcɨn Iscariotes . Aɨ pu ajta huaꞌa jetze ajtyamaꞌacan ɨ maj tamuaamuataꞌa japuan huaꞌapua araꞌase .
42022004	Tɨꞌɨqui aɨn Judás aɨme jemi aꞌuréꞌenye aɨme ɨ mej tieꞌijta teyujtaꞌa , ajta ɨ mej tihueꞌijteꞌe aɨme ɨ maj tíꞌichaꞌɨ aujna teyujtaꞌa . Ayaa mu tyuꞌurixaatyaꞌacaa maɨjna cɨmeꞌe aꞌij tɨ yeꞌi huarɨni aɨjna ɨ Judás tɨꞌij aviitzi cɨn tyuꞌutatuiireꞌen aɨjna ɨ Jesús .
42022005	Majta aɨme , eecan mu huataujtyamuaꞌave . Majta tyaꞌataujratziiriꞌi maj tumin raataꞌan .
42022006	Aɨ pu raꞌancuraꞌa ɨ huaꞌanyuuca . Aj pu i autyejche tɨ tyuꞌuchuꞌeveꞌen aꞌanaj tɨ rɨꞌɨri tɨ huaꞌutatuireꞌen ɨ Jesús maj cai raseiraca ɨ tyaɨte .
42022007	Tɨꞌɨj i ajna tyajaꞌureꞌenye ɨ xɨcajraꞌa me jetzen racuaꞌaca ɨ pan maj cai levaduura ranajchiteꞌe . Ajna xɨcajraꞌan jetze , aɨ mu majta ramuaɨꞌɨvajta aɨjna ɨ canyaꞌa ɨ maj cɨn raꞌutamuaꞌaree ajna xɨcajraꞌan tɨ Dioj jetzen tihuaꞌutauuniꞌiriꞌi ɨ huaꞌayaujmuaꞌa ɨ maj anáatyáꞌa muanúnuꞌeihuacaꞌa .
42022008	Aj pu i Jesús huaꞌutaityacaꞌa aɨjna ɨ Pedro , ajta aɨjna ɨ Juan maj u aꞌujuꞌun . Ayaa pu tihuaꞌutaꞌixaa tɨcɨn : — Sataꞌaj aꞌujuꞌun sej si rɨꞌɨ tyajaꞌuruuren tyej ti raacuaꞌani tyaɨjna ɨ tyaj cɨn raꞌutamuaꞌaree tɨ Dioj tihuaꞌutauuniꞌiriꞌi ɨ huaꞌayaujmuaꞌa ɨ maj anáatyáꞌa muanúnuꞌeihuacaꞌa .
42022009	Ajta aɨme , ayaa mu tiraataihuaꞌuriꞌi tɨcɨn : — ¿ Aꞌuni jetzeraꞌa peyan tiꞌijxeꞌeveꞌe tyaj rɨꞌɨ tyajaꞌuruuren ?
42022010	Ayaa pu tihuaꞌutaꞌixaa tɨcɨn : — Satɨꞌɨj saun aꞌutyarute u chajtaꞌana , tyaataꞌa pu amuaꞌantinajchi tɨ xaꞌari huatɨsin , jaj tɨ urajmuaa . Sataꞌaj cujtaꞌan u áꞌujuꞌun . Sajta jamuan aꞌutyaruti u chiꞌita aꞌu tɨ aɨn aꞌaráiixa .
42022011	’ Sataꞌaj seyan tiraataꞌixaateꞌen aɨjna tɨ anna eꞌeche yee : “ Ayaa pu tiꞌixa ɨ maeestru , yee : ¿ Aꞌuni jetzeraꞌa aꞌarɨꞌɨri tɨ tzajtaꞌan tyuꞌucuaꞌani ɨ tɨ cɨn raꞌutamuaꞌaree tɨ Dioj tihuaꞌutauuniꞌiriꞌi ɨ huaꞌayaujmuaꞌa ɨ maj anáatyáꞌa muanúnuꞌeihuacaꞌa ? Aɨj pu yee tiꞌicuaꞌani aɨme jamuan ɨ tɨ huaꞌantihuau . ”
42022012	’ Aɨ pu hui amuaataseijrateꞌesin ɨ cuaartu , tɨ veꞌe , tɨ ánɨmɨ aꞌujvee . Puꞌuri raꞌavaꞌajaj . Sataꞌaj saujna rɨꞌɨ tyaꞌuhuáruuren . — Ayaa pu tihuaꞌutaꞌixaa aɨjna ɨ Jesús .
42022013	Aj mu mi aꞌucɨj . Matɨꞌɨj maun aꞌaráꞌa , ayaa pu teꞌirajraa aꞌij tɨ tihuaꞌutaꞌixaa ɨ Jesús . Aɨj mu cɨn rɨꞌɨ tyuꞌuruu ɨ maj cɨn raꞌutamuaꞌaree aꞌij tɨ Dioj tihuaꞌutauuniꞌiriꞌi .
42022014	Tɨꞌɨj tyajaꞌureꞌenye aꞌatzaj maj puaꞌa raacuaꞌani , naimiꞌi mu huatyeeji a vejliꞌi meesa jetze , aɨjna ɨ Jesús , majta aɨme ɨ maj jamuan áꞌujhuaꞌanyaꞌa .
42022015	Tɨꞌɨj i ayan tihuaꞌutaꞌixaa tɨcɨn : — Eihua nu huapɨꞌɨ raxeꞌevaꞌacaa nyaj muejmi jamuan anacaican tyuꞌucuaꞌani , nyaj cai xɨ rajpueijtzi , tyej ti naimiꞌi raꞌutamuaꞌaree tyaɨjna cɨmeꞌe ɨ tɨ Dioj tihuaꞌutauuniꞌiriꞌi ɨ huaꞌayaujmuaꞌa ɨ maj anáatyáꞌa muanúnuꞌeihuacaꞌa .
42022016	’ Ayaa nu tyajaꞌamueꞌixaateꞌe , canu hui cheꞌe aꞌanaj raacuaꞌani ɨ pan asta cai nain aráurasten ajna xɨcajraꞌa Dioj tɨ jetzen nain cɨn huatauraꞌateꞌesin iiyan chaanaca japua .
42022017	Aj pu i rajtɨɨ ɨ taasa . Tɨꞌɨj i rɨꞌɨ tiraataꞌa ɨ Dioj jemi , aj pu i huaꞌutajajni . Ayaa pu tihuaꞌutaꞌixaa tɨcɨn : ― Yaꞌacui , sataꞌaj huaraꞌujaanten , aꞌini ayaa nu tyajaꞌamueꞌixaateꞌe nyaj cai cheꞌe aꞌanaj raꞌantiꞌisin ɨ aꞌaráꞌa tɨ uuva jetze airamɨꞌɨyacaꞌa , asta cai yan huataseijreꞌen aꞌanaj tɨ Dioj tyuꞌutaijta iiyan chaanaca japua .
42022018	
42022019	Tɨꞌɨj i raatyɨꞌɨ ɨ pan . Tɨꞌɨj i ajtahuaꞌa pu rɨꞌɨ tiraataꞌa ɨ Dioj . Aj pu i raꞌantitaaraxɨ ɨ pan . Aj pu i huaꞌutaɨꞌɨpɨꞌɨ . Ayaa pu tihuaꞌutaꞌixaa tɨcɨn : — Ayaa pu huataujmuaꞌa ɨ pan . Ai pu aɨn pueen ɨ nyeteviraꞌa ɨ nyaj cɨn aꞌamua japua huanyúu . Ayaa xu huarɨni sej si raꞌutamuaꞌaree aꞌij nyej huarɨni .
42022020	Matɨꞌɨj meri tyuꞌucuáꞌa , ayaa pu cheꞌeta naꞌa huarɨj . Aɨ pu raꞌajjáj ɨ taasa . Ayaa pu tihuaꞌutaꞌixaa tɨcɨn : — Aijna i taasa tzajtaꞌa tuꞌurajmuaa , ayaa pu huataujmuaꞌa ɨ nyuucari tɨ cɨmeꞌen Dioj jajcua cɨn tyaꞌataujratziiriꞌi tɨ amueꞌirájtuaani . Nyajta inyaa , nuꞌuri raataseijratacaꞌa tɨ ayan tiꞌayajna aɨjna cɨmeꞌe ɨ nyaxuureꞌe nyaj raꞌiráxɨreꞌesin muejmi jetze maꞌacan .
42022021	’ Ajta aɨn ɨ aꞌatɨ tɨ aviitzi cɨn tyuꞌutatuireꞌesin ineetzi , aɨ pu hui ajta ye seijreꞌe neetzi jamuan iiyancui meesa japua .
42022022	Ayaa pu tiꞌinyaruuren ineetzi i nyaj nyajta huaꞌa jetze airaanye ɨ tyaɨte aꞌij tɨ tyuꞌuxaꞌapɨꞌɨntariꞌihuacaꞌa . Aru cheꞌe huataujxaamɨsteꞌen aɨjna tɨ neetzi cɨmeꞌen tyuꞌutatuireꞌesin aviitzi cɨmeꞌe .
42022023	Majta aɨme ɨ maj jamuan áꞌujhuaꞌanyaꞌa , ayaa mu tyaꞌutyajhuii mej huataurihuaꞌu maɨjna cɨmeꞌe aꞌatɨ tɨ aɨn pueen tɨ ayan rɨni .
42022024	Matɨꞌɨj mi majta meyan autyajhuii mej huataurihuaꞌu maujjaaxáiviꞌira maɨjna cɨmeꞌe aꞌatɨ tɨ nuꞌu eitzeꞌe ruxeꞌeveꞌe .
42022025	Ajta aɨn ɨ Jesús , ayaa pu tihuaꞌutaꞌixaa tɨcɨn : — Aɨme ɨ maj rey cɨn tiꞌitátyatyáꞌupuꞌu huaꞌa tzajtaꞌa ɨ maj cai Israel eꞌemaꞌacan , aɨ mu caꞌanyejri cɨn tihueꞌijteꞌe . Ajta aɨme ɨ mej meyan tihueꞌijteꞌe , ayaa mu tyuꞌujxaa yee rɨꞌɨ mu tiꞌityaxáꞌapuei .
42022026	’ Aru muan , caxu seyan eenyaꞌa xaꞌajuꞌun matɨj aɨme silu ayaa xuꞌu eenyaꞌa xaꞌaraꞌani . Aɨn ɨ aꞌatɨ tɨ eitzeꞌe ruxeꞌeveꞌe muejmi jemi , cheꞌe aɨn ayan eenyaꞌa aꞌaraꞌani tɨj tɨ eitzeꞌe paꞌarɨꞌɨ . Ajta aɨn hui tɨ tieꞌijta , cheꞌe ayan eenyeꞌen tɨj aɨjna tɨ tiꞌivaɨreꞌe .
42022027	’ Casiꞌi , ¿ aꞌatani eitzeꞌe vaꞌacan cɨn tiꞌityejvee ? ¿ Ni aɨjna tɨ a vejliꞌi aꞌuraꞌahuiixɨ aꞌutɨ meesa aꞌutyejvee , naꞌari aɨjna ɨ tɨ tíꞌijmin ? ¿ Ni nyacai nyaɨn pueen inyaa i nyaj eitzeꞌe vaꞌacan cɨn , i nyaj ye vejliꞌi huaraꞌacaꞌa iiya ɨ meesa jetze ? Me nyajta inyaa , ya nu seijreꞌe aꞌamua jamuan nyej ni tyajámuaamín muejmi .
42022028	’ Sajta muan , muan xu saɨn pueen ɨ saj tɨꞌɨj pɨ naꞌa ya huatyauu neetzi jemi ɨ nyaj rajpueijtzi .
42022029	Nyajta nu tyajaꞌamueijcateꞌen muejmi sej si tyuꞌutaijta aꞌini aɨjna ɨ niyaꞌupua puꞌuri ayan tinyeijca ineetzi nej ni tyuꞌutaijta .
42022030	’ Ayaa nu hui tyajaꞌamueijcateꞌen sej si seyan tyuꞌucuaꞌani , sajta huayeꞌen ɨ meesa jetze neetzi jamuan ajna xɨcajraꞌan nye jetzen yavaꞌacányejsin nyej ni tyuꞌutaijta iiyan chaanaca japua . Muan xu aꞌujraꞌase japuan ɨ ɨpuari sej si tihuaꞌaxɨjteꞌen aɨme ɨ tyaɨtejraꞌa ɨ maj majta Israel jetze huanyej ɨ maj tamuaamuataꞌa japuan huaꞌapua araꞌase . — Ayaa pu tihuaꞌutaꞌixaa aɨjna ɨ Jesús .
42022031	Aj pu i aɨjna ɨ Jesús ayan tiraataꞌixaa ɨ Pedro tɨcɨn : — Simón , Simón , aɨjna ɨ tiyaaruꞌu tɨ iꞌi Satanás , aɨ pu raatahuaꞌu tɨ Dioj raataꞌan tɨ i tyuꞌutyeseꞌen tɨ muatyaamueꞌitɨn pej pi ma nuuraiini .
42022032	’ Aru inyaa , ayaa nu hui raatahuaꞌu mueetzi cɨmeꞌe ɨ Dioj jemi pej pi cai aiiraꞌɨtzen paɨjna cɨmeꞌe paj naꞌastijreꞌe ineetzi . Nyajta neyan tiꞌimueijcateꞌe . Patɨꞌɨj rɨꞌɨ huarɨn muaꞌa tzajtaꞌa , pataꞌaj pajtahuaꞌa naꞌaraꞌastijreꞌen . Ayaa paj huarɨni . Pataꞌaj caꞌanijraꞌa huaꞌutaꞌan aꞌihuaamuaꞌa .
42022033	Ajta aɨn ɨ Pedro , ayaa pu tiraataꞌixaa tɨcɨn : — Nyavastaraꞌa , nuꞌuri neyan ahuancaꞌanye nyej mueetzi jamuan aityanamiꞌihua naꞌari nyaj huamɨꞌɨni mueetzi jamuan .
42022034	Ajta Jesús ayan tyuꞌutanyúu tɨcɨn : — Pedro , ayaa nu hui tiꞌimueꞌixaateꞌe , tɨꞌɨj cai xɨ huajijhua ɨ tyacuaaraꞌi , hueica paj peyan tinaatyaahueꞌita tɨcɨn capej nyamuaꞌate .
42022035	Aj pu i Jesús ayan tihuaꞌutaihuaꞌuriꞌi tɨcɨn : — ¿ Ni cai tiꞌitɨ tyajamuaꞌaturaatyaꞌacaꞌa nyatɨꞌɨj amuaataityacaꞌa saj seyan aꞌucɨ́jxɨꞌɨn , saj cai caꞌani anpiin , sajta cai tiꞌitɨ anyaɨ́ꞌɨn saj tumin tzajtaꞌan ucaꞌɨn , saj sajta cai ajtácaꞌacaímáꞌa ? Ayaa mu tyuꞌutanyúu tɨcɨn : — Capu tiꞌitɨ autyajturaa .
42022036	Aj pu i ayan tihuaꞌutaꞌixaa tɨcɨn : — Ari ijii , tɨ puaꞌa peyan rajchaꞌɨ aɨjna ɨ caꞌani , pataꞌaj raꞌanpiin , naꞌari pajta paɨjna ɨ paj tzajtaꞌan tumin ucaꞌɨn . Tɨ puaꞌa pacai seij tichaꞌɨ ɨ chun xantaaruꞌu maj raachaꞌɨ , ayaa paj huarɨni . Pataꞌaj raatuaani ɨ aꞌacɨɨxu pej pi seij chun huananan ɨ tumin cɨmeꞌe .
42022037	’ Ayaa pu teꞌeyuꞌusiꞌi tɨcɨn : “ Ayaa pu hui tihuaꞌamityejtyaꞌacaa tɨcɨn ai pu aɨn pueen seij tɨ aꞌij puaꞌa tiꞌitevi . ” Ayaa nu tyajaꞌamueꞌixaateꞌe tɨ ruxeꞌeveꞌe tɨ ayan cheꞌeta naꞌa tyaꞌaraurasten ineetzi jemi . Ee xaa nyaꞌu , aijna tɨ ayan teꞌeyuꞌusiꞌi ineetzi cɨmeꞌe , puꞌuri tɨmuaꞌa araurastejsin . — Ayaa pu tihuaꞌutaꞌixaa aɨjna ɨ Jesús .
42022038	Majta aɨme ɨ maj jamuan áꞌujhuaꞌanyaꞌa , ayaa mu tiraataꞌixaa tɨcɨn : — Casiꞌi , tavastaraꞌa , huaꞌapua pu yee tiꞌiseijreꞌe ɨ chun . Ayaa pu i ayan tyuꞌutanyúu tɨcɨn : — Amɨ puꞌu tiꞌicɨꞌɨpe .
42022039	Aj pu i huiirajraa ɨ Jesús . Tɨꞌɨj i aun aꞌaráꞌa ajna aꞌu tɨ aꞌasaca ɨ jɨri jetze tɨ ayan tyajaꞌarajtyahuaa tɨcɨn Aceituunajremi . Majta aɨme ɨ maj jamuan áꞌujhuaꞌanyaꞌa , aɨ mu majta aꞌucɨj jamuan .
42022040	Tɨꞌɨj aun aꞌaráꞌa , ayaa pu tihuaꞌutaꞌixaa tɨcɨn : — Sataꞌaj seyan huatyejnyuuni sej si cai autaꞌɨtzen tiꞌitɨj cɨmeꞌe .
42022041	Tɨꞌɨj i aun huajaꞌutyajtuaa , aꞌatzu pu ɨmɨ a aꞌureꞌenyáa aꞌachu cumu aꞌatzu ɨmɨ pu aꞌaraavaꞌɨtzɨ ɨ tetej tɨ puaꞌa aꞌatɨ raataraini . Au pu titunutacaꞌa . Tɨꞌɨj i raatyahuau ɨ Dioj jemi .
42022042	Ayan tɨcɨn : — Niyaꞌupua , ayaa nu tiꞌimuahuavii , tɨ puaꞌa muaꞌaraanajchi paj naataꞌan nyej ni cai neyan tirajpueitzi naꞌaraꞌani . Aru cheꞌe ayen tyuꞌurɨni aꞌij paj muaa tiꞌijxeꞌeveꞌe . Cheꞌe hui cai ayan tyajaꞌureꞌeninyeicaꞌa aꞌij nyej nyaa tiꞌijxeꞌeveꞌe . — Ayaa pu tiraatahuaviiriꞌi .
42022043	Aj pu i saɨj jemin huataseijre tɨ tajapua tiꞌivaɨreꞌe . Aɨ pu caꞌanijraꞌa raataꞌa .
42022044	Ajta aɨn ɨ Jesús , eihua pu tíꞌityesaꞌacaꞌa . Aɨj pu cɨn , eitzeꞌe huatyejnyuu . Eecan pu taixɨꞌɨcaa . Ayaa pu seijraꞌacaa xuee tɨj xuureꞌe a airajtzunye a chuaataꞌa .
42022045	Tɨꞌɨj i ajche aꞌu tɨ eꞌetyényuusimaꞌa , tɨꞌɨj i aꞌuréꞌenye aꞌu maj aꞌij eꞌeenyaꞌa aɨme ɨ maj jamuan áꞌujhuaꞌanyaꞌa . Muꞌuri cuꞌutzucaꞌa aꞌini eihua mu cuaꞌanacaa maɨjna cɨmeꞌe maj ruxaamɨsteꞌe .
42022046	Ayaa pu tihuaꞌutaꞌixaa tɨcɨn : — ¿ Aꞌini sej si cuꞌutzu ? Xaꞌajhuiixɨꞌɨ , sajta huatyejnyuuni tɨ ij cai tiꞌitɨj aꞌamua japua rajveti , sej si cai autyaturan ɨ Dioj jemi .
42022047	Aucheꞌe pu tixáataca ɨ Jesús matɨꞌɨj eihua tyaɨte eꞌireꞌenye . Ajta aɨn tɨ ayan antyahuaa tɨcɨn Judás , tɨ ajta huaꞌa jetze ajtyamaꞌacantacaa ɨ maj tamuaamuataꞌa japuan huaꞌapua araꞌase , aɨ pu anacai huamaꞌacaa . Aj pu i ajtyáxɨɨracaꞌa tɨ ij ruꞌityévisiitɨmuaꞌan aɨjna ɨ Jesús .
42022048	Ajta aɨn ɨ Jesús , ayaa pu tiraataihuaꞌuriꞌi tɨcɨn : — Judás , ni peyan nuꞌityévisiitɨmuaꞌasin pej pi neetzi cɨmeꞌe tyuꞌutatuiireꞌen ineetzi , i nyaj nyajta huaꞌa jetze airaanye ɨ tyaɨte .
42022049	Majta aɨme ɨ maj Jesús jamuan áꞌujhuaꞌanyaꞌa , matɨꞌɨj raaseij aꞌij tɨ tiꞌitɨ rɨjcaa , matɨꞌɨj mi meyan tiraataꞌixaa tɨcɨn : — Tavastaraꞌa , ¿ ni teyan huarɨni tyaj huaꞌutyávajxɨꞌɨn taɨjna cɨmeꞌe ɨ tiꞌitachun ?
42022050	Ajta saɨj tɨ Jesús jamuan áꞌuchaꞌacanyaꞌa , aɨ pu raꞌajtyáavajxɨ aɨjna tɨ ravaɨreꞌe aɨjna tɨ tieꞌijta u teyujtaꞌa . Raꞌajtasijchacaꞌa ɨ naxairaꞌan , ruꞌɨrɨɨtaꞌan tɨ raꞌajtanaxaiicaꞌa .
42022051	Aj pu i Jesús ayan tyuꞌutaxajtacaꞌa tɨcɨn : — Caxu cheꞌe seyan raruure . Aj pu i Jesús raꞌajtamuárej aɨjna ɨ naxairaꞌan jetze . Ajta tiraahuaa .
42022052	Aj pu i Jesús ayan tihuaꞌutaꞌixaa aɨme ɨ mej tieꞌijta u teyujtaꞌa , ajta ɨ mej tihueꞌijteꞌe ɨ mej tíꞌichaꞌɨ u teyujtaꞌa , ajta aɨme ɨ huaꞌa vaujsi , naijmiꞌi matɨj manaꞌa mej jemin eꞌireꞌenye . Ayaa pu tihuaꞌutaꞌixaa tɨcɨn : — ¿ Ni qui nahuaꞌari nyaɨn pueen sej si seyan muan mu aꞌuvaꞌajuꞌun sej chun tyuꞌɨsimeꞌen , sajta cɨye ?
42022053	Tɨꞌɨj pɨ naꞌa nain xɨcaj tzajtaꞌa , au nu hui aꞌutyaváa naꞌayeꞌi aꞌu tɨ aꞌaráyaujtaꞌa u teyujtaꞌa muejmi jemi . Sajta muan , caxu aꞌanaj naatyeeviꞌi . Ari ijii xu xaa seyan nyaruure aꞌini ayaa pu tyajamuaacɨ́ꞌɨ tɨ aꞌamua jetze huaraa aɨjna tɨ tieꞌijta tɨcaꞌamisteꞌe . — Ayaa pu tihuaꞌutaꞌixaa aɨjna ɨ Jesús .
42022054	Matɨꞌɨj mi raatyeeviꞌi . Aj mu mi yaꞌuviꞌitɨ . Au mu yaꞌureꞌenyejte aꞌu tɨ eꞌeche aɨjna tɨ nain cɨn antyujmuaꞌaree u teyujtaꞌa . Ajta aɨn Pedro , aꞌatzu pu ɨmɨ raꞌasijmaꞌa .
42022055	Matɨꞌɨj mi aunai ajna eꞌitaꞌa tɨ aꞌaráyaujtaꞌa u teyujtaꞌa . Aj mu mi atyáráꞌasajraa . Ajta aɨjna ɨ Pedro , aɨ pu huaꞌa jamuan aꞌujyeijxɨ .
42022056	Tɨꞌɨj aɨn jɨitaꞌa tɨ tiꞌivaɨreꞌe , aɨ pu raaseij tɨ aun aꞌajcatii aꞌu tɨ aꞌataa . Tɨꞌɨj tyamuaꞌa raaseij , aj pu i ayan tyuꞌutaxajtacaꞌa tɨcɨn : — Amɨjna mɨ tyaataꞌa , amɨɨ pu ajta jamuan áꞌuchaꞌacanyaꞌa .
42022057	Ajta aɨn Pedro , ayaa pu tyuꞌutyaahueꞌitacaꞌa tɨcɨn : — Jɨitaꞌa , canu ramuaꞌate .
42022058	Aꞌatzu aꞌateeviꞌi , ajtahuaꞌa saɨj raaseij . Ayaa pu tyuꞌutaxajtacaꞌa aɨjna tɨcɨn : — Muaa pa pajta huaꞌa jetze ajtyamaꞌacan . Ajta aɨn ɨ Pedro , ayaa pu tyuꞌutanyúu tɨcɨn : — Huumpi , canu xaa nyaꞌu .
42022059	Tɨꞌɨj sei hora tyauumaꞌaca , ajtahuaꞌa saɨj ayan tyuꞌutaxajtacaꞌa tɨcɨn : — Ayej xaa nyaꞌu tiꞌayajna tɨ amɨn aɨn pueen saɨj tɨ Jesús jamuan áꞌuchaꞌacanyaꞌa , aꞌini Galileeya pu eꞌemaꞌacan .
42022060	Ajta aɨn ɨ Pedro , ayaa pu tyuꞌutanyúu tɨcɨn : — Huumpi , capu aꞌij tinaꞌamitejteꞌe aꞌij pej tiꞌixa . Tɨꞌɨj auj ayan tiꞌixáatacaa , tɨꞌɨj i huajijhuacaꞌa ɨ tyacuaaraꞌi .
42022061	Ajta aɨn ɨ tavastaraꞌa , aɨ pu pɨ aꞌureꞌeve . Aj pu i raꞌaraaseij aɨjna ɨ Pedro . Ajta aɨ pu raꞌutamuaꞌareeriꞌi aꞌij tɨ tavastaraꞌa tiraataꞌixaa yee tɨꞌɨj cai xɨ huajijhuan ɨ tyacuaaraꞌi , hueica paj peyan tinaatyaahueꞌita tɨcɨn capej nyamuaꞌate .
42022062	Tɨꞌɨj i Pedro huiirajraa a puaꞌaque . Aj pu i tyujyeinyajraa huapɨꞌɨ . Aꞌij pu puaꞌa tyaꞌujmuaꞌajcaa .
42022063	Majta aɨme ɨ maj rachaɨcaꞌa , aɨ mu autyajhuii maj raꞌutaxaahuariꞌi , majta raꞌajtyaváaxɨꞌɨ maɨjna ɨ Jesús .
42022064	Matɨꞌɨj mi raꞌutajɨꞌɨque a jɨꞌɨsaaraꞌan jetze . Aj mu mi caꞌanyejri cɨn raataihuaꞌuriꞌi tɨcɨn : — Huataxaj yee aꞌataani muaatyáavajxɨ .
42022065	Majta eihua mu raꞌutaxaahuariꞌiriꞌi maɨjna cɨmeꞌe tɨ aꞌij puaꞌa een .
42022066	Tɨꞌɨj huatapuaꞌaracaꞌa , naimiꞌi mu tyujsaɨj , ɨ huaꞌavaujsimuaꞌa , majta ɨ mej tieꞌijta u teyujtaꞌa , majta aɨme ɨ mej tíꞌimuaꞌatajcaa ɨ yuꞌuxari jetze , Moisés tɨ raꞌuyuꞌuxacaꞌa . Majta a yauuviꞌitɨ huaꞌa jemi ɨ rujueesi .
42022067	Ayaa mu tiraataꞌixaa tɨcɨn : — Pataꞌaj taataꞌixaateꞌen tɨ puaꞌa muaa pa paɨn pueen ɨ tɨ Dioj an mujaꞌujyéijtza ɨ ɨpuari japua nusu pacai . Tɨꞌɨj i Jesús ayan tyuꞌutanyúu tɨcɨn : — Tɨ puaꞌa neyan tyajamuaataꞌixaateꞌen yee : “ Nyaa nu nyaɨn pueen ” , caxu muan naꞌantzaahuateꞌesin .
42022068	Ajta tɨ puaꞌa neyan tyajamuaataihuaꞌu yee : “ ¿ Aꞌatani nyaj pɨrɨcɨ inyaa ? ” caxu muan , aꞌatzu huatanyuusin .
42022069	’ Aru ijii tɨ yu aucaꞌitɨ aꞌame , inyaa nyaj nyajta huaꞌa jetze airaanye ɨ tyaɨte , au nu hui aꞌujcaí naꞌame aujna ɨrɨɨtaꞌan ɨ Dioj tɨ nain cɨn antyujmuaꞌaree .
42022070	Naimiꞌi mu meyan tiraataihuaꞌuriꞌi tɨcɨn : — ¿ Ni paɨn pueen yaujraꞌan ɨ Dioj ? Ajta aɨn ɨ Jesús , ayaa pu tyuꞌutanyúu tɨcɨn : — Ayaa pu tiꞌayajna , nyaa nu nyaɨn pueen aꞌij sej tyuꞌutaxajtacaꞌa .
42022071	Matɨꞌɨj mi meyan tyuꞌutaurixaa tɨcɨn : — ¿ Tiꞌitaani maa aꞌij tyetiꞌixeꞌeveꞌe ɨ tyaj cɨn jetzen tyaꞌujpuáꞌajteꞌen tiꞌitɨj cɨmeꞌe ? Tuꞌuri nyaꞌu hui raanamuajriꞌi aꞌij tɨ amɨn tyuꞌutaxajtacaꞌa .
42023001	Matɨꞌɨj mi naimiꞌi ajhuiixɨ ɨ maj maun eꞌetyujsaɨj . Matɨꞌɨj mi yaꞌuviꞌitɨ maɨjna ɨ Jesús aɨjna jemi ɨ Pilaatu .
42023002	Matɨꞌɨj mi autyajhuii mej tiꞌitɨj cɨn jetzen tyaꞌujpuáꞌajteꞌen . Ayaa mu tyuꞌutaxajtacaꞌa tɨcɨn : — Ayaa tu hui raamuaꞌareeriꞌi tɨ amɨn caꞌanijraꞌa huaꞌataꞌaca ɨ tyaɨte mej mi huatyenyaꞌuseꞌen ɨ uꞌuvieernu jemi . Capu huaꞌutaꞌasin aɨjna ɨ Jesús mej tiraanajchiteꞌen ɨ César ɨ tɨ huaꞌajijveꞌe . Aɨ pu hui ajta ayan tihueꞌixaateꞌe tɨcɨn amɨɨ pu aɨn pueen ɨ tɨ Dioj an yaꞌujyeíjtza ɨ ɨpuari japua , tɨ ajta rey cɨmeꞌe tiꞌityejvee . — Ayaa mu tyuꞌutaxajtacaꞌa ɨ tyaɨte .
42023003	Tɨꞌɨj i Pilaatu ayan tiraataihuaꞌuriꞌi tɨcɨn : — ¿ Ni paɨn pueen ɨ paj Rey cɨmeꞌe tiꞌityejvee aɨme jemi ɨ maj Israel jetze ajtyamaꞌacan ? Ajta aɨn ɨ Jesús , ayaa pu tyuꞌutanyúu tɨcɨn : — Ee , nyaa nu nyaɨn pueen ɨ paj raxa .
42023004	Tɨꞌɨj i Pilaatu ayan tihuaꞌutaꞌixaa aɨme ɨ maj tieꞌijta u teyujtaꞌa , ajta aɨme ɨ maj maun ajtyáxɨɨracaꞌa tɨcɨn : — Capu aꞌij naꞌamityejteꞌe tiꞌitɨ tɨ cɨn autyajturaa ɨ nyaj cɨn tiraaxɨjteꞌen .
42023005	Majta aɨme , aꞌataujcaꞌanyaacan mu cɨn meyan tyuꞌutaxajtacaꞌa tɨcɨn : — Eihua pu hui caꞌanijraꞌa huaꞌataꞌaca ɨ tyaɨte mej mi eꞌitaꞌa aꞌutácɨɨnye . Au pu hui autyejche tɨ ayan rɨjcaa ajtyapua Galileeya . Ajta eꞌeyan , ayun hui vaꞌaraanye ayujna .
42023006	Ajta aɨn Pilaatu , tɨꞌɨj ayan tiraanamuajriꞌi , ayaa pu tihuaꞌutaihuaꞌuriꞌi tɨcɨn : — ¿ Ni qui aɨn Jesús aunna eꞌemaꞌacan u Galileeya ?
42023007	Tɨꞌɨj Pilaatu ayan raamuaꞌareeriꞌi tɨcɨn aɨ pu Herodes aun tyejeꞌijta aꞌu tɨ Jesús eꞌemaꞌacan , aj pu i huaꞌutaij maj raꞌanviꞌitɨn jemin aɨjna ɨ Herodes , ɨ tɨ rey cɨn tiꞌityejvee . Aɨ pu ajta ajnaꞌɨmɨ aun aꞌutyavaacaꞌa u Jerusalén .
42023008	Ajta aɨn Herodes , eihua pu huataujtyamuaꞌave tɨꞌɨj raaseij aɨjna ɨ Jesús , aꞌini puꞌuri aꞌateeviꞌi tɨ raseijramɨꞌɨcaa . Ayaa pu tiꞌijxeꞌevaꞌacaa tɨ aɨn Jesús tiꞌitɨ cɨn ayan huarɨni tɨ huapɨꞌɨ ruxeꞌeveꞌe aꞌini puꞌuri eihua ramuaꞌareeracaꞌa aꞌij tɨ aɨn tiꞌitɨj huáruu aɨjna ɨ Jesús .
42023009	Eihua pu tiꞌiraꞌihuaꞌuracaa . Ajta aɨn Jesús , capu aꞌatzu huatanyúu .
42023010	Majta aɨme ɨ mej tieꞌijta teyujtaꞌa , majta aɨme ɨ mej tiꞌimuaꞌata ɨ yuꞌuxari jetze Moisés tɨ raꞌuyuꞌuxacaꞌa , au mu vejliꞌi jemin huatyáuucaꞌa . Caꞌanin mu cɨn tiꞌijxajtziꞌiracaa .
42023011	Ajta aɨn ɨ Herodes , majta aɨme ɨ xantaaruꞌu ɨ tɨ tihueꞌijteꞌe , matɨꞌɨj meyan tihuaꞌunamuajriꞌi , matɨꞌɨj mi autyajhuii mej meyan tiraatzajrajmuaꞌan . Majta raꞌutaxaahuariꞌiriꞌi maɨjna ɨ Jesús . Matɨꞌɨj mi cɨɨxuri ruꞌucaachejte , huaꞌa cɨɨxu ɨ maj jamuan tieꞌijta ɨ Herodes . Matɨꞌɨj mi huaꞌutaij mej mi majtahuaꞌa raꞌanviꞌitɨn ɨ Pilaatu jemi .
42023012	Ajna xɨcajraꞌa jetze , aɨ mu ruꞌamiincustyamuaꞌa muaꞌaraa aɨjna ɨ Pilaatu , ajta aɨjna ɨ Herodes . Tɨꞌɨj cai xɨ ayan tyujuꞌurɨj , maucheꞌe mu tyujchaɨraꞌacaa .
42023013	Ajta aɨn Pilaatu huaꞌutajee aɨme ɨ mej tieꞌijta u teyujtaꞌa , ajta aɨme ɨ maj tihueꞌijteꞌe ɨ tyaɨte , ajta aɨme ɨ tyaɨte .
42023014	Aj pu i ayan tihuaꞌutaꞌixaa tɨcɨn : — Satɨꞌɨj seyan yee ruꞌuveꞌenyejte samɨjna ineetzi jemi , ayaa xu saɨjna cɨn jetzen tiꞌipuaꞌajteꞌe yee aɨ pu caꞌanijraꞌa huaꞌataꞌaca ɨ tyaɨte mej mi eꞌitaꞌa aꞌutácɨɨnye . Nuꞌuri tiraataihuaꞌuriꞌi , muan xu nyeseíiraca . Maꞌajta , capu aꞌij naꞌamityejteꞌe tiꞌitɨ tɨ cɨn autyajturaa ɨ saj cɨn jetzen tiꞌipuaꞌajteꞌe .
42023015	Capu ajta aꞌij tiraꞌamitejteꞌe aɨjna ɨ Herodes aꞌini aɨ pu ajtahuaꞌa mu yaꞌutaityacaꞌa tyejmi jemi . ’ Aɨj xu hui cɨn seri ramuaꞌaree tɨ cai ayan tiraavijteꞌe tɨ amɨn huamɨꞌɨni aꞌini capu tiꞌitɨj cɨn autyajturaa .
42023016	Aɨj nu hui cɨn inyaa pueijtzi raataꞌasin nyamɨjna . Nyajta raꞌaxɨjteꞌesin . Nyatɨꞌɨj ni raatátuaasin nicu . — Ayaa pu tihuaꞌutaꞌixaa aɨjna ɨ Pilaatu .
42023017	Ayaa mu tiꞌijrɨꞌɨrajcaa mej seij huatatuaani ɨ maj aityanamiꞌi ajna matɨꞌɨj tiꞌiyeꞌestyahuaꞌa .
42023018	Majta aɨme ɨ tyaɨte , naimiꞌi mu meyan titeetejiihuajraa tɨcɨn : — Micheꞌe hui raꞌanviꞌitɨn amɨjna mɨ tyaataꞌa , pej piꞌi Barrabás huatatuaani itejmi jemi .
42023019	( Aɨjna ɨ Barrabás , ayaa een cɨn raꞌityaana aꞌini caꞌanijraꞌa pu huaꞌutaꞌa ɨ tyaɨte Jerusalén mej eꞌechajcaꞌa mej mi huataujnyaꞌusiꞌiteꞌen . Aɨ pu ajta aɨn pueen saɨj ɨ tɨ tiꞌityacuiꞌica . )
42023020	Ajta aɨn Pilaatu , aucheꞌe pu raxeꞌevaꞌacaa tɨ raatatuaani aɨjna ɨ Jesús . Aɨj pu cɨn , ajtahuaꞌa pu ayan tihuaꞌajee tɨ ij raamuaꞌaree aꞌij mej tiꞌijxeꞌevaꞌacaa ɨ tyaɨte .
42023021	Majta aɨme ɨ tyaɨte , majtahuaꞌa mu meyan tityeetejiihuajraa tɨcɨn : — Pataꞌaj hui ráꞌutatan , pataꞌaj ráꞌutatan .
42023022	Hueica pu ayan tihuaꞌutaꞌixaa tɨcɨn : — ¿ Aꞌini een cɨmeꞌe ? ¿ Tiꞌitajni aꞌij huáruu tɨ aꞌij puaꞌa een ? Capu hui aꞌij naꞌamityejteꞌe tiꞌitɨj tɨ cɨn autyajturaa tɨ ij ayan raavijteꞌe tɨ huamɨꞌɨni amɨjna . Aɨj nu hui cɨn neyan nyanaꞌa rɨni . Pueijtzi nuꞌu raataꞌasin . Nyajta raatátuaasin .
42023023	Majta aɨme ɨ tyaɨte maaj mu eitzeꞌe caꞌanin cɨn huajijhuacaꞌa . Majtahuaꞌa meyan tiraataij tɨ ráꞌutatan . Matɨꞌɨj mi tyuꞌumueꞌitɨ maɨjna cɨmeꞌe ɨ mej eihua titeetyéjijhuajmaꞌacaꞌa .
42023024	Aj pu i Pilaatu raaxaꞌapɨꞌɨntare tɨ ayan huarɨj aꞌij mej tiꞌijxeꞌevaꞌacaa ɨ tyaɨte .
42023025	Tɨꞌɨj i raatátuaa aɨjna ɨ maj raꞌityaana aɨjna cɨmeꞌe tɨ caꞌanijraꞌa huaꞌutaꞌa mej mi huataujnyaꞌusiꞌiteꞌen , tɨ ajta tiꞌityacuiꞌica . Ai pu aɨn pueen ɨ maj rájhuaviiriꞌi ɨ tyaɨte . Ajta aɨn ɨ Pilaatu , aɨ pu tyuꞌutatuii ɨ Jesús mej mi meyan raaruuren aꞌij mej tiꞌijxeꞌevaꞌacaa ɨ tyaɨte .
42023026	Matɨꞌɨj mi yaꞌujáj . Aa mu yaꞌujáasimaꞌaca , matɨꞌɨj seij huatyeeviꞌi tɨ ayan antyahuaa tɨcɨn Simón tɨ Cirene eꞌemaꞌacan . Au pu ɨtzitá aꞌaráaráꞌa tɨ i aun Jerusalén aꞌutyarute . Matɨꞌɨj mi ruꞌuhuatyeechuite ɨ curuu tɨ ij raꞌanchueni . Maraataij tɨ raachuisimeꞌen cujtaꞌan ɨ Jesús .
42023027	Eihua mu tyaɨte huajuꞌucaa huaꞌa cujtaꞌa . Muiꞌitɨ ɨ juuca , eihua mu ruxaamɨjtyaꞌacaa , muaꞌantyujyeinyaꞌa mu muaajúꞌucaa aɨjna jemi .
42023028	Aj pu i Jesús pɨ aꞌureꞌeve . Ayaa pu tihuaꞌixaa tɨcɨn : ― Muan juuca , mɨ sej huaꞌayaujmuaꞌa pueen aɨme ɨ maj Jerusalén huachaatɨme , caxu neetzi cɨn ruyeinya , silu rujɨɨmuaꞌa sahuaujyeinixɨꞌɨ muejmi cɨmeꞌe , sajta saɨme cɨmeꞌe ɨ ruyaujmuaꞌa aꞌini aj pu hui tyajaꞌureꞌenyejsin aɨjna ɨ xɨcajraꞌa sej jetzen seyan tyuꞌutaxajta yee : “ Dioj pu rɨꞌɨ tihuaꞌutaꞌa aɨme ɨ maj cai aꞌanaj tiyauumuaꞌa muaꞌaraa , majta aɨme ɨ maj cai aꞌanaj tɨꞌɨrii huaꞌa jetze huataseijre , majta aɨme ɨ maj cai aꞌanaj huaꞌutzii ɨ huaꞌayaujmuaꞌa . ”
42023029	
42023030	’ Ajna xɨcajraꞌan jetze , ayaa mu hui rɨni ɨ tyaɨte . Aɨ mu tiraataꞌixaateꞌesin ɨ jɨri tɨcɨn : “ Pataꞌaj tejmi japua rajveti . ” Majta meyan cheꞌeta manaꞌa tiraataꞌixaateꞌesin aɨjna ɨ jɨri aa tɨ huacaitɨme tɨcɨn : “ Pataꞌaj taatyáꞌavaa . ”
42023031	’ Tɨ puaꞌa neyan tirajpueiitzi nyaɨjna cɨmeꞌe nyaj cai tiꞌitɨ cɨn autyajturaa , ¿ aꞌini tyajamuaꞌamitejteꞌe mej meyan tirajpueitzi muaꞌajuꞌun aɨme ɨ maj xaa tiꞌitɨj cɨn autyajturaa ? Huapɨꞌɨ mu hui rajpueiitzi muaꞌajuꞌun xaa nyaꞌu . — Ayaa pu tihuaꞌutaꞌixaa .
42023032	Majta seica mu huajajpuajmaꞌa mej mi maun huáꞌutatan jamuan ɨ Jesús . Aɨme ɨ maj huaꞌapua , aɨ mu aɨn pueen ɨ maj xaa aꞌij puaꞌa tiꞌirujca .
42023033	Matɨꞌɨj mi maun aꞌaráꞌa aꞌu tɨ ayan tyajaꞌarajtyahuaa tɨcɨn Mɨꞌɨchimuꞌuta . Aɨ mu ráꞌutatai jamuan ɨ maj aꞌij puaꞌa tiꞌirujca . Seij mu áutatai ɨrɨɨtaꞌan pujmeꞌen ɨ Jesús . Majta ɨ saɨj , aɨ mu áutatai auutataꞌan pujmeꞌen .
42023034	Tɨꞌɨj i Jesús ayan tyuꞌutaxajtacaꞌa tɨcɨn : — Niyaꞌupua , pataꞌaj hui tihuaꞌutauuniꞌi aꞌini camu ramuaꞌaree aꞌij maj rɨcɨ . Majta aɨme ɨ xantaaruꞌu , aɨ mu huahuajcacaꞌa mej tetej aꞌucaahuaꞌaxɨn mej mi raamuaꞌaree aꞌatɨ tɨ racɨꞌɨti ɨ cɨɨxuraꞌaraꞌan ɨ Jesús .
42023035	Majta aɨme ɨ tyaɨte , au mu aꞌutyáuu mej seijracaa . Majta aɨme ɨ mej tihueꞌijteꞌe , aɨ mu majta raꞌutaxaahuariꞌiriꞌi . Ayaa mu tyuꞌutaxajtacaꞌa tɨcɨn : — Amɨ pu seica japua huanyúu . Cheꞌe hui amɨn rujapua huanyuuni , tɨ puaꞌa hui ayan tiꞌayajna tɨ amɨn aɨn pueen Dioj tɨ raꞌantihuau , aɨjna Dioj tɨ an yaꞌujyeíjtza ɨ ɨpuari japua .
42023036	Majta aɨme ɨ xantaaruꞌu muaꞌajtyaxɨɨracaꞌa , majta raꞌutaxaahuariꞌiriꞌi . Aɨ mu majta raatanyɨste ɨ viinu tɨ antzina tɨ raꞌantiyeꞌen .
42023037	Ayaa mu tiraataꞌixaa tɨcɨn : — Tɨ puaꞌa Rey cɨmeꞌe pej tiꞌityávaaca aɨme jemi ɨ mej Israel jetze ajtyamaꞌacan , pataꞌaj a japua huanyuuni .
42023038	Majta taabla tiꞌitɨ mu áutatai aꞌu tɨ áꞌujmuꞌu ɨ Jesús . Ayaa pu teꞌeyuꞌusiꞌihuacaꞌa aɨjna jetze ɨ taabla tɨcɨn : “ Ai pu aɨn pueen ɨ huaꞌaRey aɨme ɨ maj Israel jetze ajtyamaꞌacan . ”
42023039	Ajta seij ɨ maj huaꞌapua ɨ tɨ aꞌij puaꞌa tiꞌijrɨꞌɨrajcaa , aj pu áꞌatataihuacaꞌa . Aɨ pu ayan aꞌij puaꞌa tiraataxajtacaꞌa . Ayan tɨcɨn : — ¿ Ni pacai paɨn pueen aɨjna tɨ Dioj an muaꞌujyéijtza ɨ ɨpuari japua ? Pataꞌaj a japua huanyuuni , pajta tyejmi japua .
42023040	Ajta ɨ saɨj tɨ aꞌij puaꞌa tiꞌijrɨꞌɨrajcaa , tɨ ajta áꞌatataihuacaꞌa , aɨ pu raꞌajtyaꞌaxɨ tɨcɨn : — ¿ Ni hui pacai raꞌateseꞌe ɨ Dioj ? Casiꞌi , ayaa paj cheꞌeta panaꞌa tirajpueitzi tɨj amɨjna .
42023041	Ayaa pu hui tiraavijteꞌe tyej teyan tirajpueiitzi aꞌini puꞌuri taacɨ́ꞌɨ aꞌij tɨ tiraavijteꞌe aɨjna cɨmeꞌe aꞌij tej tiꞌitɨj huáruu . Ajta amɨn , capu tiꞌitɨj cɨn autyajturaa .
42023042	Aj pu i ayan tiraataꞌixaa aɨjna ɨ Jesús tɨcɨn : — Jesús , pataꞌaj nyaꞌutamuaꞌaree ajna xɨcajraꞌan pej jetzen autyéchesin pej tyuꞌutaijta .
42023043	Ajta aɨn ɨ Jesús , ayaa pu tyuꞌutanyúu tɨcɨn : — Ayaa nu hui tiꞌimueꞌixaateꞌe tzaahuatiꞌiraꞌa cɨmeꞌe , ijii , muaa pa paun aꞌutyaváa puaꞌame neetzi jamuan aꞌu tɨ Dioj rɨꞌɨ timuaataꞌasin . — Ayaa pu tiraataꞌixaa aɨjna ɨ Jesús .
42023044	Tɨꞌɨj ari tyauumaꞌaca aꞌatzaj tacuarixpua , aj pu i nainjapua huatyatɨcaꞌaracaꞌa ɨ chuej japua . Ayaa pu aꞌatee aꞌachu cumu hueica oora tɨ ayan eenyaꞌa , aꞌini aɨjna xɨcaj aumɨꞌɨ . Capu i cheꞌe huanyeeriꞌicɨcaa . Ajta aɨn ɨ cɨɨxuri tɨ itzijhua tɨ ajta aun aꞌutavivɨjmaꞌacaa u teyujtaꞌa , aɨ pu eꞌitaꞌa acasujtzaꞌanixɨ .
42023045	
42023046	Caꞌanin pu cɨn huajijhuacaꞌa aɨjna ɨ Jesús . Ayaa pu tyuꞌutaxajtacaꞌa tɨcɨn : — Mɨ pej niyaꞌupua , mueetzi nu huatatuireꞌesin ɨ nyaxaijnyuꞌuca . Cɨmeꞌen puꞌu ayan tyuꞌutaxajtacaꞌa , aj pu i raatapuaꞌajtacaꞌa tɨ tíyeeye .
42023047	Ajta aɨn ɨ xantaaruꞌu , tɨ anxɨte tieꞌijta , tɨꞌɨj raaseij aꞌij tɨ huarɨj , aj pu i rɨꞌɨ tiraataꞌa ɨ Dioj . Ajta ayan tyuꞌutaxajtacaꞌa tɨcɨn : — Ayej xaa nyaꞌu tiꞌayajna . Aɨ pu rɨꞌɨ tiꞌitevistacaa .
42023048	Majta aɨme ɨ tyaɨte ɨ maj ajtyáxɨɨracaꞌa maujna mej mi tyuꞌumuaꞌariiveꞌen , matɨꞌɨj raaseij aꞌij tɨ tiꞌitɨ huarɨj , aɨ mu antyaujtuꞌasixɨ an rutaviitzeꞌe maɨjna cɨmeꞌe maj huaataujxaamɨste . Majta aꞌucɨj .
42023049	Majta aɨme ɨ maj ramuaꞌajcaa , majta aɨme ɨ juuca ɨ maj aꞌaraacɨ jamuan aujna u Galileeya , aɨ mu aꞌɨmɨ aꞌutyáuj mej seijracaa aꞌij tɨ tiꞌitɨ rɨcɨ .
42023050	Meenti seij aun eꞌeseijraꞌacaa tɨ ayan antyahuaa tɨcɨn José . Ai pu aɨn pueen saɨj tɨ huaꞌa jetze ajtyamaꞌacan ɨ huaꞌa jueesi ɨ maj hueicate japuan tamuaamuataꞌa maj araꞌase . Rɨꞌɨ pu tiꞌitevistacaa aɨjna . Capu tiꞌitɨ cɨn autyajturaa .
42023051	Ajta aɨn , capu raꞌaranajchacaꞌa aꞌij mej tiraaxaꞌapɨꞌɨntarej , capu ajta rɨꞌɨ raataꞌa aꞌij mej huarɨj ɨ seica ɨ jueesi . Au pu eꞌemaꞌacan aɨjna ɨ José , chajtaꞌa tɨ ayan tyajaꞌarajtyahuaa tɨcɨn Arimatea , tɨ ajta aun huatacáꞌa u Judeeya . Ajta aɨn José , aɨ pu rachuꞌevaꞌacaa aꞌanaj xɨcajraꞌan jetze Dioj tɨ tyuꞌutaijta iiyan chaanaca japua .
42023052	Tɨꞌɨj i aun áꞌumej ɨ Pilaatu jemi . Ayaa pu tiraatahuaviiriꞌi tɨ aɨn Pilaatu raatatuireꞌen ɨ Jesús tɨ mɨꞌɨchi .
42023053	Tɨꞌɨqui raꞌacajtɨɨ ɨ tevijraꞌa . Aj pu i saabana cɨn raacaꞌijcatacaꞌa . Tɨꞌɨqui aun aꞌutyajrupi aꞌu tɨ auucun . Tɨꞌɨqui yanuꞌuhuareꞌetyee aꞌu maj mauchan yauucú ɨ jaij . Caxɨ mu aꞌanaj aꞌatɨ maun utyátuutuhuaꞌa .
42023054	Puꞌuri ajna pɨtiꞌirɨjcaa ajna xɨcajraꞌa mej jetzen rɨꞌɨ ruruuren . Ajta puꞌuri tɨn tyajaꞌureꞌenyejsimaꞌa ajna xɨcajraꞌan mej jetzen rusaꞌupi .
42023055	Majta aɨme ɨ juuca , ɨ maj maun aꞌaraacɨ u Galileeya jamuan ɨ Jesús , aɨ mu cujtaꞌan huajuꞌucaa aɨjna ɨ José . Matɨꞌɨj mi raaseij aꞌu tɨ auucun , majta aꞌu tɨ yaꞌuruu ɨ mɨꞌɨchi .
42023056	Matɨꞌɨj mi aꞌucɨ́j ɨ ruche . Aj mu mi rɨꞌɨ raaruu ɨ tuꞌupi tɨ naa tyáaráꞌi , majta ɨ maj cɨn racápɨtijra . Majta eꞌeyan huaujsaꞌupe ajna xɨcajraꞌan jetze aꞌij tɨ tyuꞌujxeꞌeveꞌe .
42024001	Tɨꞌɨjta ajna tyajaꞌureꞌenye ɨ tujcaꞌari taꞌanajca iteeri jetze . Iiyaꞌa muꞌu u áꞌujuꞌun maɨjna ɨ juuca mej tyajaꞌutɨɨ ɨ maj rɨꞌɨ tyuꞌuruu ɨ tuꞌupi tɨ naa tyáaráꞌi . Matɨꞌɨj mi u áꞌujuꞌun aꞌu tɨ auucun .
42024002	Matɨꞌɨj mi maun aꞌaráꞌa . Aj mu mi raaseij aujna tɨ auucun tɨ puaꞌa ari tyaꞌantacuuniꞌi . Ajta aɨn ɨ tetej ɨ maj raꞌityajmua , puꞌuri aꞌatɨ yaꞌusíjcɨripuajraa .
42024003	Matɨꞌɨj mi aun aꞌutyajrupi aꞌu tɨ auucun . Aru camu ráatyau ɨ tevijraꞌan ɨ Jesús .
42024004	Meenti mauj maɨjna cɨn tiꞌimuajcaa aꞌij tɨ tiꞌitɨ huarɨj aɨjna cɨmeꞌe ɨ mɨꞌɨchi , iyeꞌitzi cɨn mu huaꞌapua huataseijre ɨ tyetyaca aɨme jemi ɨ juuca . Ayaa mu cueinaviꞌin tiꞌityecháatɨmaꞌacaa . Ayaa pu tiꞌityamastajyeꞌicaa cumu mej tyámaxcɨvaꞌaraꞌan .
42024005	Eecan mu tyuꞌutatzɨn ɨ juuca . Aɨj mu cɨn titunutaxɨ , majta aicaujtuuxɨ . Majta aɨme ɨ tyetyaca , ayaa mu tihuaꞌutaꞌixaa tɨcɨn : — ¿ Aꞌini sej si een cɨn seyan rahuauhuau huaꞌa tzajtaꞌa ɨ mɨꞌɨchite seij tɨ ari ruuri ?
42024006	Capu hui yaꞌa aꞌahuaꞌa aꞌini puꞌuri ajtahuaꞌa huatarú . ¿ Ni hui sacai ramuaꞌaree aꞌij tɨ tyajamuaataꞌixaa tɨꞌɨj auj aꞌutyavaacaꞌa muejmi jemi aujna u Galileeya yee tɨ ayan tyuꞌujxeꞌeveꞌe maj tyuꞌutatuiireꞌen aɨjna tɨ huaꞌa jetze airaanye ɨ tyaɨte huaꞌa jemi ɨ mej aꞌij puaꞌa titetyújchaꞌɨ mej mi ráꞌutatan ? Ajta yee hueica xɨcaj tzajtaꞌa pu ajtahuaꞌa nuꞌu huatarujsin . ― Aɨ mu tyetyaca meyan tihuaꞌutaꞌixaa .
42024007	
42024008	Majta aɨme ɨ juuca , aj mu mi raꞌutamuaꞌareeriꞌi aꞌij tɨ tihuaꞌutaꞌixaa .
42024009	Matɨꞌɨj mi huiiraacɨ aꞌu tɨ auucun . Matɨꞌɨj mi aꞌucɨj ruche . Aj mu huaꞌutaꞌixaa aɨme ɨ maj tamuaamuataꞌa japuan seij araꞌase , ajta ɨ seica . Nain mu huaꞌutaꞌixaa aꞌij mej tiꞌitɨ tyuꞌuseij .
42024010	Aɨme ɨ juuca , aɨ mu aɨn pueen , ɨ Mariiya , Magdala tɨ eꞌemaꞌacan , ajta aɨn ɨ Juana , ajtahuaꞌa saɨj ɨ Mariiya tɨ naanajraꞌan pueen aɨjna ɨ Jacobo , majta seica ɨ juuca . Aɨ mu meyan tihuaꞌutaꞌixaa aɨme ɨ maj Jesús huaꞌantihuau .
42024011	Aru aɨme , camu huaꞌantzaahua ɨ juuca aꞌini capu aꞌij tihuaꞌamityejtyaꞌacaa aꞌij mej tyuꞌutaxajtacaꞌa .
42024012	Ajta aɨn Pedro , aɨ pu ajchá . Tɨꞌɨqui aꞌutáichajraa ajna aꞌu tɨ auucun . Tɨꞌɨj i aꞌutyajrupi . Tɨꞌɨqui aicaujtutá tɨꞌij cɨɨxuri tyuꞌuseij . Aa pu rujɨmeꞌe tíꞌijpiicaꞌa a chuaataꞌa . Tɨꞌɨqui áꞌuraa . Eihua pu tiꞌimuajcaa ɨ rutzajtaꞌa aꞌij tɨ tiꞌitɨ huarɨj .
42024013	Ajna xɨcajraꞌa jetze , ma huaꞌapua ɨ maj huaꞌa jetze ajtyamaꞌacan aɨme ɨ mej Jesús jamuan áꞌujhuaꞌanyaꞌa , au mu aujuꞌucaa chajtaꞌa tɨ ayan tyajaꞌarajtyahuaa tɨcɨn Emaús . Aꞌatzu pu aꞌɨmɨ pɨtyajaꞌarɨcɨ aujna u Jerusalén aꞌachu cumu tamuaamuataꞌa kiloometru .
42024014	Ayaa mu tyuꞌuxájtajmaꞌa nain aꞌij tɨ tiꞌitɨj huarɨj .
42024015	Maucheꞌe mu tyuꞌuxaatajmaꞌaca , majta tiꞌihuáurihuaurajmaꞌa rujɨɨmuaꞌa , tɨꞌɨj aɨn Jesús ajtyáxɨɨracaꞌa tɨ i huaꞌa jamuan huameꞌen .
42024016	Aru capu huaꞌutaꞌa mej raamuaꞌati .
42024017	Tɨꞌɨj i Jesús ayan tihuaꞌutaihuaꞌuriꞌi tɨcɨn : — ¿ Tiꞌitajni aꞌij setyuꞌurixaateꞌe seyan huajuꞌun ? Matɨꞌɨj mi huatyahuiixɨ , mueꞌicaujtutajmaꞌa .
42024018	Ajta seij tɨ ayan antyahuaa tɨcɨn Cleofas . Aɨ pu ayan tyuꞌutanyúu tɨcɨn : — ¿ Ni pacai ramuaꞌaree aꞌij tɨ tiꞌitɨ huarɨj ijii itejmi jemi ? ¿ Ni pacai muaa paɨn pueen ɨ paj huayeꞌi panaꞌa paj cai tiꞌitɨ muaꞌaree aꞌij tɨ tiꞌitɨ taruure itejmi ?
42024019	Aj pu i ayan tihuaꞌutaihuaꞌuriꞌi tɨcɨn : — ¿ Tiꞌitaani aꞌij huarɨj ? Matɨꞌɨj mi meyan tiraataꞌixaa tɨcɨn : — Aɨjna cɨmeꞌen ɨ Jesús , Nazaret tɨ eꞌemaꞌacan . Aɨ pu hui tiꞌixaxaꞌataꞌa ɨ rumuareꞌeriꞌiraꞌa cɨmeꞌe ɨ Dioj jetze maꞌacan . Ajta eihua pu ayan tyuꞌuruu tɨ huapɨꞌɨ ruxeꞌeveꞌe , mej seiiraca ɨ tyaɨte .
42024020	Majta aɨme ɨ mej tieꞌijta u teyujtaꞌa , majta aɨme ɨ mej tiꞌitaijteꞌe , aɨ mu hui Jesús tyuꞌutatuii mej mi tyuꞌutaꞌan maj raajeꞌica . Matɨꞌɨj mi ráꞌutatai .
42024021	’ Me tyajta ityan , ayaa tu hui tiꞌijxeꞌevaꞌacaa tɨ aɨn pueenyaꞌa aꞌameꞌencheꞌe tɨ tuꞌirajtuaani itejmi i tyaj Israel jetze ajtyamaꞌacan . Puꞌuri hueica xɨcaj tyajauume ɨ maj ráꞌutatai .
42024022	’ Majta seica juuca ɨ maj tejmi jetze ajtyamaꞌacan , eihua mu aꞌij puaꞌa tyaꞌutaseijra . Iyaꞌa mu u aꞌatanye aꞌu maj yaꞌavaꞌana maɨjna ɨ Jesús .
42024023	Aru camu ráatyau ɨ mɨꞌɨchi . Matɨꞌɨj mi huaraꞌacɨ . Aj mu mi taataꞌixaa tɨcɨn seica mu huataseijre aɨme jemi . Aɨ mu nuꞌu maɨn pueen ɨ maj tajapua tiꞌivaɨreꞌe . Ayaa mu eeriꞌi tihuaꞌutaꞌixaa tɨ nuꞌu ari ajtahuaꞌa huatarú aɨjna ɨ Jesús .
42024024	Majta seica ɨ maj ta jamuan áꞌujhuaꞌan , aɨ mu majta u aꞌatanye aꞌu maj yaꞌavaꞌana . Ayaa pu eenyaꞌa aꞌij mej tyuꞌutaxajtacaꞌa aɨme ɨ juuca . Aru camu hui aꞌa yaꞌuseij maɨjna ɨ Jesús . — Ayaa mu tiraataꞌixaa aɨme ɨ maj huaꞌapua .
42024025	Ajta aɨn , ayaa pu tihuaꞌutaꞌixaa tɨcɨn : — Aꞌij xu puaꞌa tityáꞌujmuajte muan . Caxu aꞌij tirajtyauve mɨ rutzajtaꞌa sej si caꞌanacan tiraꞌantzaahuateꞌen nain tɨj naꞌa aꞌij mej tyuꞌutaxajtacaꞌa aɨme ɨ mej Dioj jetze maꞌacan tiꞌixaxaꞌataꞌa .
42024026	’ ¿ Ni cai ayan tyuꞌujxeꞌevaꞌacaa tɨ i anacai ayan tirajpueitzi aꞌaraꞌani aɨjna ɨ tɨ ajta Dioj an raꞌujyeijtza ɨ ɨpuari japua , tɨ i eꞌeyan tyeꞌentyarute aɨjna cɨmeꞌe tɨ tyuꞌutaijta iiyan chaanaca japua , ajta u tajapua , ajta nainjapua ?
42024027	Aj pu i ayan tihuaꞌutaꞌixaa aɨjna ɨ Jesús tyamuaꞌa naa nain tɨj naꞌa tɨ teꞌeyuꞌusiꞌihuacaꞌa ɨ yuꞌuxari jetze aɨjna cɨmeꞌen , tɨj naꞌa tɨ aɨn raꞌuyuꞌuxacaꞌa aɨjna ɨ Moisés tyaacan , ajta matɨj manaꞌa ɨ maj tyuꞌutaxajtacaꞌa aɨme ɨ maj Dioj jetze maꞌacan tiꞌixaxaꞌataꞌa .
42024028	Matɨꞌɨj meri a vejliꞌi aujuꞌucaa ajna chajtaꞌa aꞌu maj aꞌaráiixa , aucheꞌe pu huamaꞌacaa aɨjna ɨ Jesús , yaa pu cumu mu pu aꞌayee aꞌumaꞌa aꞌame .
42024029	Ajta aɨme , eihua mu caꞌanijraꞌa raataꞌa tɨ aun huatyaturan . Ayaa mu tiraataꞌixaa tɨcɨn : — Pataꞌaj ya huatyaturan tyejmi jemi , aꞌini puꞌuri tyechuijxari , ajta ari tɨn tyatɨcaꞌari . Tɨꞌɨj i aun aꞌutyajrupi tɨ ij huaꞌa jamuan aun aꞌutyaturan .
42024030	Tɨꞌɨj i Jesús ayan huarɨj tɨꞌɨj aɨn aucaꞌatii huaꞌa jamuan a vejliꞌi meesa jetze . Tɨꞌɨj i raatyɨꞌɨpɨ ɨ pan , ajta rɨꞌɨ tiraataꞌa ɨ Dioj . Aj pu i raꞌantitaaraxɨ ɨ pan . Tɨꞌɨj i autyejche tɨ huaꞌutaɨꞌɨpɨꞌɨteꞌen .
42024031	Cɨmeꞌen puꞌu huaꞌutaɨꞌɨpɨꞌɨ , aj mu mi raamuáꞌa . Aj pu i aꞌahuaujpuaꞌarixɨ mej seiiraca .
42024032	Matɨꞌɨj mi meyan tiꞌityuꞌurihuaꞌuriꞌi tɨcɨn : — ¿ Ni cai uꞌutzunajcaꞌa ɨ taxaijnyuꞌuca ɨ ta tzajtaꞌa , ajta caꞌanijraꞌa yu huataseijre u ta tzajtaꞌa tɨꞌɨj aɨn tyuꞌuxájtajmaꞌa ta jamuan ɨ juye jetze , tɨ ayan tiꞌitaꞌixaatyaꞌacaa aꞌij tɨ huataujmuaꞌa ɨ tɨ teꞌeyuꞌusiꞌi ɨ yuꞌuxari jetze ?
42024033	Matɨꞌɨj ajhuiixɨ . Caꞌanacan mu huaraꞌacɨ u Jerusalén . Au mu huáꞌutyau aɨme ɨ maj tamuaamuataꞌa japuan seij maj araꞌase , majta ɨ seica ɨ maj huaꞌa jamuan áꞌujhuaꞌanyaꞌa . Naimiꞌi mu tyujsaɨj maujna .
42024034	Majta maɨjna ɨ maj maun aꞌutyáuucaꞌa u Jerusalén , ayaa mu tihuaꞌutaꞌixaa ɨ maj huaꞌapua tɨcɨn : — Ayej xaa nyaꞌu tiꞌayajna . Tavastaraꞌa pu ajtahuaꞌa aꞌitáraa huaꞌa tzajtaꞌa ɨ mɨꞌɨchite . Ajta huataseijre jemin aɨjna ɨ Simón .
42024035	Majta aɨme ɨ maj huaꞌapua , aɨ mu tihuaꞌutaꞌixaa aꞌij tɨ tiꞌitɨ huarɨj matɨꞌɨj maun aujuꞌucaa ɨ juye jetze , ajta aꞌij mej yeꞌi tiraamuaꞌa tɨꞌɨj aɨn raꞌantitaaraxɨ ɨ pan .
42024036	Maucheꞌe mu tiꞌixáatacaa maɨjna cɨmeꞌe tɨꞌɨj aɨn Jesús huataseijre huaꞌa jemi . Au pu eꞌitaꞌa huatyeechaxɨ . Aj pu i ayan tihuaꞌutataujte tɨcɨn : — Cheꞌe huatyáapuaꞌare ɨ aꞌamua tzajtaꞌa .
42024037	Eecan mu huajɨjxɨcaꞌa . Majta tyuꞌutatzɨn aꞌini yaa pu huaꞌaseijratyaꞌacaa . Cu xuee maj cu mɨꞌɨchí seijra .
42024038	Ayaa pu tihuaꞌutaꞌixaa tɨcɨn : — ¿ Aꞌini een cɨn aꞌij puaꞌa amuaataꞌa ? ¿ Aꞌini sej si cai xɨ tyaꞌatzaahuateꞌe ?
42024039	Casiꞌi , i nyamuajcaꞌa jetze , ajta i nyaɨɨca jetze . Nyaa nu nyaɨn pueen . Sataꞌaj naꞌajtamuareꞌen sej si seyan raaseij . Saɨj tɨ mɨꞌɨchi , capu ayan nyaxaꞌaj tiꞌityahueꞌiraꞌa , capu ajta ayan nyaxaꞌaj tiꞌityajcari . Xuꞌuri nyeseij nyaj xaa tyahueꞌiraꞌa , nyajta tyájcari . — Ayaa pu tihuaꞌutaꞌixaa aɨjna ɨ Jesús .
42024040	Tɨꞌɨj ayan tihuaꞌutaꞌixaa , aj pu i ayan tihuaꞌutaseijra ɨ rumuajcaꞌa jetze , ajta ruɨɨca jetze .
42024041	Majta aɨme , camu xɨ raꞌantzaahuateꞌe aꞌini eihua mu aꞌij puaꞌa yáꞌuseijracaa , majta rutyamuaꞌavaꞌacaa . Aj pu i ayan tihuaꞌutaihuaꞌuriꞌi tɨcɨn : — ¿ Ni sacai tiꞌitɨj tichaꞌɨ ɨ nyaj raacuaꞌani ?
42024042	Matɨꞌɨj mi seij raataꞌa ɨ hueꞌi tɨ hueꞌijchiꞌi .
42024043	Tɨꞌɨj i raꞌancureꞌechuii . Aj pu i raacuaa mej seiiraca aɨme .
42024044	Ayaa pu tihuaꞌutaꞌixaa tɨcɨn : — Ayaa nu tyajamuaataꞌixaa nyatɨꞌɨj aꞌamua jemi huacatii tɨ ayan ruxeꞌevaꞌacaa tɨ nain cɨn tyaꞌaraurasten aꞌij tɨ tyaꞌuyuꞌuxacaꞌa neetzi cɨmeꞌen aɨjna ɨ Moisés , majta aɨme ɨ maj Dioj jetze maꞌacan tiꞌixaxaꞌataꞌa , ajta jetzen ɨ tihuaꞌachuiica .
42024045	Aj pu i huaꞌutaꞌa mej mi yauꞌeitaa muaꞌaraꞌani aꞌij tɨ teꞌeyuꞌusiꞌi ɨ yuꞌuxari jetze .
42024046	Ayaa pu tihuaꞌutaꞌixaa tɨcɨn : — Ayaa pu teꞌeyuꞌusiꞌi ɨ yuꞌuxari jetze nyaj nuꞌu neyan tirajpueitzi naꞌaraꞌani inyaa , i nyaj nyaɨn pueen ɨ Cɨriistuꞌu tɨ Dioj an nyajaꞌujyeijtza ɨ ɨpuari japua . Ajta nuꞌu hueica xɨcaj tzajtaꞌa nu nyajtahuaꞌa aitáraꞌani huaꞌa tzajtaꞌa ɨ mɨꞌɨchite .
42024047	’ Majta nuꞌu , nainjapua tihuaꞌutaꞌixaateꞌesin nyenyuucajtzeꞌe mej mi saɨque tyuꞌumuaꞌati ɨ Dioj jemi tɨ ij aɨn tihuaꞌutauuniꞌi . Maꞌutyajhuijsin nuꞌu mej meyan tihuaꞌutaꞌixaateꞌen iiya maj Jerusalén huachaatɨme , majta meyee ɨ maj aꞌɨmɨ antachaatɨme , majta meyee ɨ mej seij chuejraꞌa japua huachaatɨme tɨj naꞌa ɨ tɨ yan seijreꞌe iiyan chaanaca japua nainjapua .
42024048	’ Muan xu tihuaꞌutaꞌixaateꞌesin aꞌij sej seri saɨjna cɨn tyuꞌuseij .
42024049	Nyaa nu u yaꞌutaiti muejmi jemi aɨjna tɨ niyaꞌupua cɨn tyaꞌataujratziiriꞌi . Sajta muan , sataꞌaj seyan yan huateꞌen iiyan chajtaꞌa asta naꞌa cai huatyaturan muejmi jemi aɨjna tɨ uteꞌe eꞌicanyejsin . Aɨj xu jetzen aráujcaꞌanyejsin . — Ayaa pu tihuaꞌutaꞌixaa aɨjna ɨ Jesús .
42024050	Tɨꞌɨj i aɨjna ɨ Jesús huajaꞌuviꞌitɨ u aꞌahuaꞌa u Betania . Tɨꞌɨj i ajméijcaꞌataxɨ . Aj pu i rɨꞌɨ tihuaꞌutaꞌa ɨ huaꞌa tzajtaꞌa .
42024051	Tɨꞌɨj auj rɨꞌɨ tihuaꞌutáꞌasimaꞌacaa , au pu huajaꞌuhuaꞌaxɨ . Aj pu i uteꞌe tíraa .
42024052	Majta aɨme , au mu raatyanajchacaꞌa . Eihua mu huataujtyamuaꞌave . Matɨꞌɨj mi aꞌucɨj u Jerusalén .
42024053	Tɨꞌɨj pɨ naꞌa , mu maun aꞌutyáuucaꞌa u teyujtaꞌa mej mi rɨꞌɨ tiraataꞌan ɨ Dioj . Aii puꞌu .
43001001	Jajcua ɨmɨ pu seijraꞌacaa aɨjna ɨ tɨ jee tɨcɨn ɨ nyuucari . Ajta , aɨjna ɨ nyuucari , aɨ pu seijraꞌacaa ɨ Dioj jemi . Ajta aɨ pu Dioj puéenyaꞌa aɨjna ɨ nyuucari .
43001002	Aɨ pu jajcua ɨmɨ seijraꞌacaa ɨ Dioj jemi tɨꞌɨj cai xɨ maꞌahuaꞌacaa ɨ chaanaca .
43001003	Nain tɨj naꞌa tɨ tiꞌiseijreꞌe , aɨjna nyuucari jetze pu ayan tyuꞌutaseijre . Aɨ pu ɨ Dioj , ajta aɨjna ɨ nyuucari , aɨ mu naijmiꞌi tyuꞌutaahuacaꞌa tɨj puaꞌamua yen tiꞌiseijreꞌe . Ajta , capu tiꞌitɨ ayan tiꞌiseijraꞌa aꞌameꞌencheꞌe tɨ puaꞌa cai aɨn nyuucari ayan tyuꞌutaxajtancheꞌe .
43001004	Tɨj naꞌa jajcua ɨmɨ tɨ yu eꞌireꞌenye , aɨj pu jetze eꞌiráninyeicaꞌa aɨjna tɨ iꞌiruuri rusen cɨmeꞌe . Ajta aɨj pu cɨn ayan huanyeeriꞌicɨcaa huaꞌa tzajtaꞌa ɨ tyaɨte aɨjna cɨmeꞌe tɨ cɨn iꞌiruuri mej mi meyan raamuaꞌaree aꞌij tɨ een ɨ Dioj jemi .
43001005	Ajta aɨjna tej teyan tyajta ratamuaꞌamua tɨcɨn tatzari , aɨ pu huanyeeriꞌicɨ aꞌaraa aɨme tzajtaꞌa ɨ tyaɨte ɨ maj áꞌujhuaꞌanyaꞌa tɨcaꞌamisteꞌe . Majta aɨme ɨ mej meyan tɨcaꞌamisteꞌe áꞌujhuaꞌanyaꞌa , camu raayɨꞌɨtɨhuaꞌa maj raꞌujeꞌica ɨ tatzari tɨ huaꞌatzajtaꞌa huanyeeriꞌicɨcaa .
43001006	Seij pu ayan u aꞌuveꞌeme tɨ Dioj ayan yaꞌutaityacaꞌa . Ayaa pu antyahuaacaꞌa tɨcɨn Juan .
43001007	Ayaa pu een cɨn u aꞌuveꞌeme tɨ ij ayan aɨjna cɨn tyaꞌanxájta aꞌij tɨ ari tiꞌijmuaꞌareeracaꞌa aɨjna cɨmeꞌen tɨ iꞌi tatzari , mej mi naimiꞌi meyan tyaꞌantzaahuateꞌen aꞌij tɨ aɨn ayan tihueꞌixaateꞌe .
43001008	Ajta aɨjna ɨ Juan , capu aɨn puéenyaꞌa ɨ tatzari silu ayaa puꞌu een cɨn aꞌuveꞌeme tɨ ij aɨjna cɨn tihuaꞌutaꞌixaateꞌen aɨjna jetze maꞌacan aɨjna ɨ tatzari .
43001009	Ajta aɨn tɨ tzaahuatiꞌiraꞌa cɨn tatzari pueen , tɨ ajta huatatátza huanyeeriꞌi aꞌayeꞌi huaꞌa tzajtaꞌa ɨ tyaɨte , aꞌachu maj puaꞌamua yen seijreꞌe , aɨ pu mu aꞌuvéꞌemaꞌacaa iiyan chaanaca japua .
43001010	Aɨ pu ayan huatyajturaa iiyan chaanaca japua . Ajta , aɨ pu nain tyuꞌutaahuacaꞌa tɨj naꞌa tɨ yan chaanaca japuan tiꞌiseijreꞌe . Ma majta maɨn , ɨ mej yan huachaatɨmaꞌacaa iiyan chaanaca japua , camu raamuáꞌa .
43001011	Aɨ pu mu aꞌuvéꞌemaꞌacaa , ajta aɨme jemi ɨ rutyaɨtestyamuaꞌa huatyajturaa . Majta aɨme , camu raꞌancureꞌeviꞌitɨ .
43001012	Ma majta , seica mu xaa raꞌancureꞌeviꞌitɨ aɨme ɨ tyaɨtestyamuaꞌameꞌen . Ajta aɨn , ayej tihuaꞌutaꞌa aɨmej ɨ maj raꞌastijre mej mi yaujmuaꞌameꞌen pueenyaꞌa muaꞌaraꞌani ɨ Dioj aꞌachu maj puaꞌamuaca .
43001013	Majta aɨme , camu meyan tyetyaca jetze aꞌiráninyeicaꞌa maɨjna cɨmeꞌe tɨ tyaataꞌa ayan tiꞌijxeꞌevaꞌacaa . Camu aꞌatzu xaa nyaꞌu , silu ayaa muꞌu maɨjna jetze ajtyamaꞌacan ɨ Dioj .
43001014	Ajta aɨn ɨ nyuucari aɨ pu ayan huataujtevistacaꞌa . Aɨ pu ajta ityejmi jemi huatyajturaa . Tyan tu tyajta teyan raaseij tyaɨjna ɨ tɨ cɨn rɨꞌɨ tiraataꞌa ɨ Dioj . Tyan tu raaseij ɨ tɨ cɨn Dioj rɨꞌɨ tyuꞌutaꞌa aɨjna cɨmeꞌe tɨ aɨ naꞌa caj tiꞌiyaujraꞌan ɨ Dioj . Aɨ pu eꞌemaꞌacan ɨ ruyaꞌupua jemi . Nain pu cɨn rɨꞌɨ titájchaɨcaꞌa ruxéꞌeviꞌiraꞌa cɨmeꞌe . Ajta , nain pu ayan tzaahuatiꞌiraꞌa cɨn tyuꞌutaxajtacaꞌa .
43001015	Ajta aɨn ɨ Juan , ayaa pu aɨjna cɨn tyuꞌutaxajtacaꞌa , ayan tiꞌixaata tɨcɨn : — Ai pu aɨn pueen ɨ nyaj cɨmeꞌen nyeri tyajamueꞌixaa yee aɨjna tɨ yeꞌeveꞌeme nyaj cujtaꞌan , eitzeꞌe pu vaꞌacan cɨn tiꞌityejvee nyacai inyaa , aꞌini aɨ pu anacai seijraꞌacaa nyacai inyaa . — Ayaa pu tyuꞌutaxajtacaꞌa .
43001016	Naijmiꞌi ityan tuꞌuri teyan tyaɨjna cɨn raꞌancuraꞌa tyaɨjna cɨmeꞌe ɨ tɨ nain cɨn rɨꞌɨ naa titataꞌaca . Ruxeꞌeveꞌeviꞌiraꞌa pu cɨn rɨꞌɨ titataꞌaca tɨj naꞌa tɨ yu aucaꞌitɨ aꞌame .
43001017	Aꞌini ayaa puꞌu , aɨjna ɨ nyuucari ɨ maj cɨn tiꞌijta , Dioj pu ayan raatyajtuaa ɨ Moisés jemi . Dioj pu ajta ayan tiréijca aɨjna ɨ Jesús , tɨ ajta Cɨriistuꞌu pueen , tɨ ij aɨn ruxéꞌeviꞌiraꞌa cɨn rɨꞌɨ titaataꞌan , tɨ ij ajta tzaahuatiꞌiraꞌa cɨn titaataseijrateꞌen aꞌij tɨ tiꞌijxeꞌeveꞌe ɨ Dioj .
43001018	Capu aꞌatɨ aꞌanaj raaseij ɨ Dioj , silu aɨ puꞌu tɨ aɨ naꞌa caj tiꞌiyaujraꞌan . Ruxeꞌeveꞌeviꞌiraꞌa pu cɨn rɨꞌɨ titataꞌaca tɨj naꞌa tɨ yu aucaꞌitɨ aꞌame . Capu aꞌatɨ aꞌanaj raaseij ɨ Dioj , silu aɨ puꞌu tɨ saɨj naꞌa yaujraꞌan pueen , tɨ ajta Dioj jemi seijreꞌe , aɨ pu ayan taatamuáꞌate aꞌij tɨ een .
43001019	Majta aɨme ɨ maj Israel jetze ajtyamaꞌacan , maj majta tejeꞌijta maujna Jerusalén , aɨ mu huajaꞌutaityacaꞌa ɨ Juan jemi seica ɨ maj tiꞌivaɨraꞌacaa u huaꞌateyujtaꞌa , majta seica ɨ maj maɨjna jetze aꞌiraanye aɨjna ɨ Leví tyaacan mej mi meyan tiraataihuaꞌu tɨ cɨmeꞌen yee : “ ¿ Aꞌataani paj pɨrɨcɨ ? ”
43001020	Ajta aɨjna ɨ Juan , capu huaꞌutaꞌijmɨjriꞌi maj raamuaꞌati silu ruxéꞌeviꞌiraꞌa pu cɨn ayan tihuaꞌutaꞌixaa mejseiiraca naijmiꞌi ɨ tyaɨte . Ayan tɨcɨn : — Canu nyaa nyaɨn pueen ɨ Cɨriistuꞌu tɨ Dioj raꞌantihuau .
43001021	Matɨꞌɨj mi meyan tiraataihuaꞌuriꞌi tɨcɨn : — ¿ Aꞌataajni paj pueen ? ¿ Ni paɨn pueen aɨjna ɨ Elías ? Ajta ayan tihuaꞌutaꞌixaa tɨcɨn : — Canu nyaɨn pueen . Majta meyan tɨcɨn : — ¿ Ni paɨn pueen ɨ tyaj rachuꞌeveꞌe , aɨjna tɨ Dioj jetze maꞌacan titaataꞌixaateꞌesin ? Ayaa pu tyuꞌutanyúu tɨcɨn : — Canu nyaɨn pueen .
43001022	Matɨꞌɨj mi meyan tiraataꞌixaa tɨcɨn : — ¿ Aꞌataani nyaꞌu paj pueen muaa ? Pataꞌaj taataꞌixaateꞌen aꞌa cɨmeꞌen tej ti tyajta teyan tihuaꞌutaꞌixaateꞌen aɨme ɨ maj tajaꞌutaityacaꞌa . ¿ Aꞌini petiꞌixa aꞌa cɨmeꞌen ?
43001023	Aj puꞌi ayan Juan tyuꞌutanyúu tɨcɨn : — Nyaa nu nyaɨn pueen aɨjna tɨ ayan cɨmeꞌen tyuꞌutaxajtacaꞌa aɨjna ɨ Isaías tyaacan tɨ nuꞌu ayan aꞌatɨ pu aꞌa avéꞌejijhua aujna huaꞌɨtzita . Ayan tɨcɨn : “ Rɨꞌɨ xu huaujruuren sej si seyan tyamuaꞌa naa raꞌancureꞌeviꞌitɨn saɨjna ɨ tavastaraꞌa . ”
43001024	Majta seica ɨ fariseos , ɨ maj tyuꞌutaijtiꞌire , ayaa mu tiraataihuaꞌuriꞌi tɨcɨn : ― Tɨ puaꞌa peyan muaa cai aɨn pueen aɨjna ɨ Cɨriistuꞌu , pajta cai muaa aɨn pueen ɨ Elías , pajta cai muaa aɨn pueen aɨjna ɨ tyaj rachuꞌeveꞌe tɨ Dioj jetze maꞌacan titaataꞌixaateꞌesin , ¿ aꞌini een cɨn peyan huaꞌamuaɨꞌɨhua ɨ tyaɨte ?
43001025	
43001026	Ayaa pu tyuꞌutanyúu aɨjna ɨ Juan tɨcɨn : — Nyaa nu aꞌamuamuaɨꞌɨhua jaj cɨmeꞌe . Ma ajta , seij pu ayan muejmi jemi seijreꞌe ɨ saj cai ramuaꞌate .
43001027	Ai pu aɨn pueen ɨ tɨ auj me eꞌeveꞌeme . Aꞌini inyaa cɨleenyaꞌa nu cɨn tiꞌityejvee ɨ jemin , capu ayan tiraavijteꞌe nyaj raꞌajtaɨꞌɨpɨꞌɨn ɨ caꞌacairaꞌan .
43001028	Ayaa pu tyuꞌuruu aujna aꞌahuaꞌa tɨ ayan tyajaꞌarajtyahuaa tɨcɨn Betábara , u jetze pujmeꞌen , ɨ atyaꞌanaraꞌan jetze ɨ Jordán , aꞌu tɨ aɨn Juan huajaꞌamuaɨꞌɨhuacaꞌa .
43001029	Yaa ruꞌijmuaꞌa yee , aɨ pu huaseij aɨjna ɨ Jesús tɨ eꞌeveꞌemaꞌacaa ajna jemin . Aj pu i ayan tyuꞌutaxajtacaꞌa aɨjna ɨ Juan tɨcɨn : — Casiꞌi xaaseij muan , mɨ canyaꞌa Dioj tɨ raatámuaɨꞌɨvajta . Ai pu aɨn pueen tɨ ruxéꞌeviꞌiraꞌa cɨn raꞌurauuna nain cɨmeꞌe aꞌij mej tityaꞌutyajturaa ɨ Dioj jemi aꞌachu maj puaꞌamua yen seijreꞌe iiyan chaanaca japua .
43001030	Ai pu aɨn pueen ɨ nyaj cɨmeꞌen neyan tyuꞌutaxajtacaꞌa nyatɨꞌɨj neyan tyajamuaataꞌixaa yee : “ Saɨj pu ye éꞌeveꞌemaꞌa aꞌame nyahuaritaꞌa majcaꞌihua , tɨ ajta eitzeꞌe vaꞌacan cɨn tiꞌityejvee nyacai inyaa , aꞌini aɨ pu anacai huataseijre nyacai inyaa . ”
43001031	Canu nyajta inyaa nyasaɨj ramuaꞌatyajcaa . Aru ayaa nu een cɨn mu aꞌuveꞌeme nyej ni neyan huaꞌumuaɨꞌɨhua ɨ jaj cɨmeꞌe tɨ ij aɨn ayan huataseijreꞌen aɨme jemi ɨ mej Israel jetze ajtyamaꞌacan .
43001032	Aj puꞌi Juan ayan tihuaꞌutaꞌixaa tɨcɨn : — Ayaa nu raaseij nyaɨjna ɨ xaijnyuꞌucaraꞌaraꞌan ɨ Dioj tɨ uteꞌe eꞌicámaꞌacaa . Yaa pu seijraꞌacaa tɨj cucuiꞌi . Aj pu i an múutzeꞌen aꞌujyeijxɨ .
43001033	Canu aꞌatzu ramuaꞌatíncheꞌe tɨ puaꞌa cai ayan tinaataꞌixaateꞌencheꞌe aɨjna tɨ nyajaꞌutaityacaꞌa ayan tɨcɨn : “ Tɨ puaꞌa hui peyan raaseij tɨ aɨn xaijnyuꞌucaraꞌaraꞌan ɨ Dioj ayan eꞌicaanyen tɨ ij seij japuan huatyaturan , aj paj ramuaꞌati tɨ aɨn pueen tɨ ayan tiraataijteꞌesin aɨjna ɨ xaijnyuꞌucaraꞌaraꞌan ɨ Dioj tɨ muejmi tzajtaꞌa huatyaturan sej si saɨjna jetze araujcaꞌanyen . ”
43001034	Nyaa nu neyan raaseij . Nyajta nu neyan tyajamuaataꞌixaateꞌesin tɨ aɨn pueen ɨ yaujraꞌan ɨ Dioj . — Ayaa pu tihuaꞌutaꞌixaa .
43001035	Yaa ruijmuaꞌa yee , ajtahuaꞌa pu aun aꞌutyavaacaꞌa aɨjna ɨ Juan . Ajta aɨme ɨ tɨ huaꞌuviꞌitɨjmaꞌa , huaꞌapua mu jamuan áꞌujhuaꞌanyaꞌa .
43001036	Tɨꞌɨj raaseij tɨ aun aꞌatamaꞌacaa aɨjna ɨ Jesús , ayaa pu tyuꞌutaxajtacaꞌa tɨcɨn : — Xaaseij muan , ɨ canyaꞌa Dioj tɨ raatamuaɨꞌɨvajta .
43001037	Matɨꞌɨj meyan tiraanamuajriꞌi aɨme ɨ maj huaꞌapua , matɨꞌɨj mi Jesús huataven .
43001038	Ajta aɨn Jesús , tɨꞌɨj pɨ aꞌureꞌeve , aj puꞌi huaꞌuseij maj raavájrajmeꞌe . Aj puꞌi ayan tihuaꞌutaihuaꞌuriꞌi tɨcɨn : — ¿ Aꞌini setiꞌijxeꞌeveꞌe muan ? Aj mu meyan tyuꞌutanyúu tɨcɨn : — Rabí , ¿ aꞌuni peꞌeche muaa ? Aijna i nyuucari tɨcɨn Rabí , ayaa pu huataujmuaꞌa tɨcɨn Tevi tɨ Tihuaꞌamuaꞌate .
43001039	Aj pu i Jesús ayan tihuaꞌutaꞌixaa tɨcɨn : — Sataꞌaj ya vaꞌajuꞌun sataꞌaj yaꞌuseij . Matɨꞌɨj mi aꞌucɨj jamuan . Majta u yaꞌuseij aꞌutɨ eꞌechajcaꞌa . Majta mu jamuan aun aꞌutyajturaa aꞌachu puaꞌan oora tiꞌituraacaꞌa aɨjna xɨcajraꞌa jetze . Yaa pu tyauumaꞌaca tyaꞌacáaráꞌa tacuarixpua .
43001040	Ajta , saɨj tɨ huaꞌajetze ajtyamaꞌacantacaa ɨ maj huaꞌapua ɨ maj Jesús jamuan aꞌucɨ́j , ayaa pu antyahuaacaꞌa tɨcɨn Andrés . Aɨ pu juutzajraꞌan pɨrɨcɨ aɨjna ɨ Simón , tɨ ajta iꞌi Pedro .
43001041	Aj puꞌi aɨn Andrés anacai raꞌantinajchacaꞌa aɨjna ɨ rujaꞌa , ɨ Simón . Aj puꞌi ayan tiraataꞌixaa tɨcɨn : — Tuꞌuri ráatyau tyaɨjna ɨ Mesías . ( Mesías , ayaa pu huataujmuaꞌa aɨjna ɨ nyuucari tɨcɨn Cɨriistuꞌu tɨ Dioj Raꞌantihuau . )
43001042	Tɨꞌɨqui yaꞌaraaviꞌitɨ aɨjna ɨ Simón ɨ Jesús jemi . Ajta aɨn Jesús , tyamuaꞌa pu tiraꞌaraaseij . Ayaa pu tiraataꞌixaa tɨcɨn : — Muaa paj aɨn pueen ɨ yaujraꞌan ɨ Jonás . Ayaa paj antyahuaa puaꞌame tɨcɨn Cefas . ( Cefas , ayaa pu huataujmuaꞌa tɨcɨn Pedro , tɨ ajta tetej pueen . )
43001043	Yaa ruijmuaꞌa yee , Jesús pu aun áꞌuyeꞌimɨjcaa . Ayaa pu tiraaxaꞌapɨꞌɨntare tɨ aun áꞌumeꞌen aujna ajtyapua , Galileeya aꞌahuaꞌa . Tɨꞌɨj i aɨn raꞌantinajchacaꞌa aɨjna ɨ Felipe . Ayaa pu tiraataꞌixaa tɨcɨn : — Pataꞌaj nya jamuan áꞌuchaꞌacanyeꞌen .
43001044	Aɨjna ɨ Felipe , au pu eꞌemaꞌacantacaa , aujna chajtaꞌa tɨ ayan tyajaꞌarajtyahuaa tɨcɨn Betsaída . Au mu majta eꞌemaꞌacan aɨjna ɨ Andrés , ajta aɨjna ɨ Pedro .
43001045	Aj puꞌi aɨn Felipe aɨn huátyau ɨ Natanael . Ayaa pu tiraataꞌixaa tɨcɨn : — Tuꞌuri ráatyau tyaɨjna tɨ cɨmeꞌen Moisés tyaacan ayan raꞌuyuꞌuxacaꞌa aɨjna jetze ɨ yuꞌuxari , ɨ nyuucari ɨ maj cɨn tiꞌijta . Ai pu hui ajta aɨn pueen ɨ maj majta cɨmeꞌen raꞌuyuꞌuxacaꞌa aɨme ɨ mej Dioj jetze maꞌacan tiꞌixaxaꞌataꞌa . Ai pu aɨn pueen aɨjna ɨ Jesús , Nazaret tɨ eꞌemaꞌacan . Aɨ pu yaujraꞌan pueen ɨ José .
43001046	Ajta aɨjna ɨ Natanael , ayaa pu tiraataihuaꞌuriꞌi tɨcɨn : — ¿ Ni qui Nazaret eꞌemaꞌacan ? ¿ Ni ayan tiꞌirɨꞌɨri tɨ aun Nazaret tiꞌitɨ aꞌiraanyen tɨ tiꞌireꞌen ? Aj puꞌi ayan tiraataꞌixaa aɨjna ɨ Felipe tɨcɨn : — Cheꞌere , pataꞌaj yaꞌuseij .
43001047	Tɨꞌɨj Jesús raaseij tɨ eꞌeveꞌemaꞌacaa aɨjna ɨ Natanael , ayaa pu tyuꞌutaxajtacaꞌa cɨmeꞌen aɨjna tɨcɨn : — Xaaseij , puꞌuri eꞌeveꞌeme seij tɨ tzɨteꞌe Israel jetze ajtyamaꞌacan . Capu tiꞌihueꞌitzi aɨjna jemi . Capu aꞌanaj tiꞌihueꞌitaca .
43001048	Aj puꞌi aɨn Natanael ayan tiraataihuaꞌuriꞌi tɨcɨn : — ¿ Aꞌuni pe nyajaꞌumuáꞌa ? ¿ Aꞌini pej pi een cɨn nyamuaꞌate ? Jesús pu ayan tyuꞌutanyúu tɨcɨn : — Nyaa nu nyaun muajaꞌuseij patɨꞌɨj paun eꞌiracatii jeten aɨjna ɨ huarej , tɨꞌɨj cai xɨ muaatajeeva aɨjna ɨ Felipe .
43001049	Aj puꞌi ayan tiraataꞌixaa aɨjna ɨ Natanael tɨcɨn : — Rabí , muaa paj paɨn pueen pej iꞌi yaujraꞌan ɨ Dioj . Muaa paj aɨn pueen ɨ pej titaataijteꞌesin ityejmi i tyej Israel jetze ajtyamaꞌacan .
43001050	Aj puꞌi Jesús ayan tiraataꞌixaa tɨcɨn : — Muaa paj peyan tyaꞌatzaahuateꞌe paɨjna cɨmeꞌe nyej neyan timuaataꞌixaa yee nyaj nyaun muajaꞌuseij patɨꞌɨj paun eꞌiracatii ɨ huarej jete . Ayaa nu tiꞌimueꞌixaateꞌe pej pauj peyan tiꞌiseiran tiꞌitɨ cɨmeꞌe tɨ eitzeꞌe ruxeꞌeveꞌe cai aɨjna .
43001051	Ajta ayan tiraataꞌixaa tɨcɨn : — Ayaa nu tiꞌimueꞌixaateꞌe tzaahuatiꞌiraꞌa cɨmeꞌe pej peyan raseijran tɨ ayan antacúuniꞌihua aꞌame u tajapua . Majta aɨme ɨ mej maun tiꞌivaɨreꞌe Dioj tɨ eꞌeseijreꞌe , aɨ mu yavaꞌacaninyeicaꞌa muaꞌajuꞌun inyeetzi jemi , i nyaj nyajta tyaataꞌa jetze aꞌiraanye . Majta mu aun aꞌujninyeicaꞌa muaꞌajuꞌun maujna u tajapua .
43002001	Tɨꞌɨj hueica xɨcajretze tyaumaꞌaca , saɨj pu huatyenyaɨchacaꞌa ajna aꞌahuaꞌa Galileeya , chajtaꞌa tɨ ayan tyajaꞌarajtyahuaa tɨcɨn Caná . Ajta aɨn naanajraꞌan ɨ Jesús , aun aꞌutyavaacaꞌa .
43002002	Majta aɨme ɨ mej tiꞌiyeste , aɨ mu raataꞌinee maɨjna ɨ Jesús , majta huaꞌutaꞌinee aɨme ɨ maj jamuan áꞌujhuaꞌanyaꞌa , mej mi huaꞌa jamuan tyuꞌuyesten .
43002003	Tɨꞌɨj huaxɨj aɨjna ɨ viinu , aj puꞌi aɨn naanajraꞌan ɨ Jesús ayan tiraataꞌixaa aɨjna tɨcɨn : — Capu cheꞌe urajmuaa ɨ viinu .
43002004	Tɨꞌɨqui Jesús ayan tyuꞌutanyúu tɨcɨn : — Naanaj , ¿ aꞌini petiꞌijxeꞌeveꞌe inyeetzi jemi ? Capuu xɨ ajna tyajaꞌureꞌenye ɨ nyaj jetzen aɨme jemi huataseijreꞌen me nyeseíiraca aɨme ɨ tyaɨtye .
43002005	Aj puꞌi aɨn naanajraꞌan ayan tihuaꞌutaꞌixaa aɨme ɨ mej tiꞌivaɨreꞌe tɨcɨn : — Sataꞌaj seyan huarɨni aꞌij tɨ aɨn tyajamuaataꞌixaateꞌesin .
43002006	Ajta aun vejliꞌi tyaꞌuvaatɨmaꞌacaa ɨ xaꞌari . Ayaa pu tíꞌipuaꞌamuacaa aꞌachu cumu arájsevi tɨ tetej cɨmeꞌe taavijhuacaꞌa . Ai pu aɨn pueen ɨ maj maɨjna cɨn tyuꞌujaꞌusi naꞌari maɨjna jetze huaɨꞌɨhua aɨme ɨ mej Israel jetze ajtyamaꞌacan mej mi meyan maɨjna cɨn aráurasten ɨ ruyeꞌira . Ayaa pu tyaꞌuvejricaꞌa aꞌachu cumu seite liitru , naꞌari seite liitru japuan tamuaamuataꞌa .
43002007	Aj puꞌi Jesús ayan tihuaꞌutaij aɨme ɨ mej tiꞌivaɨreꞌe . Ayan tɨcɨn : — Sataꞌaj raꞌavaꞌɨstyaꞌaxɨꞌɨn ɨ jaj ɨ xaꞌari tzajtaꞌa . Matɨꞌɨj mi tyaꞌavaꞌɨstyaꞌaxɨ tyamuaꞌa náa .
43002008	Aj puꞌi ayan tihuaꞌutaꞌixaa tɨcɨn : — Sataꞌaj ruꞌitajanyaꞌɨn cɨj caj ɨ jaj tuꞌurajmuaa mɨ xaꞌari tzajtaꞌa . Sataꞌaj sajta raataꞌan saɨjna tɨ aɨjna cɨn antyujmuaꞌaree mej ye tiꞌiyeste . Aj mu mi meyan raataꞌa .
43002009	Ajta aɨn tɨ ayan antyujmuaꞌaree , aɨ pu raꞌantiꞌi aɨjna ɨ jaj tɨ huataujviinutacaꞌa . Aɨ pu cai ramuaꞌareeracaꞌa aꞌu tɨ eꞌemaꞌacan aɨjna ɨ viinu . Ma majta aɨme ɨ mej tiꞌivaɨreꞌe , aɨ mu xaa ramuaꞌareeracaꞌa . Aɨj pu cɨn , aɨ pu raatajé aɨjna ɨ aꞌatɨ tɨ huatyenyaɨche .
43002010	Ayaa pu tiraataꞌixaa tɨcɨn : — Aꞌatɨ tɨ naꞌa ayaa tu tiꞌijrɨꞌɨre . Anacai pu hui huaꞌataꞌaca aɨjna ɨ viinu tɨ eitzeꞌe reꞌen . Tɨ puaꞌa meri taꞌaruu , aj puꞌi aɨn huaꞌutaꞌasin ɨ tɨ cai reꞌen . Ma pajta muaa , maꞌa pu aꞌayaúche ɨ tɨ eitzeꞌe reꞌen tɨj naꞌa tyaj autyajhuii tej tij ijii raꞌantiyeꞌen . — Ayaa pu tiraataꞌixaa .
43002011	Ai pu aɨn pueenyaꞌa ɨ tɨ anacai ayan tiꞌitɨ cɨn huarɨj aɨjna ɨ Jesús , ɨ maj cɨn rɨꞌɨ tiraꞌutaseij . Ayaa pu huarɨj aujna u Caná , chajtaꞌa tɨ aun aꞌutacáꞌa u Galileeya . Ayaa pu huaꞌa jemi huataseijre ɨ tiꞌimuareꞌeriꞌiraꞌaraꞌan ɨ tɨ cɨn rɨꞌɨ tihuaꞌutaꞌa . Majta aɨme ɨ mej jamuan áꞌujhuaꞌanyaꞌa , aɨ mu eitzeꞌe ráꞌantzaahua .
43002012	Tɨꞌɨjtaꞌi , aun aꞌucáanye aujna Capernaum aɨme jamuan ɨ naanajraꞌan , ajta ihuaamuaꞌameꞌen . Au mu eꞌetee aꞌachu puaꞌan xɨcaj .
43002013	Tɨꞌɨj ari vejliꞌitaca ajna maj jetzen meyan raꞌutamuaꞌaree ajna xɨcajraꞌan tɨ jetzen Dioj tihuaꞌutauniꞌiriꞌi aɨme ɨ mej Israel jetze ajtyamaꞌacantacaꞌa , tɨꞌɨqui Jesús an aꞌujnyéj auna Jerusalén .
43002014	Au pu aꞌutyajrupi taꞌutyeninyei ɨ teyuu tɨ aꞌutejvee . Aj puꞌi aun huáꞌutyau aɨme ɨ mej tiꞌityatuꞌaraca tiꞌityaɨn huaacasi nusu canyaꞌaxɨ caꞌɨn cucuiꞌise . Ajta seica pu huátyau ɨ mej an eꞌijtyáꞌacaa meesa jetze mej mi tumin huapuátaꞌata .
43002015	Aj puꞌi cuaarta huatyataahuacaꞌa caujnari cɨmeꞌe . Tɨꞌɨqui aɨjna cɨn hueꞌiramuari naijmiꞌica . Aɨme pu ajta huiiramuari ɨ canyaꞌaxɨ , ajta ɨ huaacasi . Ajta pu pɨ tyajhuáꞌaxɨ ɨ tihuaꞌameesa aɨme ɨ mej japuan tumin tíꞌipuataꞌatiꞌiraca . Ajta nainjapua ráahuaꞌastɨ́raa ɨ tumin .
43002016	Ayaa pu tihuaꞌutaꞌixaa aɨme ɨ mej cucuiꞌise tuꞌaraca tɨcɨn : — Sataꞌaj téꞌiráꞌan nain ɨ tɨ ayun tiꞌiseijreꞌe . Caxu cheꞌe seyan ráruuráa niyaꞌupua tɨ raatyeechiꞌi . Cheꞌe cai ayan tiꞌityavaꞌɨrihuaꞌan tɨj chiꞌi ɨ maj tzajtaꞌan tumin mueꞌitɨcɨ . — Ayaa pu tihuaꞌutaꞌixaa .
43002017	Majta aɨme ɨ maj jamuan áꞌujhuaꞌanyaꞌa , aj mu mi meyan raꞌutamuaꞌareeriꞌi tɨ ayan teꞌeyuꞌusiꞌi tɨcɨn : “ Naꞌancaꞌanyaacan nu yeehui cɨn neyan yaꞌasaca aꞌu pej aꞌutyeechiꞌi nyej ni muaatyaanajche . ”
43002018	Majta aɨme ɨ mej tihueꞌijteꞌe ɨ mej Israel jetze ajtyamaꞌacan , ayaa mu tirajhuaviiriꞌi tɨ ij aɨn caꞌanyejri cɨn tiꞌitɨ huaꞌutaseijrateꞌen ɨ maj cɨn rɨꞌɨ tiraaseij . Meyan tɨcɨn : — Pataꞌaj taataseijrateꞌen tiꞌitɨ ɨ tyaj cɨn aváꞌatajɨꞌɨsiviꞌiraxɨꞌɨn tyej ti tyaɨjna cɨn raamuaꞌaree paj paɨjna cɨn antiꞌamuaꞌaree pej peyan rɨcɨ .
43002019	Jesús pu ayan tihuaꞌutaꞌixaa tɨcɨn : — Tɨ puaꞌa seyan raatyáuuna seijna i teyuu , nyaa nu hueica xɨcaj tzajtaꞌa nyajtahuaꞌa raꞌajjájsin .
43002020	Ajta aɨme ɨ Israel maj jetze ajtyamaꞌacan , ayaa mu tityaatanyúu tɨcɨn : — Ayaa pu hui aꞌatee aꞌachu cumu huaꞌapuate ninyeꞌiraꞌa japuan arájsevi maj ráꞌajtaahuacaꞌa . ¿ Ni qui muaa peyan hueica xɨcaj tzajtaꞌa pajtahuaꞌa raꞌajtaahua ? — Ayaa mu tiraataihuaꞌuriꞌi .
43002021	Ma ajta aɨn Jesús , aɨ pu aɨjna cɨmeꞌen tíꞌixajtacaa ɨ teyuu tɨ jetzen seijreꞌe . Ai pu aɨn pueenyaꞌa ɨ tevijraꞌan .
43002022	Tɨꞌɨj Dioj raꞌajjáj ɨ Jesús huaꞌatzajtaꞌa ɨ mej meri huacuii , aɨme ɨ mej jamuan áꞌujhuaꞌanyaꞌa , aj mu mi raꞌutamuaꞌareeriꞌi aꞌij tɨ tyuꞌutaxajtacaꞌa aɨjna cɨmeꞌen . Ajta , ayan tihuaꞌamityejtyaꞌacaa tɨ ayan tiꞌayajnacaꞌa aꞌij tɨ teꞌeyuꞌusiꞌihuacaꞌa ɨ huaꞌayuꞌuxa jetze . Majta ráꞌantzaahua aꞌij tɨ Jesús tyuꞌutaxajtacaꞌa .
43002023	Tɨꞌɨj aun aꞌutyavaacaꞌa u Jerusalén ajna xɨcajraꞌan jetze matɨꞌɨj tiꞌiyestyajcaa aɨjna cɨmeꞌe tɨ Dioj tihuaꞌutauniꞌiriꞌi , eihua mu tyaɨte raaseij aꞌij tɨ Jesús rɨjcaa aɨjna cɨmeꞌe tɨ huapɨꞌɨ naa tihuaꞌaseijrateꞌe . Aɨj mu cɨn muiꞌitɨ ráꞌantzaahua tɨ nuꞌu aɨn pueenyaꞌa ɨ maj rachuꞌevaꞌacaa .
43002024	Ma ajta Jesús , capu huatauraꞌa tɨ huataujtuiireꞌen aɨme jemi , aꞌini aɨ pu naijmiꞌica muaꞌatyajcaa .
43002025	Capu ayan ruxeꞌevaꞌacaa tɨ aꞌatɨ ayan raataꞌixaateꞌen aꞌij tɨ een ɨ tyaataꞌa , aꞌini aɨ pu rusaɨj rúꞌumuaꞌareeracaa aꞌij tɨ eenyaꞌa muaꞌatzajcaa ɨ tzajtaꞌan ɨ tevi .
43003001	Aun pu saɨj aꞌutyavaacaꞌa tɨ aɨme jetze ajtyamaꞌacantacaꞌa ɨ fariseos . Ayaa pu antyahuaacaꞌa tɨcɨn Nicodemo . Aɨ pu saɨj aɨn pueenyaꞌa ɨ huaꞌavaujsi ɨ mej Israel jetze ajtyamaꞌacan .
43003002	Aɨ pu tɨcaꞌɨmɨ a eꞌireꞌenye ɨ Jesús jemi . Ayaa pu tiraataꞌixaa tɨcɨn : — Rabí , tyan tu ramuaꞌaree paj paun aꞌuveꞌeme ɨ Dioj jemi aɨjna cɨmeꞌe aꞌij pej titaataꞌixaateꞌen . Ayaa pu tiꞌijmuaꞌaree tɨ cai aꞌij tiꞌirɨꞌɨri tɨ aꞌatɨ ayan rɨjca patɨj muaa , aɨjna cɨmeꞌe ɨ tyaj cɨn avaꞌatajɨꞌɨsiviꞌiraxɨꞌɨn tɨ puaꞌa cai Dioj ayan jemin seijraꞌa .
43003003	Ajta Jesús ayan tyuꞌutanyúu tɨcɨn : — Ee xaa nyaꞌu , ayaa nu tiꞌimueꞌixaateꞌe tzaahuatiꞌiraꞌa cɨmeꞌe , tɨ puaꞌa aꞌatɨ cai ajtahuaꞌa huanuꞌeihua , capu rɨꞌɨri tɨ aɨn aun aꞌutyarute aujna Dioj tɨ eꞌeseijreꞌe .
43003004	Aj puꞌi Nicodemo ayan tiraataihuaꞌuriꞌi tɨcɨn : — ¿ Aꞌini tiꞌirɨꞌɨri tɨ aꞌatɨ ayan ajtahuaꞌa huanuꞌeihua tɨ puaꞌa aɨn ari vastaꞌa pueenyeꞌen ? Capu xaa nyaꞌu aꞌij tiꞌirɨꞌɨri tɨ ajtahuaꞌa atyahuiꞌixɨn ɨ ucaaraꞌan jetze ɨ runaana tɨ ij ajtahuaꞌa huanuꞌeihua . — Ayaa pu tiraataꞌixaa aɨjna ɨ Nicodemo .
43003005	Tɨꞌɨqui Jesús ayan tiraataꞌixaa tɨcɨn : — Ayaa nu tiꞌimueꞌixaateꞌe tzaahuatiꞌiraꞌa cɨmeꞌe , tɨ puaꞌa cai ayan huaujjajcuareꞌen aɨjna cɨmeꞌe tɨ ayan huaujmuaɨꞌɨhua jaj cɨmeꞌe , ajta tɨ puaꞌa cai ayan ajtahuaꞌa huanuꞌeihua aɨjna cɨmeꞌe tɨ aɨn xaijnyuꞌucaraꞌaraꞌan ɨ Dioj ayan huatyaturan ɨ jemin , capu aꞌij tiꞌirɨꞌɨri tɨ aɨn aꞌatɨ aun aꞌutyarute aujna Dioj tɨ eꞌeseijreꞌe .
43003006	Saɨque pu een aɨjna tɨ aɨjna jetze eꞌiraninyei tɨ ayan ratyáhueꞌiraꞌa . Ayaa pu cheꞌeta naꞌa saɨque een aɨjna tɨ aɨjna jetze eꞌiraujnejte ɨ xaijnyuꞌucaraꞌaraꞌan ɨ Dioj .
43003007	’ Capej aꞌij tyáꞌamuajca nyej neyan tiꞌimueꞌixaateꞌe yee ruxeꞌeveꞌe paj pajtahuaꞌa huanuꞌeihua .
43003008	Casiꞌi , ayaa pu rɨcɨ ɨ aaca . Nain japua pu huaꞌaacaj . Pajta ranamua tɨ́ ujhuaꞌana . Ma ajta , capu aꞌij muaꞌamitejteꞌe aꞌu tɨ pujmeꞌen aꞌuveꞌeyeꞌi naꞌari aꞌu tɨ pujmeꞌen huarúꞌipi . Ayaa pu cheꞌeta naꞌa tihuaꞌaruure matɨj manaꞌa puaꞌamua ɨ mej meyan eꞌiraujnejte maɨjna jetze ɨ xaijnyuꞌucaraꞌaraꞌan ɨ Dioj . — Ayaa pu tiraataꞌixaa aɨjna ɨ Jesús .
43003009	Ajta aɨn Nicodemo ayan tiraataihuaꞌuriꞌi tɨcɨn : — ¿ Aꞌini tiꞌirɨꞌɨri tɨ ayan tyajaꞌureꞌenyen ?
43003010	Tɨꞌɨqui Jesús ayan tiraataꞌixaa tɨcɨn : — Mɨ pej tihuaꞌamuaꞌate aɨme ɨ mej Israel tyaacan jetze ajtyamaꞌacan , ¿ ni tzaa ayan tiꞌayajna paj cai yauꞌeite aꞌij nyej tiꞌimueꞌixaateꞌe ?
43003011	Ayaa nu tiꞌimueꞌixaateꞌe tzaahuatiꞌiraꞌa cɨmeꞌe , ayaa tu tyaɨjna cɨn tiꞌixaxaꞌa ɨ tej teyan ramuaꞌaree , tyajta tyaɨjna cɨn tyuꞌutaxajta ɨ tyaj tyajɨꞌɨsin cɨn tyuꞌuseij . ’ Ma sajta muan , caxuuxɨ raꞌancuraꞌa aꞌij tyej tyajaꞌamueꞌixaateꞌe .
43003012	Ayaa nu nyaɨjna cɨn timuaataꞌixaa aꞌij tɨ tiꞌirɨnyaca iiyan chaanaca japua . Ma pajta muaa , capaj cɨmeꞌen tyaꞌatzaahuateꞌe . ¿ Aꞌini tiꞌirɨꞌɨri pej peyan tyaꞌantzaahuateꞌen tɨ puaꞌa neyan nyaɨjna cɨn timuaataꞌixaateꞌen aꞌij tɨ tiꞌirɨnyaca u tajapua Dioj tɨ eꞌeseijreꞌe ? Capu xaa nyaꞌu aꞌij tiꞌirɨꞌɨri .
43003013	’ Capu aꞌatɨ aꞌanaj ayan u aꞌujnyéj u tajapua silu aɨ puꞌu ɨ tɨ yavaꞌacaanye iiyan chaanaca japua . Nyaa nu nyaɨn pueen i nyaj nyajta tyaataꞌa jetze airaanye .
43003014	Ajta , tɨj aɨn Moisés ajmiꞌi raꞌajpi aɨjna ɨ cuꞌucuꞌu aujna aꞌahuaꞌa tɨ cai eꞌe tiꞌitɨɨtacaꞌa , ayaa pu cheꞌeta naꞌa ruxeꞌeveꞌe tɨ Dioj ayan naꞌajjan inyeetzi i nyaj nyajta tyaataꞌa jetze airaanye , tɨ ij ayan tihuaꞌucɨꞌɨti aꞌachu maj puaꞌamua naꞌantzaahuateꞌesin mej mi meyan ruuri huatyaturan tɨj naꞌa rusen cɨmeꞌe .
43003015	
43003016	’ Ayaa pu Dioj ayan huaꞌutaxeꞌeve aɨme ɨ mej yan huachaatɨme iiyan chaanaca japua tɨ i ayan nyajaꞌutaityacaꞌa inyeetzi , nyej nyaa nyanaꞌa caj tiꞌiyaujraꞌan , nyej ni neyan huamɨꞌɨni huaꞌa jetze maꞌacan mej mi cai antipuáꞌare silu tɨ ayan tihuaꞌucɨꞌɨti mej mi meyan ruuri huatyaturan tɨj naꞌa rusen cɨmeꞌe , aꞌachu maj puaꞌamua meyan naꞌaraꞌastijreꞌesin inyeetzi .
43003017	Ayaa pu xaa nyaꞌu tiꞌayajna . Capu Dioj ayan nyajaꞌutaityacaꞌa nyaj yavaꞌacáanyen iiyan chaanaca japua nyej ni neyan huaꞌuxɨjteꞌen nyaɨme ɨ mej yan huachaatɨme nyaɨjna cɨmeꞌe nyej ni pueijtzi huaꞌutaꞌan silu ayaa pu nyajaꞌutaityacaꞌa nyej ni huaꞌajapua huanyuuni nyaɨjna cɨmeꞌe nyaj naijmiꞌica tyuꞌutauuniꞌi .
43003018	’ Ayaa pu tiꞌijcɨꞌɨti aꞌatɨ tɨ naꞌa tɨ ayan naꞌastijreꞌe inyeetzi , nyej ni cai raꞌuxɨ́jteꞌen , nyajta cai pueijtzi raataꞌan . Ma ajta aɨn , aꞌatɨ tɨ naꞌa tɨ cai naꞌastijreꞌe inyeetzi , Dioj pu ari raꞌuxɨ́jte tɨ ij ayan pueijtzi raataꞌan aɨjna cɨmeꞌe tɨ aɨn cai naꞌastijreꞌe inyeetzi nyej nyaa nyanaꞌa caj tiꞌiyaujraꞌan ɨ Dioj .
43003019	Ayaa pu ari huaꞌa cɨmeꞌen raꞌuxɨjte ɨ Dioj nyej nyeri huaꞌa jemi huataseijre aɨme jemi ɨ mej yan huachaatɨme chaanaca japua nyej ni neyan tíhuaꞌutyátatzaviꞌin . Ma majta maɨn ɨ tyaɨte , ayaa mu eitzeꞌe raataxeꞌeve maj maun aꞌutyaturan aꞌu tɨ aꞌutɨcaꞌa maj cai raataxeꞌeve maj maun aꞌutyaturan aꞌu tɨ áꞌunyeeriꞌi . Ayaa mu een cɨn raataxeꞌeve aꞌini aꞌij mu puaꞌa titetyújchaɨcaꞌa .
43003020	Ayej xaa nyaꞌu tiꞌayajna , aꞌatɨ tɨ naꞌa tɨ ayan aꞌij puaꞌa tiꞌityujchaɨ , capu aꞌatzu raꞌaraanajchi tɨ ayan huarɨni tɨ aꞌij puaꞌa een cɨmeꞌe aꞌu tɨ áꞌunyeeriꞌi . Capu xaa nyaꞌu ayan áꞌujcaꞌanye tɨ ayan aꞌij puaꞌa huarɨni aꞌu tɨ áꞌunyeeriꞌi aɨjna cɨmeꞌe tɨ ratzɨɨnyeꞌe tɨ ij ayan huatamiteereꞌen aꞌij tɨ een aɨjna tɨ cɨn ayan rɨcɨ .
43003021	Ma ajta aꞌatɨ tɨ naꞌa tɨ hui tzaahuatiꞌiraꞌa cɨn rɨꞌɨ tiꞌityujchaɨ , aɨ pu xaa ayan áꞌujcaꞌanye tɨ ayan rɨjca aꞌu tɨ áꞌunyeeriꞌi tɨ ij ayan huatamiteereꞌen tyamuaꞌa naa tɨ ayan rɨcɨ aɨjna cɨmeꞌe tɨ raꞌastijreꞌe ɨ Dioj . — Ayaa pu tyuꞌutaxajtacaꞌa ɨ Jesús .
43003022	Tɨꞌɨj i Jesús aun áꞌumej ajna aꞌahuaꞌa , aun tɨ aꞌutacáꞌa u Judea . Majta mu jamuan aꞌucɨj aɨme ɨ maj jamuan áꞌujhuaꞌanyaꞌa . Au pu huaꞌa jamuan aꞌutyavaacaꞌa aꞌachu puaꞌan xɨcaj . Majta mu huaꞌumuaɨꞌɨhuacaꞌa ɨ tyaɨte .
43003023	Ajnaꞌɨmɨ , aɨ pu Juan ajta huaꞌamuaɨꞌɨhuacaꞌa ajna aꞌahuaꞌa chajtaꞌa tɨ ayan tyajaꞌarajtyahuaa tɨcɨn Enón . Au pu vejliꞌi aꞌutacáꞌa u chajtaꞌa tɨ ayan tyajaꞌarajtyahuaa Salim . Ayej tiꞌiruurajcaꞌa aꞌini eihua pu jájmuaacaꞌa aujna . Majta mu eihua tyaɨte eꞌiréꞌeninyeicaꞌa ɨ jemin tɨ ij huaꞌumuaɨꞌɨhua .
43003024	Ayaa pu tiꞌiruurajcaꞌa aꞌini camuu xɨ raꞌityanajcaꞌa maɨjna ɨ Juan .
43003025	Matɨꞌɨj mi autyajhuii aɨme ɨ maj Juan jamuan áꞌujhuaꞌanyaꞌa mej tyújtyaꞌaxɨn aɨme jamuan ɨ seica ɨ maj Israel jetze ajtyamaꞌacan maɨjna cɨmeꞌe ɨ huaꞌayeꞌira , ɨ tɨ nuꞌu ayan ruxeꞌeveꞌe maj nuꞌu eꞌetyɨꞌɨhuaxɨn .
43003026	Matɨꞌɨj mi eꞌireꞌenye ɨ Juan jemi . Aj mu mi meyan tiraataꞌixaa tɨcɨn : — Rabí , casiꞌi aꞌij tɨ rɨcɨ aɨjna tɨ aun aꞌutyavaacaꞌa mueetzi jemi patɨꞌɨj paun u jetze pujmeꞌen u Jordán . Ai pu hui aɨn pueen ɨ paj cɨmeꞌen tyuꞌutaxajtacaꞌa . Ajta ijii , aɨ pu huaꞌamuaɨꞌɨhua ɨ tyaɨte . Majta naimiꞌi mu eꞌireꞌeninyei ɨ jemin .
43003027	Ajta aɨn Juan ayaa pu tyuꞌutanyúu tɨcɨn : — Tɨj naꞌa tɨ aꞌatɨ ayan raꞌancuraꞌasin , ayaa pu tiꞌijcɨꞌɨti aɨjna cɨmeꞌe tɨ Dioj ayan raataꞌasin .
43003028	Muan xu hui sajta seri náanamuajriꞌi nyej neyan tyajamuaataꞌixaa yee nyaj cai nyaɨn pueen ɨ Cɨriistuꞌu tɨ Dioj raꞌantihuau , silu Dioj pu ayan nyajaꞌutaityacaꞌa nyej ni anacai huataseijreꞌen muejmi jemi .
43003029	Ayaa pu tiꞌirɨnyaca tɨꞌɨj aꞌatɨ huatyenyaɨche . Aɨjna ɨ jɨitaꞌa , aɨ pu huatyaturaasin aɨjna jemi tɨ raꞌancureꞌeviꞌitɨ . Ajta aɨn amiincuraꞌan ɨ aꞌatɨ , aɨ pu a vejliꞌi aꞌutyavaaca tɨ ij ayan raꞌanviꞌitɨn aɨjna ɨ jɨitaꞌa aɨjna jemi ɨ tyaataꞌa . Aɨ pu ajta ayan rutyamuaꞌaveꞌe aɨjna cɨmeꞌe tɨ ayan ranamua aꞌij tɨ aɨn aꞌatɨ tyuꞌutaxajta aɨjna cɨmeꞌe tɨ ari raꞌancureꞌeviꞌitɨ aɨjna ɨ jɨitaꞌa . Ayaa nu hui cheꞌeta nyanaꞌa nyetyamuaꞌaveꞌe inyaa aꞌini puꞌuri antipuaꞌari ɨ nyaj cɨn antinmuaꞌaree .
43003030	Ayaa pu ruxeꞌeveꞌe tɨ aɨn eitzeꞌe vaꞌacan cɨn tyeꞌentyarute . Ajta inyeetzi jemi , ayaa pu ajta ruxeꞌeveꞌe nyej eitzeꞌe cɨleenyaꞌa cɨn tyuꞌutyavaɨreꞌen . — Ayaa pu tyuꞌutaxajtacaꞌa aɨjna ɨ Juan — .
43003031	’ Aɨjna tɨ hui u eꞌicaanye u uteꞌe , aɨ pu nain cɨn antyujmuaꞌaree . Nyajta inyaa , i nyej iiyan chaanaca japua maꞌacan , iiya nu hui maꞌacan , nyajta neyan tiꞌixaxaꞌa aꞌij tɨ tiꞌitɨj rɨɨ aꞌayeꞌi iiyan chaanaca japua . Ajta aɨn tɨ uteꞌe eꞌicaanye , aɨ pu nain cɨn antyujmuaꞌaree .
43003032	Aɨ pu ayan aɨjna cɨn tiꞌixaxaꞌa aꞌij tɨ aɨn tyuꞌuseij , ajta aꞌij tɨ aɨn tyuꞌunamuajriꞌi ɨ Dioj jemi . Ma ajta , capu aꞌatɨ raꞌatzaahuateꞌe aꞌij tɨ tiꞌixaj .
43003033	Ajta aɨn tɨ ayan raꞌantzaahuateꞌe , aɨ pu ayan raataꞌitiira tɨ ayan tiꞌayajna tɨ Dioj ayan tzaahuatiꞌiraꞌa cɨn tiꞌixaxaꞌa .
43003034	Aɨjna tɨ Dioj yaꞌutaityacaꞌa , ayaa pu hui cheꞌeta naꞌa aɨjna cɨn tiꞌixaj aꞌij tɨ tyuꞌutaxajtacaꞌa ɨ Dioj . Ayaa pu aɨjna cɨn rɨcɨ aꞌini Dioj pu ayan raataꞌa tɨ aɨn xaijnyuꞌucaraꞌaraꞌan ɨ Dioj nain cɨn huatyaturan ɨ jemin .
43003035	Ajta , aɨn yaꞌupuaaraꞌan raxeꞌeveꞌe ɨ ruyauj , ajta ayan raataꞌa tɨ aɨn yaujraꞌan nain cɨn antyujmuaꞌaréera aꞌaraꞌani .
43003036	Aɨjna tɨ raꞌastijreꞌe aɨjna ɨ yaujraꞌan , aɨ pu ruuri huatyaturaasin ɨ Dioj jemi tɨj naꞌa rusen cɨmeꞌe . Ajta aɨn tɨ cai ayan tiraꞌaráꞌastijreꞌe , capu ayan racɨꞌɨti tɨ ruuri huatyaturan ɨ Dioj jemi silu Dioj pu pueijtzi raataꞌasin , jicu .
43004001	Majta maɨn ɨ fariseos , ayaa mu raamuaꞌareeriꞌi tɨcɨn eitzeꞌe pu nuꞌu huaꞌamueꞌitɨjcɨ ɨ tyaɨte aɨjna ɨ Jesús cai aɨjna ɨ Juan . Ajta nuꞌu huaꞌamuaɨꞌɨhuá .
43004002	Ma ajta aɨn Jesús , capu ayan huaꞌamuaɨꞌɨhuacaꞌa , silu aɨme muꞌu ɨ maj jamuan áꞌujhuaꞌanyaꞌa .
43004003	Ajta aɨn Jesús , tɨꞌɨj ayan tyuꞌunamuajriꞌi mej nuꞌu meyan raamuaꞌareeriꞌi aɨme ɨ fariseos , aj puꞌi aun aꞌarajraa u Judea . Tɨꞌɨqui ajtahuaꞌa aun aꞌutamé ajtyapua u Galileeya .
43004004	Ayaa pu ruxeꞌevaꞌacaa tɨ aun eꞌitaꞌa aꞌuréꞌenyen u Samaariya .
43004005	Tɨꞌɨqui aun aꞌaráꞌa chajtaꞌa tɨ ayan tyajaꞌarajtyahuaa tɨcɨn Sicar , tɨ aun jetze ajtyamaꞌacan u Samaariya . Au pu vejliꞌi aꞌutacáꞌa aɨjna chuejraꞌa tɨ aɨn nuꞌu Jacobo tyaacan raatapueijve ɨ ruyauj ɨ José tyaacan .
43004006	Au pu yeꞌetyaacu aɨjna ɨ Jacobo . Ajta aɨn Jesús , au pu aꞌujyeijxɨ a vejliꞌi aꞌutɨ eꞌetyacun aꞌini tyamuaꞌa pu tiꞌicuaꞌanacaꞌa aɨjna cɨmeꞌe tɨ aꞌatee tɨ huamej ɨ juye jetze . Aꞌatza ajna pɨtiꞌirɨjcaa a tacuarixpua .
43004007	Tɨꞌɨqui saɨj a eꞌireꞌenye , jɨitaꞌa tɨ Samaariya eꞌemaꞌacan . Ayaa pu aɨjna cɨn eꞌireꞌenye tɨ ij jaj eꞌitajanyaꞌɨn . Aj puꞌi Jesús ayan tiraatajee tɨcɨn : — Cɨj caj jaj tinaataꞌa .
43004008	Majta aɨme , ɨ mej jamuan áꞌujhuaꞌanyaꞌa , au mu aꞌujuꞌun u chajtaꞌa mej mi cueꞌira tyuꞌunanan .
43004009	Ajta aɨn jɨitaꞌa ayan tiraataꞌixaa tɨcɨn : — Muaa paj hui Israel jetze ajtyamaꞌacan . Nyajta inyaa , inyaj iꞌi jɨitaꞌa iiya nyaj Samaariya maꞌacan . ¿ Aꞌini een cɨmeꞌe peyan jaj nyahuavii nyaj cɨj caj timuaataꞌan ? ( Ayaa pu tyuꞌutaxajtacaꞌa aɨjna ɨ jɨitaꞌa aꞌini aɨme ɨ mej Israel jetze ajtyamaꞌacan camu aꞌij áꞌujmuaꞌara aɨme jemi , ɨ mej Samaariya eꞌeche . )
43004010	Aj puꞌi Jesús ayan tiraataꞌixaa tɨcɨn : — Tɨ puaꞌa paj muaꞌareera tiꞌitɨ tɨ cɨn Dioj ruxéꞌeviꞌiraꞌa cɨn muaatapueijveꞌesin , pajta ramuaꞌareera aꞌatɨ nyaj pueen inyaa , i nyaj neyan muahuavii , ayaa paj naatahuaviirancheꞌe . Nyajta nu neyan nyaɨjna muaataꞌanicheꞌen nyaɨjna ɨ jaj ɨ paj cɨn rusen cɨn ruuri .
43004011	Ajta aɨn ɨ jɨitaꞌa , ayaa pu tiraataꞌixaa tɨcɨn : — Nyavastaraꞌa , capej tiꞌitɨ tichaꞌɨ ɨ paj cɨn raꞌitajanyaꞌɨn ɨ jaj , ajta eihua pu hui ucatee ɨ tɨ atyacun . ¿ Aꞌuni jetze payaꞌajanyaꞌɨsin paɨjna ɨ jaj ?
43004012	¿ Ni peyan eitzeꞌe tiꞌitɨ cɨn antiꞌamuaꞌaree muaa cai aɨjna ɨ tayaꞌupuacɨꞌɨ , aɨjna ɨ Jacobo tyaacan tɨ ayan taataꞌa tej teyan auyeꞌen iiyacui ? Aɨ pu ajta ayajna yaꞌacaraꞌa , majta aɨme ɨ yaujmuaꞌameꞌen , majta ɨ tɨ huaꞌayaꞌamuaacaꞌa .
43004013	Ayaa pu tyuꞌutanyúu aɨjna ɨ Jesús tɨcɨn : — Ayaa nu tiꞌimueꞌixaateꞌe tɨ ayan tihuaꞌaruuren aꞌachu maj puaꞌamua meyan rayeꞌe maɨjna ɨ jaj tɨ eꞌitaninyei mɨ taꞌatyacun jetze . Matɨꞌɨj huayeꞌen , majtahuaꞌa mu huataꞌicu majcaꞌi huayee .
43004014	Ma ajta , aꞌatɨ tɨ naꞌa tɨ aɨjna huayeꞌen ɨ jaj nyaj hui neyan raataꞌasin , capu cheꞌe aꞌanaj huataꞌimɨ . Ee xaa nyaꞌu , ayaa pu seiraꞌa aꞌame ɨ jemin tɨ aɨjna ɨ jaj nyaj neyan raataꞌasin ayan eꞌitaninyeicaꞌa aꞌame tɨ ij aɨn aꞌatɨ rusen cɨn ruuri aꞌaraꞌani . — Ayaa pu tyuꞌutaxajtacaꞌa aɨjna ɨ Jesús .
43004015	Aj puꞌi aɨn jɨitaꞌa ayan tiraataꞌixaa tɨcɨn : — Nyavastaraꞌa , pataꞌaj peyan cɨj caj tinaataꞌan paɨjna ɨ jaj nyej ni cai cheꞌe huataꞌimɨn , tɨ ij ajta cai cheꞌe ayan ruxeꞌevaꞌa nyej neyan yaraajein nyeyajna .
43004016	Aj puꞌi Jesús ayan tiraataꞌixaa tɨcɨn : — Aricu , u aꞌutájee ɨ tɨ muajáꞌuviꞌitɨn . Pajta mu aꞌuveꞌemeꞌen .
43004017	Aj puꞌi aɨn jɨitaꞌa ayan tiraataꞌixaa tɨcɨn : — Capu aꞌatɨ nyajáꞌuviꞌitɨn . Aj puꞌi ayan tiraataꞌixaa aɨjna ɨ Jesús tɨcɨn : — Xaꞌapɨꞌɨn paj tyuꞌutaxajtacaꞌa tɨ nuꞌu cai aꞌatɨ muajáꞌuviꞌitɨn .
43004018	Ayaa pu tiꞌayajna ɨ maj meri anxɨvi araꞌasi muaꞌaraa aɨme ɨ maj muatyeviꞌitɨnyaꞌa . Ajta aɨn ɨ paj jamuan áꞌucaj ijii , capu muajáꞌuviꞌitɨn aɨjna . Ayaa paj tzaahuatiꞌiraꞌa cɨn tyuꞌutaxajtacaꞌa .
43004019	Aj puꞌi ayan tiraataꞌixaa aɨjna ɨ jɨitaꞌa tɨcɨn : — Nyavastaraꞌa , ayaa pu hui tinaꞌamitejteꞌe pej peyan Dioj jetze maꞌacan tiꞌixaxaꞌa .
43004020	Tavaujsimuaꞌacɨꞌɨ mu ranaꞌamichaꞌa ɨ Dioj aijna jetze ɨ jɨri . Ma sajta muan , mɨ saj Israel jetze ajtyamaꞌacan , ayaa xu tiꞌixaxaꞌa tɨ ayan ruxeꞌeveꞌe tej tyaun yáꞌanaꞌamicheꞌen aujna aꞌahuaꞌa u Jerusalén . — Ayaa pu tiraataꞌixaa .
43004021	Ajta aɨn Jesús , ayaa pu tyuꞌutanyúu tɨcɨn : — Jɨitaꞌa , ayaa nu tiꞌimueꞌixaateꞌe tzaahuatiꞌiraꞌa cɨmeꞌe , puꞌuri tɨn tyajaꞌureꞌenyejsin ajna xɨcajraꞌan jetze saj cai cheꞌe ranaꞌamichaꞌa xaꞌajuꞌun ɨ tayaꞌupua iiyan jɨri japua , camu majta cheꞌe ranaꞌamichaꞌa muaꞌajuꞌun u Jerusalén .
43004022	’ Muan , mɨ saj Samaariya eꞌemaꞌacan , ayaa xu hui ramuaꞌate saɨjna ɨ saj ranaꞌamiche . Me tyajta ityan , tyan tu ramuaꞌate tyaɨjna ɨ tyaj ranaꞌamiche aꞌini aɨjna tɨ ayan tajapua nyuuni , aɨme jetze pu huataseijreꞌesin ɨ mej Israel jetze ajtyamaꞌacan .
43004023	Ma ajta , puꞌuri tɨn tyajaꞌureꞌenyejsin ajna xɨcajraꞌan jetze mej meyan maɨjna jetze araujcaꞌanyen ɨ xaijnyuꞌucaraꞌaraꞌan ɨ Dioj mej mi meyan tzaahuatiꞌiraꞌa cɨn ranaꞌamicheꞌen ɨ tayaꞌupua . Ee xaa nyaꞌu , puꞌuri ajna tyajaꞌureꞌenye mej meyan rɨcɨ aɨme ɨ mej tzaahuatiꞌiraꞌa cɨn ranaꞌamiche aꞌini tayaꞌupua pu ayan huaꞌahuauhuau aɨme ɨ mej meyan ranaꞌamiche .
43004024	Dioj pu xaijnyuꞌucari pueen , majta aɨme ɨ mej ranaꞌamiche , ayaa pu ruxeꞌeveꞌe mej maɨjna jetze araujcaꞌanyen ɨ xaijnyuꞌucaraꞌaraꞌan ɨ Dioj mej mi tzaahuatiꞌiraꞌa cɨn ranaꞌamicheꞌen . — Ayaa pu tyuꞌutaxajtacaꞌa aɨjna ɨ Jesús .
43004025	Ajta aɨn jɨitaꞌa ayaa pu tiraataꞌixaa tɨcɨn : — Nyaa nu hui ramuaꞌaree tɨ aɨn tyejmi jemi huataseijreꞌesin aɨjna ɨ tɨ jee Mesías pueen , ɨ mej meyan ratamuaꞌamua tɨcɨn Cɨriistuꞌu tɨ Dioj raꞌantihuau . Tɨꞌɨj aɨn ayan huataseijreꞌen , aɨ pu nain cɨn titaataꞌixaateꞌesin .
43004026	Aj puꞌi Jesús ayan tiraataꞌixaa tɨcɨn : — Inyaa , i nyaj a jamuan tiꞌixaj , nyaa nu nyaɨn pueen .
43004027	Cɨmeꞌen puꞌu ayan tyuꞌutaxajtacaꞌa , aj mu mi uveꞌenye aɨme ɨ maj jamuan áꞌujhuaꞌanyaꞌa . Eecan mu aꞌij raꞌutaseij maɨjna cɨmeꞌe tɨ aɨn jɨitaꞌa jamuan tíꞌixajtacaa . Ma ajta , capu aꞌatɨ ayan tiraataihuaꞌuriꞌi tɨcɨn : “ ¿ Aꞌini pajruuren pamɨjna mɨ jɨitaꞌa ? ” Ni camu meyan yee : “ ¿ Aꞌini een cɨmeꞌe peyan jamuan tiꞌixaj ? ”
43004028	Ajta aɨn jɨitaꞌa , a pu yaꞌutara aɨjna ɨ ruxaꞌari . Tɨꞌɨqui u áꞌumej u chajtaꞌa . Aj puꞌi ayan tihuaꞌutaꞌixaa ɨ tyaɨte . Ayan tɨcɨn : ― Mu saꞌutauriyiꞌi sej si yaꞌuseij aꞌatɨ tɨ ayan tinaataꞌixaa nain cɨmeꞌe aꞌij nyej tiꞌitinchaꞌɨ . ¿ Ni qui cai aɨn pueen ɨ Cɨriistuꞌu ? ― Ayaa pu tihuaꞌutaꞌixaa .
43004029	
43004030	Matɨꞌɨj meyan tiraanamuajriꞌi , aj mu mi maɨn ɨ tyaɨte huiiraacɨ u chajtaꞌa . Matɨꞌɨj mi maun u áꞌujuꞌun ɨ Jesús jemi .
43004031	Meenti mauj aɨme ɨ maj jamuan áꞌujhuaꞌanyaꞌa , ayaa mu caꞌanyejri cɨn rataꞌacaraꞌa tɨ tyuꞌucuaꞌani . Ayaa mu tiraataꞌixaa tɨcɨn : — Rabí , pataꞌaj tyuꞌucuaꞌani .
43004032	Aj puꞌi ayan tihuaꞌutaꞌixaa tɨcɨn : — Nyaa nu nyaɨjna cɨn huatyanvaɨreꞌesin nyaɨjna cɨmeꞌe ɨ cueꞌira ɨ saj cai ramuaꞌate .
43004033	Majta maɨn , ayaa mu tyuꞌurixaatyaꞌacaa tɨcɨn : — Tij aꞌatɨ ari tiravaꞌatuiriꞌi ɨ cueꞌira .
43004034	Aj puꞌi Jesús ayan tihuaꞌutaꞌixaa tɨcɨn : — Aɨj nu cɨn neyan huatyanvaɨreꞌesin nyaɨjna cɨmeꞌe nyej ni neyan raꞌaraꞌasten ɨ tɨ cɨn Dioj ayan nyajaꞌutaityacaꞌa , nyajta nyej nain cɨn raꞌanticɨꞌɨti nyaɨjna ɨ tɨ cɨn tinyeijca .
43004035	’ Caxu seyan tyuꞌutaxajta yee aucheꞌe tyaꞌatura aꞌachu cumu muaacua maxcɨraꞌi , sej si tyuꞌuráꞌatzaana . Ayaa nu tyajaꞌamueꞌixaateꞌe , xaaseij , sajta nainjapua huanyeerajraꞌani aujna maj aꞌutyáuu ɨ maj tiꞌihuasteꞌe . Eihua mu huacuéinaviꞌijmee . Puꞌuri huaxaꞌapɨꞌɨn saj huaꞌajsaɨreꞌen sej si tyuꞌutatuiireꞌen ɨ Dioj jemi .
43004036	Ajta ijii , puꞌuri raꞌancuraꞌasin aꞌatɨ aɨjna tɨ racɨꞌɨti , aɨ pu huaꞌajsaɨreꞌesin mej mi meyan ruuri huatyaturan tɨj naꞌa rusen cɨmeꞌe mej mi naijmiꞌi meyan huataujtyamuaꞌaveꞌen , aɨjna ɨ tɨ tyuꞌuhuaste aꞌij tɨ Dioj tiraijca , ajta aɨjna tɨ ayan tyuꞌuráꞌatza aꞌij tɨ ajta Dioj tiraijca .
43004037	’ Aɨj pu cɨn ayan tiꞌayajna aꞌij tɨ teꞌeyuꞌusiꞌi tɨ ayan tɨcɨn : “ Aɨ pu raayɨꞌɨtɨ tɨ tyuꞌuhuasteꞌen . Ajta aɨn ɨ saɨj ayaa pu raayɨꞌɨtɨ tɨ tyuꞌuráꞌatzaana . ”
43004038	Ayaa nu hui nyaɨjna cɨn amuaataityacaꞌa sej si seyan saɨjna huaraꞌatzaanaj aꞌu saj cai tyajaꞌuhuáste . Seica mu eihua huapɨꞌɨ tyuꞌumuarej . Sajta muan , aɨj xu seyan ancuraꞌa ɨ maj raamueꞌitɨ maɨjna cɨmeꞌe ɨ mej tyuꞌumuarej . — Ayaa pu tihuaꞌutaꞌixaa aɨjna ɨ Jesús .
43004039	Majta aɨme ɨ mej Samaariya eꞌemaꞌacan , muiꞌitɨ mu ráꞌantzaahua maɨjna cɨmeꞌe tɨ ayan tihuaꞌutaꞌixaa aɨjna ɨ jɨitaꞌa tɨcɨn Jesús nain tiraataꞌixaa aꞌij tɨ tiꞌityújchaɨcaꞌa .
43004040	Aɨj pu cɨn , maɨn u eꞌireꞌenye ɨ jemin , matɨꞌɨj mi eihua rájhuaviiriꞌi tɨ i aɨn aun aꞌutyaturan huaꞌa jamuan . Aɨj pu cɨn , aun ayan eꞌetee huaꞌa jamuan aꞌachu cumu huaꞌapua xɨcaj .
43004041	Majta eihua mu eitzeꞌe ráꞌantzaahua ɨ Jesús maɨjna cɨmeꞌe aꞌij tɨ tihuaꞌutaꞌixaa .
43004042	Ayaa mu tiraataꞌixaa maɨjna ɨ jɨitaꞌa tɨcɨn : — Anacai tu hui tyaɨjna cɨn tyaꞌantzaahua tyaɨjna cɨmeꞌe aꞌij paj panaꞌa peri titaataꞌixaa . Tyajta ijii , catu cheꞌe teyan tyaɨjna cɨn tyanaꞌa tyaꞌantzaahuateꞌe silu tuꞌuri teyan raanamuajriꞌi tajɨɨmuaꞌa . Tyajta hui teyan ramuaꞌaree tzaahuatiꞌiraꞌa cɨmeꞌe tɨ aɨn pueen aɨjna tɨ ayan tyejmi japua nyuuni tyatɨj tyanaꞌa puaꞌamua yen seijreꞌe chaanaca japua .
43004043	Tɨꞌɨj tyauumaꞌaca aꞌachu cumu huaꞌapua xɨcaj , aj puꞌi aɨn Jesús huirajraa aujna . Aj puꞌi aun áꞌumej ajtyapua u Galileeya .
43004044	Jesús pu ayan huatauxajtacaꞌa rusaɨj maj nuꞌu cai rɨꞌɨ tirajchaɨ aɨme ɨ mej aun eꞌeche aꞌu tɨ ajta eꞌeche saɨj tɨ Dioj jetze maꞌacan tiꞌixaxaꞌa . Aɨj pu cɨn , huirajraa aujna u Judea .
43004045	Ma ajta aɨme ɨ maj Galileeya eꞌemaꞌacan , tyamuaꞌa mu naa tiraꞌancureꞌeviꞌitɨ tɨꞌɨj aɨn huaꞌa jemi aꞌaráꞌa . Ayaa muꞌu meri nain tyuꞌuséijracaꞌa aꞌij tɨ huarɨj aɨjna ɨ Jesús tɨꞌɨj aun aꞌutyavaacaꞌa aujna Jerusalén matɨꞌɨj tíꞌiyestyajcaa ajna xɨcajraꞌan tɨ jetzen Dioj tihuaꞌutauuniꞌiriꞌi . Majta aɨme ɨ maj Galileeya eꞌemaꞌacan , aɨ mu majta aꞌutyáuucaꞌa maujna .
43004046	Ajta aɨn Jesús , aɨ pu ajtahuaꞌa huaꞌumuaaracaꞌa aɨme jemi ɨ mej maun eꞌechajcaꞌa maujna Caná , aꞌu tɨ ɨ jaj huataujviinutacaꞌa . Aɨ pu saɨque ayan raaruu , nyaꞌu . Ajta pu seij aun aꞌutyavaacaꞌa tɨ tiꞌitɨj cɨn tiꞌityavaacaꞌa aɨjna jemi ɨ rey . Ajta aɨn , seij pu tiyaujcaꞌa tɨ aun aꞌucatii aujna Capernaum . Tiꞌicuiꞌicaa aɨjna ɨ yaujraꞌan .
43004047	Tɨꞌɨj aɨn aꞌatɨ ayan raamuaꞌareeriꞌi tɨ Jesús aun aꞌarajraa aujna Judea , ajta ari aun aꞌaráꞌa u Galileeya , tɨꞌɨqui aɨjna ɨ aꞌatɨ u áꞌumej ɨ jemin . Eihua pu rájhuaviiriꞌi tɨ aɨn Jesús aun áꞌumeꞌen aɨjna jemi tɨ tiꞌicuꞌi tɨ ij raarujteꞌen aꞌini puꞌuri nuꞌu tɨmuaꞌa mɨꞌɨni .
43004048	Ayaa pu Jesús tiraataꞌixaa , tɨcɨn : — Caxu aꞌanaj tyaꞌantzaahuateꞌesin tɨ puaꞌa nyacai neyan tiꞌitɨ tyajamuaataseijrateꞌen ɨ saj cɨn avaꞌajɨꞌɨsiviꞌiraxɨꞌɨn naꞌari tiꞌitɨ ɨ saj cɨn raamuaꞌaree tɨ Dioj ayan naataꞌa nyej neyan huarɨni .
43004049	Ajta aɨn tɨ tiꞌitɨj cɨn tiꞌityavaacaꞌa ɨ rey jemi , ayaa pu tiraataꞌixaa tɨcɨn : — Nyavastaraꞌa , pataꞌaj peyan u áꞌumeꞌen nyeetzi jamuan , naꞌari cai , aɨ pu hui mɨꞌɨni ɨ niyauj .
43004050	Ajta Jesús ayan tyuꞌutanyúu tɨcɨn : — Aricu aꞌu pej eꞌeche . Puꞌuri rujni ɨ aꞌayauj . Ajta aɨn aꞌatɨ , aɨ pu ráꞌantzaahua aꞌij tɨ tiraataꞌixaa aɨjna ɨ Jesús . Tɨꞌɨqui áꞌuraa .
43004051	Tɨꞌɨj ari avejliꞌi aumaꞌaca aɨjna ɨ aꞌatɨ , aɨ mu raꞌantinajchacaꞌa ɨ maj ravaɨreꞌe . Ayaa mu tiraataꞌixaa tɨ nuꞌu ari huaruj aɨjna ɨ yaujraꞌan .
43004052	Aj puꞌi ayan tihuaꞌutaihuaꞌuriꞌi aꞌatzaj tɨ puaꞌa ayan huatyapuaꞌaracaꞌa aɨjna tɨ cɨn pɨstacaꞌa aɨjna ɨ yaujraꞌan . Ayaa mu tiraataꞌixaa tɨcɨn : — Aꞌatzaj pu hui huatyapuaꞌaracaꞌa ɨ tajcai aꞌatzaj tyaꞌacáaráꞌa ɨ tacuarixpua .
43004053	Cɨmeꞌen muꞌu meyan tiraataꞌixaa , aj puꞌi raamuaꞌareeriꞌi aɨjna ɨ yaꞌupuaaraꞌan tɨ ayan puaꞌa pɨtiꞌirɨjcaa aꞌatzaj tɨ puaꞌa Jesús ayan tiraataꞌixaa tɨ nuꞌu aɨn yaujraꞌan ari rujni . Aɨj pu cɨn , huataujtuiitze ɨ tavastaraꞌa jemi . Majta aɨme ɨ tyaɨtestyamuaꞌameꞌen , aɨ mu majta meyan huarɨj .
43004054	Ai pu aɨn pueen ɨ tɨ huaꞌapua tɨ ayan huapɨꞌɨ ruxeꞌeveꞌe tɨ ayan tyuꞌuruu aɨjna ɨ Jesús aujna aꞌahuaꞌa u Galileeya tɨꞌɨj aun huirájraa u Judea .
43005001	Puꞌuri aꞌatzu aꞌatéeviꞌica matɨꞌɨj tyuꞌuyéꞌeste aɨme ɨ maj Israel jetze ajtyamaꞌacan . Ajta aɨn Jesús , aun pu aꞌujnyéj anna Jerusalén .
43005002	Aun pu jajmuaa ajna vejliꞌi taꞌaj pueerta aꞌu mej jetzen aꞌutyaruꞌipi ɨ canyaꞌaxɨ . Ayaa pu tyajaꞌarajtyahuaa tɨcɨn Betesda . Anxɨvi pu aꞌaportaalijmaꞌacaa aꞌu mej eꞌetyujsaꞌɨrihuaꞌa eihua tyaɨte ɨ mej tíꞌicucuiꞌicaa . Seica mu meyan aracúcuꞌunijmaꞌacaa , majta seica , aꞌij puaꞌa mu huatzúnaꞌichaꞌa , majta seica cɨyaaxaviꞌicaa ɨ huáɨɨca .
43005003	
43005004	Aɨ mu meyan rachuꞌevaꞌacaa tɨ ij aꞌatɨ ayan raꞌutaruurajxɨꞌɨn ɨ jaj , aꞌini aꞌanaj tɨnaꞌa , ayaa pu rɨjcaa saɨj tɨ uteꞌe tiꞌivaɨreꞌe Dioj tɨ eꞌeseijreꞌe . Aɨ pu avaꞌacáninyéicaꞌa ajna tɨ jajmuaa , tɨ ij aɨn raꞌutaruurajxɨꞌɨn . Ajta aɨn aꞌatɨ tɨ anacai atyajraꞌani ɨ jaj tzajtaꞌa , aɨ pu ayan rujni tɨj naꞌa tɨ cɨn tiꞌicuꞌi .
43005005	Meenti seij aun aꞌutyavaacaꞌa tɨ ayan ari aꞌatee aꞌachu cumu seité japuan tamuaamuataꞌa japuan arahueicaj ninyeꞌiraꞌa tɨ ayan tiꞌicuꞌi .
43005006	Tɨꞌɨj i Jesús ayan raaseij tɨ aun aúucaꞌatii , ayaa pu raamuaꞌareeriꞌi tɨ aɨn nuꞌu aꞌatɨ ari aꞌatee tɨ ayan een . Aj puꞌi ayan tiraataihuaꞌuriꞌi tɨcɨn : — ¿ Ni peyan tiꞌijxeꞌeveꞌe pej huarún ?
43005007	Ajta aɨn tɨ tiꞌicuꞌi , ayaa pu tyuꞌutanyúu tɨcɨn : — Nyavastaraꞌa , tɨꞌɨj ayan raꞌutaruurajxɨꞌɨn ɨ jaj , capu hui maꞌa aꞌatɨ tɨ naatavaɨreꞌen nyej ni atyajraꞌani ɨ jaj tzajtaꞌa . Ajta , nyatɨꞌɨj nyauj a aꞌuméꞌen , saɨj pu hui caꞌanacan aun atyeeme nyaj cai inyaa . — Ayaa pu tiraataꞌixaa aɨjna tɨ tiꞌicuꞌi .
43005008	Aj puꞌi Jesús ayan tiraataꞌixaa tɨcɨn : — Ajchesi . Anchuaa mɨ aꞌutaatzi . Pajta hui aꞌuraꞌani .
43005009	Cɨmeꞌen puꞌu ayan tyuꞌutaxajtacaꞌa , aj puꞌi aɨn aꞌatɨ huarúj . Ajta yáꞌuchui ɨ ruꞌutaatzi . Tɨꞌɨqui áꞌuraa . Ajta ajna pɨtiꞌirɨjcaa ajna xɨcajraꞌa mej jetzen rusaꞌupi tɨꞌɨj huaruj .
43005010	Ajta aɨme ɨ mej Israel jetze ajtyamaꞌacan , ayaa mu tiraataꞌixaa maɨjna ɨ aꞌatɨ tɨ ayan huaruj tɨcɨn : — Puꞌuri hui ajna pɨtiꞌirɨcɨ ɨ xɨcajraꞌan tyaj jetzen tasaꞌupi . Ajta ayaa pu teꞌeyuꞌusiꞌi aɨjna jetze ɨ yuꞌuxari tɨ ayan tiꞌitaijteꞌe tɨ nuꞌu cai aꞌij tiꞌirɨꞌɨri pej peyan raachuisimeꞌen mɨ aꞌutaatzi ijii .
43005011	Ajta aɨn tɨ anácɨyaaxaracaꞌa , ayaa pu tihuaꞌutaꞌixaa tɨcɨn : — Ayaa pu tinaataꞌixaa aɨjna tɨ naarujte tɨcɨn yee nyaj nuꞌu raꞌanchueni ɨ nyaꞌutaatzi , nyajta nuꞌu u aꞌuraꞌani .
43005012	Aj mu mi meyan tiraataihuaꞌuriꞌi tɨcɨn : — ¿ Aꞌataani pueen aɨjna ɨ aꞌatɨ tɨ ayan timuaataꞌixaa paj nuꞌu peyan raꞌanchueni , pajta nuꞌu aꞌuraꞌani ?
43005013	Ajta aɨn ɨ aꞌatɨ tɨ ayan huarúj , capu aꞌatzu ramuaꞌatyajcaa aꞌatɨ tɨ puéenyaꞌa , aꞌini aɨjna ɨ Jesús puꞌuri a aurutyacaꞌa huaꞌa tzajtaꞌa ɨ tyaɨte ɨ maj maun eꞌetyujsaɨraꞌacaa .
43005014	Tɨꞌɨqui Jesús aun yáꞌutyau aujna teyujtaꞌa . Ayaa pu tiraataꞌixaa tɨcɨn : — Maꞌacui xaa , papuꞌuri huaruj . Capej cheꞌe tiꞌitɨj cɨn aꞌaturaa ɨ Dioj jemi . Naꞌari cai , ayaa pu tyajaꞌureꞌenyejsin tɨ eitzeꞌe pueijtzi muaacɨꞌɨti cai ajmiꞌi .
43005015	Aj puꞌi áꞌuraa aɨjna ɨ aꞌatɨ . Ajta ayaa pu tihuaꞌutaꞌixaa aɨme ɨ maj Israel jetze ajtyamaꞌacan tɨ aɨn Jesús aɨn puéenyaꞌa tɨ ayan raarujte .
43005016	Majta aɨme ɨ mej Israel jetze ajtyamaꞌacan , ayaa mu een cɨn aꞌij puaꞌa raruurajcaꞌa maɨjna ɨ Jesús maɨjna cɨmeꞌe tɨ aɨn ayan rɨjcaa ajna xɨcajraꞌa mej jetzen rusaꞌupihuaꞌa .
43005017	Jesús pu ayan tihuaꞌutaꞌixaa tɨcɨn : — Tɨj naꞌa tɨ yu aucaꞌitɨ aꞌame , aɨ pu auj tiꞌimuareꞌe ɨ niyaꞌupua . Ayaa nu cheꞌeta nyanaꞌa inyaa tiꞌimuareꞌe . — Ayaa pu tihuaꞌutaꞌixaa .
43005018	Ayaa mu een cɨn eitzeꞌe meyan tiꞌityesaꞌacaa mej mi raajeꞌica maɨjna cɨmeꞌe tɨ nuꞌu ayan Jesús raataxaahuatacaꞌa tɨ ayan huarɨni aꞌij mej tiꞌijrɨꞌɨre ajna xɨcajraꞌan jetze maj rusaꞌupihuaꞌa . Aɨ pu ajta nuꞌu ayan ratamuaꞌamuaꞌatyaꞌa ɨ Dioj tɨ nuꞌu yaꞌupuaaraꞌan pueen . Aɨj pu nuꞌu cɨn ayan tyúꞌujseijratacaꞌa tɨ ayan cheꞌeta naꞌa een tɨj ɨ Dioj .
43005019	Ayaa pu tyuꞌutanyúu aɨjna ɨ Jesús tɨcɨn : — Ayaa nu tyajaꞌamueꞌixaateꞌe tzaahuatiꞌiraꞌa cɨmeꞌe , capu rɨꞌɨri nyej neyan tiꞌitɨj huáruuren nyasaɨj , i nyaj nyajta tyaataꞌa jetze airaanye . Ayaa nu cheꞌeta nyanaꞌa tiꞌiruure aꞌij nyaj tiꞌisiseꞌi tɨ ayan tiꞌiruure ɨ niyaꞌupua .
43005020	Ayaa pu ɨ niyaꞌupua nyexeꞌeveꞌe inyeetzi i nyaj yaujraꞌan pueen . Aɨ pu ajta tiꞌinyeseijrateꞌe nain aꞌij tɨ aɨn tiꞌiruure . ’ Ee xaa nyaꞌu , ayaa pu tinaataseijrateꞌesin tiꞌitɨ tɨ eitzeꞌe huapɨꞌɨ ruxeꞌeveꞌe cai aꞌij nyej nyeri tyuꞌuruu sej si tyamuaꞌa naa tiraꞌutaseij .
43005021	Ayaa pu hui niyaꞌupua huáꞌajjajpuaxɨꞌɨsin ɨ tyaɨte huaꞌa tzajtaꞌa ɨ mej meri huacuii . Aɨ pu ajta huaꞌataꞌasin mej mi majtahuaꞌa ruuri muaꞌaraꞌani . Ayaa nu cheꞌeta nyanaꞌa huaꞌutaꞌasin aꞌachu puaꞌamua aɨme tɨ ayan naꞌaraanajchi nyaj neyan huaꞌutaꞌan mej mi majtahuaꞌa ruuri muaꞌaraꞌani .
43005022	Ajta yeehui aɨn niyaꞌupua , capu aꞌatɨ áꞌaxɨjteꞌe silu puꞌuri ayan nain cɨn tinyeijca inyeetzi , i nyaj yaujraꞌan pueen nyej ni naijmiꞌica aꞌuxɨ́jteꞌen .
43005023	Ayaa pu een cɨn huarɨj ɨ niyaꞌupua mej mi meyan cheꞌeta manaꞌa rɨꞌɨ tinaataꞌan inyeetzi matɨj majta rɨꞌɨ tirataꞌaca maɨjna ɨ niyaꞌupua . Ajta , aɨn tɨ cai rɨꞌɨ tinaataꞌaca inyeetzi , i nyaj yaujraꞌan pueen , aɨ pu ajta cai rɨꞌɨ tiraataꞌaca ɨ niyaꞌupua tɨ iiyan nyajaꞌutaityacaꞌa .
43005024	’ Ayaa nu tyajaꞌamueꞌixaateꞌe tzaahuatiꞌiraꞌa cɨmeꞌe , aꞌatɨ tɨ naꞌa tɨ ayan ranamuaj aꞌij nyej tiꞌixaj , ajta tɨ ayan raꞌaraꞌastijreꞌen aɨjna tɨ yan nyajaꞌutaityacaꞌa , aɨjna ɨ aꞌatɨ , ayaa pu ruurican cɨn huatyaturaasin tɨj naꞌa rusen cɨmeꞌe . Capu aꞌanaj pueijtzi racɨꞌɨti aꞌini aɨ pu ari huiirajraa aꞌu tɨ ayan tiyaꞌacɨꞌɨtincheꞌe tɨ huamɨꞌɨni . Aɨ pu ajta ari aun aꞌutyajrupi aꞌu tɨ ayan yaꞌacɨꞌɨti tɨ ruuri aꞌaraꞌani .
43005025	’ Ayaa nu tzaahuatiꞌiraꞌa cɨn tyajaꞌamueꞌixaateꞌe . Ayaa pu tyajaꞌureꞌenyejsin , ee xaa nyaꞌu . Ayaa pu ari tyajaꞌureꞌenye ajna xɨcajraꞌan tɨ jetzen ayan tihuaꞌacɨꞌɨti aɨme ɨ mej meri huacuii mej mi meyan raanamua aꞌij nyej tiꞌixa inyaa , i nyaj yaujraꞌan pueen ɨ Dioj . Majta aɨme ɨ mej meyan raꞌancuraꞌasin aꞌij mej tiꞌijnamuajran , aɨ mu rusen cɨmeꞌe ruuri muaꞌajuꞌun .
43005026	Aꞌini rujetze pu ayan rusen cɨn ruuri ɨ Dioj , aɨ pu ayan naataꞌa inyeetzi i nyaj yaujraꞌan pueen nyej ni neyan cheꞌeta nyanaꞌa nyejetze rusen cɨn ruuri .
43005027	Aɨ pu hui ajta naataꞌa nyej ni nyaɨjna cɨn antinmuaꞌaréera naꞌaraꞌani nyej ni huaꞌuxɨjteꞌen ɨ tyaɨte aꞌini nyaa nu nyajta tyaataꞌa jetze airaanye .
43005028	’ Caxu saɨjna cɨn rɨꞌɨ tiyáꞌuseijra , aꞌini aj pu tyajaꞌureꞌenyejsin matɨj manaꞌa puaꞌamua ɨ mej meri huacuii , ayaa mu ranamuajran nyatɨꞌɨj huaꞌutajeeve .
43005029	Au mu eꞌitajúꞌun aꞌu mej aꞌavaꞌanamiꞌihuajmee . Majta aɨme , ɨ mej rɨꞌɨ titetyujchaɨcaꞌa , aɨ mu eꞌitajúꞌun mej mi ruuri muaꞌaraꞌani . Ma majta aɨme ɨ mej aꞌij puaꞌa titetyújchaɨcaꞌa , aɨ mu eꞌitajúꞌun nyej ni neyan huaꞌuxɨjteꞌen tɨ ij ayan pueijtzi tihuaꞌucɨꞌɨti .
43005030	’ Capu rɨꞌɨri nyej neyan tiꞌitɨ huáruuren nyasaɨj nyanaꞌa , silu ayaa nu cheꞌeta nyanaꞌa huaꞌaxɨjteꞌe aꞌij nyej tiꞌijnamua ɨ niyaꞌupua jemi . Ajta , ayaa pu tiraavijteꞌe aꞌij nyej tihuaꞌaxɨjteꞌe aꞌini canu neyan rahuauca nyej neyan rɨcɨ aꞌij tɨ tinaꞌaraanajchi silu ayaa nu rɨcɨ nyej ni neyan rɨꞌɨ tiraataꞌan aɨjna tɨ yan nyajaꞌutaityacaꞌa .
43005031	Tɨ puaꞌa nyasaɨj nyanaꞌa neyan tyuꞌutanxaj , canu neyan tzaahuatiꞌiraꞌa cɨn nyeyan tyuꞌutanxajta .
43005032	’ Ma ajta , saɨj pu ayan tinaatyáxajta inyeetzi , nyajta inyaa , ayaa nu ramuaꞌaree tɨj naꞌa aꞌij tɨ tíꞌinyaxaj inyeetzi , ayaa pu tzaahuatiꞌiraꞌa cɨn tíꞌinyaxaj aɨjna .
43005033	’ Muan xu seica huataityacaꞌa ɨ Juan jemi . Aɨ pu ajta tzaahuatiꞌiraꞌa cɨn tyajamuaataꞌixaa inyeetzi cɨmeꞌe .
43005034	Capu hui ayan ruxeꞌeveꞌe tɨ aꞌatɨ ayan tíꞌinyaxajta inyeetzi . ’ Me nyajta , ayaa nu tyajaꞌamueꞌixaateꞌe nyaɨjna cɨmeꞌe ɨ Juan tɨ ij Dioj ayan tyajamuatáuuniꞌi .
43005035	Ayaa pu aꞌatzu tyuꞌutyavaɨ aɨjna ɨ Juan tɨj tatzari tɨ aꞌataa , tɨ ajta nain japua huatátzaveꞌejyeꞌi . Sajta muan , ayaa xu aꞌatzu huatauraꞌa sej seyan huataujtyamuaꞌaveꞌen saɨjna cɨmeꞌe saj raꞌancuraꞌa aꞌij tɨ aɨn tyuꞌutaxajtacaꞌa .
43005036	’ Tiꞌitɨ pu eitzeꞌe ruxeꞌeveꞌe cai aꞌij tɨ tyuꞌutaxajtacaꞌa aɨjna ɨ Juan . Aɨjna tɨ Dioj ayan cɨn tinyeijca nyej ni neyan nyaɨjna cɨn tyaꞌaraꞌasten ɨ nyaj nyeri neyan nyaɨjna rɨcɨ , aɨ pu ajta tiꞌivaɨreꞌe sej si seyan raamuaꞌaree tɨ ayan nyajaꞌutaityacaꞌa aɨjna ɨ niyaꞌupua .
43005037	Ajta aɨn ɨ niyaꞌupua tɨ ayan nyajaꞌutaityacaꞌa , aɨ pu ajta naatyaxájtacaꞌa inyeetzi cɨmeꞌe . Muan xu cai aꞌanaj raanamuajriꞌi tɨ tyuꞌuxajtacaꞌa . Caxu sajta aꞌanaj aꞌamuajɨꞌɨsi cɨn raaseij aꞌij tɨ een .
43005038	Caxu sajta raꞌancuraꞌasin aꞌij tɨ aɨn tyuꞌutaxajtacaꞌa aꞌini caxu naꞌaraꞌastijreꞌesin inyeetzi , Dioj tɨ nyajaꞌutaityacaꞌa .
43005039	’ Muan xu aujcaꞌanyaacan cɨn tyuꞌujmuaꞌate saɨjna jetze ɨ yuꞌuxari aꞌini ayaa pu tyajamuaꞌamitejteꞌe sej saɨjna jetze yauꞌeitaa xaꞌajuꞌun aꞌij sej yeꞌi huarɨni sej si rusen cɨn ruuri xaꞌaraꞌani . Ai pu hui aɨn pueen ɨ yuꞌuxari tɨ jetzen teꞌeyuꞌusiꞌi aꞌij mej tyuꞌutaxajtacaꞌa inyeetzi cɨmeꞌen .
43005040	’ Ma sajta muan , caxu áꞌujcaꞌanye sej seyan naꞌaraꞌastijreꞌen inyeetzi nyej ni amuaataꞌan sej si rusen cɨn ruuri xaꞌaraꞌani .
43005041	’ Capu nye jetze ruxeꞌeveꞌe tɨ puaꞌa tevi ayan rɨꞌɨ tinaataꞌan .
43005042	Ma sajta muan saɨque xu tiꞌimuaꞌatze . Nyaa nu neyan ramuaꞌaree saj cai hui raxeꞌeveꞌe ɨ Dioj ɨ aꞌamua tzajtaꞌa .
43005043	Ayaa nu een cɨn avaꞌacaanye niyaꞌupua jetze maꞌacan . Ma sajta muan , caxu naꞌancureꞌeviꞌitɨ . Aru tɨ puaꞌa aꞌatɨ runyuucajtzeꞌen cɨn mu aꞌuveꞌemeꞌen , muan xu xaa raꞌancureꞌeviꞌitɨ saɨjna .
43005044	’ ¿ Aꞌini tiꞌirɨꞌɨri saj tzaahuatiꞌiraꞌa cɨn tyaꞌantzaahuateꞌen tɨ puaꞌa seyan rɨꞌɨ tyuꞌutauraꞌan rujɨɨmuaꞌa sanaꞌa , sajta cai tiꞌityesaꞌa saj raahuauni tɨ Dioj rɨꞌɨ tyajamuaataꞌan ? Capu xaa nyaꞌu aꞌij tiꞌirɨꞌɨri .
43005045	Caxu seyan muan tiꞌimuaꞌatza nyaj tyajaꞌamuaxajtziꞌiran ɨ niyaꞌupua jemi . Ai pu aɨn pueen ɨ tɨ tyajaꞌamuaxajtziꞌiran aɨjna ɨ Moisés tyaacan , ɨ sej seyan rachuꞌeveꞌe tɨ aɨn aꞌamuajapua nyuuni .
43005046	’ Tɨ puaꞌa seyan tyaꞌatzaahuatyaꞌa saɨjna jemi ɨ Moisés , ayaa xu sajta naꞌantzaahuateꞌencheꞌe inyeetzi saɨjna cɨmeꞌe tɨ aɨn ayan nyeetzi cɨmeꞌen raꞌutéyuꞌuxacaꞌa .
43005047	¿ Aꞌini sej si cai raꞌatzaahuateꞌe aꞌij tɨ aɨn tiraꞌutyeyuꞌuxacaꞌa ? , ¿ aꞌini tiꞌirɨꞌɨri sej seyan ráꞌantzaahuateꞌen aꞌij nyej inyaa tyajamuaataꞌixaateꞌesin ? Capu xaa nyaꞌu aꞌij tiꞌirɨꞌɨri . — Ayaa pu tihuaꞌutaꞌixaa aɨjna ɨ Jesús .
43006001	Aꞌatzu aꞌateeviꞌi , tɨꞌɨqui Jesús aun u jetze pujmeꞌen antaraa ɨ jaj japua tɨ ayan tyajaꞌarajtyahuaa tɨcɨn Galileeya . Ayaa pu ajta tyajaꞌarajtyahuaa tɨcɨn Tiberias .
43006002	Eihua mu tyaɨte aꞌucɨj jamuan aꞌini muꞌuri raaseij maɨjna tɨ huapɨꞌɨ ruxeꞌeveꞌe tɨ ayan tihuaꞌuhuaa aɨme ɨ mej tíꞌicucuiꞌicaa .
43006003	Aj puꞌi Jesús anna aꞌujnyéj jɨri japua . An pu aꞌutayeijxɨ , majta aɨme ɨ maj jamuan áꞌujhuaꞌanyaꞌa .
43006004	Puꞌuri vejliꞌitaca ajna xɨcajraꞌan mej jetzen tiꞌiyestyahuaꞌa maɨjna cɨmeꞌe tɨ Dioj hueꞌirajtuaa aɨme ɨ mej Israel jetze ajtyamaꞌacantacaꞌa .
43006005	Tɨꞌɨqui Jesús ayan huanyéerajraa . Tɨꞌɨj i huaꞌuseij maj aꞌavaꞌajuꞌuncaa ɨ tyaɨte . Aj puꞌi Jesús aɨn Felipe ayan tyuꞌutaihuaꞌuriꞌi tɨcɨn : — ¿ Aꞌuni tyeyaꞌananan ɨ pan ɨ maj racuaꞌani aɨme ɨ tyaɨte ?
43006006	Puꞌuri ramuaꞌareeracaꞌa ɨ Jesús aꞌij tɨ rɨni . Ma ajta , ayaa pu een cɨn raataihuaꞌuriꞌi ɨ Felipe tɨ ij ayan raaseij aꞌij tɨ rɨni .
43006007	Felipe pu ayan tyuꞌutanyúu tɨcɨn : — Tɨ puaꞌa teyan tiꞌituavaꞌa aꞌachu maj ramueꞌitɨjca arahueica maxcɨraꞌi cɨmeꞌe , capu aɨ naꞌa cɨꞌɨpe tyej ti pan huananan tej ti naijmiꞌica tyuꞌumín .
43006008	Aj puꞌi seij tɨ jamuan áꞌuchaꞌacanyaꞌa , aɨjna ɨ Andrés tɨ juutzajraꞌan pueen ɨ Simón , aɨ pu ayan tyuꞌutaxajtacaꞌa tɨcɨn : ― Yaa pu paꞌarɨꞌɨ huatyejvee . Anxɨvica pu hui pan tichaꞌɨ , ajta huaꞌapuaca ɨ hueꞌité . Ma ajta , capu aꞌatzu cɨꞌɨpe mej mi naimiꞌi tyuꞌucuaꞌani .
43006009	
43006010	Jesús pu ayan tihuaꞌutaꞌixaa tɨcɨn : — Sataꞌaj huaꞌutaijteꞌen ɨ tyaɨte maj aꞌujráꞌasixɨꞌɨn . Ayaa pu een cɨn ayan raataxajtacaꞌa aꞌini eihua pu huaꞌɨxaataꞌacaa aujna . Majta aɨme ɨ tyetyaca , au mu aꞌuráasajraa . Ayaa mu araꞌasijmaꞌa aꞌachu cumu anxɨj viꞌiraꞌa meyee majta meyee .
43006011	Aj puꞌi Jesús raꞌancuraɨꞌɨpɨꞌɨ ɨ pan . Ajta rɨꞌɨ tiraatataujtziꞌire ɨ Dioj jemi . Ajta huaꞌuraɨꞌɨpɨꞌɨ aɨme ɨ mej aꞌucaitɨmaꞌacaa aꞌachu tɨ seij raxeꞌevaꞌacaa . Ayaa pu cheꞌeta naꞌa huaꞌuraɨꞌɨpɨꞌɨ ɨ hueꞌite .
43006012	Matɨꞌɨj ruxaahua tyuꞌucuaa , ayaa pu tihuaꞌutaꞌixaa aɨme ɨ maj jamuan áꞌujhuaꞌanyaꞌa tɨcɨn : — Sataꞌaj raaraɨꞌɨpɨꞌɨn ɨ tɨ avaꞌaturaa . Cheꞌe cai tiꞌitɨ aꞌuvaɨꞌɨtzɨꞌɨn .
43006013	Matɨꞌɨj mi raaraɨꞌɨpɨ . Ayaa mu tyaꞌavaꞌɨstyaꞌaxɨ ɨ sicɨri jetze aɨjna ɨ pan tɨ avaꞌaturaa mej tyuꞌucuaa .
43006014	Majta aɨme ɨ tyaɨte , matɨꞌɨj meyan raaseij maɨjna ɨ Jesús tɨ ayan huarɨj , ayaa mu tyuꞌutaxajtacaꞌa tɨcɨn : — Ayej xaa nyaꞌu tiꞌayajna , amɨ pu hui aɨn pueen aɨjna tɨ Dioj jetze maꞌacan tiꞌixaxaꞌa , tɨ ayan ya nuꞌu uveꞌenyejsin iiyan chaanaca japua .
43006015	Ajta aɨn Jesús , ayaa pu rúꞌumuaꞌareeracaa ɨ rutzajtaꞌa mej meyan raaxaꞌapɨꞌɨntare maj eꞌireꞌenyejsin mej mi caꞌanyejri cɨn tiraijcateꞌen tɨ aɨn teꞌentyarute ɨ rey cɨmeꞌe . Aɨj pu cɨn , ayan ajtáraa . Au pu jɨri japua aꞌujnyéj rusaɨj .
43006016	Tɨꞌɨj huaraꞌacáanajmaꞌaca , au mu aꞌucáanye aꞌutɨ aꞌavastɨmee ɨ jaj aɨme ɨ maj Jesús jamuan áꞌujhuaꞌanyaꞌa .
43006017	Au mu baarcu jetze atyaacɨ . Matɨꞌɨj mi antacɨj u jetze pujmeꞌen u Capernaum . Puꞌuri huaráꞌatɨcaꞌarijmaꞌa . Ajta aɨn Jesús , capu maꞌahuaꞌacaa .
43006018	Caꞌanin pu cɨn huaꞌaacacaꞌa . Ajta puꞌuri aꞌujruurajcaꞌa ɨ jaj .
43006019	Matɨꞌɨj aujuꞌuncaa aꞌachu anxɨ , o arájsevi kiloometro , matɨꞌɨj mi raaseij tɨ eꞌeveꞌemaꞌacaa aɨjna ɨ Jesús . Jaj japua pu huamaꞌacaa . Eecan mu tyuꞌutatzɨn .
43006020	Aj puꞌi ayan tihuaꞌutaꞌixaa tɨcɨn : — Nyaa nu aɨn pueen . Caxu tiꞌitzɨɨnyaꞌa .
43006021	Matɨꞌɨj mi meyan huatyaujcaꞌane mej mi meyan raꞌatyajtuaani ɨ baarcu jetze . Camu aꞌachu aꞌateeviꞌi maun aꞌutanye ajna aꞌu maj áꞌujuꞌuncaa .
43006022	Majta aɨme ɨ tyaɨte ɨ maj aun u jetze pujmeꞌen eꞌetyujsaɨ ɨ Jesús jemi , aɨ mu aun aꞌutyajturaa . Yaa ruijmuaꞌa yee , ayaa pu tihuaꞌamityejtyaꞌacaa tɨ saɨj naꞌa aꞌacávaꞌacaa ɨ baarcu , ajta tɨ aɨn Jesús cai aɨjna jetze atyajraa huaꞌa jamuan ɨ maj jamuan áꞌujhuaꞌanyaꞌa , silu rujɨɨmuaꞌa muꞌu antacɨj .
43006023	Matɨꞌɨj mi seica maun újhuiixɨ ɨ baarcu ajna vejliꞌi aꞌu maj tyajaꞌucuaa ɨ tyaɨte tɨꞌɨj Jesús rɨꞌɨ tiraataꞌa ɨ Dioj . Au pu eꞌemaꞌacan ɨ baarcu , chajtaꞌa tɨ ayan tyajaꞌarajtyahuaa tɨcɨn Tiberias .
43006024	Matɨꞌɨj mi aɨme tyaɨte meyan raamuaꞌareeriꞌi tɨ nuꞌu cai ajta aun aꞌucatii u Tiberias aɨjna ɨ Jesús , majta aɨme ɨ maj jamuan áꞌujhuaꞌanyaꞌa . Matɨꞌɨj mi maɨjna jetze u huatyaacɨjxɨ aɨjna jetze ɨ baarcu tɨ tiꞌimuiꞌi . Seica mu atyaacɨjxɨ seij jetze , majtahuaꞌa ɨ seica , seij jetze mu mijta atyaacɨ , mej mi maun aꞌatanyén u Capernaum , mej mi maun raahuauni maɨjna ɨ Jesús .
43006025	Matɨꞌɨj ráatyau maujna u jetze pujmeꞌen aꞌalaguun jetze , aj mu mi meyan tiraataihuaꞌuriꞌi tɨcɨn : — Rabí , ¿ aꞌanajni ya paraꞌa peyujna ?
43006026	Jesús pu ayan tihuaꞌutaꞌixaa tɨcɨn : — Ayaa nu tyajaꞌamueꞌixaateꞌe tzaahuatiꞌiraꞌa cɨmeꞌe . Caxu saɨjna cɨn nyahuauhuau saɨjna cɨn saj tyuꞌuseij aꞌij nyej huarɨj ɨ saj cɨn avaꞌujjɨꞌɨsiviꞌiraxɨꞌɨn silu ayaa xu een cɨn nyahuauhuau saɨjna cɨmeꞌe saj raacuaa saɨjna ɨ pan , sajta saj tyamuaꞌa naa tityáajuꞌuxai .
43006027	Caxu seyan sanaꞌa tyuꞌumuareꞌen sej si saɨjna huamuéꞌitɨn ɨ cueꞌira tɨ aꞌuvaɨjtzi silu sataꞌaj seyan tyuꞌumuareꞌen sej si saɨjna huamuéꞌitɨn ɨ saj cɨn huataujvaɨreꞌen tɨj naꞌa rusen cɨmeꞌe . Nyajta inyaa , i nyaj nyajta tyaataꞌa jetze eꞌirannyejte , nyaa nu nyaɨjna amuaataꞌasin aꞌini aɨn Dioj tɨ niyaꞌupua pueen , aɨ pu aɨjna cɨn tinyeijca .
43006028	Matɨꞌɨj mi meyan tiraataihuaꞌuriꞌi tɨcɨn : — ¿ Tiꞌitajni hui ruxeꞌeveꞌe tej teyan tyaɨjna cɨn huarɨni aꞌij tɨ tiꞌijxeꞌeveꞌe ɨ Dioj ?
43006029	Jesús pu ayan tyuꞌutanyúu tɨcɨn : — Ayaa pu tiꞌijxeꞌeveꞌe ɨ Dioj saj seyan naꞌantzaahuateꞌen inyeetzi tɨ Dioj nyajaꞌutaityacaꞌa .
43006030	Matɨꞌɨj mi meyan tiraataihuaꞌuriꞌi tɨcɨn : — ¿ Tiꞌitajni cɨn peyan rɨcɨ tɨ huapɨꞌɨ ruxeꞌeveꞌe tyej ti teyan raaseij , tyej ti tyaɨjna cɨn muaꞌantzaahuateꞌen ? ¿ Aꞌini pej pi peyan rɨcɨ ?
43006031	Tavaujsimuaꞌacɨꞌɨ mu meyan raacuaa maɨjna tɨ jee maná pueen maujna aꞌu tɨ cai eꞌetiꞌitɨjcaa . Ayaa pu teꞌeyuꞌusiꞌi tɨcɨn : “ Aɨ pu nuꞌu huaꞌutaꞌa maj maɨjna huacuaꞌani ɨ cueꞌira tɨ nuꞌu uteꞌe eꞌemaꞌacan . ”
43006032	Jesús pu ayan tihuaꞌutaꞌixaa tɨcɨn : — Ayaa nu tyajaꞌamueꞌixaateꞌe tzaahuatiꞌiraꞌa cɨmeꞌe tɨ cai aɨn pueen ɨ Moisés tyaacan tɨ ayan huaꞌutaꞌa aɨme aꞌamuayaꞌupuacɨꞌɨstyamuaꞌa maj raacuaꞌani ɨ cueꞌira tɨ uteꞌe eꞌemaꞌacan . Capu xaa nyaꞌu , silu niyaꞌupua pu ayan amuaataꞌasin sej si huataujvaɨreꞌen saɨjna cɨmeꞌe ɨ cueꞌira tɨ tzaahuatiꞌiraꞌa cɨn uteꞌe eꞌemaꞌacan .
43006033	Aꞌini nyaa nu aɨn pueen ɨ cueꞌira tɨ Dioj jemi eꞌemaꞌacan , nyeetzi pu jemi ajta eꞌemaꞌacan . Nyaa nu uteꞌe eꞌicaanye nyej ni huaꞌutaꞌan maj ruuri muaꞌaraꞌani tɨj naꞌa rusen cɨmeꞌe matɨj manaꞌa puaꞌamua yan huachaatɨme iiyan chaanaca japua .
43006034	Matɨꞌɨj mi meyan tiraataꞌixaa tɨcɨn : — Tavastaraꞌa , pataꞌaj peyan taataꞌan paɨjna ɨ cueꞌira tɨj naꞌa tɨ yu aucaꞌitɨ aꞌame .
43006035	Aj puꞌi Jesús ayan tihuaꞌutaꞌixaa tɨcɨn : — Nyaa nu aɨn pueen ɨ tɨ jetzen eꞌemaꞌacan ɨ cueꞌira ɨ maj cɨn huataujvaɨreꞌen mej mi ruuri muaꞌaraꞌani tɨj naꞌa rusen cɨmeꞌe . Aꞌatɨ tɨ naꞌa tɨ nyeetzi jemi veꞌereꞌenyen , capu aꞌanaj iꞌicuata aꞌame . Ajta , aꞌatɨ tɨ naꞌa tɨ ayan naꞌaraꞌastijreꞌen inyeetzi , capu ajta aꞌanaj huataꞌimɨ , silu Dioj pu rusen cɨn raataꞌasin .
43006036	’ Nyajta inyaa , ayaa nu neri tyajamuaataꞌixaa saj seri nyeseij inyeetzi . Ma sajta muan , caxu tyaꞌatzaahuateꞌe .
43006037	Matɨj manaꞌa puaꞌamua ɨ tɨ Dioj naatatuireꞌesin , aɨme mu veꞌereꞌenyejsin inyeetzi jemi . Ajta tɨ puaꞌa aꞌatɨ ayan nyeetzi jemi veꞌereꞌenyen , canu aꞌanaj raaraꞌiti .
43006038	’ Canu nyaɨjna cɨn mu aꞌuveꞌeme nyej ni neyan huarɨni aꞌij nyaj nyasaɨj nyanaꞌa tiꞌijxeꞌeveꞌe silu nyej ni neyan huarɨni aꞌij tɨ tiꞌijxeꞌeveꞌe aɨjna tɨ yan nyajaꞌutaityacaꞌa .
43006039	Ajta , ayaa pu tiꞌijxeꞌeveꞌe aɨjna tɨ yan nyajaꞌutaityacaꞌa tɨ cai seij aꞌuveti aɨme ɨ mej veꞌereꞌenye inyeetzi jemi silu nyej ni naijmiꞌica japua huanyuuni ajna xɨcajraꞌan tɨ jetzen nain cɨn teꞌentipuaꞌari .
43006040	’ Ee xaa nyaꞌu , ayaa pu tiꞌijxeꞌeveꞌe ɨ niyaꞌupua tɨ ayan tiraacɨꞌɨti tɨ ruurican cɨn huatyaturan tɨj naꞌa rusen cɨmeꞌe aꞌatɨ tɨ naꞌa tɨ ayan tiraꞌamitejteꞌe aꞌatɨ nyaj pɨrɨcɨ , ajta ayan naꞌastijraꞌa inyeetzi . Nyajta inyaa , ayaa nu raꞌajjájsin huáꞌa tzajtaꞌa ɨ mej meri huacuii ajna xɨcajraꞌan tɨ jetzen nain cɨn teꞌentipuaꞌari .
43006041	Majta aɨme ɨ maj Israel jetze ajtyamaꞌacan , matɨꞌɨj mi autyajhuii maj runyuusteꞌe rujɨɨmuaꞌa maɨjna cɨmeꞌe tɨ Jesús ayan tyuꞌutaxajtacaꞌa tɨ nuꞌu aɨn pueen ɨ cueꞌira tɨ uteꞌe eꞌicaanye .
43006042	Ayaa mu tyuꞌutaxajtacaꞌa tɨcɨn : — ¿ Ni cai aɨn pueen ɨ Jesús tɨ ajta yaujraꞌan pueen aɨjna ɨ José ? ¿ Ni qui tyacai huaꞌamuajte ɨ taatajraꞌan , ajta ɨ naanajraꞌan ? Aꞌini tijta nyaꞌu . Aɨj pu cɨn , ¿ aꞌini tiꞌirɨꞌɨri tɨ aɨn ayan tiꞌixajta tɨ nuꞌu uteꞌe eꞌicaanye ?
43006043	Aj puꞌi Jesús ayan tyuꞌutanyúu tɨcɨn : — Caxu hui seyan cheꞌe runyuustyaꞌa .
43006044	Capu rɨꞌɨri tɨ aꞌatɨ ayan veꞌereꞌenyen inyeetzi jemi tɨ puaꞌa cai Dioj anacai caꞌanijraꞌa raataꞌan tɨ ij ayan huarɨni . Nyajta nu neyan raꞌajjájsin huaꞌa tzajtaꞌa ɨ mej meri huacuii ajna xɨcajraꞌa tɨ jetzen nain cɨn teꞌentipuaꞌari .
43006045	’ Ayaa mu tiraꞌuyuꞌuxacaꞌa aɨme ɨ mej tiꞌixaxaꞌataꞌa ɨ Dioj jetze maꞌacan tɨcɨn : “ Dioj pu nuꞌu ayan tihuaꞌamuaꞌaten naijmiꞌica . ” Aꞌatɨ tɨ naꞌa tɨ ayan ranamua ɨ rutzajtaꞌa aꞌij tɨ tiꞌixa ɨ niyaꞌupua , ajta tɨ ayan raaruuren aꞌij tɨ aɨn tiꞌijxeꞌeveꞌe , aɨ pu ayan veꞌereꞌenyejsin inyeetzi jemi .
43006046	’ Capu ayan huataujmuaꞌa tɨ aꞌatɨ ari raaseij aɨjna ɨ niyaꞌupua silu inyaa , i nyaj nyaun aꞌuveꞌeme aꞌu tɨ aɨn eꞌeseijreꞌe , nyaa nu neri raaseij ɨ niyaꞌupua .
43006047	Ayaa nu tyajaꞌamueꞌixaateꞌe tzaahuatiꞌiraꞌa cɨmeꞌe tɨ aꞌatɨ tɨ naꞌa tɨ ayan tyaꞌantzaahuateꞌen aꞌij nyej tiꞌixa , aɨ pu ruurican cɨn huatyaturaasin tɨj naꞌa rusen cɨmeꞌe .
43006048	Nyaa nu nyaɨn pueen ɨ cueꞌira tɨ jetzen eꞌiraninyei ɨ maj cɨn ruuri muaꞌaraꞌani tɨj naꞌa rusen cɨmeꞌe .
43006049	’ Aꞌamuahuaacɨxaꞌastyamuaꞌacɨꞌɨ meyan raacuaa maɨjna ɨ maná aujna aꞌahuaꞌa aꞌu tɨ cai eꞌetiꞌitɨjcaa . Majta eꞌeyan mu huacuii .
43006050	Ma ajta , ya pu seijreꞌe aɨjna ɨ cueꞌira tɨ uteꞌe eꞌicaanye . Tɨ puaꞌa aꞌatɨ ayan raacuaꞌani aɨjna , capu aꞌanaj mɨꞌɨni .
43006051	Nyaa nu nyaɨn pueen aɨjna ɨ cueꞌira tɨ uteꞌe eꞌicaanye , tɨ jetzen aꞌiráninyei ɨ maj cɨn ruuri muaꞌaraꞌani . Tɨ puaꞌa aꞌatɨ ayan raacuaꞌani aɨjna ɨ cueꞌira , aɨ pu ruurican cɨn huatyaturaasin tɨj naꞌa rusen cɨmeꞌe . Ajta , aɨjna ɨ cueꞌira , ai pu aɨn pueen ɨ nyaj ratyáhueꞌiraꞌa , ɨ nyaj nyajta ratámuaɨꞌɨvajta huaꞌa jetze maꞌacan matɨj manaꞌa maj yan huachaatɨme iiyan chaanaca japua mej mi ruuri muaꞌaraꞌani tɨj naꞌa rusen cɨmeꞌe . — Ayaa pu tihuaꞌutaꞌixaa aɨjna ɨ Jesús .
43006052	Majta aɨme ɨ mej Israel jetze ajtyamaꞌacan , caꞌanin mu cɨn autyajhuii mej tihuaurixaateꞌen . Meyan tɨcɨn : — ¿ Aꞌini tiꞌirɨꞌɨri tɨ aɨn aꞌatɨ ayan nuꞌu ruhueꞌiraꞌa taamin ?
43006053	Aj pu i Jesús , ayan tihuaꞌutaꞌixaa tɨcɨn : — Ayaa nu tyajamuaataꞌixaateꞌesin . Tɨ puaꞌa sacai raacuaꞌani i nyahueꞌiraꞌa , i nyaj nyajta tyaataꞌa jetze eꞌirannyejte , ajta tɨ puaꞌa sacai raayeꞌen i nyaxuureꞌe , caxu rusen cɨn ruuri xaꞌajuꞌun .
43006054	Aꞌatɨ tɨ naꞌa tɨ ayan raacuaꞌani i nyahueꞌiraꞌa , ajta ayan raayeꞌen i nyaxuureꞌe , aɨ pu ayan ruurican cɨn huatyaturaasin tɨj naꞌa rusen cɨmeꞌe . Nyajta nu neyan raꞌajjájsin ajna xɨcajraꞌan tɨ jetzen nain cɨn teꞌentipuaꞌari .
43006055	’ Ayej tiꞌayajna xaa nyaꞌu . Aɨ pu nyahueꞌiraꞌa , aɨn pueen ɨ tɨ cueꞌira jetzen eꞌiraninyei ɨ maj tzaahuatiꞌiraꞌa cɨn ruuri muaꞌaraꞌani ɨ Dioj jemi . Ajta aijna , ai pu xaa nyaꞌu aɨn pueen ɨ jaj ɨ maj tzaahuatiꞌiraꞌa cɨn iraayeꞌen mej mi cai cheꞌe ruxaamɨstyaꞌa ɨ Dioj jemi .
43006056	Aꞌatɨ tɨ naꞌa tɨ ayan raacuaꞌani i nyahueꞌiraꞌa , ajta tɨ ayan raayeꞌen i nyaxuureꞌe , aɨ pu huatyaturaasin inyeetzi jemi . Nyajta nu neyan cheꞌeta nyanaꞌa huatyaturaasin ɨ jemin .
43006057	’ Aɨ pu ayanna nyajaꞌutaityacaꞌa ɨ niyaꞌupua tɨ iꞌiruuri . Nyajta nu nyaɨjna jetze arancaꞌanye nyej ni ruuri naꞌaraꞌani ɨ niyaꞌupua jemi . Ajta aɨn ɨ aꞌatɨ tɨ ayan tiꞌicuaꞌaca inyeetzi jemi , aɨ pu ayen cheꞌeta naꞌa nyeetzi jetze araujcaꞌanye tɨ ij aɨn ruuri aꞌaraꞌani ɨ Dioj jemi .
43006058	Ai pu aɨn pueen ɨ cueꞌira tɨ uteꞌe eꞌicaanye . Tahuaacɨxaꞌastyamuaꞌacɨꞌɨ mu meyan raacuaa maɨjna ɨ maná . Majta huacuii . Ma ajta , aɨn tɨ ayan racuaꞌaca aɨjna ɨ cueꞌira tɨ nyeetzi jetze eꞌiraninyei , aɨ pu ruurican cɨn huatyaturaasin tɨj naꞌa rusen cɨmeꞌe .
43006059	Ayaa pu tihuaꞌutaꞌixaa aɨjna ɨ Jesús tɨꞌɨj aun tihuáꞌamuaꞌatyajcaa aꞌu maj eꞌetyujsaꞌɨrihuaꞌa aujna u Capernaúm .
43006060	Matɨꞌɨj maɨjna huanamuajriꞌi , ayaa mu muiꞌitɨ tyuꞌutaxajtacaꞌa aɨme ɨ mej jamuan áꞌujhuaꞌanyaꞌa tɨcɨn : — Aꞌij pu puaꞌa taataꞌa tɨ ayan tiꞌixa . Eecan pu hui muareꞌeri tyej teyan yauꞌeitaa taꞌaraꞌani .
43006061	Ajta aɨn Jesús , ayaa pu rúꞌumuaꞌareeracaa mej meyan runyuustyaꞌacaa . Aj puꞌi ayan tihuaꞌutaihuaꞌuriꞌi tɨcɨn : — ¿ Ni aꞌij puaꞌa amuaataꞌa nyej neyan tyajamuaataꞌixaa ?
43006062	Ari tɨ puaꞌa seyan naaseij inyeetzi , i nyaj tyaataꞌa jetze eꞌirannyejte , nyej ni aun aꞌujnyén utyaꞌɨmɨ aꞌu nyaj anacai áꞌucatii .
43006063	Aɨjna jetze ɨ xaijnyuꞌucaraꞌaraꞌan ɨ Dioj , aɨ pu jetzen eꞌiraninyei ɨ saj cɨn ruuri xaꞌaraꞌani . Ma ajta , capu aɨjna cɨn tiꞌivaɨreꞌe aɨjna tɨ jetzen eꞌiraninyei ɨ saj ratyáhueꞌiraꞌa . Capu aꞌatzu xaa nyaꞌu . Ma ajta , aɨjna ɨ nyuucari ɨ nyej neyan tyajaꞌamueꞌixaateꞌe , aɨjna ɨ xaijnyuꞌucaraꞌaraꞌan ɨ Dioj , aɨ pu caꞌanijraꞌa naataꞌa nyej neyan tyuꞌutaxaj . Ajta , aɨj pu jetze eꞌiraninyei ɨ saj cɨn ruuri xaꞌaraꞌani .
43006064	Ma sajta muan , muiꞌitɨ xu cai tyaꞌatzaahuateꞌe . Ayaa pu tihuaꞌutaꞌixaa aꞌini tɨj naꞌa jajcua ɨmɨ tɨ yu eꞌireꞌenye , aɨ pu rúꞌumuaꞌareeracaa aꞌatɨ tɨ pɨrɨcɨ tɨ cai raꞌatzaahuatyaꞌacaa , ajta aꞌatɨ tɨ pueen tɨ Jesús cɨmeꞌen tyuꞌutatuiireꞌesin .
43006065	Ajta , ayaa pu tihuaꞌutaꞌixaa tɨcɨn : — Ayaa nu een cɨn tyajamuaataꞌixaa tɨ cai rɨꞌɨri tɨ aꞌatɨ ayan huataujtuiireꞌen inyeetzi jemi tɨ puaꞌa cai Dioj anacai caꞌanijraꞌa raataꞌan tɨ ayan huarɨni . — Ayaa pu tihuaꞌutaꞌixaa .
43006066	Ajnaꞌɨmɨ muiꞌitɨ mu meyan tityaacáujxaahuatacaꞌa mej mi cai cheꞌe jamuan áꞌujhuaꞌanyeꞌen .
43006067	Aj puꞌi Jesús ayan tihuaꞌutaihuaꞌuriꞌi aɨme ɨ maj tamuaamuataꞌa japuan huaꞌapua araꞌase tɨcɨn : — Ari muaan , ¿ ni sajta seri ajtácɨɨnicu inyeetzi jemi ?
43006068	Ajta aɨn ɨ Simón , tɨ ajta iꞌi Pedro , ayaa pu tiraataꞌixaa tɨcɨn : — Nyavastaraꞌa , ¿ aꞌatajni maa jemin tyáꞌujuꞌun ? Mueetzi puꞌu jemi seijreꞌe ɨ nyuucari ɨ tyaj cɨn ruuri taꞌaraꞌani , tɨj naꞌa rusen cɨmeꞌe .
43006069	Ayaa tu hui raꞌatzaahuateꞌe , tyajta teyan ramuaꞌaree paj paɨn pueen i paj Dioj jemi eꞌicaanye , tɨ Dioj ajta muajaꞌutyatuaasin ɨ ruꞌɨrɨɨtaꞌa .
43006070	Aj puꞌi Jesús ayan tyuꞌutanyúu tɨcɨn : — ¿ Ni qui nyacai neyan amuaꞌantihuau muejmi mɨ saj tamuaamuataꞌa japuan huaꞌapua araꞌase ? Aꞌini nijta nyaꞌu . Ma ajta , seij tɨ muejmi jetze ajtyamaꞌacan , tiyaaruꞌu pu jetzen seijreꞌe . — Ayaa pu tihuaꞌutaꞌixaa .
43006071	Aɨjna tɨ nuꞌu tiyaaruꞌu jetzen seijreꞌe , aɨ pu ayan huatamuaꞌa ɨ Judás . Aɨ pu yaujraꞌan puéenyaꞌa aɨjna ɨ Simón tɨ ayan teꞌentimuꞌutaca tɨcɨn Iscariote . Ajta aɨn Judás , huaꞌa jetze pu ajtyamaꞌacantacaꞌa ɨ maj tamuaamuataꞌa japuan huaꞌapua araꞌase . Aɨ pu aɨn pueen tɨ ayan tyuꞌutatuiireꞌesin aɨjna cɨmeꞌen ɨ Jesús .
43007001	Tɨj naꞌa ajnaꞌɨmɨ , au pu aꞌutyajturaa ɨ Jesús aujna u Galileeya . Capu cheꞌe aun áꞌuchaꞌacanyaꞌa u Judea aꞌini aɨme ɨ mej Israel jetze ajtyamaꞌacantacaꞌa ɨ mej aun eꞌechajcaꞌa , ayaa mu raxeꞌevaꞌacaa maj raajeꞌica .
43007002	Puꞌuri ajta vejliꞌitaca ajna matɨꞌɨj meyan tiꞌiyestyahuaꞌa maɨjna cɨmeꞌe maj avaꞌɨnaamuaꞌasin , ɨ mej Israel jetze ajtyamaꞌacan .
43007003	Matɨꞌɨj mi meyan tiraataꞌixaa ɨ ihuaamuaꞌameꞌen ɨ Jesús tɨcɨn : — Pataꞌaj hui peyan huiirajraꞌani peyujna pej paun aꞌuraꞌani aujna u Judea , mej mi aɨme ɨ maj mueetzi jamuan áꞌujhuaꞌan meyan raaseij aꞌij paj rɨcɨ paɨjna cɨmeꞌe tɨ hui huapɨꞌɨ ruxeꞌeveꞌe , ɨ maj cɨn avaꞌujjɨꞌɨsiviꞌiraxɨꞌɨsin .
43007004	Tɨ puaꞌa hui aꞌatɨ ayan raxeꞌeveꞌe mej mi me eijreꞌe meyan raamuaꞌati , capu ayan aviitzi cɨn tiꞌimuareꞌe . Aꞌini ayaa paj hui rɨcɨ paɨjna cɨmeꞌe tɨ huapɨꞌɨ ruxeꞌeveꞌe , naa pu xaꞌapɨꞌɨn pej peyan a eijreꞌe huataꞌaseijrata huaꞌa jemi , matɨj manaꞌa puaꞌamua maj yan huachaatɨme iiyan chaanaca japua . — Ayaa mu tiraataꞌixaa .
43007005	Majta aɨme ɨ maj ihuaamuaꞌameꞌen pueenyaꞌa , camu majta ráꞌantzaahua maɨjna ɨ Jesús .
43007006	Aj puꞌi ayan tihuaꞌutaꞌixaa tɨcɨn : — Capuu xɨ ajna tyajaꞌureꞌenye tɨ huaxaꞌapɨꞌɨn inyeetzi jemi nyej ni nyaun aꞌutanyen . Aru muejmi jemi , aꞌanaj tɨ naꞌa pu ayan iꞌixaꞌapɨꞌɨn .
43007007	Capu hui aꞌatzu rɨꞌɨri mej amuajchaɨraꞌa ɨ maj yan huachaatɨme iiyan chaanaca japua . Ma majta xaa inyeetzi menyéjchaɨreꞌe maɨjna cɨmeꞌe nyaj cai neyan aꞌij puaꞌa tihuaꞌaxajta mej meyan aꞌij puaꞌa titetyújchaɨ .
43007008	Sataꞌaj saun aꞌujnyén anna aꞌu maj tyejéꞌeyeste . Caxɨɨ nu aꞌumaꞌa naꞌame inyaa nyej ni nyaun ijii tyajaꞌuvaꞌamuaꞌariiveꞌen aꞌini capu xɨ ayan tyajaꞌureꞌenye tɨ ari huaxaꞌapɨꞌɨn .
43007009	Tɨꞌɨj ayan tihuaꞌutaꞌixaa , aj puꞌi aun aꞌutyajturaa aujna u Galileeya .
43007010	Ma ajta aɨn , ayaa pu huarɨj . Matɨꞌɨj aꞌucɨj ɨ ihuaamuaꞌameꞌen mej mi maun tyajáꞌuyesten , aɨ pu ajta u áꞌumej . Capu ruseiirata u áꞌumej , silu aviitzi puꞌu cɨn u áꞌumej .
43007011	Majta maɨn ɨ mej maun tyejeꞌeyestyahuaꞌa , aɨ mu ráꞌixeꞌeriꞌiracaꞌa maɨjna ɨ Jesús . Meyan tiꞌixaata tɨcɨn : — ¿ Aꞌuni aꞌij een aɨjna ɨ aꞌatɨ ?
43007012	Eihua mu aꞌij puaꞌa tíꞌixajtacaa aɨjna cɨmeꞌe ɨ Jesús huaꞌa tzajtaꞌa ɨ tyaɨte ɨ maj maun eꞌetyujsaɨraꞌacaa . Seica mu meyan tíꞌixajtacaa tɨcɨn : “ Rɨꞌɨ pu tiꞌitevi . ” Majta seica meyan tíꞌixajtacaa tɨcɨn : “ Capu aꞌatzu . Aɨ pu hui huaꞌacuanamua ɨ tyaɨte . ”
43007013	Majta , capu aꞌatɨ ayan áꞌujcaꞌanyajcaꞌa tɨ ayan ruseiirata tyuꞌutaxajta aɨjna cɨmeꞌe ɨ Jesús aꞌini mahuaꞌatzɨɨnyaꞌacaa aɨme ɨ mej tiꞌitɨj cɨn antyujmuaꞌareeracaꞌa aɨme jemi ɨ mej Israel jetze ajtyamaꞌacan .
43007014	Matɨꞌɨj meri eꞌitaꞌa ujúꞌuncaa ɨ maj tiꞌiyestyahuaꞌa , aj puꞌi Jesús aun aꞌutyajrupi teyujtaꞌa . Tɨꞌɨqui autyejche tɨ tihuaꞌamuaꞌaten ɨ tyaɨte .
43007015	Eecan mu rɨꞌɨ tiraꞌutaseij aɨme ɨ mej maun tiꞌijta teyujtaꞌa . Ayaa mu tyuꞌurixaatyaꞌacaa tɨcɨn : — ¿ Aꞌini tiꞌirɨꞌɨri tɨ aɨn cai aꞌanaj tiꞌihuaujmuaꞌate , aɨ pu raayɨꞌɨtɨ tɨ ayan tihuaꞌumuaꞌaten ?
43007016	Jesús pu ayan tihuaꞌutaꞌixaa tɨcɨn : — Canu aꞌij tirajtyau nyasaɨj aꞌij nyej tihuaꞌamuaꞌaten silu aɨ pu ayan tinaataꞌa aɨjna tɨ ya nyajaꞌutaityacaꞌa .
43007017	Tɨ puaꞌa hui aꞌatɨ ayan áꞌujcaꞌanye tɨ ayan huarɨni aꞌij tɨ tiꞌijxeꞌeveꞌe ɨ Dioj , aɨ pu xaa ayan ramuaꞌareeran tɨ puaꞌa Dioj ayan naataꞌa nyej neyan tiꞌimuaꞌata caꞌɨn nyasaɨj nyanaꞌa aꞌij tirajtyau .
43007018	Aɨjna tɨ ayan tiꞌixaxaꞌa aꞌij tɨ aɨn naꞌa tirajtyau rusaɨj , ayaa pu een cɨn ayan rɨcɨ tɨ ij rɨꞌɨ tyuꞌutauraꞌan rusaɨj . Me nyajta inyaa , ayaa nu nyaɨjna cɨn tiꞌimuareꞌe nyej ni neyan rɨꞌɨ tiraataꞌan nyaɨjna tɨ yan nyajaꞌutaityacaꞌa . Tɨ puaꞌa hui aꞌatɨ ayan áꞌujcaꞌanye tɨ ayan huarɨni aꞌij tɨ tiꞌijxeꞌeveꞌe ɨ Dioj , aɨ pu xaa ayan ramuaꞌareeran tɨ puaꞌa Dioj ayan tinaataꞌa nyej neyan tiꞌimuaꞌata caꞌɨn nyasaɨj nyanaꞌa aꞌij tirajtyau .
43007019	’ ¿ Ni cai aɨn Moisés tyaacan ayan amuaatyajtuaa aɨjna ɨ nyuucari ɨ maj cɨn tiꞌijta ? Aa niꞌijta nyaꞌu . Ma sajta muan , capu aꞌatɨ tɨ muejmi jetze ajtyamaꞌacan ayan aráurasten aꞌij tɨ aɨn nyuucari tiꞌixa . ¿ Aꞌini een cɨmeꞌe seyan tiꞌijxeꞌeveꞌe saj naajeꞌica ?
43007020	Majta aɨme ɨ maj maun ajtyáxɨɨracaꞌa , ayaa mu tityaatanyú tɨcɨn : — Tiyaaruꞌu pu mueetzi tzajtaꞌa seijreꞌe . ¿ Aꞌataani hui ayan tiꞌijxeꞌeveꞌe tɨꞌij muaajeꞌica ?
43007021	Aj puꞌi Jesús ayan tihuaꞌutaꞌixaa tɨcɨn : — Seij nuꞌu cɨn neyan huarɨj tɨ ayan huapɨꞌɨ ruxéꞌevaꞌacaa . Ajta aɨn amuaatyejtyau naijmiꞌica . Eecan xu avaꞌujjɨꞌɨsiviꞌiraxɨ .
43007022	Ma sajta muan , ayaa xu tiꞌijrɨꞌɨre saɨjna cɨmeꞌe tɨ Moisés tyaacan ayan amuaataij saj nuꞌu raꞌantisijchixɨꞌɨn ɨ naviiraꞌan . Ee xaa , capu Moisés tyaacan jetze huanyej , silu Dioj pu ayan raatyajtuaa aɨme jemi ɨ áꞌamuayaꞌupuacɨꞌɨstyamuaꞌa . Aɨj xu cɨn seyan raꞌantisiꞌiche ɨ naviiraꞌan ɨ unyaacaꞌi tɨ tyaataꞌa sajna xɨcajraꞌan saj jetzen rusaꞌupi .
43007023	Ayaa xu een cɨn tiꞌijrɨꞌɨre sej si cai autyaꞌɨtzen saɨjna jemi ɨ nyuucari tɨ Moisés tyaacan raatyajtuaa . Tɨ puaꞌa ayan een , aꞌini een cɨn sij nínyuꞌucacu inyeetzi jemi saɨjna cɨmeꞌe nyej neyan nain cɨn raarujte seij ɨ aꞌatɨ nyajna xɨcajraꞌa saj jetzen rusaꞌupi .
43007024	Xaatapuáꞌajta sej seyan tihuaꞌaxɨjteꞌe aꞌij tɨ tyajamuaꞌamitejteꞌe . Ma sajta muan , ayaa xu huarɨni sej si seyan tihuaꞌuxɨjteꞌen aꞌij tɨ tiraavijteꞌe tzaahuatiꞌiraꞌa cɨmeꞌe .
43007025	Cɨmeꞌen puꞌu ayan tiraataxajtacaꞌa , aj mu mi seica meyan autyajhuii mej tiꞌihuáurihuaꞌu . Meyan tɨcɨn : — ¿ Ni cai aɨn pueen ɨ maj meyan cɨmeꞌen tiꞌityeseꞌe maj raajeꞌica ?
43007026	Yaa pu hui eijreꞌe huatyavaa tihueꞌixaateꞌe . Ma majta , camu aꞌij tiꞌijee . ¿ Ni qui meri meyan raamuáꞌa tɨcɨn : “ Ai pu aɨn pueen ɨ Cɨriistuꞌu ” ?
43007027	Me tyajta ityan , tyan tu hui ramuaꞌaree aꞌu tɨ eꞌemaꞌacan tyaɨjta ɨ aꞌatɨ . Ma ajta aɨn ɨ Cɨriistuꞌu , tɨꞌɨj aɨn ya uvéꞌenyen , capu aꞌatɨ ramuaꞌareeran aꞌu tɨ eꞌemaꞌacan aɨjna . — Ayaa mu tíꞌixajtacaa .
43007028	Ajta aɨn Jesús , aucheꞌe pu tihuaꞌamuaꞌatyajcaa u teyujtaꞌa . Aj puꞌi ayan caꞌanin cɨn tyuꞌutaxajtacaꞌa tɨcɨn : — Ee xaa nyaꞌu , ayaa pu hui tiꞌayajna saj nyamuaꞌate , sajta seyan ramuaꞌaree aꞌu nyaj eꞌemaꞌacan . Canu nyasaɨj nyanaꞌa ya vaꞌacaanye silu tɨ ya nyajaꞌutaityacaꞌa , aɨ pu nain cɨn ayan tiꞌijrɨꞌɨre . Capu tiꞌihueꞌitzi ɨ jemin . Ma sajta muan , caxu ramuaꞌate aꞌini caxu raꞌastijreꞌe .
43007029	Me nyajta inyaa , nyaa nu xaa ramuaꞌate aꞌini au nu eꞌemaꞌacan ɨ jemin . Aɨ pu hui ajta yan nyajaꞌutaityacaꞌa .
43007030	Cɨmeꞌen puꞌu ayan tyuꞌutaxajtacaꞌa , aj mu mi meyan tyuꞌutatése maj raatyeeviꞌi . Ma ajta , capu aꞌatɨ ayan raatyeeviꞌi aꞌini capuu xɨ ajna tyajaꞌureꞌenye ajna tɨ jetzen huaxaꞌapɨꞌɨntariꞌihuacaꞌa tɨ ayan huamɨꞌɨni .
43007031	Majta aɨme ɨ mej jemin eꞌetyujsaɨ , muiꞌitɨ mu meyan ráꞌantzaahua . Ayaa mu tyuꞌutaxajtacaꞌa tɨcɨn : — Tɨꞌɨj ya uvéꞌenyen aɨjna ɨ Cɨriistuꞌu Dioj tɨ raꞌantihuau , ¿ ni qui eitzeꞌe ayan aɨjna cɨn rɨni tɨ huapɨꞌɨ ruxeꞌeveꞌe cai amɨjna mɨ aꞌatɨ ?
43007032	Majta aɨme ɨ fariseos , ayaa mu tyuꞌunamuajriꞌi aɨme ɨ tyaɨte mej meyan xahuaaniꞌi mu cɨn tyuꞌurixaateꞌe . Matɨꞌɨj mi aɨme ɨ mej tiꞌijta u teyujtaꞌa , majta aɨme ɨ fariseos , aɨ mu seica huataityacaꞌa aɨme ɨ maj maun tíꞌichaꞌɨ mej mi raatyeeviꞌin .
43007033	Aj puꞌi Jesús ayan tihuaꞌutaꞌixaa tɨcɨn : — Canu cheꞌe aꞌateeren muejmi jemi aꞌini puꞌuri vejliꞌi nyej ni nyaun aꞌujnyén nyaɨjna jemi tɨ yan nyajaꞌutaityacaꞌa .
43007034	Muan xu nyahuauni , aru caxu meꞌe nyejeꞌetyauni . Ajta , capu rɨꞌɨrista aꞌame saj saun aꞌujnyén aꞌu nyaj aꞌij eenyaꞌa naꞌame .
43007035	Majta aɨme ɨ mej maun tiꞌijta teyujtaꞌa , ayaa mu tyuꞌurihuaꞌuracaꞌa tɨcɨn : — ¿ Aꞌuqui hui aꞌuméj aꞌu tɨ cai rɨꞌɨri tyej teyan yáꞌutyauni ? ¿ Ni qui aun seij chuejraꞌa japua aꞌuméj huaꞌa jemi ɨ tyaɨte ɨ maj aꞌucɨ́jxɨ huaꞌa tzajtaꞌa aɨme ɨ maj Grecia eꞌemaꞌacan ? ¿ Ni qui hui ajta ayan tihuaꞌamuaꞌaten aɨme ɨ mej Grecia eꞌemaꞌacan ?
43007036	¿ Aꞌiqui huataujmuaꞌa aɨjna ɨ nyuucari tɨ cɨn tyaj nuꞌu rahuauni , tyajta nuꞌu cai ratyauni , tɨ ajta nuꞌu cai rɨꞌɨri tyaj aun aꞌujuꞌun aꞌu tɨ aꞌij eenyaꞌa aꞌame ? — Ayaa mu tyuꞌurihuaꞌuracaꞌa .
43007037	Tɨꞌɨj ari teꞌentipuáꞌarijmaꞌaca ɨ mej tiꞌiyeste , ajna xɨcajraꞌan tɨ eitzeꞌe ruxeꞌevaꞌacaa ɨ maj maɨjna jetze tiꞌiyestyahuaꞌa , aj puꞌi Jesús ayan huatyeechaxɨ huaꞌa tzajtaꞌa . Aj puꞌi ayan caꞌanin cɨn tyuꞌutaxajtacaꞌa tɨcɨn : — Tɨ puaꞌa hui aꞌatɨ ayan ruxaamɨstyaꞌa aɨjna cɨmeꞌe tɨ cai uraréꞌenyaꞌa cɨn huatyajturaa ɨ Dioj jemi , cheꞌe aɨn ayan veꞌereꞌenyen inyeetzi jemi nyej ni nyeyan caꞌanijraꞌa tiraataꞌan .
43007038	Ayaa pu cheꞌeta naꞌa raruuren aɨjna ɨ aꞌatɨ tɨ ayan naꞌaraꞌastijreꞌesin inyeetzi aꞌij tɨ teꞌeyuꞌusiꞌi ɨ yuꞌuxari jetze tɨcɨn : “ Aɨj pu jetzen eꞌiraninyei ɨ tzajtaꞌan tyamuaꞌa naa aɨjna ɨ jaj tɨ jetzen araujcaꞌanyen aɨjna ɨ tɨ cɨn ruuri aꞌame . Ayej seiiraꞌa aꞌame tɨj jetzen aꞌirámɨꞌɨye ɨ jaj . ” — Ayaa pu tihuaꞌutaꞌixaa .
43007039	Aɨjna ɨ nyuucari tɨcɨn “ jaj ” , ayaa pu huataujmuaꞌa tɨcɨn : ɨ xaijnyuꞌucaraꞌaraꞌan ɨ Dioj , ɨ tɨ Dioj raatyajtuaaniicheꞌe huaꞌa tzajtaꞌa aɨme ɨ mej ráꞌantzaahua . Ayaa pu aɨjna cɨn tyuꞌutaxajtacaꞌa aɨjna ɨ Jesús aꞌini capu xɨ aꞌahuaꞌacaꞌa aɨjna ɨ xaijnyuꞌucaraꞌaraꞌan ɨ Dioj , aɨjna cɨmeꞌe tɨ aɨn Jesús cai xɨ aꞌujnyéj u uteꞌe tɨ ij Dioj ayan an yaꞌacájrati ɨ ɨpuari japua .
43007040	Cɨmeꞌen muꞌu meyan raanamuajriꞌi tɨ ayan tyuꞌutaxajtacaꞌa , aj mu mi meyan tyuꞌutaxajtacaꞌa seica ɨ tyaɨte tɨcɨn : — Ayej hui xaa nyaꞌu tiꞌayajna tɨ aɨn pueen tɨ ayan tiꞌixaxaꞌa ɨ Dioj jetze maꞌacan , ɨ tyaj teyan rachuꞌeveꞌe .
43007041	Majta seica mu meyan tyuꞌutaxajtacaꞌa tɨcɨn : — Ai pu hui ain iꞌi pɨrɨcɨ tɨ iꞌi Cɨriistuꞌu . Majta seica meyan tyuꞌurihuaꞌuracaa tɨcɨn : — ¿ Aꞌini hui tiꞌirɨꞌɨri tɨ aɨn Cɨriistuꞌu ayan aun eꞌemaꞌacanta u Galileeya ?
43007042	¿ Ni cai ayan teꞌeyuꞌusiꞌi ɨ yuꞌuxari jetze tɨ nuꞌu aɨn Cɨriistuꞌu ayan eꞌiraujnyejteꞌesin aɨjna jetze ɨ tyaɨtestyamuaꞌameꞌen ɨ David tyaacan ? Ajta nuꞌu tɨ aun eꞌemaꞌacanta aꞌame aujna u Belén , aꞌu tɨ aɨn David tyaacan eꞌechajcaꞌa . — Ayaa mu tyuꞌutaxajtacaꞌa .
43007043	Aɨj mu cɨn eꞌitaꞌa aꞌutacɨj ɨ tyaɨte maɨjna cɨmeꞌe ɨ Jesús . Seica mu saɨque tíꞌixajtacaa . Majta seica saɨque .
43007044	Seica mu meyan raxeꞌevaꞌacaa mej meyan raatyeeviꞌi . Ma ajta , capu aꞌatɨ ahuaujcaꞌanye tɨ rajvíꞌi .
43007045	Matɨꞌɨj mi aɨme ɨ mej tíꞌichaꞌɨ u teyujtaꞌa , au mu aꞌuréꞌenye huaꞌa jemi ɨ maj maun tiꞌijta u teyujtaꞌa , majta ɨ fariseos jemi . Matɨꞌɨj meyan tihuaꞌutaihuaꞌuriꞌi tɨcɨn : — ¿ Aꞌini een cɨn sacai yaꞌaraaviꞌitɨ ?
43007046	Majta aɨme ɨ mej tiꞌichaꞌɨve , ayaa mu tihuaꞌutaꞌixaa tɨcɨn : — Capu hui aꞌatɨ ayan tiꞌixaxaꞌa tɨj amɨn tiꞌixaxaꞌa .
43007047	Ayaa mu tyuꞌutanyúu aɨme ɨ fariseos tɨcɨn : — ¿ Ni ajta ari ayan amuaacuanamua muejmi ?
43007048	¿ Ni cai seij tɨ tiꞌitaijteꞌe ari ráꞌantzaahua aɨjna , naꞌari seij tɨ tyejmi jetze ajtyamaꞌacan i tyej fariseos pueen ?
43007049	Majta ɨ tyaɨte ɨ maj maun eꞌetyújsaɨraꞌacaa , camu aꞌatzu yauꞌeite aꞌij tɨ teꞌeyuꞌusiꞌi aɨjna jetze ɨ nyuucari Moisés tyaacan tɨ raatyajtuaa . Dioj pu ari huaꞌuxɨjte amɨme . — Ayaa mu tyuꞌutaxajtacaꞌa aɨme ɨ fariseos .
43007050	Ajta aɨn Nicodemo , aɨjna tɨ ari ɨ Jesús jemi aꞌatányajcaꞌa , tɨj ajta seij pueenyaꞌa tɨ huaꞌa jetze ajtyamaꞌacan , ayaa pu tihuaꞌutaꞌixaa tɨcɨn :
43007051	— Capu ayan tiraavijteꞌe tej teyan raꞌuxɨ́jteꞌen tɨꞌij pueijtzi raacɨꞌɨti . Ayaa pu tyaꞌaxa ɨ yuꞌuxari jetze ɨ tyaj cɨn tiꞌijta tɨ ayan nuꞌu ruxeꞌeveꞌe tyej nuꞌu tiráihuaꞌu anacaiican cɨn tyaɨjna ɨ aꞌatɨ tyej ti raamuaꞌaree aꞌij tɨ tiꞌitɨj cɨn rɨcɨ . ¿ Ni cai ayan tiꞌayajna ?
43007052	Matɨꞌɨj mi meyan tiraataꞌixaa tɨcɨn : — ¿ Ni hui muaa pa pajta paun eꞌemaꞌacan u Galileeya ? Auhuauchi ɨ yuꞌuxari jetze pej pi peyan raamuaꞌaree tɨ cai aꞌatɨ aun eꞌemaꞌacan u Galileeya tɨ Dioj jetze maꞌacan tiꞌixaxaꞌa .
43007053	Ayaa mu tyuꞌutaxajtacaꞌa . Matɨꞌɨj mi aꞌucɨ́jxɨ aꞌu tɨ seij eꞌeche .
43008001	Ajta Jesús pu aun áꞌumej jɨri tɨ aꞌutacáꞌa tɨ ayan tyajaꞌarajtyahuaa tɨcɨn Aceituunajremi .
43008002	Tapuaꞌarijmaꞌaca pu aun aꞌujnyéj teyujtaꞌa . Majta mu eihua tyaɨte ajtyáxɨɨracaꞌa ɨ jemin . Aj puꞌi aꞌujyeijxɨ tɨ i tihuáꞌumuaꞌaten .
43008003	Majta aɨme ɨ mej jetzen tyuꞌujmuaꞌate ɨ nyuucari ɨ maj cɨn tiꞌijta , majta aɨme ɨ fariseos , aɨ mu seij aꞌaraaviꞌitɨ ɨ jɨitaꞌa . Ayaa mu raatyeeviꞌi tɨꞌɨj auj ayan rɨjcaa ɨ jɨitaꞌa tɨ ruxanaꞌacɨraꞌacaa . Matɨꞌɨj mi raataij tɨ aun eꞌitaꞌa aꞌutyechaxɨn mej mi raaseij ɨ tyaɨte .
43008004	Matɨꞌɨj mi meyan tiraataꞌixaa maɨjna ɨ Jesús tɨcɨn : — Maeestru , ayaa mu yeehui raatyeeviꞌi amɨjna mɨ jɨitaꞌa tɨꞌɨj auj huaujxanaꞌacɨraꞌacaa .
43008005	Ajta aɨn Moisés , ayaa pu yeehui titaataij aɨjna jetze ɨ nyuucari tɨ raatyajtuaa tɨ ayan ruxeꞌeveꞌe tyaj nuꞌu tetej cɨn raajeꞌica . Ari muaa , ¿ aꞌini yeehui pajta tiꞌixa ?
43008006	Ayaa mu maɨjna cɨn tiraataihuaꞌuriꞌi mej mi maɨjna cɨn raꞌantimueꞌitɨn aꞌij tɨ aɨn tiꞌitɨj cɨn tihuaꞌutaꞌixaateꞌesin . Ayaa mu rahuaucaꞌa maɨjna ɨ maj cɨn tiraaxajtziꞌi . Ajta aɨn Jesús , aɨ pu aicaujtutzi . Aj puꞌi ayan autyejche tɨ ruxɨte cɨn raꞌuyuꞌuxa a chuaataꞌa .
43008007	Maucheꞌe mu tiꞌiraꞌihuaꞌuracaa . Aj puꞌi Jesús ayan huatyeechaxɨ . Ayaa pu tihuaꞌutaꞌixaa tɨcɨn : — Tɨ puaꞌa hui saɨj muan aꞌanaj cai aɨjna cɨn ayan autyaꞌɨtze ɨ áꞌamuamuaꞌatziiraꞌa cɨmeꞌe , cheꞌe aɨn aꞌatɨ anacai raatatúꞌa ɨ tetej cɨmeꞌe . — Ayaa pu tihuaꞌutaꞌixaa .
43008008	Ajtahuaꞌa pu ayan aicaujtutzi . Ajta raꞌuyuꞌuxacaꞌa a chuaataꞌa .
43008009	Majta aɨme , cɨmeꞌen muꞌu meyan raanamuajriꞌi aꞌij tɨ tyuꞌutaxajtacaꞌa aɨjna ɨ Jesús , matɨꞌɨj mi maun tihuii , seij majta seij , anacaican aɨjna tɨ eitzeꞌe vastaꞌa . Tɨꞌɨqui aɨ naꞌa ɨ Jesús aun aꞌutyajturaa jamuan aɨjna ɨ jɨitaꞌa tɨ aun eꞌitaꞌa aꞌutyavaacaꞌa .
43008010	Aj puꞌi Jesús ayan huatyeechaxɨ . Aj puꞌi ayan tiraataihuaꞌuriꞌi tɨcɨn : — Jɨitaꞌa , ¿ aꞌuni hui áꞌij meꞌen aɨme ? ¿ Ni cai maꞌa aꞌatɨ tɨ ayan tiꞌitɨj cɨn mueetzi jetze tiꞌipuaꞌajteꞌe ?
43008011	Aj puꞌi ayan tiraataꞌixaa tɨcɨn : — Nyavastaraꞌa , capu yeehui aꞌatɨ ayan nyeetzi jetze tiꞌitɨj cɨn tiꞌipuaꞌajteꞌe . Jesús pu ayan tiraataꞌixaa tɨcɨn : — Canu nyajta inyaa tiꞌitɨj cɨn mueetzi jetze tyaꞌujpuáꞌajteꞌesin . Pataꞌaj aꞌuraꞌani . Capej hui cheꞌe peyan paɨjna cɨn autyaꞌɨtzaꞌaraꞌan . — Ayaa pu tiraataꞌixaa .
43008012	Tɨꞌɨj ajtahuaꞌa ayan tihuaꞌutaꞌixaa ɨ tyaɨte ɨ Jesús , ayej tyuꞌutaxajtacaꞌa tɨcɨn : — Nyaa nu yeehui nyaɨn pueen ɨ tatzari tɨ cɨn huanyeeriꞌi huaꞌa japua naijmiꞌica ɨ maj yan huachaatɨme iiyan chaanaca japua . Aꞌatɨ tɨ naꞌa hui tɨ nyaa jamuan áꞌuchaꞌacanyeꞌen , capu aꞌanaj ayan tɨcaꞌamisteꞌe áꞌuchaꞌacanyaꞌa aꞌame , silu ayaa nu yeehui raatyajtuaani ɨ jemin nyaɨjna ɨ tatzari ɨ tɨ cɨn ruuri aꞌaraꞌani .
43008013	Matɨꞌɨj mi aɨme fariseos meyan tiraataꞌixaa tɨcɨn : — Muaa paj peyan asaɨj tityáꞌaxajta . Aɨj pu yeehui cɨn cai tiꞌitɨj vaɨreꞌe aꞌij pej tityáꞌaxajta asaɨj .
43008014	Aj puꞌi ayan tihuaꞌutaꞌixaa aɨjna ɨ Jesús tɨcɨn : — Tɨ puaꞌa neyan nyasaɨj tíꞌinxajta , aucheꞌe pu yeehui tiꞌivaɨreꞌe nyej neyan tiꞌinxajta nyasaɨj aɨjna cɨmeꞌe nyej neyan ramuaꞌaree aꞌu nyej aꞌarajraa , nyajta neyan cheꞌeta nyanaꞌa ramuaꞌaree aꞌuj nyaj aꞌuméj . Ma sajta muan , capu yeehui aꞌij tyajamuaꞌamitejteꞌe , aꞌu nyaj aꞌarajraa , naꞌari aꞌu nyaj aꞌuméj .
43008015	Ayaa xu seyan sanaꞌa huaꞌaxɨjteꞌe aꞌij saj rujɨɨmuaꞌa tirajtyauve . Me nyajta inyaa , canu aꞌatɨ ijii áꞌaxɨjteꞌen .
43008016	Aru , tɨ puaꞌa hui neyan aꞌatɨ aꞌaxɨjtyaꞌa , aucheꞌe pu ayan tiraavijteꞌe nyej neyan rɨcɨ aꞌini canu nyasaɨj neyan aꞌij tirajtyau , silu aɨ pu ayan naataꞌa aɨjna tɨ yan nyajaꞌutaityacaꞌa .
43008017	Ayaa pu yeehui teꞌeyuꞌusiꞌi aɨjna jetze ɨ nyuucari ɨ saj cɨn tiꞌijta tɨ ayan nuꞌu tiꞌivaɨreꞌe tɨ puaꞌa mahuaꞌapua meyan tiꞌitɨj cɨn huataujxajta .
43008018	Nyaa nu yeehui nyaɨn pueen saɨj ɨ nyej neyan tiꞌinxajta nyasaɨj . Ajta yeehui ɨ saɨj tɨ ayan tinyetyáxajta , aɨ pu aɨn pueen ɨ niyaꞌupua tɨ iiyan nyajaꞌutaityacaꞌa .
43008019	Matɨꞌɨj mi meyan tiraataihuaꞌuriꞌi tɨcɨn : — ¿ Aꞌuni yeehui aꞌij een tɨ ayaꞌupua pueen ? Jesús pu ayan tyuꞌutanyúu tɨcɨn : — Caxu yeehui nyamuaꞌate aꞌatɨ nyaj pueen . Caxu sajta ramuaꞌate ɨ niyaꞌupua . Tɨ puaꞌa seyan nyamuaꞌatyaa , ayaa xu yeehui sajta ramuaꞌajcaa ɨ niyaꞌupua .
43008020	Ayaa pu tyuꞌutaxajtacaꞌa aɨjna ɨ Jesús tɨꞌɨj auj tihuaꞌamuaꞌatyajcaa aujna teyujtaꞌa , ajna vejliꞌi aꞌu maj yaꞌasaꞌɨri ɨ tumin . Ma majta ɨ tyaɨte , capu aꞌatɨ ayan raatyeeviꞌi aꞌini capuu xɨ ajna tyajaꞌureꞌenye aɨjna xɨcajraꞌa jetze tɨ jetzen Jesús huamɨꞌɨni .
43008021	Ajtahuaꞌa pu Jesús ayan tihuaꞌutaꞌixaa tɨcɨn : — Nyaa nu yeehui nyaun aꞌujnyejsin , sajta muan xu nyahuauni inyeetzi . Ajta , cai Dioj tyajamuaatauuniꞌira . Muan xu cuiꞌini saɨjna cɨmeꞌe saj autyajturaa ɨ Dioj jemi . Capu rɨꞌɨri saj saun aꞌujnyén aꞌu nyaj aꞌujnyejsin .
43008022	Matɨꞌɨj mi meyan tityúrihuaꞌuriꞌi aɨme ɨ mej maun tiꞌijta teyujtaꞌa tɨcɨn : — ¿ Aꞌini yeehui huataujmuaꞌa aɨjna ɨ nyuucari tɨ nuꞌu cai rɨꞌɨri tyaj tyaun aꞌujnyén aꞌu tɨ nuꞌu aꞌujnyejsin ? ¿ Ni qui ayan huataujmuaꞌa tɨ aɨn huaujjeꞌica ?
43008023	Aucheꞌe pu ayan tihueꞌixaatyaꞌacaa tɨcɨn : — Muan xu hui yuucɨ pujmeꞌen eꞌemaꞌacan . Nyajta inyaa , uteꞌe nu eꞌemaꞌacan . Muan xu yeehui huaꞌa jetze ajtyamaꞌacan aɨme ɨ mej yan seijreꞌe iiyan chaanaca japua . Nyajta inyaa , canu neyan huaꞌa jetze ajtyamaꞌacan .
43008024	Ayaa nu hui neyan amuaataꞌixaa tɨ puaꞌa cai ayan Dioj tyajamuaatauuniꞌira , muan xu cuiꞌini saɨjna cɨmeꞌe saj autyajturaa ɨ Dioj jemi . Tɨ puaꞌa yeehui sacai seyan tyaꞌantzaahuateꞌen nyaj nyaɨn pɨrɨcɨ aꞌij nyej tiꞌixaj , muan xu xaa cuiꞌini saɨjna cɨmeꞌe saj autyajturaa ɨ Dioj jemi .
43008025	Matɨꞌɨj mi meyan tiraataihuaꞌuriꞌi tɨcɨn : — ¿ Aꞌataani yeehui paj pueen ? Ajta Jesús pu ayan tihuaꞌutaꞌixaa tɨcɨn : — Nyaa nu nyaɨn pueen ɨ nyaj neyan cɨmeꞌen tyajaꞌamueꞌixaatyaꞌacaa tɨj naꞌa jajcua ɨmɨ tɨ yu eꞌireꞌenye .
43008026	Eihua nu neri tiꞌixajtamɨꞌɨ muejmi cɨmeꞌe , nyajta neyan nyaɨjna cɨn amuáꞌuxɨjteꞌen . Ma ajta aɨn tɨ yan nyajaꞌutaityacaꞌa , aɨ pu tzaahuatiꞌiraꞌa cɨn tiꞌixaxaꞌa . Nyajta nu hui neyan tihueꞌixaateꞌe aɨme ɨ mej yan japuan seijreꞌe iiyan ɨ chaanaca japua aꞌij nyej neyan raanamuajriꞌi nyaɨjna jemi tɨ yan nyajaꞌutaityacaꞌa . — Ayaa pu tihuaꞌutaꞌixaa .
43008027	Majta aɨme , camu yauꞌeitaa muaꞌaraa aꞌij tɨ tihueꞌixaatyaꞌacaa , tɨ ayan cɨmeꞌen raxa tɨ yaꞌupuaaraꞌan pueen .
43008028	Aɨj pu cɨn Jesús ayan tihuaꞌutaꞌixaa tɨcɨn : — Satɨꞌɨj yeehui aj nyajaꞌutavéꞌen inyeetzi i nyaj tyaataꞌa jetze eꞌirannyejte , aj xu si ramuaꞌareeran aꞌatɨ nyaj pueen , sajta xu ramuaꞌareeran nyaj cai nyasaɨj nyanaꞌa aꞌij tirajtyau aꞌij nyej tyajamuaataꞌixaa silu ayaa nu cheꞌeta nyanaꞌa tiꞌixaxaꞌa aꞌij tɨ niyaꞌupua ayan tinaamuaꞌate .
43008029	Aɨjna tɨ hui yan nyajaꞌutaityacaꞌa , aɨ pu nyeetzi jemi seijreꞌe . Capu ayan rusentacan naatyajtuaa aꞌini ayaa nu yeehui tɨꞌɨj pɨnaꞌa neyan tiꞌijrɨꞌɨre aꞌij tɨ tiraꞌaraanajchi .
43008030	Majta aɨme ɨ tyaɨte , tɨꞌɨj Jesús auj ayan tihueꞌixaatyaꞌacaa , muiꞌitɨ mu meyan ráꞌantzaahua .
43008031	Aj puꞌi Jesús ayan tihuaꞌutaꞌixaa aɨme ɨ mej Israel jetze ajtyamaꞌacan ɨ maj majta ráꞌantzaahua tɨcɨn : — Tɨ puaꞌa hui seyan tyaꞌutaviicueꞌi sej si seyan tiraꞌaraꞌastijreꞌen aꞌij nyej tyajaꞌamueꞌixaateꞌe , aj xu xaa seyan áꞌujhuaꞌanyaꞌa xaꞌajuꞌun inyeetzi jamuan .
43008032	Muan xu sajta yeehui ramuaꞌareeran saɨjna tɨ nain cɨn ayan tiꞌayajna . Aɨj xu cɨn ruxaahua áꞌujhuaꞌanyaꞌa xaꞌajuꞌun .
43008033	Matɨꞌɨj mi meyan tiraataꞌixaa tɨcɨn : — Tyan tu yeehui Abraham tyaacan jetze eꞌiraanyej . Catu yeehui aꞌanaj seica jemi caꞌanyejri cɨn tyuꞌutyavaɨ . Aɨj pu yeehui cɨn , ¿ aꞌini auj tiꞌirɨꞌɨri pej peyan tiꞌitaꞌixaateꞌe tyaj nuꞌu taxaahua áꞌujhuaꞌanyaꞌa taꞌaraꞌani ?
43008034	Jesús pu ayan tihuaꞌutaꞌixaa tɨcɨn : — Ayaa nu yeehui tyajaꞌamueꞌixaateꞌe tzaahuatiꞌiraꞌa cɨmeꞌe tɨ aꞌatɨ tɨ naꞌa tɨ ayan autyaꞌɨtzaꞌaraꞌan ɨ Dioj jemi , aɨ pu caꞌanyejri cɨn tiꞌimuareꞌe aɨjna jemi tɨ aꞌij puaꞌa een .
43008035	Ajta aɨn tɨ caꞌanyejri cɨn tyajaꞌamuareꞌe aꞌu mej eꞌeche ɨ tyaɨtestyamuaꞌameꞌen aɨjna tɨ tiꞌiraijteꞌe , aɨ pu cai aun rusen cɨn huatyaturaasin aujna . Majta aɨn tɨ yaujraꞌan pueen , au pu yeehui huatyaturaasin para rusen cɨmeꞌe .
43008036	’ Aɨj pu cɨn , tɨ puaꞌa neyan huarɨni inyaa , i nyaj nyajta yaujraꞌan pueen , nyej ni amueꞌirajtuaani sej si ruxaahua áꞌujhuaꞌanyeꞌen , ayaa xu xaa nyaꞌu ruxaahua aꞌuhuaꞌanyaꞌa xaꞌajuꞌun , tzɨteꞌe .
43008037	Nyaa nu hui neyan ramuaꞌaree saj saɨjna jetze eꞌiraanyej saɨjna ɨ Abraham tyaacan . Ma sajta muan , xuꞌuri seyan áꞌujcaꞌanye sej seyan naajeꞌica saɨjna cɨmeꞌe saj cai cheꞌe ranamuajracu aꞌij nyej tyajaꞌamueꞌixaateꞌe .
43008038	Ayaa nu nyaɨjna cɨn tyajaꞌamueꞌixaateꞌe aꞌij nyaj yeehui neri nyaun tyajáꞌuseij ɨ niyaꞌupua jemi . Sajta muan , ayaa xu cheꞌeta sanaꞌa tiꞌijrɨꞌɨre aꞌij saj sajta tiraanamuajriꞌi ɨ ruyaꞌupua .
43008039	Matɨꞌɨj mi meyan tyuꞌutanyúu tɨcɨn : — Tyan tu yeehui rajyaꞌupuacaꞌa tyaɨjna ɨ Abraham tyaacan . Aj puꞌi Jesús ayan tihuaꞌutaꞌixaa tɨcɨn : — Tɨ puaꞌa yeehui seyan yaujmuaꞌameꞌen pueenyeꞌen aɨjna ɨ Abraham tyaacan , ayaa xu cheꞌeta sanaꞌa rɨꞌɨ titetyújchaɨ xaꞌajuꞌun aꞌij tɨ aɨn ajta rɨꞌɨ tiꞌityújchaɨcaꞌa .
43008040	Ayaa pu i eenyaꞌa , xuꞌuri seyan tiraaxaꞌapɨꞌɨntarej saj naajeꞌica . Capu yeehui ayan tiꞌijrɨꞌɨrajcaa aɨjna ɨ Abraham tyaacan . Nyajta inyaa , nyaa nu nyaɨn pueen saɨj tɨ ayan tyajamuaataꞌixaa aɨjna tɨ ayan tiꞌayajna , ɨ nyaj nyajta neyan raanamuajriꞌi nyaɨjna jemi ɨ Dioj .
43008041	Ayaa xu seyan aꞌij puaꞌa titetyújchaɨ aꞌij tɨ ajta rɨcɨ ɨ aꞌamuayaꞌupua . Matɨꞌɨj mi meyan tyuꞌutanyúu tɨcɨn : — Catu yeehui huanuꞌeihuacaꞌa huaꞌa jetze ɨ mej rusaɨjtajmaꞌacaa patɨj muaa . Saɨj puꞌu yeehui aɨn pueen ɨ tyaj rajyaꞌupua . Aɨ pu yeehui aɨn pueen ɨ Dioj .
43008042	Aj puꞌi Jesús ayan tihuaꞌutaꞌixaa tɨcɨn : — Tɨ puaꞌa yeehui aɨn Dioj aꞌamuayaꞌupua pueenyeꞌen , muan xu nyexeꞌevaꞌa xaꞌajuꞌun aꞌini au nu aꞌuveꞌeme ɨ jemin . Canu yeehui nyasaɨj nyanaꞌa neyan aꞌuveꞌeme silu aɨ pu yan nyajaꞌutaꞌityacaꞌa .
43008043	¿ Aꞌini een cɨn sacai nyajauꞌeite aꞌij nyej tyajaꞌamueꞌixaateꞌe ? Caxu xaa nyaꞌu yauꞌeite aꞌini sacai ahuaujcaꞌanye saj raꞌancuraꞌan aꞌij nyej tiꞌixa .
43008044	Muan xu yeehui saɨjna jetze ajtyamaꞌacan ɨ tiyaaruꞌu . Ai pu aɨn pueen ɨ aꞌamuayaꞌupua . Sajta muan , ayaa xuꞌu sanaꞌa saɨjna cɨn seyan raꞌastijreꞌe aꞌij tɨ tiꞌijxeꞌeveꞌe ɨ aꞌamuayaꞌupua . Tɨj naꞌa tɨ huataseijre ɨ tyaataꞌa tɨ yu eꞌireꞌenye , aɨ pu yeehui tiꞌityacuiꞌica . Capu aꞌanaj tzaahuatiꞌiraꞌa cɨn tyuꞌutaxajtacaꞌa . Aɨ pu yeehui nain cɨn tiꞌihueꞌitaca . Tɨj naꞌa tɨ ayan tiꞌihueꞌi , aɨ pu jetzen eꞌiraninyei ɨ tzajtaꞌan aɨjna tɨ hueꞌitzi pueen . Ayej xaa nyaꞌu , ai pu aɨn pueen tɨ tiꞌihueꞌitaca . Ajta tɨj naꞌa tɨ hueꞌitzi pueen , aɨj pu jetzen eꞌiraninyei .
43008045	’ Me nyajta inyaa , ayaa nu tzaahuatiꞌiraꞌa cɨn tiꞌixaxaꞌa . Aɨj xu cɨn , caxu yeehui naꞌatzaahuateꞌe .
43008046	¿ Ni saɨj muejmi jetze tɨ ajtyamaꞌacan ayan tiꞌitɨj cɨn naꞌaxɨjteꞌe aɨjna cɨmeꞌe nyej tiꞌitɨj cɨn autyajturaa ɨ Dioj jemi ? Aꞌini capu rɨꞌɨri sej seyan huarɨni , ayaa pu huataujmuaꞌa nyej neyan tzaahuatiꞌiraꞌa cɨn tyajaꞌamueꞌixaateꞌe . Tɨ puaꞌa ayan , ¿ aꞌini yeehui een cɨmeꞌe sacai naꞌatzaahuateꞌe ?
43008047	Ayaa nu tyajaꞌamueꞌixaateꞌe . Aɨjna tɨ Dioj jetze ajtyamaꞌacan ayan raꞌastijreꞌe aꞌij tɨ tiꞌixaj ɨ Dioj . Sajta muan , ayaa xu een cɨn cai seyan raꞌastijreꞌe saɨjna cɨmeꞌe sacai Dioj jetze ajtyamaꞌacan .
43008048	Majta aɨme ɨ mej tiꞌijta teyujtaꞌa , ayaa mu tiraataꞌixaa tɨcɨn : — ¿ Ni yeehui cai ayan tiꞌayajna aꞌij tyej tiꞌixaj pej peyan Samaariya eꞌemaꞌacan , ajta tiyaaruꞌu pu mueetzi tzajtaꞌa seijreꞌe ?
43008049	Jesús pu ayan tihuaꞌutaꞌixaa tɨcɨn : — Capu tiyaaruꞌu nyeetzi tzajtaꞌa seijreꞌe silu nyaa nu rɨꞌɨ tirataꞌaca ɨ niyaꞌupua . Sajta muan , ayaa xu majcaꞌi núutache inyeetzi .
43008050	Me nyajta inyaa , canu yeehui nyasaɨj nyanaꞌa neyan rahuauhuau tɨ aꞌatɨ rɨꞌɨ tinaataꞌan , silu seij puꞌu xaa ayan rahuauhuau . Ai pu yeehui aɨn pueen tɨ tzaahuatiꞌiraꞌa cɨn ayan tiraaxaꞌapɨꞌɨntareꞌen .
43008051	Ayaa nu tyajaꞌamueꞌixaateꞌe tzaahuatiꞌiraꞌa cɨmeꞌe . Tɨ puaꞌa aꞌatɨ ayan raꞌastijreꞌen aꞌij nyej tiꞌixaxaꞌa , capu yeehui aꞌanaj racɨꞌɨti tɨ huamɨꞌɨni .
43008052	Cɨmeꞌen muꞌu meyan raanamuajriꞌi , aj mu mi meyan tyuꞌutaxajtacaꞌa tɨcɨn : — Tuꞌuri yeehui ramuaꞌaree tɨ ayan tiꞌayajna tɨ tiyaaruꞌu pu mueetzi tzajtaꞌa seijreꞌe . Aɨ pu yeehui Abraham huamɨꞌɨ , majta aɨme ɨ mej Dioj jetze maꞌacan tiꞌixaxaꞌataꞌa . Ma pajta muaa , ayaa papuꞌu yeehui tiꞌixa tɨ ayan nuꞌu , tɨ puaꞌa aꞌatɨ ayan raꞌastijreꞌen aꞌij pej tiꞌixa , tɨ nuꞌu cai aꞌanaj mɨꞌɨni .
43008053	¿ Ni tzaa yeehui peyan eitzeꞌe vaꞌacan cɨn tiꞌityejvee cai ɨ tiꞌitɨ tɨ cɨn tiꞌityavaacaꞌa ɨ tayaꞌupua ɨ Abraham ? Aɨ pu yeehui xaa huamɨꞌɨ . Majta aɨme ɨ mej Dioj jetze maꞌacan tiꞌixaxaꞌataꞌa , aɨ majta huacuii . Ari muaa , ¿ aꞌini petiꞌixa aꞌataani paj pɨrɨcɨ ?
43008054	Ajta aɨn Jesús , ayaa pu tihuaꞌutaꞌixaa tɨcɨn : — Capu yeehui tiꞌitɨj vaɨreꞌe tɨ puaꞌa neyan nyasaɨj ahuantzaahuaꞌateꞌen . Ai pu aɨn pueen tɨ ayan rɨꞌɨ tinaataꞌaca ɨ niyaꞌupua , aɨjna ɨ saj cɨmeꞌen seyan tiꞌixa yee aɨ pu aꞌamua Dioj pueen .
43008055	Sajta muan , caxu yeehui ramuaꞌate . Me nyajta inyaa , nyaa nu xaa ramuaꞌate . Tɨ puaꞌa neyan tyajaꞌamueꞌixaatyaꞌa yee canu ramuaꞌate , ayaa nu tíꞌihueꞌitaca satɨj muan . Me nyajta inyaa , nyaa nu xaa ramuaꞌate , nyajta neyan raꞌastijreꞌe aꞌij tɨ tiꞌixaxaꞌa .
43008056	Ajta yeehui aɨjna ɨ Abraham tɨ aꞌamuayaꞌupua pueen , aɨ pu huataujtyamuaꞌave aɨjna cɨmeꞌe tɨ ayan tiraꞌamitejtyaꞌacaa tɨ ayan raaseij aꞌanaj xɨcajraꞌan nyaj jetzen nain cɨn antinmuaꞌaréera . Aɨ pu xaa raaseij , ajta aɨjna cɨn huataujtyamuaꞌave .
43008057	Majta aɨme ɨ maj Israel jetze ajtyamaꞌacan , ayaa mu tiraataꞌixaa tɨcɨn : — ¿ Ni tzaa yeehui peyan raaseij paɨjna ɨ Abraham tyaacan ? Capu aꞌij tiꞌirɨꞌɨri aꞌini capaj xɨ peyan huaꞌapuate japuan tamuaamuataꞌa ninyeꞌiraꞌa rajchaꞌɨ .
43008058	Ajta ayan tihuaꞌutaꞌixaa aɨjna ɨ Jesús tɨcɨn : — Ayaa nu tzaahuatiꞌiraꞌa cɨn tyajaꞌamueꞌixaateꞌe . Tɨꞌɨj cai xɨ Abraham huaseijre , nyaa nu neri seijraꞌacaa .
43008059	Cɨmeꞌen muꞌu meyan raanamuajriꞌi , aj mu mi tetej tituꞌutu ɨ maj cɨn raatyatuaꞌasixɨꞌɨn . Ajta aɨn Jesús huatauravaatacaꞌa . Aj puꞌi aun huirajraa aujna teyujtaꞌa .
43009001	Tɨꞌɨj aun aꞌatamaꞌacaa , Jesús pu aꞌatɨ huaseij tɨ arácuuniꞌi pu huanuꞌeihuacaꞌa .
43009002	Majta aɨme ɨ maj Jesús jamuan áꞌujhuaꞌanyaꞌa , ayaa mu tiraataihuaꞌuriꞌi tɨcɨn : — Maeestru , ¿ aꞌataani yeehui ayan autyajturaa ɨ Dioj jemi tɨ ij aɨn ayan arácuuniꞌi huanuꞌeihua ? ¿ Ni qui aɨn autyajturaa caꞌɨn ɨ vaujsimuaꞌameꞌen ?
43009003	Aj puꞌi Jesús ayan tihuaꞌutaꞌixaa tɨcɨn : — Capu yeehui aꞌatɨ autyajturaa ɨ Dioj jemi . Capu amɨjna aꞌatɨ ayan autyajturaa , camu majta ɨ vaujsimuaꞌameꞌen . Ayaa pu yeehui tiraaruu tɨ ij ayan huataseijreꞌen ɨ jemin aꞌij tɨ Dioj tiraayɨꞌɨtɨ aɨjna cɨmeꞌe ɨ rumuaꞌareꞌeriꞌiraꞌaraꞌan .
43009004	Ayaa pu ruxeꞌeveꞌe tɨꞌɨj auj tujcaꞌari tzajtaꞌa pɨtiꞌirɨcɨ tej teyan tyaɨjna jetze tyuꞌumuareꞌen Dioj tɨ cɨn ayan yan nyajaꞌutaityacaꞌa . Puꞌuri yeehui ajna tyajaꞌureꞌenyejsin tɨ huatyatɨcaꞌari . Capu cheꞌe rɨꞌɨriista aꞌame ajna tɨ aꞌatɨ ayan tyuꞌumuareꞌen .
43009005	Ijii , nyatɨꞌɨj nyauj neyan huaca iiyan chaanaca japua , ayaa nu tiꞌivaɨreꞌe huaꞌa tzajtaꞌa ɨ tyaɨte tɨj tatzari tɨ cɨn huaꞌa japua huanyeeriꞌi mej mi meyan tiꞌitɨj huaseij matɨj manaꞌa puaꞌamua ɨ maj yan japuan huachaatɨme ɨ chaanaca japua . — Ayaa pu tihuaꞌutaꞌixaa .
43009006	Tɨꞌɨj ayan tyuꞌutaxajtacaꞌa , aj puꞌi , aɨn a chuaataꞌa aꞌarájtzitzee . Ajta , ruɨjqueꞌe cɨn rajrúꞌunye ɨ xarij . Aj pu i raꞌarajpɨtijriꞌi a jɨꞌɨsaaraꞌan jetze aɨjna tɨ aracun .
43009007	Ajta ayan tiraataꞌixaa tɨcɨn : — Aricu yeehui , u aꞌumeꞌe paujna aꞌu tɨ jaꞌajmuaa tɨ ayan tyajaꞌarajtyahuaa tɨcɨn Siloé . ( Ayaa pu huataujmuaꞌa aɨjna ɨ nyuucari tɨcɨn tɨ huataitiꞌihuacaꞌa . ) Aj puꞌi u áꞌumej aɨjna ɨ aꞌatɨ , ajta acauristaꞌami . Tɨꞌɨqui mu aꞌuveꞌeme . Puꞌuri ayan atanyéeri .
43009008	Majta aɨme ɨ mej a vejliꞌi aꞌuchaatɨme aꞌacaa aꞌu tɨ eꞌechajcaꞌa aɨjna ɨ aꞌatɨ , majta aɨme , ɨ mej mejmiꞌi meyan raseijracaa tɨꞌɨj aɨn auj limujna huaucaꞌa , ayaa mu tyuꞌutaxajtacaꞌa tɨcɨn : — ¿ Ni cai yeehui aɨn pueen tɨ ayan aun aꞌutacái aꞌayeꞌi tɨ ij limujna huaꞌutahuavii ɨ tyaɨte ?
43009009	Seica mu meyan tyuꞌutaxajtacaꞌa tɨ nuꞌu aɨn pueen . Majta seica meyan tɨcɨn : — Capu yee aɨn pueen , silu ayaa puꞌu naꞌa seijreꞌe tɨj aɨjna . Ajta aɨn , ayaa pu tyuꞌutaxajtacaꞌa tɨcɨn : — Nyaa nu yeehui nyaɨn pueen .
43009010	Matɨꞌɨj mi meyan tiraataihuaꞌuriꞌi tɨcɨn : — ¿ Aꞌini yeꞌi petyaꞌatányeeracaꞌa ?
43009011	Aj puꞌi ayan tihuaꞌutaꞌixaa tɨcɨn : — Aɨjna yeehui ɨ mej meyan ratamuaꞌamua tɨcɨn : Jesús , aɨ pu xarij huatyáaruꞌunyáa , tɨꞌɨqui yeehui naꞌarapɨtijriꞌi ye nyajɨꞌɨ jetze . Aj puꞌi ayan tinaataij nyaj nuꞌu nyaun u áꞌumeꞌen nyaujna Siloé , aꞌu tɨ jaꞌajmuaa nyaj nuꞌu ni aranjaꞌusixɨꞌɨn . Nyatɨꞌɨj yeehui ni u aꞌumej , nyajta aranjaꞌusixɨ . Aj nu ni neyan maunyeeracaꞌa . — Ayaa pu tihuaꞌutaꞌixaa .
43009012	Matɨꞌɨj mi meyan tiraataihuaꞌuriꞌi tɨcɨn : — ¿ Aꞌuni aꞌij een aɨjna ɨ aꞌatɨ ? Ayaa pu tihuaꞌutaꞌixaa tɨcɨn : — Canu yeehui meꞌe yaꞌamuaꞌaree .
43009013	Matɨꞌɨj mi yaꞌuviꞌitɨ maɨjna tɨ arácuuniꞌi aɨme jemi ɨ fariseos .
43009014	Ajta , ayaa pu ajna pɨtiꞌirɨjcaa ajna xɨcaaraꞌan jetze mej jetzen rusaꞌupi tɨꞌɨj Jesús ayan raatyáaruꞌunyej ɨ xarij , ajta tiraahuaa .
43009015	Aɨj mu cɨn , aɨme ɨ fariseos majta meyan raataihuaꞌuriꞌi aꞌij tɨ aɨn tyaꞌatanyeeracaꞌa . Ajta aɨn aꞌatɨ ayan tihuaꞌutaꞌixaa tɨcɨn : — Aɨ pu yeehui naꞌarapɨtijriꞌi ye nyajɨꞌɨ jetze . Nyajta neyan aranjaꞌusixɨ . Ajta ijii , nyaa nu yeehui neri mauunyee .
43009016	Majta ɨ mej huaꞌa jetze ajtyamaꞌacan ɨ fariseos , ayaa mu tyuꞌutaxajtacaꞌa tɨcɨn : — Capu yeehui aun eꞌemaꞌacan ɨ Dioj jemi aɨjna aꞌini capu ayan raꞌastijreꞌe aɨjna cɨmeꞌe ɨ xɨcaj tyej jetzen tasaꞌupi . Majta seica meyan tɨcɨn : — ¿ Aꞌini yeehui tiꞌirɨꞌɨri tɨ aꞌatɨ ayan huarɨni tɨ huapɨꞌɨ ruxeꞌeveꞌe tɨ puaꞌa ayan nuꞌu aꞌutyaꞌɨtzaꞌaraꞌan ɨ Dioj jemi ? Aɨj pu cɨn , seica mu saɨque tíꞌixajtacaa . Majta ɨ seica , saɨque mu majta tíꞌixajtacaa . Camu naimiꞌi ruxaꞌa manaꞌa meyan tíꞌixajtacaa .
43009017	Matɨꞌɨj meyan majtahuaꞌa tiraataihuaꞌuriꞌi tɨcɨn : — Pajta muaa , ¿ aꞌini yeehui petiꞌimuaꞌatze aꞌatɨ tɨ pɨrɨcɨ ? , aꞌini aɨ pu timuaahuaa pej pi atanyeeracaꞌa . Ajta aɨn aꞌatɨ ayan tihuaꞌutaꞌixaa tɨcɨn : — Aɨ pu yeehui Dioj jetze maꞌacan tiꞌixaxaꞌa .
43009018	Majta aɨme ɨ mej aun tiꞌijta teyujtaꞌa , camu ráꞌantzaahua tɨ ayan arácuuniꞌi huanuꞌeihuacaꞌa , tɨ ari huaruj tɨ i ari atanyee ijii icu . Matɨꞌɨj mi meyan huaꞌutaijtacaꞌa mej mi u aꞌuvaꞌajuꞌun ɨ vaujsimuaꞌameꞌen .
43009019	Ayaa mu tihuaꞌutaihuaꞌuriꞌi tɨcɨn : — ¿ Ni tzaa yeehui aɨn pueen aꞌamuayauj ? ¿ Ni aɨn pueen sej seyan tiꞌixaj yee arácuuniꞌi pu huanuꞌeihuacaꞌa ? ¿ Aꞌini yeehui auj tiꞌirɨꞌɨri tɨ ari mauunyee ?
43009020	Majta aɨme ɨ vaujsimuaꞌameꞌen , ayaa mu tyuꞌutanyúu tɨcɨn : — Ayaa tu xaa ramuaꞌaree tɨ aɨn tayauj pɨrɨcɨ , tyajta yeehui ramuaꞌaree tɨ arácuuniꞌi huanuꞌeihuacaꞌa .
43009021	Me tyajta ityan , catu xaa nyaꞌu ramuaꞌaree aꞌij tɨ een cɨmeꞌe tɨ ayan ari mauunyee nusu aꞌatɨ tɨ ayan raarujte . Sataꞌaj yeehui seyan tiraataihuaꞌu aꞌini , puꞌuri vastaꞌa . Aɨ pu ajta rusaɨj tyuꞌutaxajta .
43009022	Ayaa mu een cɨn tyuꞌutaxajtacaꞌa ɨ vaujsimuaꞌameꞌen aꞌini mahuaꞌatzɨɨnyaꞌacaa aɨme ɨ mej aun teyujtaꞌa tiꞌijta , ɨ maj majta meri meyan tiraaxaꞌapɨꞌɨntare mej mi ruꞌireꞌite maujna teyujtaꞌa aꞌatɨ tɨ naꞌa tɨ ayan tyuꞌutaxaj yee Jesús pu nuꞌu aɨn pueen ɨ Cɨriistuꞌu tɨ Dioj raꞌantihuau .
43009023	Aɨj mu cɨn meyan tyuꞌutaxajtacaꞌa ɨ vaujsimuaꞌameꞌen yee mataꞌaj raataihuaꞌu maɨjna aꞌini aɨjna ɨ huaꞌayauj puꞌuri vastacaa .
43009024	Majtahuaꞌa mu meyan raatajé maɨjna tɨ arácuuniꞌi huanuꞌeihuacaꞌa . Ayaa mu tiraataꞌixaa tɨcɨn : — Pataꞌaj peyan panaꞌa rɨꞌɨ tiraataꞌan ɨ Dioj . Pajta cai yeehui peyan rɨꞌɨ tiraataꞌacareꞌen paɨjna ɨ aꞌatɨ aꞌini aɨ pu atyaꞌɨtzaꞌara ɨ Dioj jemi .
43009025	Ajta aɨn , ayaa pu tihuaꞌutaꞌixaa tɨcɨn : — Tɨ puaꞌa yeehui ayan atyaꞌɨtzaꞌara ɨ Dioj jemi nusu cai , canu xaahui aꞌatzu ramuaꞌaree , silu ayaa nu xaa ramuaꞌaree nyaj anacai arácuuniꞌi . Me nyajta ijii , nyaa nu hui mauunyee .
43009026	Matɨꞌɨj mi meyan tiraataihuaꞌuriꞌi tɨcɨn : — ¿ Aꞌini yeꞌi muaaruu ? ¿ Aꞌini yeꞌi timuaahuaa pej pi yeehui atanyeere ?
43009027	Aj puꞌi ayan tihuaꞌutaꞌixaa tɨcɨn : — Nuꞌuri amuaataꞌixaa . Sajta muan , caxu náanamuajriꞌi . ¿ Aꞌini een cɨmeꞌe seyan raxeꞌeveꞌe nyaj nyajtahuaꞌa amuaataꞌixaateꞌen ? Tij sajta muan seyan raxeꞌeveꞌe saj sajta jamuan áꞌujhuaꞌanyeꞌen .
43009028	Majta meyan eihua mu aꞌij puaꞌa tiraataꞌixaa tɨcɨn : — Aa tiꞌijta nyaꞌu . Muaa paj yeehui paɨjna jamuan aꞌuchaꞌacan , tzɨteꞌe . Tyajta ityan , tyan tu teyan raꞌastijreꞌe tyaɨjna ɨ Moisés tyaacan .
43009029	Tyan tu yeehui teyan ramuaꞌaree tɨ Dioj ayan jamuan tyuꞌuxajtacaꞌa ɨ Moisés . Ajta , cɨmeꞌen aɨjna ɨ aꞌatɨ , catu yeehui aꞌatzu ramuaꞌaree aꞌu tɨ eꞌemaꞌacan .
43009030	Aj puꞌi ayan tyuꞌutanyúu aɨjna ɨ aꞌatɨ tɨcɨn : — ¿ Ni cai nyaꞌu icu ? Muan xu cai ramuaꞌaree aꞌu tɨ eꞌemaꞌacan . Ma ajta aɨn ayan naarujte nyej ni neyan atanyeere .
43009031	Ayaa tu yeehui ramuaꞌaree tɨ Dioj cai ayan ranamua aꞌatɨ tɨ ayan ataꞌɨtzaꞌara ɨ jemin . Dioj pu xaa ayan ranamua aɨjna ɨ aꞌatɨ tɨ ayan ranaꞌamiche , ajta tɨ ayan raꞌastijreꞌe aꞌij tɨ Dioj tiꞌijxeꞌeveꞌe .
43009032	Capu yeehui aꞌanaj aꞌatɨ ayan raanamuajriꞌi tɨ seij ayan raarujte aɨjna tɨ arácuuniꞌi huanuꞌeihuacaꞌa tɨ ij ayan atanyéeri aꞌaraꞌani .
43009033	Tɨ puaꞌa hui cai Dioj jemi aꞌamaꞌacantacacheꞌe , capu aꞌij rɨniicheꞌe tɨ naarújteꞌencheꞌe inyeetzi . — Ayaa pu tihuaꞌutaꞌixaa .
43009034	Majta aɨme meyan tiraataꞌixaa tɨcɨn : — Nain paj cɨn autyajturaa ɨ Dioj jemi muaa , tɨj naꞌa pej yeehui peyan huanuꞌeihuacaꞌa tɨ yu eꞌireꞌenye . ¿ Ni tzaa muaa peyan huatyaꞌacaꞌanye pej peyan titaamuaꞌaten ? — Ayaa mu tiraataꞌixaa . Majta ruꞌireꞌityacaꞌa .
43009035	Ajta aɨn Jesús , ayej raamuaꞌareeriꞌi mej meyan ruꞌireꞌityacaꞌa . Tɨꞌɨj ayan yáꞌutyau aɨjna ɨ aꞌatɨ , ayaa pu tiraataꞌixaa tɨcɨn : — ¿ Ni peyan raꞌatzaahuateꞌe paɨjna tɨ tyaataꞌa jetze eꞌiraujnyejte ?
43009036	Aj puꞌi aɨn aꞌatɨ ayan tiraataihuaꞌuriꞌi tɨcɨn : — Nyavastaraꞌa yeehui , ¿ aꞌataani aɨn pɨrɨcɨ nyej ni neyan ráꞌantzaahuateꞌen ?
43009037	Jesús pu ayan tiraataꞌixaa tɨcɨn : — Papuꞌuri yeehui raaseij . Ee xaa nyaꞌu ayan tiꞌayajna , aɨ pu a jamuan ayan tiꞌixaj .
43009038	Ajta aɨn tevi ayej tiraataꞌixaa tɨcɨn : — Nyavastaraꞌa , nyaa nu yeehui muaꞌatzaahuateꞌe . Aj puꞌi raatyanajchacaꞌa .
43009039	Ajta aɨn Jesús ayan tyuꞌutaxajtacaꞌa tɨcɨn : — Ayaa nu yeehui nyaɨjna cɨn aꞌuveꞌeme iiyan chaanaca japua nyej ni huaꞌuxɨjteꞌen naijmiꞌica ɨ mej yan huachaatɨme iiyan chaanaca japua , mej mi meyan atanyéjnyeꞌere aɨme ɨ mej aracucuꞌunijmee , mej mi majta yeehui meyan aracucuꞌunijmaꞌa muaꞌaraꞌani aɨme ɨ maj nuꞌu meyan atanyéjnyeꞌe .
43009040	Meenti seica ɨ fariseos , au mu vejliꞌi aꞌutyáuucaꞌa . Matɨꞌɨj meyan raanamuajriꞌi aꞌij tɨ tyuꞌutaxajtacaꞌa , matɨꞌɨj mi meyan tiraataihuaꞌuriꞌi tɨcɨn : — ¿ Ai nuꞌu yeꞌi ? ¿ Ni tzaa yeehui tyajta ityan aracucuꞌunijmee ?
43009041	Ayaa pu tihuaꞌutaꞌixaa tɨcɨn : — Tɨ puaꞌa yeehui seyan aracucuꞌunijmeꞌeni tɨ ij cai tiꞌitɨj aꞌij tyajamuaꞌamityejtyaꞌa , capu rɨꞌɨriista aꞌameꞌencheꞌe tɨ aꞌatɨ tiꞌijtɨj cɨn muejmi jetze tyaꞌujpuáꞌajteꞌen . Ma sajta muan , ayaa xu yeehui tiꞌixa saj nuꞌu seyan atanyéjnyeꞌe tɨ ij nain cɨn tyajamuaꞌamitejteꞌe , aɨj pu cɨn saucheꞌe xu ataꞌɨtzaꞌara ɨ Dioj jemi .
43010001	’ Ayaa nu yeehui tyajaꞌamueꞌixaateꞌe tzaahuatiꞌiraꞌa cɨmeꞌe . Tɨ puaꞌa aꞌatɨ aun aꞌutyarute canyaꞌaxɨ huaꞌacúraa , tɨ puaꞌa cai aun aꞌutyarute aꞌutɨ aꞌapueerta silu tɨ puaꞌa ancuraꞌaraꞌani ɨ tyajcua jetze , aɨ pu nahuaꞌari pueen , ajta tɨ tiꞌityacuiꞌica .
43010002	Ma ajta , aɨn tɨ yeehui aun aꞌutyarute aꞌu tɨ aꞌapueerta , ai pu aɨn pueen tɨ huaꞌajyaꞌamua ɨ canyaꞌaxɨ .
43010003	Ajta aɨn tɨ tíꞌichaꞌɨ aꞌu tɨ aꞌapueerta , aɨ pu tiraꞌantacuunyeꞌesin tɨꞌi aun aꞌutyarute aɨjna tɨ huaꞌajyaꞌamua . Majta aɨme ɨ canyaꞌaxɨ , aɨ mu yeehui ranamua i nyuucaraꞌaraꞌan . Ajta aɨn aꞌatɨ ayan huaꞌajee aꞌij maj antyaꞌaruu seij ajta seij . Aɨ pu ajta hueꞌirájajpua .
43010004	’ Tɨꞌɨj ari naijmiꞌica huirájaapuan ɨ ruyaꞌamua , aɨ pu huaꞌa cujtaꞌa aumaꞌa aꞌame . Majta aɨme anacai mu huajuꞌu muaꞌajuꞌun ɨ jemin aꞌini aɨ mu raꞌaste aꞌij tɨ aɨn tihueꞌixaateꞌe .
43010005	Camu aꞌanaj meyan huajuꞌu muaꞌajuꞌun jemin saɨj ɨ maj cai ramuaꞌate . Camu xaa nyaꞌu , silu muatauuruuna ɨ jemin aꞌini camu yeehui ramuaꞌate ɨ nyuucaraꞌaraꞌan aɨjna ɨ aꞌatɨ ɨ maj cai ramuaꞌate .
43010006	Ayaa pu tihuaꞌutaꞌixaa ɨ Jesús aɨjna cɨmeꞌe ɨ nyuucari . Majta aɨme , camu yauꞌeitaa muaꞌaraa aꞌij tɨ aɨn tihuaꞌutaꞌixaa .
43010007	Aɨj pu cɨn , Jesús ayan tihuaꞌutaꞌixaa tɨcɨn : — Ayaa nu tyajaꞌamueꞌixaateꞌe tzaahuatiꞌiraꞌa cɨmeꞌe . Nyaa nu yeehui nyaɨn pueen ɨ pueerta ɨ mej jetzen utyarute ɨ canyaꞌaxɨ u cúrajtaꞌa .
43010008	Matɨj manaꞌa mej meyan anacai huataseijre nyacai inyaa , aɨ mu nahuaꞌari puéenyaꞌa , majta mej tiꞌityacuiꞌica . Ma ajta aɨme ɨ canyaꞌaxɨ , camu yeehui huaꞌunamuajriꞌi aꞌij mej tyuꞌutaxajtacaꞌa .
43010009	’ Nyaa nu yeehui nyaɨn pueen ɨ pueerta . Aꞌatɨ tɨ naꞌa tɨ ayan aun aꞌutyarute aɨjna cɨmeꞌe tɨ naꞌantzaahuateꞌen inyeetzi , aɨ pu ruuri huatyaturaasin para rusen cɨmeꞌe . Aɨ pu yeehui ruxaahua huirayeꞌicaa aꞌame , ajta utyaruꞌipichaꞌa aꞌame . Ruxaahua pu ratyauni ɨ tɨ cɨn huataujvaɨreꞌen .
43010010	’ Ajta aɨn nahuaꞌari , ayaa puꞌu yeehui een cɨn u aꞌuveꞌeme tɨ ij tyuꞌunahuaꞌan , tɨ ij ajta tityaacuiꞌini , tɨ ij ajta naijmiꞌica antipuaꞌariteꞌen . Me nyajta inyaa , ayaa nu yeehui een cɨn mu aꞌuveꞌeme mej mi ruuri muaꞌaraꞌani , tɨ ij ayan tihuaꞌucɨꞌɨti nain aꞌij tɨ tiꞌiseijreꞌe ɨ maj cɨn huataujtyamuaꞌaveꞌen para rusen cɨmeꞌe .
43010011	’ Nyaa nu yeehui nyaɨn pueen i nyej xaꞌapɨꞌɨn cɨn seijreꞌe , i nyaj nyajta neyan huaꞌajyaꞌamua ɨ canyaꞌaxɨ . Nyajta nu neyan huamɨꞌɨni huaꞌa jetze maꞌacan .
43010012	Ajta aɨn ɨ maj raataꞌa tɨ tyuꞌumuareꞌen , capu yeehui aɨn pueen ɨ tɨ huaꞌajyaꞌamua ɨ canyaꞌaxɨ . Aɨj pu cɨn , tɨ puaꞌa raaseij tɨ jɨɨraꞌave eꞌeveꞌeme , aɨ pu an huajáuhuaꞌaxɨjsin , ajta huatáuruuna . Aj puꞌi aɨn jɨɨraꞌave huaꞌa tzajtaꞌa aun aꞌutyaruti , ajta huajaꞌucuíjxɨꞌɨsin ɨ canyaꞌaxɨ .
43010013	Ajta aɨn ɨ aꞌatɨ ayan huatáuruuna aꞌini ayaa muꞌu raataꞌa tɨ tyuꞌumuareꞌen naꞌa , ajta capu yeehui aꞌatzu jetzen ruxeꞌeveꞌe aꞌij tɨ tihuaꞌaruuren ɨ canyaꞌaxɨ , icu .
43010014	’ Me nyajta inyaa , nyaa nu yeehui nyaɨn pueen i nyej rɨꞌɨ tiꞌitevi , i nyaj nyajta huaꞌajyaꞌamua ɨ canyaꞌaxɨ . Nyaa nu huaꞌamuajte nyaɨme ɨ canyaꞌaxɨ . Majta aɨme ɨ canyaꞌaxɨ aɨ mu yeehui nyamuaꞌate inyeetzi .
43010015	Ayaa pu cheꞌeta naꞌa nyamuaꞌate ɨ niyaꞌupua . Nyajta inyaa , ayaa nu cheꞌeta nyanaꞌa ramuaꞌate ɨ niyaꞌupua . Nyajta nu huamɨꞌɨni huaꞌa jetze maꞌacan ɨ canyaꞌaxɨ .
43010016	’ Nyaa nu yeehui nyajta huaꞌa cujtaꞌa huameꞌen seica ɨ canyaꞌaxɨ ɨ maj cai huaꞌa jetze ajtyamaꞌacan aɨme ɨ mej iiyu seijreꞌe cúrajtaꞌa . Ayaa pu yeehui ruxeꞌeveꞌe nyej ni neyan huaꞌuvaꞌajajpuan . Aɨ mu majta raꞌancuraꞌasin ɨ nyenyuuca . Naijmiꞌi mu ɨ canyaꞌaxɨ matɨj manaꞌa puaꞌamua , au mu seiraꞌa muaꞌajuꞌun seij tzajtaꞌa ɨ cúraa . Ajta saɨj puꞌu yeehui huaꞌa cujtaꞌa aꞌumaꞌa aꞌame .
43010017	’ Ayaa pu yeehui een cɨn niyaꞌupua nyeetzi xeꞌeveꞌe aꞌini nyaa nu huamɨꞌɨni nyej ni nyajtahuaꞌa huatarun .
43010018	Capu aꞌatɨ naꞌariꞌiraj inyeetzi silu nyexeꞌeviꞌiraꞌa nu cɨn mɨꞌɨni . Nyaa nu yeehui nyaɨjna cɨn antinmuaꞌaree nyej ni neyan ahuancaꞌanye nyej huamɨꞌɨni . Nyajta nyaɨjna cɨn antinmuaꞌaree nyej ni nyajtahuaꞌa huatarun . Ayaa pu aɨjna cɨn tinyeijca ɨ niyaꞌupua . — Ayaa pu tihuaꞌutaꞌixaa .
43010019	Cɨmeꞌen puꞌu ayan tyuꞌutaxajtacaꞌa ɨ Jesús , aj mu mi eꞌitaꞌa aꞌutacɨj aɨme ɨ mej aun tiꞌijta huaꞌa teyujtaꞌa ɨ maj Israel jetze ajtyamaꞌacan .
43010020	Muiꞌitɨ mu meyan tyuꞌutaxajtacaꞌa tɨcɨn : — Tiyaaruꞌu pu yeehui tzajtaꞌan seijreꞌe , ajta rutɨmueꞌi . Caxu seyan raꞌatzaahuatyaꞌa .
43010021	Majta seica meyan tyuꞌutaxajtacaꞌa tɨcɨn : — Capu yeehui rɨꞌɨri tɨ aꞌatɨ ayan tiꞌixajta tɨ puaꞌa ayan tiyaaruꞌu tzajtaꞌan seijraꞌa . ¿ Ni tzaa tiyaaruꞌu ayan raayɨꞌɨtɨ tɨ ayan yeehui raarujteꞌen aꞌatɨ tɨ ayan aracun ? Capu xaa nyaꞌu . — Ayaa mu tyuꞌutaxajtacaꞌa .
43010022	Puꞌuri aꞌatzu aꞌateeviꞌica tɨꞌɨj ari vejliꞌi pɨtiꞌirɨjcaa matɨꞌɨj meyan maɨjna cɨn tiꞌiyeste aꞌanaj maj meyan tyuꞌutatuii ɨ teyuu . Puꞌuri ajta ajna pɨtiꞌirɨjcaa tɨ huaseeviꞌi aꞌayeꞌi .
43010023	Ajta aɨn Jesús , au pu áꞌuchaꞌacanyaꞌa aujna teyujtaꞌa , aꞌu tɨ aꞌaportaale tɨ Salomón ráꞌajtaahuacaꞌa .
43010024	Majta meyan ajtyáxɨɨracaꞌa ɨ jemin aɨme ɨ mej maun tiꞌijta teyujtaꞌa . Matɨꞌɨj mi meyan tiraataꞌixaa tɨcɨn : — Capaj yeehui peyan taꞌaviitzaꞌa . Pataꞌaj peyan tzaahuatiꞌiraꞌa cɨn taataꞌixaateꞌen tɨ puaꞌa paɨn pueen ɨ Cɨriistuꞌu nusu pacai .
43010025	Jesús pu ayan tihuaꞌutaꞌixaa tɨcɨn : — Nyaa nu hui xaa nyeri amuaataꞌixaa . Sajta muan , caxu naꞌantzaahua . Aɨjna ɨ nyaj cɨn neyan rɨcɨ tɨ huapɨꞌɨ ruxeꞌeveꞌe , ayaa nu yeehui nyaɨjna cɨn neyan rɨcɨ nyuucajtzeꞌen ɨ niyaꞌupua . Ajta , aɨ pu aɨjna cɨn ayan tíꞌinyaxaj .
43010026	Ma sajta muan , caxu yeehui naꞌatzaahuateꞌe aꞌini caxu huaꞌa jetze ajtyamaꞌacan ɨ canyaꞌaxɨ ɨ nyaj huaꞌajyaꞌamua .
43010027	Ajta aɨme ɨ canyaꞌaxɨ , ayaa mu nyanamua aꞌij nyej tihueꞌixaateꞌe . Nyaa nu yeehui huaꞌamuajte , majta meyan naꞌastijreꞌe inyeetzi .
43010028	Ayaa nu yeehui huaꞌataꞌaca mej meyan ruurican huatyaturan para rusen cɨmeꞌe . Camu aꞌanaj antipuaꞌari , capu yeehui rɨꞌɨri tɨ aꞌatɨ ayan náꞌajajpuaniꞌi .
43010029	Ajta niyaꞌupua , ɨ tɨ ayan naatatui aɨme ɨ canyaꞌaxɨ , aɨ pu nain cɨn antyujmuaꞌaree . Capu yeehui ajta rɨꞌɨri tɨ aꞌatɨ ayan ráꞌajajpuaniꞌi .
43010030	’ Tyan tu tanaijmi , seij tyanaꞌa pɨrɨcɨ ɨ niyaꞌupua , nyajta inyaa . — Ayaa pu tyuꞌutaxajtacaꞌa aɨjna ɨ Jesús .
43010031	Majta aɨme ɨ maj maun tiꞌijta teyujtaꞌa , majtahuaꞌa mu tetej titúꞌutu mej mi maɨjna cɨn raatyatuꞌasixɨꞌɨn .
43010032	Aj puꞌi Jesús ayan tihuaꞌutaꞌixaa tɨcɨn : — Nyaa nu neri eihua tyajamuaataseijrate aꞌij nyej rɨcɨ tɨ iꞌi xaꞌapɨꞌɨn . ¿ Tiꞌitajni sij cɨn pɨ naatyátuꞌasixɨꞌɨsin ? ¿ Ni qui aɨjna cɨmeꞌe nyaj raarujte , naꞌari tiꞌitɨ cɨn , nyaꞌu ?
43010033	Matɨꞌɨj mi meyan tiraataꞌixaa tɨcɨn : — Catu yeehui tyaɨjna cɨn muaatyatuꞌasixɨꞌɨsin pej peyan tiꞌitɨj cɨn rɨcɨ tɨ iꞌi xaꞌapɨꞌɨn , silu ayaa tu een cɨn muaatyatuꞌasixɨꞌɨsin pej peyan aꞌij puaꞌa tiꞌixa ɨ Dioj jemi , aꞌini muaa , tevi panaꞌa pɨrɨcɨ . Pajta peyan tiꞌaseijrata paj nuꞌu Dioj pueen . — Ayaa mu tiraataꞌixaa .
43010034	Jesús pu ayan tihuaꞌutaꞌixaa tɨcɨn : — ¿ Ni cai ayan teꞌeyuꞌusiꞌi ɨ yuꞌuxari jetze tɨ nuꞌu Dioj ayan tihuaꞌutaꞌixaa aɨme ɨ mej aɨme jemi raatyajtuaa ɨ runyuuca ? , tɨcɨn : “ Ayaa pu nuꞌu yeehui ayan tihuaꞌutaꞌixaa tɨ nuꞌu ayan huaꞌutamuáꞌa tɨcɨn : Diosi maj nuꞌu pueen . ”
43010035	Dioj pu ayan huaꞌutamuáꞌa aɨjna cɨmeꞌe maj nuꞌu dioosi pueen . Ajta capu yeehui rɨꞌɨri tej teyan raꞌurauuna tyaɨjna tɨ ari teꞌeyuꞌusiꞌi ɨ yuꞌuxari jetze .
43010036	’ Tɨ puaꞌa Dioj ayan huaꞌutamuáꞌa , ¿ aꞌini tyej teyan raatámuaꞌati tyaɨjna tɨ niyaꞌupua huatauraꞌate , ajta yan yaꞌutaityacaꞌa iiyan chaanaca japua ? ¿ Ni qui teyan cheꞌeta tyanaꞌa raatámuaꞌati aꞌij tɨ Dioj ari huaꞌutamuáꞌa ɨ seica ? A niꞌijta nyaꞌu . Aɨj pu yeehui cɨn , ¿ aꞌini seyan saɨjna cɨn tiꞌinyaxajtziꞌi saɨjna cɨmeꞌe nyej neyan tyajamuaataꞌixaa yee nyaa nu nyaɨn pueen ɨ yaujraꞌan ɨ Dioj ?
43010037	’ Sataꞌaj naꞌatzaahuatyaꞌa tɨ puaꞌa yeehui neyan cheꞌeta nyanaꞌa rɨjca aꞌij tɨ ajta rɨcɨ ɨ niyaꞌupua , naꞌari tɨ puaꞌa nyacai nyanaꞌa , sataꞌaj cai naꞌatzaahuatyaꞌa .
43010038	Ee xaa , tɨ puaꞌa neyan nyanaꞌa rɨjca aꞌij tɨ ajta aɨn rɨcɨ , sajta sacai seyan ahuaujcaꞌanyen sej yeehui naꞌantzaahuateꞌen , ayaa nu tyajamuaataꞌixaateꞌe sataꞌaj seyan sanaꞌa tyaꞌatzaahuatyaꞌa saɨjna cɨmeꞌe aꞌij nyaj rɨcɨ sej si seyan yeehui raamuaꞌaree , sajta yauꞌeitaa xaꞌaraꞌani tyej teyan naijmiꞌi seij tyanaꞌa pɨrɨcɨ , ɨ niyaꞌupua , nyajta inyaa . — Ayaa pu tihuaꞌutaꞌixaa .
43010039	Majtahuaꞌa mu meyan tiꞌityesaꞌacaa mej mi raatyeeviꞌi . Ma ajta aɨn , huaꞌa jetze ajtaraa .
43010040	Aj puꞌi au pu antaraa ɨ Jesús u jetze pujmeꞌen ɨ atyaꞌanaraꞌan jetze aujna u Jordán . Au pu aꞌaráꞌa aꞌutɨ anacai aɨ huaꞌamuaɨꞌɨhuacaꞌa aɨjna ɨ Juan . Au pu aꞌutyajturaa .
43010041	Majta muiꞌitɨ mu u eꞌireꞌenye ɨ jemin . Ayaa mu tyuꞌutaxajtacaꞌa tɨcɨn : — Capu yeehui aꞌanaj ayan huarɨj aɨjna ɨ Juan tiꞌitɨ maj cɨn avaꞌujjɨꞌɨsijviꞌiraxɨꞌɨn aɨjna cɨmeꞌe maj rɨꞌɨ taꞌutaséij . Ma ajta , tɨj naꞌa mej meyan tyuꞌutaxajtacaꞌa maɨjna cɨmeꞌe ɨ Jesús , ayaa pu yeehui ayan tiꞌayajna . — Ayaa mu tyuꞌutaxajtacaꞌa .
43010042	Majta muiꞌitɨ mu maun huataujtuiriꞌi ɨ Jesús jemi .
43011001	Meenti saɨj tiꞌicuiꞌicaa tɨ ayan antyahuaacaꞌa tɨcɨn Lázaro . Au pu eꞌechajcaꞌa chajtaꞌa tɨ ayan tyajaꞌarajtyahuaa tɨcɨn Betania . Au mu majta eꞌechajcaꞌa ɨ juutzajraꞌan , aɨjna ɨ Mariiya , ajta ɨ Marta tɨ iꞌi cuꞌutzaaraꞌan .
43011002	Ajta aɨjna ɨ Mariiya , ai pu aɨn pueen tɨ raꞌavaꞌaxɨriꞌiriꞌi ɨ tavastaraꞌa aɨjna cɨmeꞌe tɨ naa tyáaráꞌi . Aɨ pu ajta raꞌanáhuatziꞌiriꞌi ɨ rucɨpua cɨmeꞌe ɨ ɨɨcajraꞌan jetze . Ajta aɨn ihuaaraꞌaraꞌan tiꞌicuiꞌicaa , aɨjna ɨ Lázaro .
43011003	Matɨꞌɨj mi maɨn juutzimuaꞌameꞌen meyan tiraatanyúꞌuchite ɨ Jesús tɨcɨn : — Tavastaraꞌa , aɨ pu yeehui tiꞌicuꞌi aɨjna ɨ paj raxeꞌeveꞌe .
43011004	Ajta aɨn Jesús , tɨꞌɨj ayan raamuaꞌareeriꞌi , ayaa pu tyuꞌutaxajtacaꞌa tɨcɨn : — Capu yeehui ayan tijcuiꞌinyacaꞌa tɨ i huamɨꞌɨni silu mej mi rɨꞌɨ tiraataꞌan ɨ Dioj . Ayaa pu ajta aɨjna cɨn Dioj ayan rɨꞌɨ tinaataꞌasin inyeetzi , i nyaj yaujraꞌan pueen .
43011005	Jesús pu huaꞌaxeꞌevaꞌacaa aɨjna ɨ Marta , ajta ɨ juutzajraꞌan , ajta aɨjna ɨ Lázaro .
43011006	Ma ajta aɨn , tɨꞌɨj ayan raamuaꞌareeriꞌi tɨ nuꞌu tiꞌicuꞌi aɨjna ɨ Lázaro , aucheꞌe pu aun aꞌutyajturaa huaꞌapua xɨcaj aꞌu tɨ aꞌij éenyaꞌa aꞌayeꞌi .
43011007	Aj puꞌi ayan tihuaꞌutaꞌixaa aɨme ɨ maj jamuan áꞌujhuaꞌanyaꞌa ayan tɨcɨn : — Ticheꞌe yeehui tyajtahuaꞌa tyaun aꞌatanyén u Judea .
43011008	Matɨꞌɨj mi meyan tiraataꞌixaa tɨcɨn : — Maeestru , capu xɨ yeehui aꞌachu aꞌatee mej meyan tyuꞌutyese maj muaatyatuꞌasixɨꞌɨn tetej cɨmeꞌe . ¿ Ni tzaa pajtahuaꞌa paun aꞌatanyejsin ?
43011009	Ayaa pu tyuꞌutanyúu aɨjna ɨ Jesús tɨcɨn : — ¿ Ni yeehui cai ayan áꞌatɨjtɨꞌɨ tɨ ayan huanyeeriꞌi ɨ xɨcaj cɨmeꞌe aꞌachu cumu tamuaamuataꞌa oora japuan huaꞌapua ? Capu aꞌatɨ ayan tyeꞌijcáꞌacatá aꞌame tɨ puaꞌa auj nyeeristeꞌe áꞌuchaꞌacanyeꞌen aꞌini aɨ pu cɨn mauunyee aɨjna cɨmeꞌe tɨ huanyeeriꞌi iiyan chaanaca japua .
43011010	Tɨ puaꞌa yeehui aɨn aꞌatɨ ayan tɨcaꞌari tzajtaꞌa áꞌuchaꞌacanyeꞌen , aɨ pu xaa aꞌijcáꞌacatá aꞌame aꞌini capu huanyeeriꞌi . Aɨj pu cɨn huatacɨꞌɨpe tyej tyaun aꞌatanyén .
43011011	Aj puꞌi ayan tihuaꞌutaꞌixaa tɨcɨn : — Aɨ pu yeehui huatacu ɨ taꞌamiincu aɨjna ɨ Lázaro . Au nu aꞌatanyejsin nyej ni ráajɨsten .
43011012	Matɨꞌɨj mi meyan tiraataꞌixaa aɨme ɨ maj jamuan áꞌujhuaꞌanyaꞌa tɨcɨn : — Tavastaraꞌa , tɨ puaꞌa yeehui ayan cutzu , aɨ pu rɨꞌɨ rujni .
43011013	Ayaa pu tihuaꞌamityejtyaꞌacaa aɨme tɨ Jesús aɨjna cɨn ayan tíꞌixajtacaa tɨ ayan Lázaro cujcaa tɨ ij huaujsaꞌupeꞌen naꞌa . Ma ajta , aɨjna ɨ tɨ Jesús ayan tíꞌixajtacaa , ayaa pu huataujmuaꞌa tɨ ayan huamɨꞌɨ .
43011014	Aj puꞌi ayan aꞌahuauritaacan cɨn tihuaꞌutaꞌixaa tɨcɨn : — Puꞌuri yeehui huamɨꞌɨ aɨjna ɨ Lázaro .
43011015	Nyajta nu neyan huatantyamuaꞌave nyaj cai nyaun aꞌutyavaacaꞌa aꞌini aɨ pu tyajamuaatyavaꞌɨri sej si seyan ráꞌantzaahuateꞌen satɨꞌɨj raaseiiran aꞌij nyaj huarɨni . Ticheꞌe yeehui tyaun aꞌujuꞌun aꞌu tɨ aꞌij een . — Ayaa pu tihuaꞌutaꞌixaa .
43011016	Ajta aɨn Tomás tɨ ajta ayan antyahuaa tɨcɨn ɨ tɨ huaꞌapuarí pueen , aɨ pu ayan tihuaꞌutaꞌixaa aɨme ɨ seica tɨcɨn : — Ticheꞌe yeehui tyajta tyaun aꞌujuꞌun tyej ti teyan jamuan huacuiꞌini .
43011017	Tɨꞌɨj Jesús aun aꞌaráꞌa u Betania , ayaa pu raamuaꞌareeriꞌi tɨcɨn puꞌuri ayan aꞌatee aꞌachu cumu muaacua xɨcaj mej meyan raꞌavaꞌana .
43011018	Au pu vejliꞌi pɨjaꞌarɨcɨ aujna u Jerusalén aꞌachu cumu hueica kiloometru .
43011019	Muiꞌitɨ mu aun eꞌireꞌenye aɨme ɨ mej Israel jetze ajtyamaꞌacan aꞌu mej eꞌeche aɨjna ɨ Marta , ajta aɨjna ɨ Mariiya mej mi meyan huaꞌutyapuaꞌariteꞌen ɨ maj cɨn ruxaamɨsteꞌe tɨ aɨn hueꞌihuaaraꞌa huamɨꞌɨ .
43011020	Tɨꞌɨj aɨn Marta ayan raamuaꞌareeriꞌi tɨ nuꞌu Jesús eꞌeveꞌemaꞌacaa , aj puꞌi u aꞌumej tɨ ij raꞌantinajche . Ajta aɨn Mariiya , au pu aꞌutyajturaa u chiꞌita .
43011021	Aj puꞌi Marta ayan tiraataꞌixaa tɨcɨn : — Nyavastaraꞌa , tɨ puaꞌa yeehui peyan ya huácatijcheꞌe , capu mɨꞌɨniicheꞌe ɨ nyajaꞌa .
43011022	Me nyajta inyaa , ayaa nu yeehui ramuaꞌaree tɨ Dioj aucheꞌe ayan muaataꞌasin tɨj naꞌa aꞌij pej tiraatahuaviira .
43011023	Jesús pu ayan tiraataꞌixaa tɨcɨn : — Aɨ pu yeehui ajtahuaꞌa huatarujsin aɨjna ɨ aꞌihuaaraꞌa .
43011024	Aj puꞌi ayan tiraataꞌixaa aɨjna ɨ Marta tɨcɨn : — Nyaa nu yeehui neyan ramuaꞌaree tɨ ajtahuaꞌa huatarujsin ajna xɨcajraꞌan tɨ jetzen nain teꞌentipuaꞌari , tɨ ajta Dioj jetzen huaꞌajjájpua naijmiꞌica ɨ mej meri huacuii .
43011025	Ajta aɨn Jesús ayan tiraataꞌixaa tɨcɨn : — Nyaa nu yeehui nyaɨn pɨrɨcɨ i nyaj huaꞌajjáꞌapuanaj naꞌayeꞌi ɨ mej meri huacuii , nyajta nu neyan huaꞌataꞌaca mej mi ruuri muaꞌaraꞌani . Aꞌatɨ tɨ naꞌa tɨ ayan naꞌatzaahuateꞌen inyeetzi , tɨ puaꞌa aɨn ayan huamɨꞌɨni , aucheꞌe pu ayan ruuri aꞌame .
43011026	Ajta aꞌatɨ tɨ naꞌa tɨ ayan rɨꞌɨ tiꞌityujchaꞌɨ , tɨ ajta naꞌatzaahuateꞌe inyeetzi , aɨ pu cai aꞌanaj mɨꞌɨni . ¿ Ni qui peyan tyaꞌatzaahuateꞌe paɨjna cɨmeꞌe ?
43011027	Ayaa pu tiraataꞌixaa aɨjna ɨ Marta tɨcɨn : — Ee xaa nyaꞌu , nyavastaraꞌa . Ayaa nu yeehui tyaꞌatzaahuateꞌe paj paɨn pueen ɨ Cɨriistuꞌu , pajta paj yaujraꞌan pueen ɨ Dioj , paj yan chaanaca japua eꞌicanyejsin .
43011028	Cɨmeꞌen puꞌu ayan tyuꞌutaxajtacaꞌa , aj puꞌi u áꞌumej u chiꞌita . Tɨꞌɨj i aviitzi cɨn yaꞌutajée ɨ rujuu . Ayaa pu tiraataꞌixaa tɨcɨn : — Puꞌuri me eꞌeveꞌeme ɨ maeestru . Aɨ pu yeehui muajeꞌechueꞌeveꞌe aujna .
43011029	Cɨmeꞌen puꞌu ayan tyuꞌunamuajriꞌi aɨjna ɨ Mariiya , aj puꞌi caꞌanacan ajchee , ajta u aꞌumej ɨ jemin .
43011030	Ajta aɨn Jesúc , capuu xɨ aun aꞌutyarutyacaꞌa u chajtaꞌa silu au puꞌu aucheꞌe aꞌutyavaacaꞌa aꞌutɨ Marta yeꞌentinájchacaꞌa .
43011031	Majta ɨ maj Israel jetze ajtyamaꞌacantacaa , au mu eꞌereꞌetyaꞌacaa u chiꞌita jamuan ɨ Mariiya mej mi meyan raatyapuaꞌariteꞌen ɨ maj cɨn ruxaamɨstyaꞌacaa . Matɨꞌɨj meyan raaseij tɨ aɨn Mariiya caꞌanacan ajchee , tɨꞌɨqui huirajraa u chiꞌita , matɨꞌɨj mi maɨn raatavén . Ayaa mu tyuꞌumuáꞌa tɨ nuꞌu aun aꞌumej aꞌu maj yaꞌavaꞌana ɨ ihuaaraꞌaraꞌan tɨ ij aun aꞌahuaujyeinixɨꞌɨn .
43011032	Tɨꞌɨj Mariiya aun aꞌaráꞌa aꞌutɨ aꞌutyaavaacaꞌa aɨjna ɨ Jesús , aj puꞌi raaseij , ajta aꞌitave aꞌu tɨ aꞌaraɨɨcajme . Aj puꞌi ayan tiraataꞌixaa tɨcɨn : — Nyavastaraꞌa , tɨ puaꞌa yeehui peyan ya huatyávaacacheꞌe , capu ayan mɨꞌɨníicheꞌe ɨ nyajaꞌa .
43011033	Tɨꞌɨj i Jesús ayan raaseij tɨ ruyeinyacaa . Aɨ mu majta ruyeinyacaa aɨme ɨ mej Israel jetze ajtyamaꞌacantacaa , ɨ maj majta jamuan huajuꞌuncaa . Aɨj pu cɨn eihua pu utyeenye ɨ tzajtaꞌan . Ajta eihua pu aꞌij puaꞌa raataꞌa .
43011034	Aj puꞌi ayan tihuaꞌutaihuaꞌuriꞌi tɨcɨn : — ¿ Aꞌuni jetzeraꞌa yeehui seyaꞌavaꞌana ? Matɨꞌɨj mi meyan tiraataꞌixaa tɨcɨn : — Mu aꞌutaꞌayeꞌi , tavastaraꞌa , pataꞌaj yeehui yaꞌuteeseij .
43011035	Aj puꞌi huaujyeinyacaꞌa ɨ Jesús .
43011036	Matɨꞌɨj mi meyan tyuꞌutaxajtacaꞌa aɨme ɨ mej Israel jetze ajtyamaꞌacantacaa tɨcɨn : — Casiꞌi yeehui , eihua pu raxeꞌevaꞌacaa .
43011037	Majta seica meyan tyuꞌutaxajtacaꞌa tɨcɨn : — Aɨ pu yeehui seij huarujte tɨ arácuuniꞌi . ¿ Ni cai ayan raayɨꞌɨtɨhuaꞌa tɨ ij ayan raataꞌan aɨjna ɨ Lázaro tɨ cai huamɨꞌɨni ?
43011038	Ajtahuaꞌa pu utyeenye ɨ tzajtaꞌan ɨ Jesús . Aj puꞌi aun aꞌaráꞌa aꞌu maj yaꞌavaꞌana , aꞌu tɨ eꞌetyastaꞌa . Tete pu eꞌityamuaacaꞌa aujna aꞌu tɨ aꞌutyacun .
43011039	Aj puꞌi ayan tihuaꞌutaꞌixaa tɨcɨn : — Sataꞌaj yeehui raꞌantaꞌɨn mɨ tetej . Aj puꞌi ayan tiraataꞌixaa aɨjna ɨ Marta , tɨ juutzajraꞌan pueen aɨjna tɨ huamɨꞌɨ , tɨcɨn : — Aru tavastaraꞌa , aꞌij pu puaꞌa yeehui tyaꞌaaca , aꞌini puꞌuri ayan aꞌatee muaacua xɨcaj tɨ ayun avaꞌanamiꞌihuacaꞌa .
43011040	Aj puꞌi Jesús ayan tiraataꞌixaa tɨcɨn : — ¿ Ni cai yeehui neyan timuaataꞌixaa pej peyan raseijran ɨ paj cɨn rɨꞌɨ tiraataꞌan ɨ Dioj tɨ puaꞌa peyan naꞌantzaahuateꞌen ? Aꞌini niꞌijta nyaꞌu .
43011041	Matɨꞌɨj mi meyan raꞌantaꞌɨ ɨ tetej . Aj puꞌi Jesús uteꞌe aꞌunyeeracaꞌa , ajta ayan tyuꞌutaxajtacaꞌa tɨcɨn : — Dioj pej nyeꞌiyaꞌupua . Ayaa nu yeehui nyaɨjna cɨn rɨꞌɨ timuaataꞌasin nyaɨjna cɨmeꞌe paj peri náanamuajriꞌi .
43011042	Nyaa nu yeehui ramuaꞌaree pej peyan aꞌanaj tɨ naꞌa nyanamua . Me nyajta neyan tyuꞌutaxajtacaꞌa nyaɨjna cɨmeꞌe mej eihua yej reꞌevee ɨ tyaɨte mej mi meyan ráꞌantzaahuateꞌen paj hui yan nyajaꞌutaityacaꞌa .
43011043	Tɨꞌɨj ayan tyuꞌutaxajtacaꞌa aɨjna ɨ Jesús , aj puꞌi caꞌanin cɨn raatajé . Ayan tɨcɨn : — Lázaro hui , pataꞌaj huirajraꞌani iiya puaꞌaque .
43011044	Aj puꞌi huirajraa aɨjna ɨ tɨ huamɨ́ꞌɨcaa . Aucheꞌe pu caꞌijcatziꞌihuacaꞌa ɨ jɨɨcajraꞌan jetze , ajta ɨ muajcaꞌaraꞌaraꞌan jetze , aɨjna cɨmeꞌe ɨ cɨɨxuri ɨ maj cɨn huaꞌacaicata muaꞌayeꞌi ɨ mɨꞌɨchite . Ajta paanyu cɨn aránamiꞌihuacaꞌa nyeerimaꞌaraꞌan jetze . Aj puꞌi Jesús ayan tihuaꞌutaꞌixaa tɨcɨn : — Sataꞌaj hui tiracáꞌariꞌi , sajta raꞌutáxɨjta .
43011045	Matɨꞌɨj meyan raaseij aꞌij tɨ huarɨj ɨ Jesús , muiꞌitɨ mu meyan huataujtuiiriꞌi ɨ jemin aɨme ɨ maj Israel jetze ajtyamaꞌacantacaa , aɨme ɨ maj majta eꞌireꞌenye maj ramuáare maɨjna ɨ Mariiya .
43011046	Ma majta seica , aɨme jemi mu aꞌujuꞌun ɨ fariseos . Majta mu huaꞌutaꞌixaa aꞌij tɨ huarɨj aɨjna ɨ Jesús .
43011047	Matɨꞌɨj mi aɨme ɨ maj maun tiꞌijta teyujtaꞌa , majta aɨme ɨ fariseos , ayaa mu huaꞌutajee ɨ jueesi mej mi naimiꞌi tyujsaɨreꞌen . Ayaa mu tyuꞌurihuaꞌu tɨcɨn : — ¿ Aꞌini yeehui tyarɨni ? Aꞌini aɨ pu tɨꞌɨj pɨ naꞌa ayan tiꞌitɨj cɨn rɨcɨ tɨ ayan huapɨꞌɨ ruxeꞌeveꞌe , ɨ maj cɨn avaꞌujjɨꞌɨsiviꞌiraxɨꞌɨn ɨ tyaɨte .
43011048	Tɨ puaꞌa yeehui teyan raataꞌacareꞌen tɨ ayan rɨjca , naimiꞌi mu meyan huataujtuireꞌesin ɨ jemin . Majta aɨme ɨ mej Roma ajtyamaꞌacan , matɨꞌɨj meyan raamuaꞌaree , aj mu mi yeehui ya uveꞌenyejsin , mej mi titaꞌariꞌi nain ɨ tyaj cɨn títyatatí , iiyu teyujtaꞌa , ajta iiyan chuejraꞌa japua , iiya Israel .
43011049	Aj puꞌi seij ayan tyuꞌutaxajtacaꞌa , tɨ ajnaꞌɨmɨ aɨjna cɨn tiꞌityavaacaꞌa tiꞌitɨ cɨmeꞌe tɨ eitzeꞌe veꞌe ɨ maj cɨn tiꞌivaɨreꞌe u teyujtaꞌa . Ayaa pu antyahuaacaꞌa tɨcɨn Caifás . Ayaa pu tihuaꞌutaꞌixaa tɨcɨn : — Muan xu yeehui cai tiꞌitɨj muaꞌaree .
43011050	Capu yeehui ayan tyajamuaꞌamitejteꞌe tɨ ayan eitzeꞌe titaatyavaꞌɨri tɨ saɨj naꞌa ayan huamɨꞌɨni huaꞌa jetze maꞌacan ɨ tyaɨte cai tyej naimiꞌi antipuaꞌare . — Ayaa pu tihuaꞌutaꞌixaa .
43011051	Capu rusaɨj naꞌa aꞌij tirajtyau aꞌij tɨ tyuꞌutaxajtacaꞌa silu aɨ pu Dioj jetze maꞌacan raataxajtacaꞌa tɨ Jesús ayan nuꞌu huaꞌa jetze maꞌacan mɨꞌɨni matɨj manaꞌa Israel jetze maj ajtyamaꞌacan .
43011052	Ajta nuꞌu , capu aɨme naꞌa silu aɨ pu nuꞌu ajta huaꞌa jetze maꞌacan huamɨꞌɨni ɨ yaujmuaꞌameꞌen ɨ Dioj ɨ maj nuꞌu aꞌɨmɨ aꞌucaitɨme , tɨ ij aɨn nuꞌu ajta huaꞌuraꞌasaɨreꞌen mej mi seij manaꞌa tyaɨtejraꞌa pueenyaꞌa muaꞌaraꞌani .
43011053	Tɨj naꞌa ajnaꞌɨmɨ tɨ ayan tyuꞌutaxajtacaꞌa , aɨ mu meyan tiraaxaꞌapɨꞌɨntare aꞌij mej yeꞌi huarɨni mej mi raajeꞌica .
43011054	Aɨj pu cɨn , Jesús cai cheꞌe ruseijrata áꞌuchaꞌacanyaꞌa huaꞌa tzajtaꞌa aɨme ɨ mej Israel jetze ajtyamaꞌacantacaa . Tɨꞌɨqui huirajraa aujna Judea . Aj puꞌi aun aꞌaráꞌa ajna aꞌahuaꞌa tɨ a vejliꞌi aꞌutacáꞌa aꞌu tɨ cai eꞌe tiꞌitɨjcaa . Aj puꞌi chajtaꞌa aꞌutyajrupi tɨ ayan tyajaꞌarajtyahuaa tɨcɨn Efraín . Au pu aꞌutyajturaa , majta aɨme ɨ maj jamuan áꞌujhuaꞌanyaꞌa .
43011055	Tɨꞌɨjta ari vejliꞌi pɨtiꞌirɨjcaa matɨꞌɨj aɨme ɨ mej Israel jetze ajtyamaꞌacantacaa meyan maɨjna cɨn tiꞌiyestyahuaꞌa ɨ xɨcajraꞌan tɨ Dioj jetzen tihuaꞌutauuniꞌiriꞌi , muꞌitɨ mu maun curaꞌacɨjxɨ mej mi maun aꞌujnyén anti Jerusalén mej mi anacai atyɨꞌɨhuaxɨꞌɨn aꞌij tɨ ayan tyuꞌujxeꞌeveꞌe mej mi meyan tyuꞌuyesten .
43011056	Aɨ mu maucheꞌe rahuaucaꞌa . Matɨꞌɨj maun aꞌutyáuucaꞌa maujna teyujtaꞌa , ayaa mu tyuꞌurihuaꞌuracaꞌa tɨcɨn : — ¿ Aꞌini yeehui timuaꞌamitejteꞌe mueetzi ? ¿ Ni cai yaj uveꞌenyejsin tɨ ye tírámuaꞌariiveꞌesin ɨ mej tiꞌiyesten ?
43011057	Majta aɨme ɨ maj maun tiꞌijta teyujtaꞌa , majta ɨ fariseos , ayaa mu tyuꞌutaijtacaꞌa tɨ nuꞌu ayan huarɨni tɨ puaꞌa aꞌatɨ meꞌe yáꞌamuaꞌareera aꞌu tɨ aꞌij een ɨ Jesús , tɨ aɨn nuꞌu ayan tihuaꞌutaꞌixaateꞌen maj nuꞌu mi raatyeeviꞌin .
43012001	Tɨꞌɨj auj tyaꞌaturaaca aꞌachu cumu arájsevi xɨcaj mej mi meyan maɨjna cɨn tyuꞌuyesten ɨ xɨcajraꞌan tɨ jetzen Dioj tihuaꞌutauuniꞌiriꞌi , au pu áꞌumej u Betania aɨjna ɨ Jesús . Au pu eꞌechajcaꞌa aɨjna ɨ Lázaro tɨ Jesús raꞌajjáj huaꞌa tzajtaꞌa ɨ mej meri huacuii .
43012002	Matɨꞌɨj mi tyáꞌucueꞌiraatacaꞌa maɨjna cɨmeꞌe aꞌij tɨ Jesús huarɨj . Matɨꞌɨj mi tiraami . Ajta aɨn Marta , ayaa pu tiꞌivaɨraꞌacaa tɨ tihuaꞌatyáꞌaxɨꞌɨn . Ajta aɨn Lázaro , aɨ pu huatyacatii ɨ meesa jetze jamuan aɨjna ɨ Jesús .
43012003	Aj puꞌi Mariiya ayan aꞌa yajjaj aꞌachu cumu eꞌitaꞌa liitru aɨjna ɨ aꞌaseiiti tɨ náa tyáaráꞌi , tɨ ajta huapɨꞌɨ eihua tiꞌijnajchi . Naardu pu rajaꞌaraꞌa tɨ rumuaꞌatɨ . Mariiya pu raꞌanaxɨriꞌiriꞌi ɨɨcajraꞌan jetze ɨ Jesús . Aj puꞌi rucɨpua cɨn raꞌanáhuatziꞌiriꞌi . Ajta tyamuaꞌa pu náa tyaꞌuhuáꞌaacacaꞌa nainjapua u chiꞌita aɨjna cɨmeꞌe ɨ aꞌaseiiti tɨ naa tyaꞌaaca .
43012004	Ma ajta seij tɨ jamuan áꞌuchaꞌacanyaꞌa , ayaa pu tihuaujnyuuste tɨꞌɨj raaseij . Ai pu aɨn pueen aɨjna ɨ Judás , tɨ ayan teꞌentimuꞌutaca tɨcɨn Iscariote . Aɨ pu ajta eꞌeyan tyuꞌutatuireꞌesin ɨ Jesús .
43012005	Ayaa pu tyuꞌutaxajtacaꞌa tɨcɨn : — ¿ Aꞌini yeehui een cɨn macai raatuaa maɨjna ɨ aseiiti aꞌini ayaa pu tiꞌijnajchi aꞌachu cumu hueica cieentu ɨ tumin ? Aj puꞌi yeehui rɨꞌɨrista aꞌameꞌencheꞌe mej meyan huaꞌutaꞌan ɨ tumin aɨme ɨ maj cai aꞌij tiꞌijviicueꞌi . — Ayaa pu tyuꞌutaxajtacaꞌa aɨjna ɨ Judás .
43012006	Capu ayan raataxajtacaꞌa aɨjna cɨmeꞌe tɨ jetzen ruxeꞌevaꞌacaa aꞌij tɨ tihuaꞌaruure aɨme ɨ maj cai aꞌij tiꞌijviicueꞌi , silu ayaa pu aɨjna cɨn ayan tyuꞌutaxajtacaꞌa aꞌini aɨ pu nahuaꞌari puéenyaꞌa . Aꞌini aɨ pu rachaɨcaꞌa ɨ maj tzajtaꞌan ruꞌucáꞌave ɨ tumin , aɨ pu ajta ruvaɨraꞌacaa aɨjna cɨmeꞌe ɨ tumin .
43012007	Aj puꞌi Jesús ayan tiraataꞌixaa tɨcɨn : — Capej yeehui raꞌɨtziityaꞌa . Cheꞌe ayan huarɨni aꞌini aɨ pu ayan raatyajtuaa aɨjna ɨ aseiiti tɨ ij ayan raꞌutamuaꞌaree ɨ xɨcajraꞌan mej jetzen naꞌavaꞌanajsin .
43012008	Aɨ mu yeehui muejmi jemi seiraꞌa muaꞌajuꞌun para rusen cɨmeꞌe aɨme ɨ maj cai aꞌij tiꞌijviicueꞌi . Me nyajta inyaa , canu neyan rusen cɨn muejmi jemi seiraꞌa naꞌame . Aɨj pu cɨn xaꞌapɨꞌɨn huarɨj amɨjna mɨ jɨitaꞌa . — Ayaa pu tyuꞌutaxajtacaꞌa aɨjna ɨ Jesús .
43012009	Meenti aɨme ɨ maj Israel jetze ajtyamaꞌacantacaa , muiꞌitɨ mu meyan raamuaꞌareeriꞌi tɨ Jesús aun aꞌutyavaacaꞌa . Matɨꞌɨj mi maun eꞌireꞌenye mej mi raaseij , majta maj raaseij maɨjna ɨ Lázaro tɨ Jesús ayan raꞌajjáj huaꞌa tzajtaꞌa ɨ mej meri huacuii .
43012010	Aɨj mu cɨn meyan tiraaxaꞌapɨꞌɨntare aɨme ɨ mej maun tiꞌijta teyujtaꞌa mej mi majta raajeꞌica maɨjna ɨ Lázaro , aꞌini muꞌitɨ mu meyan ráꞌajaahuatyaꞌacaa ɨ Jesús maɨjna cɨmeꞌe tɨ ayan Lázaro huarujte . Majta aɨme ɨ mej Israel jetze ajtyamaꞌacantacaa , aɨ mu meyan huataujtuiraꞌacaa ɨ Jesús jemi .
43012011	
43012012	Yaa ruijmuaꞌa yee , aɨme ɨ mej maɨjna cɨn ajtyáxɨɨracaꞌa mej mi maun tyuꞌuyesten , ayaa mu raamuaꞌareeriꞌi tɨ nuꞌu aɨn Jesús eꞌeveꞌemaꞌacaa aujna Jerusalén .
43012013	Matɨꞌɨj mi tacɨj xámueꞌi antíveichixɨ , majta yaꞌupí . Matɨꞌɨj mi aꞌujuꞌun mej mi yeꞌentinajche . Ayaa mu tiꞌijíjhuacaꞌa tɨcɨn : — Tyamuaꞌa pu tiꞌixaꞌapɨꞌɨn . Ticheꞌe yeehui rɨꞌɨ tiraataꞌan tyaɨjna tɨ yeꞌeveꞌeme nyuucajtzeꞌen ɨ tavastaraꞌa . Ticheꞌe yeehui rɨꞌɨ tiraataꞌan tyaɨjna ɨ Rey tɨ titaataijteꞌesin ityejmi tyaj Israel jetze ajtyamaꞌacan . — Ayaa mu eꞌevéꞌejijhuajmaꞌa .
43012014	Aj puꞌi Jesús ayan puuruꞌu ráatyau tɨ cai xɨ aꞌatɨ japuan aveꞌeyeijxɨ . Aj puꞌi japuan aveꞌeyeijxɨ tɨ ij ayan huarɨni aꞌij tɨ teꞌeyuꞌusiꞌi ɨ yuꞌuxari jetze tɨcɨn :
43012015	Caxu yeehui tiꞌitzɨɨnyaꞌa mɨ sej saun huachaatɨme u Sión . Casiꞌi yeehui muan , aɨ pu meꞌeveꞌemej ɨ tɨ tyajamuaataijteꞌesin . Aɨ pu ajta yeehui avaꞌaca yaujraꞌan japua ɨ puuruꞌu .
43012016	Majta aɨme ɨ maj Jesús jamuan áꞌujhuaꞌanyaꞌa , anacaican , camu yauꞌeitaa muaꞌaraa aꞌij tɨ huataujmuaꞌa tɨj naꞌa tɨ ayan teꞌeyuꞌusiꞌihuacaꞌa . Ma ajta , tɨꞌɨj ari Dioj ayan raꞌajjáj ɨ Jesús , ajta ayan nain cɨn tiréijca , aj mu mi xaa raꞌutamuaꞌareeriꞌi tɨ ayan cɨmeꞌen teꞌeyuꞌusiꞌihuacaꞌa aɨjna cɨmeꞌe ɨ Jesús . Majta meyan raꞌutamuaꞌareeriꞌi mej meyan raaruu .
43012017	Majta aɨme ɨ maj muiꞌi ɨ maj jamuan áꞌujhuaꞌanyaꞌa , aɨ mu majta Jesús jamuan seiraꞌacaa tɨꞌɨj Jesús ayan raatajé aɨjna ɨ Lázaro tɨ nuꞌu ayan huirajraꞌani aꞌutɨ aꞌaváꞌanamiꞌihuacaꞌa , tɨꞌɨj Jesús ayan raꞌajjáj huaꞌa tzajtaꞌa ɨ mej meri huacuii . Aɨ mu eꞌeyan meyan tyuꞌutaxajtacaꞌa aꞌij tɨ huarɨj .
43012018	Majta aɨme ɨ seica ɨ tyaɨte , matɨꞌɨj raamuaꞌareeriꞌi tɨ Jesús ayan tiꞌitɨ cɨn huarɨj tɨ huapɨꞌɨ ruxeꞌeveꞌe , matɨꞌɨj mi meyan u aꞌujuꞌun mej mi yeꞌentinajche .
43012019	Majta aɨme ɨ fariseos , ayaa mu tyuꞌurixaatyaꞌacaa tɨcɨn : — Ayej xaa nyaꞌu teꞌeme , capu tiꞌitɨ aꞌij tyajamuatyavaꞌɨreꞌesin sej seyan raataꞌijmɨ . Casiꞌi , matɨj manaꞌa yeehui puaꞌamua maj yan huachaatɨme iiyan chaanaca japua , naimiꞌi mu raꞌajaahuateꞌe .
43012020	Meenti seica meyan maun aꞌutyáuucaꞌa huaꞌa tzajtaꞌa aɨme ɨ mej aun aꞌujnyéj mej mi raatyaanajche ɨ Dioj ajna matɨꞌɨj tiꞌiyestya . Au mu eꞌemaꞌacan aɨme u Grecia .
43012021	Aɨ mu eꞌireꞌenye ɨ Felipe jemi , aɨjna tɨ aun eꞌemaꞌacan u Betania , chajtaꞌa tɨ aun aꞌutacáꞌa u Galileeya . Ayaa mu tirajhuaviiriꞌi tɨcɨn : — Muaa vastaꞌa , ayaa tu yeehui tiꞌijxeꞌeveꞌe tyej tyuꞌuxáj jamuan ɨ Jesús .
43012022	Ajta aɨn Felipe , a pu aꞌuréꞌenye tɨ ij ayan tiraataꞌixaateꞌen aɨjna ɨ Andrés . Matɨꞌɨj mi meyan tiraataꞌixaa maɨjna ɨ Jesús .
43012023	Jesús pu ayan tyuꞌutanyúu tɨcɨn : — Puꞌuri yeehui ajna tyajaꞌureꞌenye tɨ Dioj ayan rɨꞌɨ tinaataꞌan inyeetzi , i nyaj nyajta tyaataꞌa jetze eꞌirannyejte .
43012024	Ayaa nu yeehui tyajaꞌamueꞌixaateꞌe tzaahuatiꞌiraꞌa cɨmeꞌe tɨ puaꞌa cai eꞌejveti a chuaataꞌa tɨ ij aun huamɨꞌɨni aɨjna ɨ jatzijraꞌan ɨ triigu , ayaa pu rusaɨj naꞌa huatyaturaasin aɨjna ɨ jatzijraꞌan . Naꞌari tɨ puaꞌa ayan huamɨꞌɨni , eihua pu yeehui jetzen eꞌiranyejsin seica ɨ jatzi .
43012025	Ayej cheꞌeta naꞌa een huaꞌa cɨmeꞌen ɨ tyaɨte . Tɨ puaꞌa ayan eitzeꞌe jetzen ruxeꞌeveꞌe aꞌatɨ tɨ naꞌa aɨjna tɨ iiyan tiꞌiseijreꞌe iiyan chaanaca japua cai ayan jetzen ruxeꞌevaꞌa tɨ raꞌaraꞌastijreꞌen ɨ Dioj , aɨ pu yeehui yáuujɨsin ɨ ruxaijnyuꞌuca tɨ auj ruuricaa . Naꞌari cai , tɨ puaꞌa cai ayan aꞌatzu jetzen tyuꞌujxeꞌeveꞌe tɨj naꞌa tɨ iiyan tiꞌiseijreꞌe iiyan chaanaca japua silu ayaa pu huatauraꞌan tɨ nain aꞌuraꞌini tɨ iiyan rajchaꞌɨ , tɨ ij ayan raꞌaraꞌastijreꞌen ɨ Dioj , ayaa pu yeehui ruurican cɨn huatauraꞌasin para rusen cɨmeꞌe .
43012026	Tɨ puaꞌa aꞌatɨ ayan nyavaɨraꞌa pu aꞌame inyeetzi , ayaa pu ruxeꞌeveꞌe tɨ aɨn ayan cheꞌeta naꞌa rɨjca aꞌij nyaj rɨcɨ inyaa . Ajta , aꞌu tɨ naꞌa nyej nyeyan aꞌutyaváa naꞌame , aɨ pu ajta inyeetzi jamuan aꞌutyaváa aꞌame aɨjna tɨ nyavaɨreꞌe . Tɨ puaꞌa yeehui aꞌatɨ ayan nyavaɨreꞌe , aɨ pu ɨ niyaꞌupua ayan rɨꞌɨ tiraataꞌasin .
43012027	’ Puꞌuri aꞌij puaꞌa nyaꞌase yu nyatzajtaꞌa . ¿ Aꞌini nyanaꞌa nij neyan tyuꞌutaxajta ? ¿ Ni qui neyan tyuꞌutaxajta nyaɨjna tɨ cɨmeꞌen yee : “ Niyaꞌupua , pataꞌaj yeehui peyan nuꞌirajtuaani tɨ ij cai ayan tinaacɨꞌɨti aꞌij tɨ ari tyajaꞌureꞌenyejsin ” ? Me nyajta cai , canu . Canu neyan tyuꞌutaxajta aꞌini ayaa nu yeehui een cɨn yu aꞌuveꞌeme nyej neyan ya huacati ijii .
43012028	’ Mɨ pej neꞌiyaꞌupua , pataꞌaj tihuaꞌutaseijrateꞌen ɨ nyaj cɨn rɨꞌɨ timuaataꞌasin . — Ayaa pu tyuꞌutaxajtacaꞌa aɨjna ɨ Jesús . Aj puꞌi uteꞌe eꞌicanamuajre tɨ aꞌatɨ ayan tyuꞌutaxajtacaꞌa tɨcɨn : — Nuꞌuri yeehui neyan tihuaꞌutaseijrate . Nyajtahuaꞌa nu neyan tihuaꞌutaseijrateꞌesin .
43012029	Majta aɨme ɨ tyaɨte ɨ maj aun ajtyáxɨɨracaꞌa , aɨ mu majta raanamuajriꞌi . Seica mu meyan raataxajtacaꞌa maj nuꞌu huatyejnyuu . Majta seica meyan tyuꞌutaxajtacaꞌa tɨ saɨj nuꞌu ayan jamuan tyuꞌutaxajtacaꞌa tɨ uteꞌe tiꞌivaɨreꞌe ɨ Dioj tɨ eꞌeseijreꞌe .
43012030	Jesús pu ayan tihuaꞌutaꞌixaa tɨcɨn : — Capu ayan yeehui tyuꞌutaxajtacaꞌa aɨjna cɨmeꞌe tɨ caꞌanijraꞌa naataꞌan inyeetzi silu tɨ ayan caꞌanijraꞌa amuaataꞌan muejmi .
43012031	’ Puꞌuri yeehui ayan tyajaꞌureꞌenye ajna xɨcaaraꞌan jetze tɨ Dioj jetzen huaꞌuxɨjteꞌen matɨj manaꞌa puaꞌamua yan huachaatɨme . Puꞌuri ajta ajna tyajaꞌureꞌenye ɨ xɨcaaraꞌan jetze ɨ nyaj jetzen raatamuariteꞌesin nyaɨjna tɨ yan tieꞌijta iiyan chaanaca japua .
43012032	Nyajta inyaa , matɨꞌɨj meri aj nyajaꞌutavéꞌen , aj nu ni neyan naijmiꞌica huatájeevi ɨ tyaɨte mej mi curáꞌacɨjxɨꞌɨn inyeetzi jemi . — Ayaa pu tihuaꞌutaꞌixaa .
43012033	Ayaa pu een cɨn ayan tyuꞌutaxajtacaꞌa mej mi meyan raamuaꞌaree aꞌij tɨ yeꞌi tíꞌimɨꞌɨni .
43012034	Matɨꞌɨj meyan tiraataꞌixaa aɨme ɨ mej maun ajtyáxɨɨracaꞌa tɨcɨn : — Ayaa tu yeehui teyan raanamuajriꞌi tyaɨjna jetze ɨ nyuucari ɨ maj cɨn tiꞌijta tɨ aɨn Cɨriistuꞌu nuꞌu ayan rusen cɨn ruuri huatyaturaasin . Aɨj pu yeehui cɨn , aꞌini tiꞌirɨꞌɨri pej peyan tiꞌixaj yee tɨ nuꞌu ayan ruxeꞌeveꞌe maj nuꞌu aj yaꞌutaveꞌen maɨjna tɨ tyaataꞌa jetze eꞌiraujnyejte . Aꞌataani yeehui pɨrɨcɨ aɨjna tɨ nuꞌu tyaataꞌa jetze eꞌiraujnyejte .
43012035	Aj puꞌi Jesús ayan tihuaꞌutaꞌixaa tɨcɨn : — Aucheꞌe pu aꞌatzu aꞌateere muejmi jemi ɨ tatzari tɨ cɨn huanyéeriꞌicɨ aꞌame . Sataꞌaj yeehui seyan áꞌujhuaꞌanyeꞌen aꞌij tɨ tiraavijteꞌe meenti auj muejmi tzajtaꞌa ayan seijreꞌe ɨ tatzari tɨ cɨn huanyeeriꞌi , tɨ ij yeehui cai aꞌamua japua rájveti ɨ tɨ huatɨcaꞌa . Aɨjna tɨ yeehui ayan tɨcaꞌamisteꞌe aꞌuchaꞌacan , capu ramuaꞌaree aꞌu tɨ áꞌumej .
43012036	Sataꞌaj seyan huataujtuiireꞌen aɨjna jemi tɨ jetzen eꞌiraninyei ɨ tatzari tɨ cɨn huanyeeriꞌi sej si seyan saɨjna jetze ajtyamaꞌacanta aɨjna tɨ huanyeeriꞌi . Tɨꞌɨj raatapuaꞌajtacaꞌa tɨ ayan tihuaꞌutaꞌixaa , aj puꞌi áꞌuraa aɨjna ɨ Jesús , ajta huatauravaatacaꞌa huaꞌa jemi .
43012037	Aɨ pu ari eihua tyuꞌumuarej huaꞌa jemi tiꞌitɨ tɨ ayan huapɨꞌɨ ruxeꞌeveꞌe . Ma majta aɨme , camuu xɨ ráꞌujcaꞌanyajcaꞌa mej meyan huataujtuiireꞌen ɨ jemin .
43012038	Ayej tyuꞌurɨj tɨꞌi ayan aráurasten aꞌij tɨ tiraataxajtacaꞌa aɨjna ɨ Isaías tyaacan tɨ ajmiꞌi tiꞌixaxaꞌataꞌa ɨ Dioj jetze maꞌacan , tɨ ayan tɨcɨn : Nyavastaraꞌa , capu aꞌatɨ yeehui ayan ráꞌantzaahua aꞌij tyej tihuaꞌutaꞌixaa . Capu yeehui aꞌatɨ ayan yauꞌeitaa aꞌaraa aꞌij tɨ huataujmuaꞌa aɨjna tɨ Dioj rumuareꞌeriꞌiraꞌa cɨn ayan huarɨj . Aɨ pu nuꞌu yeehui ayan huaꞌuruu mej meyan aracucuꞌunijmeꞌeni mej mi cai atanyéjnyeꞌeri . Aɨ pu yeehui ayan huaꞌuruu mej mi antaujnaamɨn ɨ rutzajtaꞌa mej mi cai yauꞌeitaa muaꞌaraꞌani . Naꞌari tɨ puaꞌa pɨ manaꞌa , aɨ mu saɨque tyuꞌumuaꞌatíicheꞌen , nyaj nuꞌu neyan huaꞌurújteꞌencheꞌe .
43012039	Aɨj mu cɨn cai ráꞌantzaahua aɨjna cɨmeꞌe , aꞌij tɨ puaꞌamuaque ayan raataxajtacaꞌa aɨjna ɨ Isaías tyaacan tɨcɨn : Aɨ pu nuꞌu yeehui ayan huaꞌuruu mej meyan aracucuꞌunijmeꞌeni mej mi cai atanyéjnyeꞌeri . Aɨ pu yeehui ayan huaꞌuruu mej mi antaujnaamɨn ɨ rutzajtaꞌa mej mi cai yauꞌeitaa muaꞌaraꞌani . Naꞌari tɨ puaꞌa pɨ manaꞌa , aɨ mu saɨque tyuꞌumuaꞌatíicheꞌen , nyaj nuꞌu neyan huaꞌurújteꞌencheꞌe .
43012040	
43012041	Ayaa pu tyuꞌutaxajtacaꞌa aɨjna ɨ Isaías tyaacan aɨjna tɨ ayan raaseij ɨ tɨ Dioj cɨn rɨꞌɨ tiraatáꞌanicheꞌen . Aɨ pu ajta ayan tiraataxajtacaꞌa aɨjna cɨmeꞌen ɨ Jesús .
43012042	Ee xaa nyaꞌu , muiꞌitɨ ɨ mej maun tiꞌijta teyujtaꞌa , aɨme mu meyan ráꞌantzaahua . Ma majta aɨme , camu raxajtacucaꞌa huaꞌa tzajtaꞌa ɨ tyaɨte maɨjna cɨmeꞌe mej huaꞌatzɨɨnyaꞌacaa ɨ fariseos , majta maɨjna cɨmeꞌe ɨ seica meyan hueꞌireꞌiti maujna u teyujtaꞌa .
43012043	Eitzeꞌe pu huaꞌaranajchacaꞌa mej mi tyaɨte meyan rɨꞌɨ tihuaꞌutaꞌan cai ɨ Dioj .
43012044	Aj puꞌi Jesús ayan ruseiirata tyuꞌutaxajtacaꞌa tɨcɨn : — Tɨ puaꞌa yeehui aꞌatɨ ayan naꞌantzaahuateꞌen inyeetzi , capu nyeetzi naꞌa aꞌatzaahuateꞌe silu ajta pu raꞌatzaahuateꞌe aɨjna tɨ yan nyajaꞌutaityacaꞌa .
43012045	Tɨꞌɨj aɨn ayan nyeseij inyeetzi , aɨ pu ajta raseij aɨjna tɨ yan nyajaꞌutaityacaꞌa .
43012046	Ayaa nu yeehui een cɨn aꞌuveꞌeme iiyan chaanaca japua nyej ni neyan huaꞌuruuren ɨ tyaɨte tɨj tatzari ɨ tɨ cɨn huaꞌa tzajtaꞌa huanyeeriꞌi mej mi cai cheꞌe meyan tɨcaꞌamisteꞌen áꞌujhuaꞌanyeꞌen aɨme ɨ maj meyan naꞌastijreꞌe inyeetzi .
43012047	Tɨ puaꞌa aꞌatɨ nyanamua aꞌij nyej tiꞌixa , ajta cai naꞌastijraꞌa , canu yeehui raꞌaxɨjteꞌen inyaa , aꞌini canu nyaɨjna cɨn aꞌuveꞌeme nyej ni neyan huaꞌuxɨjteꞌen aɨme ɨ mej yan huachaatɨme iiyan chaanaca japua silu nyej ni hueꞌirajtuaani .
43012048	’ Ee xaa nyaꞌu , tiꞌitɨ pu yeehui pueen tɨ ayan raꞌaxɨjteꞌen aɨjna ɨ aꞌatɨ tɨ ayan naareꞌiti , tɨ cai raꞌastijreꞌe aꞌij nyej tiꞌixa . Aɨjna nyaꞌu hui , ɨ nyaj cɨn tyuꞌutaxajtacaꞌa , ayaa pu raꞌaxɨjteꞌesin ajna xɨcaaraꞌan jetze tɨ jetzen nain teꞌentipuaꞌari .
43012049	Ayaa puꞌu naꞌa , aꞌini canu hui nyasaɨj aꞌij tirajtyau aꞌij nyej tyuꞌuxajtacaꞌa silu aɨn tɨ niyaꞌupua pueen , aɨ pu ayan tinaataij aꞌij nyej yeꞌi tyuꞌutaxaj , ajta ɨ nyaj cɨmeꞌen neyan tyuꞌutaxajta .
43012050	Nyaa nu yeehui neyan ramuaꞌaree tɨ ayan tinaataij tɨ ij ayan tyajamuaacɨꞌɨti sej seyan ruurican huatyaturan para rusen cɨmeꞌe . Aɨj nu cɨn ayaa nu cheꞌeta nyanaꞌa tiꞌixa aꞌij tɨ aɨn niyaꞌupua ayan aɨjna cɨn tinyeijca nyej ni tyuꞌutaxaj .
43013001	Puꞌuri tɨmuaꞌa ajna tyajaꞌureꞌenyejsimaꞌa ɨ maj cɨn raꞌutamuaꞌaree aꞌanaj tɨ Dioj ayan tihuaꞌutauuniꞌiriꞌi . Puꞌuri ramuaꞌareeracaꞌa ɨ Jesús tɨ ari ajna tyajaꞌureꞌenye ɨ xɨcaaraꞌan jetze tɨ jetzen aꞌuraꞌani iiyan chaanaca japua tɨ ij aun aꞌujnyén u uteꞌe , yaꞌupuaaraꞌan tɨ eꞌeseijreꞌe . Tɨj naꞌa tɨ yan huataseijre iiyan chaanaca japua , aɨ pu ayan huaꞌaxeꞌevaꞌacaa aɨme ɨ maj jamuan áꞌujhuaꞌanyaꞌa . Ajta ijii puꞌuri ayan huaꞌutaseijratacaꞌa tɨ nain cɨn huaꞌaxeꞌevaꞌacaa .
43013002	Matɨꞌɨj tiꞌicuaꞌacaa ɨ́ chumuaꞌan , aɨ pu ajta aun aꞌutyavaacaꞌa aɨjna ɨ Judás , tɨ yaujraꞌan pueen ɨ Simón , tɨ ajta ayan teꞌentimuꞌutaca tɨcɨn Iscariote . Puꞌuri aɨn Satanás caꞌanijraꞌa raataꞌacaa tɨ tyuꞌutatuiireꞌen ɨ Jesús .
43013003	Jesús pu ajta ramuaꞌareeracaꞌa tɨ aɨn yaꞌupuaaraꞌan ayan nain cɨn tiréijca , tɨ ajta ruyaꞌupua jemi aꞌuveꞌeme , ajta au pu ajta aꞌujnyejsin ɨ jemin .
43013004	Aj puꞌi ajchee aꞌu mej tyajaꞌacuaꞌacaa , ajta huiraꞌujchuiiriꞌi ɨ rutasi tɨ ruꞌiráꞌavɨjcaꞌa . Aj puꞌi avaꞌujjɨꞌɨque cɨɨxuri cɨmeꞌe ɨ maj cɨn huáꞌacáimɨ .
43013005	Tɨꞌɨqui aun atyeejei ɨ caasu jetze . Aj puꞌi autyejche tɨ huaꞌanajaꞌusixɨꞌɨn ɨ huaꞌachapuatzeꞌen seij ajta seij ɨ maj jamuan áꞌujhuaꞌanyaꞌa . Ajta huaꞌanahuatziꞌiraxɨ aɨjna cɨmeꞌe ɨ cɨɨxuri tɨ cɨn avaꞌujjɨꞌɨcaꞌacaa .
43013006	Aj puꞌi aun eꞌireꞌenye aɨjna jemi ɨ Simón tɨ ajta iꞌi Pedro . Aj pu i aɨn Pedro ayan tiraataꞌixaa tɨcɨn : — Nyavastaraꞌa , ¿ ni yeehui pajta peyan nyaꞌanajaꞌusixɨꞌɨsin nyechapua jetze ?
43013007	Aj puꞌi ayan tiraataꞌixaa ɨ Jesús tɨcɨn : — Capuu xɨ aꞌij timuaꞌamitejteꞌe aꞌij nyaj aɨn cɨn nyeyan rɨcɨ , silu majcaꞌihuayee paj xaa yeehui yauꞌeitaa puaꞌame .
43013008	Aj puꞌi Pedro ayan tiraataꞌixaa tɨcɨn : — Capej xaa nyaꞌu , aꞌanaj peyan naꞌanajaꞌusixɨꞌɨsin ɨ nyachapuaatzeꞌe . Ajta aɨn Jesús , ayaa pu tiraataꞌixaa tɨcɨn : — Tɨ puaꞌa yeehui nyacai neyan muaꞌanajaꞌusixɨꞌɨn aꞌachapuaatzeꞌe , capej cheꞌe huaꞌa jetze ajtyamaꞌacanta puaꞌame ɨ mej nyeetzi jemi seiiraꞌa muaꞌajuꞌun .
43013009	Aj puꞌi ayan tyuꞌutaxajtacaꞌa aɨjna ɨ Pedro tɨcɨn : — Nyavastaraꞌa , tɨ puaꞌa yeehui ayan ruxeꞌeveꞌe , capaj ayaa panaꞌa naꞌanajaꞌusixɨꞌɨn ɨ nyechapuaatzeꞌe , silu pajta paj peyan naꞌanajaꞌusixɨꞌɨn ɨ nyamuajcaꞌa jetze , pajta naꞌavaꞌajaꞌusixɨꞌɨn ɨ nyamuꞌu jetze .
43013010	Aj puꞌi Jesús ayan tyuꞌutanyúu tɨcɨn : — Tɨ puaꞌa yeehui aꞌatɨ ari ayan huaɨꞌɨhuacaꞌa , ayaa puꞌu ruxeꞌeveꞌe tɨ ayaa naꞌa raꞌanajaꞌusixɨꞌɨn ɨ chapuaatzeꞌe , aꞌini capu cheꞌe chuaamuaraꞌa nain japua tɨ ratyáhueꞌiraꞌa . Sajta muan , caxu cheꞌe chuaamua , silu seij pu yeehui xaa ayan chuaamuaraꞌa .
43013011	Ayaa pu een cɨn ayan tyuꞌutaxajtacaꞌa tɨ nuꞌu saɨj naꞌa chuaamuaraꞌa , aꞌini aɨ pu ari ramuaꞌareeracaꞌa aꞌatɨ tɨ aɨn puéenyaꞌa tɨ ayan tyuꞌutatuiireꞌesin ɨ́ cɨmeꞌen ɨ Jesús .
43013012	Tɨꞌɨj raatapuaꞌajtacaꞌa tɨ ayan huaꞌanajaꞌusixɨ , ajta pu huiraꞌujvɨjriꞌi ɨ rutasi . Aj puꞌi aꞌujyeijxɨ ɨ meesa jetze . Ayaa pu tihuaꞌutaihuaꞌuriꞌi tɨcɨn : — ¿ Ni yeehui sajmuaꞌaree aꞌij nyaj een cɨn neyan amuaaruu ? Nyaa nu tyajamuaataꞌixaateꞌesin .
43013013	Ayaa xu yeehui muan naatamuaꞌamua yee Maeestru , sajta seyan tɨcɨn Tavastaraꞌa . Ayaa pu yeehui tiraavijteꞌe aꞌini nyaa nu nyaɨn pueen .
43013014	Ajta ijii , nyaj aꞌamuavastaraꞌa pueen , nyajta aꞌamua maeestru , ayaa nu amuaꞌanajaꞌusixɨ ɨ aꞌamuachapuaatzeꞌe . Sataꞌaj yeehui seyan cheꞌeta sanaꞌa anaujaꞌusixɨꞌɨn ruchapuaatzeꞌe rujɨɨmuaꞌa .
43013015	Ayaa nu amuaataꞌitiiriꞌi sej si seyan huarɨni aꞌij nyej neri amuaaruu muejmi .
43013016	’ Ayaa nu yeehui tyajaꞌamueꞌixaateꞌe tzaahuatiꞌiraꞌa cɨmeꞌe tɨ eitzeꞌe ruxeꞌeveꞌe aɨjna tɨ tiꞌijta cai aɨjna tɨ ravaɨreꞌe . Ajta yeehui , eitzeꞌe pu ruxeꞌeveꞌe aɨjna tɨ yan nyajaꞌutaityacaꞌa cai i nyaj aꞌutaitiꞌihuacaꞌa .
43013017	Ajta ijii , satɨj seri tiꞌijmuaꞌaree saɨjna , Dioj pu yeehui rɨꞌɨ tyajamuaataꞌasin tɨ puaꞌa seyan cheꞌeta sanaꞌa huarɨni .
43013018	’ Canu naijmiꞌica muejmi cɨmeꞌen neyan tiꞌixaj . Nyaa nu ramuaꞌaree aꞌij mej eꞌen ɨ nyej huaꞌavaꞌahuau . Nyajta nu neyan raꞌavaꞌahuau tɨ ij aráurasten aꞌij tɨ teꞌeyuꞌusiꞌi ɨ yuꞌuxari jetze tɨ ayan tɨcɨn : “ Aɨ pu nuꞌu yeehui ɨ nyaj raataꞌinee tɨ tyuꞌucuaꞌani inyeetzi jamuan , aɨ pu nuꞌu yeehui autyejche tɨ najcháɨraꞌa aꞌaraꞌani . ”
43013019	Ayaa nu anacai neyan tyajaꞌamueꞌixaateꞌe ijii tɨꞌɨj cai xɨ ayan tyuꞌurɨni sej si seyan tyaꞌantzaahuateꞌen nyaj nyaɨn pueen aꞌij nyej neri tyajamuaataꞌixaa , sej si sauj tyaꞌatzaahuateꞌe ajna tɨ ayan tiꞌinyaruuren .
43013020	’ Ayaa nu tyajaꞌamueꞌixaateꞌe tzaahuatiꞌiraꞌa cɨmeꞌe , tɨ puaꞌa yeehui aꞌatɨ ayan raꞌancureꞌeviꞌitɨn aɨjna nyaj raataityacaꞌa , aɨ pu ajta naꞌancureꞌeviꞌitɨ inyeetzi . Ajta aꞌatɨ tɨ naꞌa tɨ ayan naꞌancureꞌeviꞌitɨ inyeetzi , ayaa pu cheꞌeta naꞌa raꞌancureꞌeviꞌitɨ aɨjna tɨ yan nyajaꞌutaityacaꞌa . — Ayaa pu tihuaꞌutaꞌixaa .
43013021	Tɨꞌɨj ayan tihuaꞌutaꞌixaa , eihua pu aꞌij puaꞌa raataꞌa ɨ tzajtaꞌan ɨ Jesús . Aj puꞌi ayan aꞌahuauritaacan cɨn tyuꞌutaxajtacaꞌa tɨcɨn : — Ayaa nu hui tzaahuatiꞌiraꞌa cɨn neyan tyajaꞌamueꞌixaateꞌe , saɨj tɨ muejmi jetze ajtyamaꞌacan ayan tyuꞌutatuireꞌesin inyeetzi .
43013022	Majta aɨme ɨ maj jamuan áꞌujhuaꞌanyaꞌa , muaꞌaraujseijraxɨ seij ajta seij . Camu aꞌij tirájtyauvaꞌa aꞌij tɨ huataujmuaꞌa aɨjna tɨ Jesús ayan tiraataxajtacaꞌa .
43013023	Ajta saɨj tɨ aɨme jetze ajtyamaꞌacan , aɨ pu aicaujtutzi ɨ Jesús jemi . Ai pu aɨn pueen Jesús tɨ raxeꞌevaꞌacaa .
43013024	Ajta aɨn Simón , tɨ ajta iꞌi Pedro , aɨ pu rumuajcaꞌa cɨn raatajé aɨjna tɨ Jesús raxeꞌevaꞌacaa . Aj puꞌi ayan tiraataꞌixaa tɨcɨn : — Pataꞌaj yeehui raataihuaꞌu aꞌatɨ tɨ pueen tɨ cɨmeꞌen raataxajtacaꞌa .
43013025	Ajtahuaꞌa pu ayan aicaujtutzi ɨ Jesús jemi . Aj puꞌi ayan tiraataihuaꞌuriꞌi tɨcɨn : — Nyavastaraꞌa , ¿ aꞌataani aɨn pueen ?
43013026	Aj puꞌi ayan tiraataꞌixaa ɨ Jesús tɨcɨn : — Tɨ puaꞌa yeehui neri raꞌatyáruꞌunyen i tuxaꞌa jetze ɨ pan , aj nu ni raataꞌɨteꞌesin nyaɨjna ɨ aꞌatɨ tɨ aɨn pueen . Aj puꞌi Jesús ayan raꞌatyáaruꞌunyej ɨ pan ɨ tuxaꞌa jetze . Aj puꞌi aɨjná huataꞌɨte ɨ Judás , tɨ yaujraꞌan pueen ɨ Simón , tɨ ayan teꞌentimuꞌutaca tɨcɨn Iscariote .
43013027	Cɨmeꞌen puꞌu ayan raꞌancuraꞌɨ ɨ pan aɨjna ɨ Judás , aj puꞌi Satanás ayan huataseijre ɨ tzajtaꞌan . Ajta aɨn Jesús , ayaa pu tiraataꞌixaa tɨcɨn : — Pataꞌaj yeehui caꞌanacan peyan huarɨni aꞌij pej peri tyuꞌumuáꞌa .
43013028	Majta ɨ seica , camu aꞌatzu yauꞌeitaa muaꞌaraa aꞌij een cɨn ayan tiraataꞌixaa .
43013029	Seica mu meyan tiraamuaꞌa tɨ Jesús ayan tiraataꞌixaa tɨ tiꞌitɨ huananan ɨ maj cɨn tyuꞌuyesten naꞌari tiꞌitɨ tɨ huaꞌutapueijveꞌen ɨ maj cai aꞌij tiꞌijviicueꞌi .
43013030	Cɨmeꞌen puꞌu ayan raꞌancuraꞌɨ ɨ pan , aj puꞌi huirajraa aɨjna ɨ Judás . Ajta puꞌuri huatɨcaꞌacaa .
43013031	Tɨꞌɨj huirajraa aɨjna ɨ Judás , aj puꞌi Jesús ayan tihuaꞌutaꞌixaa tɨcɨn : — Puꞌuri hui Dioj ayan rɨꞌɨ tinaataꞌa i nyaj nyajta tyaataꞌa jetze eꞌirannyejte . Nyajta inyaa , ayaa nu neri nyaɨjna cɨn rɨꞌɨ tiraataꞌa ɨ Dioj nyaɨjna cɨmeꞌe aꞌij nyej huarɨj .
43013032	Tɨ puaꞌa yeehui neyan rɨꞌɨ tiraataꞌan ɨ Dioj nyaɨjna cɨmeꞌe nyej neyan huamɨꞌɨni , Dioj pu ajta rusaɨj ayan rɨꞌɨ tinaataꞌasin aɨjna cɨmeꞌe tɨ ayan naꞌajjájsin . Ajta aɨ pu caꞌanacan rɨꞌɨ tinaataꞌasin .
43013033	’ Niyaujmuaꞌa , aꞌatzu nuꞌu neyan ya aꞌateeri muejmi jemi . Muan xu nyahuauni . Me nyajta inyaa , ayaa nu cheꞌeta nyanaꞌa tyajaꞌamueꞌixaateꞌe aꞌij nyej neri tihuaꞌutaꞌixaa aɨme ɨ mej Israel jetze ajtyamaꞌacan . Capu xaa nyaꞌu rɨꞌɨri saj yeehui aun aꞌujnyén aꞌu nyaj aꞌujnyejsin .
43013034	Nyajta nu neyan jajcuacan cɨn tyajaꞌamueijcateꞌen sej seyan huaujxeꞌeveꞌen . Ayaa pu ruxeꞌeveꞌe sej seyan cheꞌeta sanaꞌa huaujxeꞌeveꞌen aꞌij nyej neri tyajamuaaxeꞌeve muejmi .
43013035	Tɨ puaꞌa yeehui seyan huaujxeꞌeveꞌen , aj mu mi naimiꞌi meyan ramuaꞌareeran sej seyan naꞌastijreꞌe .
43013036	Aj puꞌi ayan tiraataihuaꞌuriꞌi aɨjna ɨ Simón , tɨ ajta iꞌi Pedro tɨcɨn : — Tavastaraꞌa , ¿ aꞌuni yeehui paꞌumaꞌa puaꞌame ? Ajta Jesús ayan tiraataꞌixaa tɨcɨn : — Capuu xɨ yeehui rɨꞌɨri paj paun áꞌumeꞌen nyeetzi cujtaꞌa aꞌu nyaj aꞌuméj silu majcaꞌihuayee xaa pej peyan paun nyaj cujtaꞌa paꞌumaꞌa puaꞌame .
43013037	Aj puꞌi Pedro ayan tiraataꞌixaa tɨcɨn : — ¿ Aꞌini een cɨn cai rɨꞌɨri ijii nyaj yeehui nyaun áꞌumeꞌen aꞌa cujtaꞌan mueetzi ? Nyaa nu yeehui áꞌancaꞌanye nyaj huamɨꞌɨni a jetze maꞌacan .
43013038	Aj puꞌi Jesús ayan tyuꞌutanyúu tɨcɨn : — ¿ Ni tzaa yeehui peyan ahuaꞌacaꞌanye paj nuꞌu peyan huamɨꞌɨni nyeetzi jetze maꞌacan ? Ayaa nu yeehui tzaahuatiꞌiraꞌa cɨn tiꞌimueꞌixaateꞌe aꞌij pej peyan rɨni . Tɨꞌɨj cai xɨ huajiihuan ɨ tyacuaaraꞌi , hueica paj peyan tyuꞌutyaahueꞌita paj nuꞌu cai nyamuaꞌate .
43014001	’ Caxu aꞌij tyáꞌujmuajca . Saucheꞌe xu yeehui raꞌatzaahuatyaꞌa ɨ Dioj , saucheꞌe xu sajta naꞌatzaahuatyaꞌa inyeetzi .
43014002	Eihua pu chiꞌi aun tejeꞌeseijreꞌe aꞌu tɨ niyaꞌupua huatyeechiꞌi ɨ uteꞌe . Tɨ puaꞌa cai ayan tiꞌayajnacacheꞌe , nyaa nu yeehui saɨque tyajámuaataꞌixáateꞌencheꞌe . Au nu aꞌumaꞌa naꞌame nyej ni nyaun rɨꞌɨ raaruuren aꞌu saj saun aꞌutyáꞌa xaꞌajuꞌun .
43014003	Ajta , tɨ puaꞌa neyan nyaun aꞌuraꞌani nyej ni neyan rɨꞌɨ raaruuren aꞌu sej aꞌutyáꞌa saꞌajuꞌun , aj nu ni yan vaꞌacányejsin nyajtahuaꞌa nyej ni neyan amuaꞌanviꞌitɨn sej si sajta saun aꞌutyáꞌa xaꞌaraꞌani aꞌu nyaj nyajta aꞌucai naꞌame .
43014004	Sajta muan , xuꞌuri yeehui huamuájte ɨ juye jetze tɨ aun aꞌuréꞌeninyei aꞌu nyaj aꞌumaꞌa naꞌame . — Ayaa pu tyuꞌutaxajtacaꞌa aɨjna ɨ Jesús .
43014005	Aj puꞌi Tomás ayan tiraataꞌixaa tɨcɨn : — Tavastaraꞌa , catu yeehui ramuaꞌaree aꞌu paj aꞌumaꞌa puaꞌame . Aɨj tu cɨn catu aꞌatzu huamuájte ɨ juye jetze tɨ aun aꞌuréꞌeninyei .
43014006	Tɨꞌɨqui Jesús ayan tiraataꞌixaa tɨcɨn : — Nyaa nu nyaɨn pueen ɨ tɨ amuaꞌaviꞌitɨn aɨjna jetze ɨ juye , nyaa nu nyajta nyaɨn pueen ɨ tɨ tzaahuatiꞌiraꞌa cɨn tiꞌixaxaꞌa , nyajta nu yeehui nyaɨn pueen ɨ tɨ jetzen eꞌiraninyei ɨ saj cɨn ruuri xaꞌaraꞌani . Aꞌatɨ tɨ naꞌa tɨ ayan huataujtuiireꞌen ɨ Dioj jemi , ayaa pu ruxeꞌeveꞌe tɨ aɨn anacaican huataujtuiireꞌen inyeetzi jemi .
43014007	Tɨ puaꞌa rɨꞌɨ se tinaamuaꞌati , ayaa xu sajta tiraamuaꞌati saɨjna ɨ niyaꞌupua . Tɨj naꞌa tɨ yu áucaꞌitɨ aꞌame , muan xu xaa ramuaꞌate , sajta seri raaseij .
43014008	Aj puꞌi aɨn Felipe ayan tiraataꞌixaa tɨcɨn : — Tavastaraꞌa , pataꞌaj yeehui taataseijrateꞌen paɨjna ɨ aꞌayaꞌupua . Aɨj tuꞌuj xeꞌeveꞌe ityan .
43014009	Aj puꞌi Jesús ayan tiraataꞌixaa tɨcɨn : — Nuꞌuri xaa yeehui aꞌatee nyaj muejmi jemi huaca . ¿ Ni tzaa pacai xɨ nyamuaꞌate , muaa Felipe ? Ayaa nu tiꞌimueꞌixaateꞌe . Aꞌatɨ tɨ naꞌa tɨ ayan naaseij inyeetzi , aɨ pu ajta ari raaseij ɨ niyaꞌupua . ¿ Aꞌini een cɨn peyan tinaataꞌixaa yee nyaj nuꞌu amuaataseijrateꞌen ɨ niyaꞌupua ?
43014010	¿ Ni tzaa pacai peyan tyaꞌatzaahuateꞌe tɨ aɨn niyaꞌupua nye jemi seijreꞌe , nyajta nu yeehui cheꞌeta nyanaꞌa niyaꞌupua jemi seijreꞌe ? Canu nyasaɨj aꞌij tirajtyau aꞌij nyaj tiꞌimueꞌixaateꞌe , silu aɨn niyaꞌupua tɨ ayan nyej jemi seijreꞌe , aɨ pu rumuareꞌeriꞌiraꞌa cɨn ayan rɨcɨ .
43014011	Pataꞌaj peyan naꞌantzaahuateꞌen tɨ puaꞌa yeehui neyan timuaataꞌixaateꞌen yee niyaꞌupua pu nuꞌu nye jemi seijreꞌe , nyajta nu jemin seijreꞌe ɨ niyaꞌupua jemi . Naꞌari cai , pataꞌaj paɨjna cɨn panaꞌa tyaꞌantzaahuateꞌen aꞌij nyej yeehui huarɨj tɨ huapɨꞌɨ ruxeꞌeveꞌe .
43014012	’ Ayaa nu tyajaꞌamueꞌixaateꞌe tzaahuatiꞌiraꞌa cɨmeꞌe . Aꞌatɨ tɨ naꞌa tɨ ayan naꞌastijreꞌe inyeetzi , ayaa pu cheꞌeta naꞌa huarɨni aꞌij nyej rɨjcaa inyaa . Ee xaa nyaꞌu , aɨ pu yeehui ayan huarɨni tɨ eitzeꞌe ruxeꞌeveꞌe cai ɨ nyaj cɨn neyan rɨjcaa . Ayaa pu een cɨn rɨni aɨjna cɨmeꞌe nyaj nyaun aꞌumaꞌa naꞌame ɨ niyaꞌupua jemi .
43014013	Nyajta neyan huarɨni aꞌij sej seyan tiraatahuaviira neetzi jetze maꞌacan , nyej ni rɨꞌɨ tiraataꞌan ɨ niyaꞌupua .
43014014	Tiꞌitɨ tɨ naꞌa sej yeehui seyan tiraatahuaviira nyeetzi jetze maꞌacan , ayaa nu xaa neyan rɨni .
43014015	’ Tɨ puaꞌa yeehui seyan nyexeꞌevaꞌa inyeetzi , ayaa su saɨjna araꞌastijreꞌen ɨ nyaj cɨn tyajamuaataijteꞌesin .
43014016	Nyajta nu neyan raatahuaviira ɨ niyaꞌupua jemi tɨ i aɨn yan amuajaꞌutaítiꞌi seij tɨ aꞌamua japua huanyuuni , tɨ i aɨn muejmi jemi huatyaturan tɨ naꞌa rusen cɨmeꞌe .
43014017	Ai pu aɨn pueen ɨ xaijnyuꞌucari tɨ jetzen eꞌiraninyei tɨj naꞌa tɨ ayan tiꞌayajna . Capu rɨꞌɨri mej meyan raꞌancuraꞌan aɨme ɨ mej yan japuan huachaatɨme ɨ chaanaca japua , aꞌini capu aꞌij huaꞌamityejteꞌe aꞌij tɨ rɨcɨ aɨjna ɨ xaijnyuꞌucari . Camu yeehui majta ramuaꞌate . Ma sajta muan , ayaa xu een cɨn ramuaꞌate aꞌini aɨ pu aꞌamua jemi seijreꞌe , ajta pu muejmi jemi huatyaturaasin .
43014018	’ Canu yeehui rusentacan amuaatyatuaasin , tɨ cai aꞌatɨ ayan aꞌamuavaɨreꞌe silu nyaa nu nyajtahuaꞌa muejmi jemi uveꞌenyejsin .
43014019	Capu cheꞌe aꞌateere mej hui cai cheꞌe nyeseijran aɨme ɨ mej yan japuan huachaatɨme ɨ chaanaca japua . Ma sajta muan , muan xu xaa nyeseijran . Nyaa nu huatarujsin nyej ni nyajtahuaꞌa ruuri naꞌaraꞌani , aɨj xu cɨn sajtahuaꞌa ruuri xaꞌajuꞌun .
43014020	Ajna xɨcaaraꞌan jetze nyej jetzen huatarujsin , aj xu si seyan ramuaꞌareeran nyej neyan jemin seijreꞌe ɨ niyaꞌupua jemi , ajta yeehui aɨn , aɨ pu ajta nyeetzi jemi seijreꞌe .
43014021	Aꞌatɨ tɨ naꞌa tɨ ayan raꞌancuraꞌa aꞌij nyej tyuꞌutaijtacaꞌa , tɨ ajta ayan nain raꞌaraꞌastijreꞌen , aɨ pu aɨn pueen tɨ xaa nyexeꞌeveꞌe . Niyaꞌupua pu hui ajta raxeꞌevaꞌa aꞌame aɨjna tɨ ayan nyexeꞌeveꞌe . Nyajta inyaa , nyaa nu raxeꞌevaꞌa naꞌame , nyajta jemin huataseijreꞌesin . — Ayaa pu tyuꞌutaxajtacaꞌa aɨjna ɨ Jesús .
43014022	Aj puꞌi saɨj tyuꞌutaxajtacaꞌa tɨ ayan antyahuaacaꞌa tɨcɨn Judás . Capu aɨjna ɨ Judás tɨ ayan teꞌentimuꞌutaca tɨcɨn Iscariote , silu saɨj . Ayaa pu tiraataꞌixaa tɨcɨn : — Tavastaraꞌa , ¿ aꞌini auj tiꞌirɨꞌɨri pej pi peyan panaꞌa tyejmi jemi huataseijreꞌesin , pajta cai aɨme jemi ɨ mej yan japuan huachaatɨme ɨ chaanaca japuan ?
43014023	Aj puꞌi Jesús ayan tiraataꞌixaa tɨcɨn : — Tɨ puaꞌa aꞌatɨ ayan nyexeꞌevaꞌa , aɨ pu ayan raꞌaraꞌastijreꞌen aꞌij nyej tiꞌimuaꞌata . Niyaꞌupua pu ajta raxeꞌevaꞌa aꞌame . Tyan tu yeehui tyajta huataseijreꞌesin ɨ jemin . Tyajta teyan huatyaturaasin ɨ jemin .
43014024	Ajta aɨn tɨ cai ayan nyexeꞌeveꞌe , aɨ pu ajta cai raꞌastijreꞌe aꞌij nyej tiꞌimuaꞌata . Canu yeehui nyasaɨj aꞌij tirajtyau aꞌij nyej tyajaꞌamueꞌixaateꞌe silu aɨjna ɨ nyuucari , aɨj pu jetze eꞌiraninyei aɨjna ɨ niyaꞌupua tɨ yan nyajaꞌutaityacaꞌa .
43014025	’ Ayaa nu tyajamuaataꞌixaa ijii nyej nyauj aꞌamua jemi yan huaca .
43014026	Ajta aɨn tɨ hui aꞌamua japua huanyuuni , aɨjna ɨ xaijnyuꞌucaraꞌaraꞌan ɨ Dioj , ɨ tɨ ayan tiraavijteꞌe sej si ranaꞌamicheꞌen , aɨ pu ɨ niyaꞌupua ayan yaꞌutaiti nyeetzi jetze maꞌacan , tɨ i aɨn nain cɨn tyajamuáamuaꞌaten . Aɨ pu hui ajta ayan amuaataꞌasin sej si seyan raꞌutamuaꞌaree nain cɨn aꞌij nyej tyajamuaataꞌixaa .
43014027	’ Ayaa nu neyan amuaataꞌasin tɨ ij nain cɨn amuaatyápuaꞌariteꞌen . Aɨjna ɨ nyaj cɨn amuaatyápuaꞌariteꞌesin , nyeetzi pu jetze eꞌiraninyei . Capu hui ayan een aꞌij tɨ aɨn tɨ huaꞌa jetze naꞌa eꞌiraninyei aɨme ɨ mej yan japuan huachaatɨme iiyan chaanaca japua ɨ maj maɨjna cɨn huaꞌutyápuaꞌariteꞌen ɨ ruxaꞌaj tyaɨtye . Caxu aꞌij puaꞌa tyaꞌujmuajca . Caxu sajta tiꞌitzɨɨnyaꞌa .
43014028	Xuꞌuri yee seyan raanamuajriꞌi nyej neyan tyajamuaataꞌixaa nyaj nuꞌu aꞌumaꞌa naꞌame , nyajta nuꞌu muejmi jemi uveꞌenyejsin . Tɨ puaꞌa yeehui seyan nyexeꞌevaꞌacacheꞌe , ayaa xu een cɨn rutyamuaꞌavaꞌacacheꞌe saɨjna cɨmeꞌe nyaj nyaun aꞌuméj ɨ niyaꞌupua jemi aꞌini niyaꞌupua pu eitzeꞌe ruxeꞌeveꞌe nyacai inyaa .
43014029	Ayaa nu anacai tyajaꞌamueꞌixaateꞌe tɨ cai xɨ tiꞌitɨ aꞌij huarɨj sej si seyan tyaꞌantzaahuateꞌen nyaj nyaɨn pueen ajna xɨcaaraꞌan jetze tɨ jetzen ayan tyajaꞌureꞌenyejsin nyaj nyaun aꞌuméj .
43014030	’ Canu yeehui cheꞌe eihua tyajamuaataꞌixaateꞌesin aꞌini puꞌuri tɨn ya uveꞌenyejsin aɨjna tɨ aꞌij puaꞌa een , tɨ ajta yan japuan tieꞌijta ɨ chaanaca japua . Ma ajta aɨn , capu aꞌatzu rɨꞌɨri tɨ ayan tiꞌitɨj cɨn naꞌantimueꞌitɨn .
43014031	Cheꞌere yeehui , ticheꞌe huiracɨɨnye teyujna mej mi maɨn ɨ mej yan chaanaca japua huachaatɨme , meyan raamuaꞌaree nyej neyan raxeꞌeveꞌe ɨ niyaꞌupua , nyajta neyan cheꞌeta nyanaꞌa rɨcɨ aꞌij tɨ aɨn ayan tinaataij .
43015001	’ Nyaa nu nyaɨn pueen ɨ cɨye tɨ xaa reꞌen . Ajta niyaꞌupua pu aɨn pueen ɨ tɨ rɨꞌɨ raruure ɨ piꞌista .
43015002	Aɨ pu ayan raꞌantivéꞌiche tɨj naꞌa ɨ piꞌista tɨ nyeetzi jetze eꞌiraninyei tɨ ajta cai taaca . Ajta tɨj naꞌa ɨ piꞌista tɨ xaa taaca , aɨ pu cɨj caj tiraꞌantiveꞌiche tɨ ij eitzeꞌe huatácaꞌan .
43015003	Xuꞌuri yeehui uraréꞌen muan , aɨjna cɨmeꞌe ɨ nyuucari ɨ nyaj cɨn neri tyajamuaataꞌixaa .
43015004	Sataꞌaj sauj seyan nyeetzi jemi seijraꞌa . Aj nu ni neyan cheꞌeta nyanaꞌa muejmi jemi seiraꞌa naꞌame . ’ Capu aꞌatzu aꞌij tiꞌirɨꞌɨri tɨ seij piꞌista ayan rusaɨj huatácaꞌan silu ayaa pu ruxeꞌeveꞌe tɨ auj ajtávaaca ɨ cɨye jetze . Ayaa pu cheꞌeta naꞌa een muejmi jemi . Capu yeehui aꞌatzu aꞌij tiꞌirɨꞌɨri sej tiꞌitɨj huamuéꞌitɨn ɨ saj cɨn tyuꞌutatuiireꞌen ɨ Dioj jemi tɨ puaꞌa sacai nyeetzi jemi seijraꞌa .
43015005	’ Nyaa nu nyaɨn pueen ɨ cɨye . Ma sajta muan , muan xu piꞌista pueen tɨ nyeetzi jetze ajtaꞌupuꞌu . Tɨ puaꞌa aꞌatɨ ayan nyeetzi jemi seijraꞌa , tɨ puaꞌa nyajta inyaa jemin seijraꞌa , aɨ pu yeehui ayan eihua tiꞌimueꞌitɨn ɨ tɨ cɨn tyuꞌutatuiireꞌesin ɨ Dioj jemi . Sajta muan , tɨ puaꞌa sacai nyeetzi jemi seijraꞌa , caxu tiꞌitɨ aꞌij ruuren .
43015006	Ayaa pu een tɨj naꞌa tɨ cai cheꞌe ayan nyeetzi jemi seijreꞌe . Ayaa pu een tɨj aɨjna ɨ piꞌista , ɨ tɨ antivéichiꞌihuacaꞌa , tɨ ajta aꞌatɨ a yaꞌuhuaꞌaxɨ tɨ ij huatyaahuan . Ayaa mu raruuren naijmiꞌica ɨ piꞌista maj meyan raꞌaraꞌasaɨreꞌen , majta an yáꞌuhuaꞌaxɨn ɨ taij japua tɨ ij huatyajtaani .
43015007	’ Tɨ puaꞌa seyan nyeetzi jemi seijraꞌa , tɨ puaꞌa sajta seyan raꞌaraꞌastijreꞌen ɨ nyuucari ɨ nyaj ámuaamuáꞌate , ayaa pu yeehui Dioj ayan amuaataꞌasin tiꞌitɨ saj aꞌij tiraatahuaviira .
43015008	Tɨ puaꞌa seyan eihua raamueꞌitɨn ɨ saj cɨn tyuꞌutatuiireꞌen ɨ Dioj jemi , aɨj pu aɨjna cɨn amiteeraꞌa aꞌame sej seyan naꞌastijreꞌe inyeetzi . Ayaa xu saɨjna cɨn rɨꞌɨ tiraataꞌasin ɨ niyaꞌupua .
43015009	Ayaa nu cheꞌeta nyanaꞌa neri tyajamuaataxeꞌeve aꞌij tɨ ajta ari tinaataxeꞌeve ɨ niyaꞌupua . Sataꞌaj sauj nyeetzi jemi seijraꞌa nyej ni amuaaxeꞌeveꞌen .
43015010	’ Tɨ puaꞌa yeehui seyan raꞌaraꞌastijreꞌen aꞌij nyej neri tyajamuaataij , aj xu si seyan nyeetzi jemi seiraꞌa xaꞌajuꞌun nyej ni amuaaxeꞌeveꞌen . Nyajta inyaa , ayaa nu cheꞌeta nyanaꞌa raꞌastijreꞌe aꞌij tɨ tinaataij ɨ niyaꞌupua . Aɨj nu yeehui cɨn neyan jemin seiraꞌa naꞌame tɨ ij ajta niyaꞌupua ayan naataxeꞌeveꞌen .
43015011	Ayaa nu een cɨn tyajaꞌamueꞌixaateꞌe tɨ ij muejmi jemi seiraꞌa aꞌaraꞌani ɨ nyaj cɨn nyetyamuaꞌaveꞌe , sej si sajta nain cɨn huataujtyamuaꞌaveꞌen .
43015012	’ Ayaa nu yeehui nyaɨjna cɨn tyajaꞌamueijcateꞌen sej si seyan cheꞌeta sanaꞌa huaujxeꞌeveꞌen aꞌij nyej neri tyajamuaataxeꞌeve muejmi .
43015013	Ai pu aɨn pueen ɨ tɨ eitzeꞌe muareꞌeri ɨ tɨ cɨn aꞌatɨ ayan raataxeꞌeveꞌen ɨ ruxaꞌaj tevi tɨ i ayan jetzen maꞌacan huamɨꞌɨni .
43015014	’ Muan xu yeehui saɨn pueen ɨ nyetyaɨtestyamuaꞌa tɨ puaꞌa seyan huarɨni aꞌij nyej tyajaꞌamueijteꞌe .
43015015	Canu cheꞌe neyan amuaatamuaꞌatzi yee mɨ sej yeehui tiꞌivaɨreꞌe inyeetzi jemi , aꞌini saɨj tɨ ayan tiꞌivaɨreꞌe capu ramuaꞌaree aꞌij tɨ rɨcɨ aɨjna tɨ tiꞌiraijteꞌe . Me nyajta inyaa , ayaa nu amuaatamuaꞌatzi yee mɨ sej nyetyaɨtestyamuaꞌa , aꞌini nuꞌuri neyan tyajamuaataꞌixaa nain aꞌachu nyaj nyanaꞌa neyan raanamuajriꞌi ɨ niyaꞌupua jemi .
43015016	’ Caxu muan seyan naꞌavaꞌahuau inyeetzi , silu ayaa nu yeehui neyan amuaꞌantihuau , nyajta nu neyan nyaɨjna cɨn tyajamueijca sej si u aꞌujuꞌun sej si seyan tiꞌitɨ huamuéꞌitɨn ɨ saj tyuꞌutatuiireꞌen ɨ Dioj jemi . Nyajta neyan raxeꞌeveꞌe tɨ i ayan rusen cɨn huatyaturan ɨ saj raamueꞌitɨ . Aj pu xaa , aɨn niyaꞌupua ayan amuaataꞌasin tiꞌitɨj saj raatahuaviira inyeetzi jetze maꞌacan .
43015017	Ayaa nu tyajaꞌamueijteꞌe , saj yeehui huaujxeꞌeveꞌen seij sajta seij .
43015018	’ Caxu saɨjna áꞌuhuaꞌanan . Tɨ puaꞌa yeehui maɨn amuajchaɨreꞌe ɨ maj yan japuan huachaatɨme ɨ chaanaca , aɨ mu anacai nyeetzi tichaɨraꞌacaa .
43015019	Aɨme ɨ mej yan japuan huachaatɨme ɨ chaanaca japua , aɨme mu meyan cheꞌeta manaꞌa tiaꞌamuaxeꞌevaꞌacacheꞌe tɨj ɨ rutyaɨtestyamuaꞌa tɨ puaꞌa seyan huaꞌa jetze ajtyamaꞌacantacheꞌe . Ma sajta muan , caxu huaꞌa jetze ajtyamaꞌacan , silu nyaa nu yeehui amuaꞌantihuau aɨme tzajtaꞌa . Aɨj mu cɨn meyan amuajchaɨreꞌe aɨme ɨ mej yan huachaatɨme ɨ chaanaca japua .
43015020	’ Caxu yáꞌuhuaꞌanan aꞌij nyej tyajamuaataꞌixaa yee eitzeꞌe pu ruxeꞌeveꞌe aɨjna tɨ tiꞌijta cai aɨjna tɨ ravaɨreꞌe . Tɨ puaꞌa aꞌij puaꞌa manaꞌa naaruu inyeetzi , aɨ mu cheꞌeta manaꞌa aꞌij puaꞌa áꞌamuaruuren muejmi . Naꞌari tɨ puaꞌa meyan raꞌaraꞌastijreꞌen aꞌij nyej tihuaꞌumuáꞌate , aɨ mu majta raꞌaraꞌastijreꞌesin aꞌij saj tihuaꞌamuaꞌaten .
43015021	Ayaa mu yeehui áꞌamuaruuren maɨjna cɨmeꞌe sej seyan naꞌastijreꞌe inyeetzi , aꞌini camu ramuaꞌate aɨjna tɨ yan nyajaꞌutaityacaꞌa .
43015022	’ Tɨ puaꞌa nyacai yávaꞌacányejnicheꞌe , nyajta cai aꞌij tíhuaꞌutaꞌixáateꞌencheꞌe , capu huaꞌacɨꞌɨtíicheꞌe tɨ Dioj pueijtzi huaꞌutaꞌan aɨjna cɨmeꞌe maj nyetite . Ajta , ijii , capu yeehui cheꞌe meꞌe tiꞌitɨ ɨ maj cɨn jetzen puaꞌariteꞌe maɨjna cɨmeꞌe ɨ maj cɨn autyajturaa ɨ Dioj jemi .
43015023	Aꞌatɨ tɨ nyejchaɨreꞌe inyeetzi , aɨ pu ajta tichaɨreꞌe ɨ niyaꞌupua .
43015024	Tɨ puaꞌa nyacai neyan huárɨniicheꞌe tiꞌitɨj tɨ cai maa aꞌatɨ ayan raayɨꞌɨtɨhuaꞌa , capu ayan tiraavijtyaꞌacacheꞌen tɨ Dioj ayan pueijtzi huaꞌutaꞌan aɨjna cɨmeꞌe ɨ maj cɨn autyajturaa ɨ jemin . Ma majta aɨme , muꞌuri naaseij , majta nyejchaɨraꞌacaa inyeetzi , majta meyan cheꞌeta manaꞌa raaruu ɨ niyaꞌupua .
43015025	Ayaa mu yeehui meyan huarɨj tɨ ij aráurasten aꞌij tɨ teꞌeyuꞌusiꞌi aɨjna jetze ɨ nyuucari ɨ maj cɨn tiꞌijta tɨcɨn : “ Aɨ pu cai tiraaviityaꞌa aꞌaraa maj manaꞌa meyan tinyajcháɨraꞌa muaꞌaraa . ”
43015026	’ Tɨꞌɨj aɨn hui yan uveꞌenyén aɨjna tɨ aꞌamua japua huanyuuni , ɨ nyaj yan yaꞌutaiti muejmi jemi , tɨ ajta Dioj jemi eꞌemaꞌacan , aɨ pu ayan tinyetyaxáatajmaꞌa aꞌame inyeetzi . Aɨ pu aɨn pueen ɨ xaijnyuꞌucari tɨ tzaahuatiꞌiraꞌa cɨn tiꞌimuaꞌata , tɨ ajta aun aꞌuveꞌeme ɨ Dioj jemi .
43015027	Sajta muan , ayaa pu ajta ruxeꞌeveꞌe sej seyan tinaatyáaxajta inyeetzi aꞌini nyatɨj nyanaꞌa yan huataseijre tɨ yu eꞌireꞌenye , muan xu áꞌujhuaꞌanyaꞌa inyeetzi jamuan .
43016001	’ Ayaa nu nyaɨjna cɨn tyajaꞌamueꞌixaateꞌe sej si cai tiꞌitɨj cɨn huamueꞌitɨchen .
43016002	Aɨme mu amueꞌiréꞌiti u teyujtaꞌa . Ee xaa nyaꞌu , ayaa pu ajna tyajaꞌureꞌenyejsin ɨ xɨcaaraꞌan jetze tɨ jetzen ayan teꞌeme . Ayaa pu tiraatámitejteꞌesin ɨ aꞌatɨ tɨ ayan tyuꞌutavaɨ ɨ Dioj jemi aɨjna cɨmeꞌe tɨ amuáacuii muejmi .
43016003	Ayaa mu maɨjna cɨn tiꞌiruuren aꞌini camu nyamuaꞌate inyeetzi , camu majta ramuaꞌate ɨ niyaꞌupua .
43016004	Ayaa nu hui tyajaꞌamueꞌixaateꞌe sej si seyan raꞌutamuaꞌaree nyej neyan tyajamuaataꞌixaa tɨ puaꞌa ari ayan tyajaꞌureꞌenyen . Canu neyan tyajamuaataꞌixaa jajcua ɨmɨ aꞌini nyaucheꞌe nu hui seijraꞌacaa muejmi jemi .
43016005	Nyajta inyaa , ijii nu nyaun aꞌumaꞌa naꞌame nyaɨjna jemi tɨ yan nyajaꞌutaityacaꞌa . Ma sajta muan , caxu aꞌatzu neꞌihuaꞌu aꞌu nyaj aꞌuméj .
43016006	’ Eecan xu huataujxaamɨste saɨjna cɨmeꞌe nyej neyan neri tyajamuaataꞌixaa .
43016007	Me nyajta inyaa , ayaa nu tyajaꞌamueꞌixaateꞌe tzaahuatiꞌiraꞌa cɨmeꞌe tɨ ayan tyajamuaatyavaꞌɨri nyej neyan aꞌuraꞌani . Aꞌini tɨ puaꞌa nyacai aꞌuraꞌani , capu ya vaꞌacányejsin , muejmi jemi aɨjna tɨ hui aꞌamua japua huanyuuni . ’ Ma nyajta inyaa , tɨ puaꞌa neyan aꞌuraꞌani , aj nu yaꞌutaiti nyaɨjna tɨ aɨn yavaꞌacáanyen iiyan muejmi jemi .
43016008	Tɨꞌɨj aɨn yavaꞌacáanyen , aj puꞌi ayan aɨjna cɨn huaꞌaxɨjteꞌen aɨme ɨ mej yan japuan huachaatɨme ɨ chaanaca japua , aɨjna cɨmeꞌe ɨ maj cɨn autyajturaa ɨ Dioj jemi , ajta aɨjna cɨmeꞌe nyej neyan urareꞌenyaꞌacan cɨn seijreꞌe . Aɨ pu ajta aɨjna cɨn huaꞌaxɨjteꞌen aɨjna cɨmeꞌe tɨ Dioj pueijtzi huaꞌutaꞌasin .
43016009	’ Ayaa pu een cɨn huaꞌaxɨjteꞌen aɨjna cɨmeꞌe ɨ maj cɨn autyajturaa ɨ Dioj jemi aꞌini camu naꞌatzaahuateꞌe inyeetzi .
43016010	Ayaa pu ajta een cɨn huaꞌaxɨjteꞌen aɨjna cɨmeꞌe nyaj neyan urareꞌenyaꞌacan cɨn seijreꞌe aꞌini au nu aꞌumaꞌa naꞌame aꞌu tɨ eꞌeseijreꞌe ɨ niyaꞌupua , aꞌu tɨ yeehui cai cheꞌe rɨꞌɨri saj naaseij .
43016011	Cɨmeꞌen puꞌu aɨjna ɨ nyuucari tɨ Dioj pueijtzi ayan tyuꞌutaꞌasin , ayaa pu huaꞌaxɨjteꞌen aꞌini puꞌuri raaxaꞌapɨꞌɨntare ɨ Dioj tɨ ayan pueijtzi raataꞌasin aɨjna tɨ tieꞌijta iiyan chaanaca japua .
43016012	’ Ayaa pu naꞌaraanajchi nyej eihua huapɨꞌɨ neyan tyajamuaataꞌixaateꞌen . Ma sajta muan , caxuu xɨ nain auꞌeitaa saꞌajuꞌun ijii .
43016013	Ma ajta aɨn yeehui ɨ xaijnyuꞌucaraꞌaraꞌan ɨ Dioj tɨ tzaahuatiꞌiraꞌa cɨn tiꞌixaxaꞌa , tɨꞌɨj uveꞌenyén , aɨ pu nain cɨn tyajáꞌamuamuaꞌaten tɨ ayan tiꞌayajna . Capu ayan aɨjna cɨn tyajamuaataꞌixaateꞌesin aꞌij tɨ rusaɨj naꞌa aꞌij tirajtyau silu ayaa puꞌu naꞌa ayan tyajamuaataꞌixaateꞌesin aꞌij tɨ naꞌa tiꞌinamua . Aɨ pu ajta tyajamuaataꞌixaateꞌesin aꞌij tɨ auj tyajaꞌureꞌenyejsin .
43016014	’ Aɨ pu hui ayan raꞌancuraꞌasin nyeetzi tɨ nyaꞌa , ajta ayaa pu cheꞌeta naꞌa aꞌahuaritaacan cɨn tyajamuaataꞌixaateꞌesin . Ayaa pu aɨjna cɨn huarɨn , aɨ pu ayan rɨꞌɨ tinaatyatuaasin .
43016015	Tɨj naꞌa tɨ ayan niyaꞌupua jemi seijreꞌe , aɨ pu ajta nyeetzi nyaꞌa . Aɨj nu cɨn neyan raataxajtacaꞌa yee aɨn xaijnyuꞌucari pu nuꞌu ayan raꞌancuraꞌan nyeetzi tɨ nyaꞌa tɨ ij ajta nuꞌu tyajamuaataꞌixaateꞌen aꞌahuauritaacan cɨmeꞌe muejmi jemi .
43016016	’ Capu aꞌachu aꞌateeri saj cai cheꞌe seyan meꞌe nyejeꞌeseijran . Tɨꞌɨj ajta capu ajta cheꞌe aꞌateeri , saj rujajcuatzeꞌen sajtahuaꞌa nyeseijran . — Ayaa pu tihuaꞌutaꞌixaa .
43016017	Majta seica ɨ maj jamuan áꞌujhuaꞌanyaꞌa , ayaa mu tyuꞌurihuaꞌuracaꞌa tɨcɨn : — ¿ Aꞌini yeehui huataujmuaꞌa aɨjna ɨ nyuucari tɨ nuꞌu cai aꞌachu aꞌateeri tyaj cai cheꞌe meꞌe yeꞌeseijran , ajta nuꞌu cai cheꞌe aꞌateeri tyaj tyajtahuaꞌa tajajcuatzeꞌen raseijran ? ¿ Aꞌini yeehui ajta huataujmuaꞌa ɨ seij tɨ ayan nuꞌu aꞌini aɨ pu aꞌumaꞌa aꞌame ɨ ruyaꞌupua jemi ?
43016018	Maucheꞌe muꞌu meyan tyuꞌurihuaꞌuracaꞌa tɨcɨn : — ¿ Aꞌini yeehui huataujmuaꞌa aɨjna ɨ nyuucari tɨ cɨmeꞌen yee tɨ nuꞌu cai aꞌachu aꞌateeri ? Catu aꞌatzu yauꞌeite aꞌij tɨ een cɨn ayan tyuꞌutaxajtacaꞌa .
43016019	Tɨꞌɨqui Jesús ayan raamuaꞌareeriꞌi mej meyan raxeꞌevaꞌacaa mej maɨjna cɨn meyan tiraataihuaꞌu . Aj puꞌi ayan tihuaꞌutaꞌixaa tɨcɨn : — ¿ Ni seyan saɨjna cɨn tyuꞌurihuaꞌu aꞌij tɨ huataujmuaꞌa aɨjna ɨ nyej neyan tyuꞌutaxajtacaꞌa yee tɨ nuꞌu cai aꞌachu aꞌateeri saj cai cheꞌe meꞌe nyejeꞌeseijran , ajta tɨ cai nuꞌu ajta aꞌachu aꞌateeri saj rujajcuatzeꞌen sajtahuaꞌa nyeseijran ?
43016020	’ Ayaa nu hui tyajaꞌamueꞌixaateꞌe tzaahuatiꞌiraꞌa cɨmeꞌe . Muan xu ruyeinixɨꞌɨn , sajta huataujxaamɨsteꞌesin , meenti majta aɨme meyan huataujtyamuaꞌaveꞌesin aɨme ɨ maj yan chaanaca japua huachaatɨme . Muan xu xaa huataujxaamɨsteꞌesin . Ma ajta aɨn ɨ saj cɨn huataujxaamɨsteꞌesin , aɨj pu ajta jetzen ayan eꞌiranyejsin ɨ saj sajta cɨn huataujtyamuaꞌaveꞌesin .
43016021	’ Ayaa pu tyajaꞌamuaaruuren tɨj ajta tiꞌijruuren ɨ jɨitaꞌa tɨ ayan tiꞌijcuiꞌinye tɨ tiyauj aꞌame . Tɨꞌɨj ajna tyajaꞌureꞌenyen tɨ jetzen tiyauj aꞌaraꞌani , ayaa pu eihua tirajpueiitzi aꞌame . Ma ajta aɨn , tɨ puaꞌa ari huanuꞌeihua ɨ paꞌarɨꞌɨ , aj puꞌi yáꞌuhuaꞌaxɨjsin ɨ tɨ cɨn rajpueijtzicaꞌa aɨjna cɨmeꞌe tɨ eihua huapɨꞌɨ rutyamuaꞌaveꞌe aꞌini paꞌarɨꞌɨ pu ayan huanuꞌeihuacaꞌa iiyan chaanaca japua .
43016022	’ Ayaa pu cheꞌeta naꞌa tyajaꞌamuaruuren muejmi . Puꞌuri ayan ajna tyajaꞌureꞌenye ɨ xɨcaaraꞌan jetze saj jetzen huataujxaamɨsteꞌesin . Me nyajta inyaa , nyajtahuaꞌa nu aꞌamuaseijran . Sajta muan , ajna xu huataujtyamuaꞌaveꞌesin . Ajta capu cheꞌe rɨꞌɨriista aꞌame tɨ aꞌatɨ ayan amuaꞌariꞌiran ɨ saj cɨn rutyamuaꞌaveꞌe .
43016023	’ Ayaa pu hui teꞌeme ajna xɨcaaraꞌan jetze , saj cai cheꞌe tiꞌitɨ nyahuaviira inyeetzi . Ayaa nu tyajaꞌamueꞌixaateꞌe tzaahuatiꞌiraꞌa cɨmeꞌe , ajna xɨcaaraꞌan jetze tɨ aɨn niyaꞌupua ayan amuaataꞌasin tɨj naꞌa ɨ saj seyan raatahuaviira inyeetzi jetze maꞌacan .
43016024	Tɨj naꞌa jajcua ɨmɨ tɨ yu eꞌireꞌenye , caxu hui xɨ tiꞌitɨ raatahuaviiriꞌi inyeetzi jetze maꞌacan . Sataꞌaj seyan raatahuavii aꞌini ayaa xu saɨjna cɨn huarɨn , aj xu si seyan raꞌancuraꞌasin , aj xu si sajta seyan nain cɨn huataujtyamuaꞌaveꞌesin .
43016025	’ Tɨj naꞌa jajcua ɨmɨ tɨ yu eꞌireꞌenye , ayaa nu nyaɨjna cɨn tyajamuaataꞌixaa nyuucari cɨmeꞌe tɨ saɨque namuajreꞌe . Ma ajta , ajna tyajaꞌureꞌenyejsin ɨ xɨcaaraꞌan jetze nyaj cai cheꞌe neyan saɨque tyajaꞌamueꞌixaatyaꞌa naꞌame , silu nyaa nu huataujnyátacan cɨn tyajamuaataꞌixaateꞌesin nyaɨjna cɨmeꞌe aꞌij tɨ een niyaꞌupua tɨ eꞌeseijreꞌe .
43016026	’ Ayaa xu yeehui huarɨni sajna xɨcaaraꞌan jetze sej seyan raatahuavii inyeetzi jetze maꞌacan . Canu neyan tyajaꞌamueꞌixaateꞌe tɨ ayan ruxeꞌevaꞌa aꞌame nyej neyan raatahuavii ɨ niyaꞌupua nyej ni muejmi jetze maꞌacan huatanyuuni .
43016027	Capu xaa nyaꞌu . Niyaꞌupua pu rusaɨj aꞌamuaxeꞌeveꞌe aɨjna cɨmeꞌe saj hui naataxeꞌeve inyeetzi , sajta seyan ráꞌantzaahua nyaj nyaun u eꞌiraanye ɨ niyaꞌupua jemi .
43016028	’ Au nu eꞌiraanye ɨ niyaꞌupua jemi , nyajta nu neyan aꞌuveꞌeme iiyan chaanaca japua . Nyajta ijii , ayaa nu hui tichesin iiyan chaanaca japua nyej ni nyaun aꞌujnyén ɨ niyaꞌupua jemi . — Ayaa pu tihuaꞌutaꞌixaa aɨjna ɨ Jesús .
43016029	Majta aɨme , ɨ maj jamuan áꞌujhuaꞌanyaꞌa , ayaa mu tiraataꞌixaa tɨcɨn : — Papuꞌuri ijii xaa nyaꞌu peyan aꞌahuauritaacan cɨn tiꞌixaj . Capej cheꞌe saɨque tiꞌixaj , paɨjna cɨmeꞌe tɨ cai aꞌahuáurite .
43016030	Tuꞌuri xaa teyan ramuaꞌaree paj nain ruꞌumuaꞌaree , ajta yeehui tɨ cai ayan ruxeꞌeveꞌe tɨ aꞌatɨ ayan tiꞌitɨj cɨn tiꞌimueꞌihuaꞌura . Aɨj tu cɨn teyan raꞌatzaahuateꞌe paj paun eꞌiraanye ɨ Dioj jemi .
43016031	Aj puꞌi Jesús ayan tihuaꞌutaꞌixaa tɨcɨn : — ¿ Ni tzaa seyan seri sicu tinaꞌatzaahuateꞌe ?
43016032	Me nyajta inyaa , ayaa nu tyajaꞌamueꞌixaateꞌe tɨ ajna tyajaꞌureꞌenyejsin ɨ xɨcaaraꞌan jetze mej jetzen amuaatamuariteꞌesin . Au xu aꞌucɨ́jxɨꞌɨsin aꞌu tɨ seij eꞌeche , seij sajta seij . Muan xu yeehui ma nuujɨsin nyej ni nyasaɨj nyanaꞌa huatyaturan . Me nyajta , canu nyasaɨj yu huatyaturaasin aꞌini niyaꞌupua pu nyeetzi jemi seijreꞌe .
43016033	Ayaa nu hui een cɨn tyajaꞌamueꞌixaateꞌe sej si seyan huatyaujpuaꞌariteꞌen ɨ rutzajtaꞌa saɨjna cɨmeꞌe sej nyeetzi jetze ajtyamaꞌacan . Eihua mu pueijtzi amuaataꞌasin aɨme ɨ mej yan huachaatɨme iiyan chaanaca japua . Capu amɨn aꞌij . Sataꞌaj seyan huataujtyamuaꞌaveꞌen saɨjna cɨmeꞌe nyej neri huaꞌantimueꞌitɨ .
43017001	Tɨꞌɨj Jesús ayan tyuꞌutaxajtacaꞌa , aj puꞌi uteꞌe aꞌujnyeeracaꞌa ayan tiꞌixaata , tɨcɨn : — Mɨ pej niꞌiyaꞌupua , puꞌuri hui ajna tyajaꞌureꞌenye pej peri raaxaꞌapɨꞌɨntare . Pataꞌaj tihuaꞌutaseijrateꞌen ɨ tyaɨte pej peri rɨꞌɨ tinaataꞌa i nyaj ayauj pueen , nyej ni nyajta rɨꞌɨ timuaataꞌan mueetzi ,
43017002	aꞌini muaa paj paɨjna cɨn peyan tinyeijca nyej ni nain cɨn antinmuaꞌaréera huaꞌa jemi ɨ tyaɨte , nyej ni neyan huaꞌutaꞌan mej ruuri muaꞌaraꞌani para rusen cɨmeꞌe , matɨj manaꞌa puaꞌamua ɨ pej naatatui inyeetzi .
43017003	Ayaa mu een cɨn ruuri muaꞌaraꞌani para rusen cɨmeꞌe maɨjna cɨmeꞌe mej meyan muáamuaꞌati mɨ pej muaa panaꞌa asaɨj paɨn pueen tzaahuatiꞌiraꞌa cɨmeꞌe ɨ Dioj , majta maɨjna cɨmeꞌe mej meyan náamuaꞌati , nyej Jesús pueen , i nyaj nyajta aɨn pueen ɨ Cɨriistuꞌu ɨ pej nyajaꞌutaityacaꞌa .
43017004	’ Ayaa nu een cɨn rɨꞌɨ timuaataꞌa huaꞌa jemi ɨ mej yan huachaatɨme iiyan chaanaca japua , aꞌini nuꞌuri raꞌantipuaꞌari ɨ paj cɨn peyan tinyeijca .
43017005	Ari ijii , mɨ pej niꞌiyaꞌupua , pataꞌaj hui peyan cheꞌeta panaꞌa rɨꞌɨ tinaatyajtuaani mueetzi jemi aꞌij pej rɨꞌɨ tinaataꞌacareꞌe nyatɨꞌɨj nyaun aꞌucatii mueetzi jemi tɨꞌɨj cai xɨ seijraꞌacaa ɨ chaanaca .
43017006	’ Nuꞌuri neyan huaꞌutaseijrate aꞌij pej een nyaɨme jemi ɨ pej peyan naatatuiiriꞌi aɨme ɨ mej huaꞌa jetze ajtyamaꞌacantacaa ɨ mej yan huachaatɨme iiyan chaanaca japua . Ayaa mu atyaɨtestyamuaꞌa mu pueenyaꞌa . Pajta muaa , muaa paj naatatuiiriꞌi . Majta aɨme , aɨ mu meyan raꞌaraꞌastijre aꞌij paj tyuꞌutaijtacaꞌa .
43017007	’ Muꞌuri ramuaꞌaree tɨ mueetzi jetze aꞌiraanye nain tɨj panaꞌa paj peyan paɨjna cɨn tinyeijca , aꞌini neyan cheꞌeta nyanaꞌa tihuaꞌutaꞌixaa aꞌij pej peri tinaataꞌixaa inyeetzi . Majta aɨme , ayaa mu raꞌancuraꞌa ɨ nyaj huaꞌutaꞌixaa . Ayaa mu tzaahuatiꞌiraꞌa cɨn ramuaꞌareeracaꞌa nyaj mueetzi jemi aꞌuveꞌeme , majta meyan ráꞌantzaahua pej peyan yan nyajaꞌutaityacaꞌa .
43017008	
43017009	’ Ayaa nu huaꞌa cɨmeꞌen muahuavii . Canu neyan muahuavii huaꞌa cɨmeꞌen matɨj manaꞌa puaꞌamua meyan iiyan seijreꞌe ɨ chaanaca japua , silu huaꞌa cɨmeꞌen ɨ paj panaꞌa peri naatáviꞌitɨste , aꞌini atyaɨtestyamuaꞌa mu pueen .
43017010	Matɨj manaꞌa puaꞌamua ɨ mej nyetyaɨtestyamuaꞌa pueen , aɨ mu majta atyaɨtestyamuaꞌa pueen mueetzi . Majta aɨme ɨ mej atyaɨtestyamuaꞌa pueen mueetzi , ayaa mu cheꞌeta manaꞌa nyetyaɨtestyamuaꞌa pueen inyeetzi . Ayaa mu rɨꞌɨ tinaataꞌaca inyeetzi maɨjna cɨmeꞌe mej meyan rɨꞌɨ tiꞌityujchaꞌɨ nyatɨj inyaa .
43017011	’ Canu hui cheꞌe yan huatyaturaasin iiyan chaanaca japua . Ma majta aɨme , aɨ mu xaa meyanna huatyaturaasin . Nyajta inyaa , mueetzi jemi nu aꞌumaꞌa naꞌame . Ayaa nu tiꞌimuahuavii pataꞌaj rɨꞌɨ tihuaꞌuchaɨn amuareꞌeriꞌiraꞌa cɨmeꞌe , aɨme ɨ pej naatáviꞌitɨste mej mi meyan cheꞌeta manaꞌa naijmiꞌi seiraꞌa maj saɨj manaꞌa pueenyeꞌen tyatɨj ityan .
43017012	Nyatɨꞌɨj huaꞌa jemi huacatii , nyaa nu rɨꞌɨ tihuaꞌachaɨɨcaꞌa mueetzi jetze maꞌacan . Capu aꞌatɨ áꞌuvej tɨ huaꞌa jetze ajtyamaꞌacan silu aɨjna tɨ ayan tiraavijteꞌe tɨ ayan pueijtzi raacɨꞌɨti . Ayaa pu een cɨn huarɨj tɨ ij ayan aráurasten aꞌij tɨ teꞌeyuꞌusiꞌi ɨ yuꞌuxari jetze .
43017013	’ Nyajta ijii nu aꞌumaꞌa naꞌame mueetzi jemi . Me nyajta inyaa , ayaa nu neyan tiꞌixa nyatɨꞌɨj nyauj huaꞌa jemi ya huacaj mej mi nain cɨn meyan cheꞌeta manaꞌa huataujtyamuaꞌaveꞌen nyatɨj inyaa tiꞌinyetyamuaꞌaveꞌe .
43017014	Nyaa nu tihuaꞌutaꞌixaa ɨ nyuucari ɨ paj cɨn peyan tineijca . Majta aɨme ɨ maj yan huachaatɨme iiyan chaanaca japua , aɨ mu huaꞌajchaɨreꞌe ɨ nyetyaɨtestyamuaꞌa aꞌini camu huaꞌa jetze ajtyamaꞌacan ɨ mej iiyan seijreꞌe . Nyajta inyaa , canu nyajta huaꞌa jetze ajtyamaꞌacan .
43017015	’ Canu nyaɨjna cɨn neyan muahuavii pej pi hueꞌirajtuaani iiyan chaanaca japua silu pataꞌaj rɨꞌɨ tihuaꞌuchaɨn tɨ ij cai aɨn tɨ aꞌij puaꞌa tiꞌitevi huaꞌantimueꞌitɨn ɨ nyetyaɨtestyamuaꞌa .
43017016	Camu huaꞌa jetze ajtyamaꞌacan ɨ mej yan huachaatɨme iiyan chaanaca japua . Nyajta inyaa , ayaa nu cheꞌeta nyanaꞌa cai huaꞌa jetze ajtyamaꞌacan .
43017017	Pataꞌaj rɨꞌɨ tihuaꞌutyajtuaani mueetzi jemi paɨjna cɨmeꞌe ɨ nyuucari tɨ ayan tiꞌayajna . Tɨj naꞌa pej peyan tyuꞌutaxajtacaꞌa , aɨ pu ayan tiꞌayajna .
43017018	Ayaa nu cheꞌeta nyanaꞌa tihuaꞌutaityacaꞌa maj aꞌucɨ́jxɨꞌɨn nainjapua ɨ chaanaca japua patɨj muaa yan tinyajaꞌutaityacaꞌa .
43017019	Nyajta inyaa , ayaa nu huatyányaꞌa mueetzi jemi huaꞌa jetze maꞌacan mej mi majta tzaahuatiꞌiraꞌa cɨn huatauraꞌan majta mueetzi jemi .
43017020	’ Canu nyaɨme nyanaꞌa cɨmeꞌen muahuavii , silu nyajta neyan tiꞌimuahuavii nyaɨme cɨmeꞌen ɨ mej meyan tyaꞌantzaahuateꞌesin maɨjna cɨmeꞌe aꞌij mej tihuaꞌutaꞌixaateꞌesin , mej mi naimiꞌi meyan saɨj manaꞌa pueenyaꞌa muaꞌaraꞌani , patɨj peyan nyeetzi jemi seijreꞌe , mɨ pej niꞌiyaꞌupua , nyatɨj nyajta inyaa mueetzi jemi seijreꞌe . Micheꞌe hui majta meyan tyejmi jemi seiraꞌa muaꞌaraꞌani mej mi aɨme ɨ maj yan huachaatɨme iiyan chaanaca japua , meyan tyaꞌantzaahuateꞌen pej peyan yan nyajaꞌutaityacaꞌa .
43017021	
43017022	’ Aɨjna tɨ huapɨꞌɨ naa seijreꞌe ɨ paj cɨn rɨꞌɨ tinaataꞌa , ayaa nu cheꞌeta nyanaꞌa nyaɨjna cɨn rɨꞌɨ tihuaꞌutaꞌa mej mi meyan saɨj manaꞌa pueenyaꞌa muaꞌaraꞌani tyatɨj ityan , nyatɨj nyajta huaꞌa jemi seijreꞌe , patɨj pajta muaa nyeetzi jemi seijreꞌe . Nyajta nu nyaɨjna cɨn rɨꞌɨ tihuaꞌutaꞌa mej mi nain cɨn saɨj manaꞌa pueenyaꞌa muaꞌaraꞌani , mej mi aɨme ɨ maj yan huachaatɨme iiyan chaanaca japua , meyan raamuaꞌaree pej peyan yan nyajaꞌutaityacaꞌa , pajta peyan cheꞌeta panaꞌa huaꞌutaxeꞌeve patɨj pajta tinaataxeꞌeve inyeetzi .
43017023	
43017024	’ Ayaa nu tiꞌijxeꞌeveꞌe , mɨ pej niꞌiyaꞌupua aɨme cɨmeꞌen ɨ pej peyan naatáviꞌitɨste , mej mi maun aꞌutyaturan aꞌu nyaj aꞌutyaváa naꞌame , mej mi majta meyan raaseij maɨjna tɨ huapɨꞌɨ naa seijreꞌe ɨ paj cɨn rɨꞌɨ tinaataꞌa , aɨjna ɨ paj cɨn rɨꞌɨ tinaataꞌa paɨjna cɨmeꞌe pej peyan nyexeꞌevaꞌacaa jajcua ɨmɨ tɨꞌɨj cai xɨ seijraꞌacaa ɨ chaanaca .
43017025	’ Niyaꞌupua , mɨ paj nain cɨn uraréꞌen , camu hui meyan muamuaꞌate aɨme ɨ mej yan huachaatɨme iiyan chaanaca japua . Me nyajta inyaa , nyaa nu xaa muamuaꞌate . Majta ɨ nyetyaɨtestyamuaꞌa , aɨ mu meyan ramuaꞌaree pej peyan yan nyajaꞌutaityacaꞌa .
43017026	Nuꞌuri neyan huaꞌutaseijrate aꞌij pej een . Nyajta nu hui nyauj neyan huaꞌutaseijrateꞌesin mej mi meyan cheꞌeta manaꞌa huaujxeꞌeveꞌen seij majta seij patɨj muaa tiꞌinyexeꞌeveꞌe , nyej ni nyajta huaꞌa jemi seiraꞌa naꞌaraꞌani . — Ayaa pu tyuꞌutaxajtacaꞌa aɨjna ɨ Jesús .
43018001	Tɨꞌɨj Jesús ayan raatapuaꞌajtacaꞌa tɨ tyuꞌuxajtacaꞌa , aj puꞌi áꞌuraa , majta aɨme ɨ maj jamuan áꞌujhuaꞌanyaꞌa . Matɨꞌɨj mi antacɨj achi japua tɨ ayan tyajaꞌarajtyahuaa tɨcɨn Cedrón . Au pu u jetze pujmeꞌen eihua tyuꞌuvaatɨmaꞌacaa ɨ cɨye , aseituuna cɨye .
43018002	Ajta aɨn ɨ Judás tɨ ayan tyuꞌutatuireꞌesin ɨ Jesús cɨmeꞌe , aɨ pu aꞌamuaꞌatyajcaꞌa aujna aꞌini muiꞌi mu maun eꞌetyujsaɨ , aɨjna ɨ Jesús , majta ɨ maj jamuan áꞌujhuaꞌanyaꞌa .
43018003	Majta aɨme ɨ mej maun tiꞌijta teyujtaꞌa , majta aɨme ɨ fariseos , ayaa mu huaꞌavaꞌahuau aɨme ɨ xantaaruꞌu ɨ mej maun tíꞌichaꞌɨ u teyujtaꞌa . Ayaa mu araꞌasicaa aꞌachu cumu hueicate . Naimiꞌi mu tatzari tyuꞌɨsimaꞌa , majta tiꞌitɨj aparaatu , majta ɨ maj cɨn huatyenyaꞌuseꞌen . Ajta aɨn ɨ Judás , aɨ pu huaꞌuviꞌitɨjmaꞌa . Matɨꞌɨj mi maun aꞌaráꞌa aꞌutɨ Jesús aꞌutyavaacaꞌa .
43018004	Ajta aɨn Jesús aɨ pu ari ramuaꞌareeracaꞌa aꞌij tɨ tiꞌitɨ raruuren . Aj puꞌi huaꞌantinajchacaꞌa . Ayaa pu tihuaꞌutaihuaꞌuriꞌi tɨcɨn : — ¿ Aꞌatajni sahuauhuau ?
43018005	Ayaa mu tiraataꞌixaa tɨcɨn : — Jesús , tɨ Nazaret eꞌemaꞌacan . Aj puꞌi Jesús ayan tihuaꞌutaꞌixaa tɨcɨn : — Nyaa nu nyaɨn pueen . Ajta aɨn Judás , tɨ ayan tyuꞌutatuiireꞌesin , au pu huaꞌa jamuan aꞌutyavaacaꞌa ɨ xantaaruꞌu .
43018006	Tɨꞌɨj Jesús ayan tihuaꞌutaꞌixaa yee tɨ nuꞌu aɨn pueen , aɨ mu ruhuaritaꞌa caacɨj . Majta aꞌaráavatzɨ a chuaataꞌa .
43018007	Ajtahuaꞌa pu ayan tihuaꞌutaihuaꞌuriꞌi tɨcɨn : — ¿ Aꞌatajni sahuauhuau ? Majta meyan tiraataꞌixaa tɨcɨn : — Jesús tɨ Nazaret eꞌemaꞌacan .
43018008	Aj puꞌi ayan tihuaꞌutaꞌixaa tɨcɨn : — Nuꞌuri hui neyan tyajamuaataꞌixaa yee nyaj nyaɨn pueen . Tɨ puaꞌa seyan nyeetzi huauhuau , sataꞌaj seyan huaꞌutaꞌan maj áꞌucɨɨnye amɨme ɨ mej nyaa jamuan áꞌujhuaꞌan . — Ayaa pu tihuaꞌutaꞌixaa aɨjna ɨ Jesús .
43018009	Ayaa pu tyujuꞌurɨj tɨ ij ayan aráurasten aꞌij tɨ aɨn ari tyuꞌutaxajtacaꞌa tɨcɨn : “ Capu nuꞌu aꞌatɨ áꞌuvej tɨ huaꞌa jetze ajtyamaꞌacan aɨme paj nuꞌu naatatuiiriꞌi . ”
43018010	Ajta aɨn Simón , tɨ ajta iꞌi Pedro , aɨ pu chun huitechuiicaꞌa . Aɨ pu rúꞌijcupi . Aj puꞌi aɨjna cɨn tiraapueij tɨ ravaɨraꞌacaa aɨjna ɨ tɨ nain cɨn antyujmuaꞌareeracaꞌa u teyujtaꞌa . Pedro pu ayan raꞌajtaveijchacaꞌa ɨ naxairaꞌan ɨ aꞌatɨ . Ayaa pu antyahuaacaꞌa aɨjna tɨ tiꞌivaɨreꞌe tɨcɨn Malco .
43018011	Aj puꞌi Jesús ayan tiraataꞌixaa aɨjna ɨ Pedro tɨcɨn : — Ucarujteꞌe mɨ aꞌachun . ¿ Ni cai ayan ruxeꞌeveꞌe nyej nyaɨjna cɨn raꞌaraꞌastijreꞌen ɨ tɨ niyaꞌupua ayan cɨn tinyeijca ?
43018012	Matɨꞌɨj mi aɨme ɨ xantaaruꞌu , ajta aɨn ɨ tɨ huaꞌa capitán pueen , majta aɨme ɨ maj maun tíꞌichaꞌɨ u teyujtaꞌa , aɨ mu raatyeeviꞌi maɨjna ɨ Jesús . Matɨꞌɨj mi raꞌanaajɨꞌɨque .
43018013	Anacai mu maun yaꞌuviꞌitɨ maɨjna jemi ɨ Anás , aꞌini aɨ pu aɨn pueenyaꞌa ɨ muꞌunyaaraꞌan aɨjna ɨ Caifás tɨ ajnaꞌɨmɨ nain cɨn antyujmuaꞌareeracaꞌa u teyujtaꞌa .
43018014	Ajta aɨn Caifás , aɨ pu aɨn pueenyaꞌa tɨ ayan tihuaꞌutaꞌixaa ɨ maj Israel jetze ajtyamaꞌacan tɨ ayan nuꞌu tihuaꞌatyavaꞌɨrihuaꞌan tɨ saɨj naꞌa ɨ tevi ayan huamɨꞌɨni huaꞌa jetze maꞌacan ɨ tyaɨte .
43018015	Ajta aɨn Pedro , aɨ pu ɨmɨ huamaꞌacaa cujtaꞌan ɨ Jesús . Ajta jamuan huamaꞌacaa seij tɨ ajta Jesús jamuan áꞌuchaꞌacanyaꞌa . Ajta aɨn ɨ saɨj tɨ Jesús jamuan áꞌuchaꞌacanyaꞌa , aɨ pu ramuaꞌatyajcaa aɨjna tɨ nain cɨn antyujmuaꞌareeracaꞌa u teyujtaꞌa . Aɨj pu cɨn , jamuan ɨ Jesús aun aꞌutyajrupi aꞌu tɨ aꞌaráyaujtaꞌa ajna tɨ eꞌeche aɨjna ɨ tɨ tiꞌijta .
43018016	Ajta aɨn Pedro , puaꞌaque pu aꞌutyajturaa taꞌapueerta . Aj puꞌi ɨ saɨj tɨ Jesús jamuan áꞌuchaꞌacanyaꞌa , aɨ pu aꞌuréꞌenye taꞌapueerta . Aj puꞌi ayan tiraataꞌixaa aɨjna ɨ jɨitaꞌa tɨ aun tíꞌichaꞌɨ taꞌapueerta . Aj puꞌi aun yaꞌuviꞌitɨ aɨjna ɨ Pedro .
43018017	Aj puꞌi aɨn jɨitaꞌa tɨ aun tíꞌichaꞌɨ taꞌapueerta , ayaa pu aɨn ɨ Pedro tyuꞌutaꞌixaa tɨcɨn : — ¿ Ni hui pacai pajta muaa huaꞌa jetze ajtyamaꞌacan aɨme ɨ mej maɨjna jamuan áꞌujhuaꞌanyaꞌa ? Aj puꞌi ayan tiraataꞌixaa tɨcɨn : — Canu hui aꞌatzu .
43018018	Eecan pu huaseeviꞌi ajnaꞌɨmɨ . Majta aɨme ɨ mej tiꞌivaɨreꞌe u teyujtaꞌa , majta aɨme ɨ maj maun tíꞌichaꞌɨ , aɨ mu auunai . Majta au mu atavaatɨmaꞌacaa aꞌu tɨ aꞌataa mej mi huaujcɨxaiteꞌen . Ajta aɨn Pedro , aɨ pu huaꞌa jamuan aꞌutyavaacaꞌa , ajta pu aɨn rucɨxaityaꞌacaa .
43018019	Meenti aɨn tɨ nain cɨn antyujmuaꞌareeracaꞌa , aɨ pu ayan tiraataihuauriꞌi aɨjna ɨ Jesús aɨjna cɨmeꞌen ɨ maj jamuan áꞌujhuaꞌanyaꞌa , ajta aɨjna cɨmeꞌen aꞌij tɨ aɨn tíꞌimuaꞌatajcaꞌa .
43018020	Jesús pu ayan tiraataꞌixaa tɨcɨn : — Nyaa nu hui eijreꞌe tihuaꞌutaꞌixaa ɨ tyaɨte ɨ mej yan seijreꞌe iiyan chaanaca japua . Tɨꞌɨj pɨ naꞌa nu tihuáꞌamuaꞌatyajcaa huaꞌa teyujtaꞌa , nyajta nyaujna teyujtaꞌa aꞌu maj eꞌetyujsaꞌɨri aɨme ɨ mej Israel jetze ajtyamaꞌacan . Canu hui tiꞌitɨ aviitzi cɨn tyuꞌutaxajtacaꞌa .
43018021	¿ Aꞌini een cɨn peyan tiꞌinyeꞌihuaꞌu ? Pataꞌaj peyan tihuaꞌutaihuaꞌu paɨme ɨ mej náanamuajriꞌi . Casiꞌi , aɨ mu xaa nyaꞌu meyan ramuaꞌaree aꞌij nyej tyuꞌutaxajtacaꞌa . — Ayaa pu Jesús tiraataꞌixaa .
43018022	Meenti saɨj tɨ huaꞌa jetze ajtyamaꞌacan ɨ maj maun tíꞌichaꞌɨ teyujtaꞌa , aa pu vejliꞌi aꞌutyavaacaꞌa . Cɨmeꞌen puꞌu ayan raanamuajriꞌi aꞌij tɨ Jesús tyuꞌutaxajtacaꞌa , aj puꞌi raꞌarajvee . Ajta ayan tiraꞌajtyaꞌaxɨ tɨcɨn : — ¿ Ni tzaa ayan tiraavijteꞌe pej peyan tíꞌireꞌixaatyaꞌa paɨjna tɨ nain cɨn antyujmuaꞌaree u teyujtaꞌa ?
43018023	Aj puꞌi Jesús ayan tiraataꞌixaa tɨcɨn : — Tɨ puaꞌa nyacai tiꞌitɨj cɨn xaꞌapɨꞌɨn huarɨj nyatɨꞌɨj neyan tiraataꞌixaa , pataꞌaj hui peyan aꞌij tyuꞌutaxaj . Naꞌari cai , tɨ puaꞌa neyan xaꞌapɨꞌɨn tyuꞌutaxajtacaꞌa aꞌini een cɨn peyan naꞌarajvee .
43018024	Aj puꞌi aɨn Anás ayan tihuaꞌutaij maj raꞌanviꞌitɨn maɨjna jemi ɨ Caifás . Ajta , aɨn Jesús , aɨ pu auj anájɨꞌɨquiꞌihuacaꞌa .
43018025	Aucheꞌe pu aun rucɨxaityaꞌa aɨjna ɨ Simón , tɨ ajta iꞌi Pedro . Aj puꞌi aꞌatɨ ayan tiraataihuaꞌuriꞌi tɨcɨn : — ¿ Ni tzaa ayan tiꞌayajna paj huaꞌa jetze ajtyamaꞌacan ɨ maj Jesús jamuan áꞌujhuaꞌanyaꞌa ? Aj puꞌi Pedro ayan tyuꞌutaxajtacaꞌa tɨcɨn : — Canu .
43018026	Meenti saɨj tɨ ayan ravaɨraꞌacaa ɨ tɨ nain cɨn antyujmuaꞌareeracaꞌa , aun pu aꞌutyavaacaꞌa . Aɨ pu ajta ihuaaraꞌaraꞌan pueenyaꞌa aɨjna ɨ aꞌatɨ tɨ Pedro ayan raꞌajtaveijchacaꞌa ɨ naxairaꞌan . Aj puꞌi ayan aɨn ɨ Pedro tyuꞌutaꞌixaa tɨcɨn : — Ayej nyaꞌase nyaa nu nyaun muajeꞌeseij amɨjna jamuan aꞌu tɨ aꞌuvaatɨmee ɨ aceituuna cɨyeꞌe .
43018027	Ajtahuaꞌa pu saɨque tyuꞌutaxajtacaꞌa aɨjna ɨ Pedro tɨ nuꞌu cai ramuaꞌate aɨjna ɨ Jesús . Cɨmeꞌen puꞌu ayan tyuꞌutaxajtacaꞌa , aj puꞌi ayan huajijhuacaꞌa ɨ tyacuaaraꞌi .
43018028	Matɨꞌɨj mi aɨme ɨ mej tiꞌijta u teyujtaꞌa , au mu ruꞌiraaviꞌitɨ maujna aꞌu tɨ Caifás huiracai aꞌayeꞌi . Matɨꞌɨj mi maun yaꞌuviꞌitɨ u chiꞌita aꞌu tɨ aꞌucatii ɨ tajtuhuan tɨ tiꞌivaɨreꞌe huaꞌa jetze maꞌacan ɨ Roma mej eꞌeche . Puꞌuri tɨn tapuaꞌarijmaꞌaca , ajta muꞌuri tɨn aꞌutyahuijsimaꞌa mej tyuꞌuyesten . Aɨj mu cɨn cai aun aꞌutyajrupi aꞌu tɨ aɨn tajtuhuan aꞌucatii mej mi cai tiꞌitɨ cɨn autyaturan ɨ ruyeꞌira cɨmeꞌe aꞌini capu huaꞌa jetze ajtyamaꞌacantacaꞌa aɨjna ɨ tajtuhuan . Ayaa mu raxeꞌevaꞌacaa mej meyan raacuaꞌani ɨ cueꞌira ɨ maj cɨn raꞌutamuaꞌareera majna xɨcaaraꞌan tɨ jetzen Dioj tihuaꞌutauuniꞌiriꞌi .
43018029	Aɨj pu cɨn aɨn Pilaatu ayan huirajraa a puaꞌaque huaꞌa jemi . Aj puꞌi ayan tihuaꞌutaihuaꞌuriꞌi tɨcɨn : — ¿ Tiꞌitajni yeehui saj cɨn seyan tíꞌijxajtziꞌi samɨjna mɨ aꞌatɨ ?
43018030	Matɨꞌɨj mi meyan tiraataꞌixaa tɨcɨn : — Tɨ puaꞌa yeehui cai ayan tiꞌitɨj cɨn autyájturáncheꞌe tɨ aꞌij puaꞌa een , catu teyan muaatatuíireꞌencheꞌe .
43018031	Aj puꞌi Pilaatu ayan tihuaꞌutaꞌixaa tɨcɨn : — Sataꞌaj seyan raꞌanviꞌitɨn sataꞌaj rujɨɨmuaꞌa seyan raꞌuxɨ́jteꞌen saɨjna cɨmeꞌe aꞌij tɨ tyajamuaataꞌaca ɨ aꞌamua yeꞌira . Matɨꞌɨj mi meyan tyuꞌutanyúu aɨme ɨ mej tiꞌijta u teyujtaꞌa tɨcɨn : — Capu hui ayan titataꞌaca tyej ti teyan aꞌatɨ huajeꞌica .
43018032	Ayaa pu tyuꞌurɨj tɨ ij ayan aráurasten aɨjna ɨ nyuucari ɨ tɨ cɨn Jesús ayan tyuꞌutaxajtacaꞌa aꞌij tɨ nuꞌu ayan tíꞌimɨꞌɨni .
43018033	Aj puꞌi Pilaatu ajtahuaꞌa aun aꞌutyajrupi u chiꞌita . Tɨꞌɨqui u yaꞌutajée ɨ Jesús . Ayaa pu tiraataihuaꞌuriꞌi tɨcɨn : — ¿ Ni paj hui paɨn pueen ɨ tɨ tihueꞌijteꞌe aɨme ɨ mej Israel jetze ajtyamaꞌacan ?
43018034	Jesús pu ayan tiraataihuaꞌuriꞌi tɨcɨn : — ¿ Ni yeehui asaɨj panaꞌa peyan aꞌij tirajtyau nusu saɨj ayan tinaatyaxajtacaꞌa mueetzi jemi ?
43018035	Aj puꞌi aɨjna ɨ Pilaatu ayan tiraataꞌixaa tɨcɨn : — ¿ Ni tzaa neyan Israel jetze ajtyamaꞌacan ? Canu xaa nyaꞌu yeehui . Aɨme ɨ mej atyaɨtestyamuaꞌa pueen , majta aɨme ɨ mej maun tiꞌijta u teyujtaꞌa , aɨ mu aɨn pueen ɨ maj mueetzi yavaꞌatua inyeetzi jemi . ¿ Tiꞌitajni hui aꞌij puaaruu ?
43018036	Ajta aɨn Jesús ayan tiraataꞌixaa tɨcɨn : — Aɨjna ɨ nyaj cɨn tiꞌijta , capu hui yan japuan maꞌacan ɨ chaanaca japua . Tɨ puaꞌa ayan eenyeꞌen aꞌameꞌencheꞌe , ayaa mu maɨjna cɨn tyuꞌutatyeseꞌencheꞌe ɨ mej nyavaɨreꞌe mej mi cai meyan naateeviꞌin aɨme ɨ maj maun tiꞌijta u teyujtaꞌa . Ma ajta , saɨque pu eenyaꞌa seijreꞌe ɨ nyaj cɨn tiꞌijta .
43018037	Aj puꞌi Pilaatu ayan tiraataꞌixaa tɨcɨn : — Aa niꞌijta nyaꞌu , muaa paj xaa hui tiꞌitɨj cɨn tihueꞌijteꞌe aɨme ɨ tyaɨte . Ajta aɨn Jesús ayan tiraataꞌixaa tɨcɨn : — Xaꞌapɨꞌɨn pej peyan tyuꞌutaxajtacaꞌa nyaj nuꞌu tiꞌitɨj cɨn tihueꞌijteꞌe . Ee xaa nyaꞌu ayan tiꞌayajna nyaj nyaɨjna cɨn huanuꞌeihuacaꞌa . Ayaa nu een cɨn yan huataseijre iiyan chaanaca japua nyej ni neyan tyuꞌutaxaj nyaɨjna cɨmeꞌen tɨ ayan tiꞌayajna . Matɨj manaꞌa puaꞌamua ɨ mej meyan raꞌancuraꞌa maɨjna tɨ ayan tiꞌayajna , naimiꞌi mu hui nyanamua .
43018038	Aj puꞌi Pilaatu ayan tiraataihuaꞌuriꞌi tɨcɨn : — ¿ Tiꞌitajni aɨn yeehui pueen aɨjna tɨ ayan tiꞌayajna ? Tɨꞌɨj ayan tyuꞌutaxaataj , aj puꞌi huiirajraa , ajta aun aꞌuréꞌenye huaꞌa jemi ɨ mej Israel jetze ajtyamaꞌacan . Ayaa pu tihuaꞌutaꞌixaa tɨcɨn : — Capu hui tiꞌitɨj aꞌij ayan tinaꞌamitejteꞌe ɨ nyaj cɨn tiꞌitɨj cɨn jetzen tyaꞌujpuáꞌajteꞌen .
43018039	Ma sajta muan , ayaa xu tiꞌijrɨꞌɨre nyaj neyan amueꞌiratuiitzeꞌen seij tɨ aityanamiꞌi satɨꞌɨj seri seyan raꞌutámuaꞌareeriꞌi ɨ xɨcaaraꞌan jetze tɨ Dioj jetzen tihuaꞌutauuniꞌiriꞌi ɨ aꞌamuavaujsicɨꞌɨ . ¿ Ni seyan hui raxeꞌeveꞌe nyej neyan amueꞌiratuiitzeꞌen nyamɨjna tɨ ayan nuꞌu tyajaꞌamueꞌijteꞌe mɨ sej Israel jetze ajtyamaꞌacan ? — Ayaa pu tihuaꞌutaihuaꞌuriꞌi .
43018040	Matɨꞌɨj mi meyan caꞌanin cɨn tityeejíjhuacaꞌa tɨcɨn : — Catu . Catu raxeꞌeveꞌe tyamɨjna . Pataꞌaj yeehui tuꞌiratuiitzeꞌen paɨjna ɨ Barrabás . Ajta aɨn Barrabás , aɨ pu huaꞌa jetze ajtyamaꞌacantacaꞌa aɨme ɨ mej huaꞌutyenyaꞌusiꞌi mej mi huáꞌariꞌi ɨ maj cɨn tiꞌijta aɨme ɨ mej Roma eꞌemaꞌacan .
43019001	Aj puꞌi Pilaatu yaꞌuviꞌitɨ aɨjna ɨ Jesús mej mi raꞌityavajxɨꞌɨn maɨjna cɨmeꞌe ɨ cuaarta .
43019002	Matɨꞌɨj mi aɨme ɨ xantaaruꞌu , tzicareꞌe mu huatyácɨstacaꞌa mej mi curuun huatyátaahua . Matɨꞌɨj mi raꞌaváꞌamuaniiriꞌi . Matɨꞌɨj mi cɨɨxuri ruꞌucávɨjriꞌi tɨ nacamua .
43019003	Muiꞌitɨ mu ajtyáxɨɨracaꞌa vejliꞌi ɨ jemin . Ayaa mu tiꞌireꞌixaatyaꞌacaa tɨcɨn : — Ajaꞌɨ , mɨ paj nuꞌu yeehui tihueꞌijteꞌe ɨ mej Israel jetze ajtyamaꞌacan . Matɨꞌɨj mi raꞌaraavajxɨ .
43019004	Aj puꞌi ajtahuaꞌa huirajraa aɨjna ɨ Pilaatu . Ayaa pu tihuaꞌutaꞌixaa tɨcɨn : — Casiꞌi muan , nuꞌuri hui neyan amuaatatuireꞌesin sej si seyan raamuaꞌaree tɨ cai tiꞌitɨ aꞌij tinaꞌamitejteꞌe ɨ nyaj cɨn tiꞌitɨj cɨn jetzen tyaꞌujpuáꞌajteꞌen .
43019005	Aj puꞌi Jesús ajta huirajraa . Aucheꞌe pu ayan tiraꞌavaꞌamuá aɨjna ɨ curuun tɨ tzicareꞌe cɨn cɨstíjhuacaꞌa , ajta ruꞌucavɨ́ɨ aɨjna ɨ cɨɨxuri tɨ nacamua . Tɨꞌɨj Jesús huirajraa , aj puꞌi Pilaatu ayan tihuaꞌutaꞌixaa tɨcɨn : — Yaꞌacui , puꞌuri ya huatyéjvee i tyaataꞌa .
43019006	Majta aɨme ɨ mej meyan tiꞌijta u teyujtaꞌa , majta aɨme ɨ mej maun tíꞌichaꞌɨ , cɨmeꞌen muꞌu meyan raaseij , aj mu mi caꞌanin cɨn huatyejiihuajraa tɨcɨn : — Aꞌutataichi ɨ curuu jetze . Aꞌutataichi papuꞌu . Aj puꞌi Pilaatu ayan tyuꞌutanyúu tɨcɨn : — Muan xu hui raꞌanviꞌitɨn sej si rujɨɨmuaꞌa sanaꞌa ráꞌutatan . Me nyajta nyaa , capu hui aꞌij ayan tinaꞌamitejteꞌe ɨ nyaj cɨn tiꞌitɨj cɨn jetzen tyaꞌujpuáꞌajteꞌen .
43019007	Majta aɨme ɨ mej maun tiꞌijta u teyujtaꞌa , eihua mu meyan tíꞌiraꞌixaatyaꞌacaa tɨcɨn : — Ayaa tu yeehui tirájyeꞌira tɨ cɨmeꞌen ayan tiraavijteꞌe tɨ aɨn aɨjna cɨn huamɨꞌɨni aɨjna cɨmeꞌe tɨ ayan huataujseijratacaꞌa tɨ aɨ pu nuꞌu aɨn pueen ɨ yaujraꞌan ɨ Dioj .
43019008	Tɨꞌɨj ayan raanamuajriꞌi aɨjna ɨ Pilaatu , eitzeꞌe pu tyuꞌutatzɨn .
43019009	Ajtahuaꞌa aun utyajrupi u chiꞌita . Ajta yaꞌuviꞌitɨ ɨ Jesús . Aj puꞌi ayan tiraataihuaꞌuriꞌi tɨcɨn : — ¿ Aꞌuni yeehui aꞌɨmɨ peyan eꞌemaꞌacan muaa ? Ajta aɨn Jesús , capu aꞌatzu huatanyúu .
43019010	Aj puꞌi Pilaatu ayan tiraataꞌixaa tɨcɨn : — ¿ Ni tzaa pacai peyan ahuaꞌacaꞌanyej pej yeehui tinaataꞌixaateꞌen ? ¿ Ni cai ayan timuaꞌamitejteꞌe nyaj nyaɨjna cɨn antinmuaꞌaree nyej ni mueꞌirajtuaani , nusu nyej ni nyajta maꞌutatan ɨ curuu jetze ?
43019011	Ajta Jesús ayan tiraataꞌixaa tɨcɨn : — Tɨ puaꞌa cai anacai Dioj ayan muaataꞌacaréncheꞌe pej peyan tyeꞌentiꞌamuaꞌareera , capej tiꞌitɨj cɨn antiꞌamuaꞌarencheꞌe inyeetzi jemi . Aɨj pu cɨn , aɨme ɨ mej nyeetzi cɨmeꞌen tyuꞌutatuii mueetzi jemi , eitzeꞌe mu tiꞌitɨj cɨn autyajturaa ɨ Dioj jemi .
43019012	Tɨj naꞌa tɨ Jesús ayan tyuꞌutaxajtacaꞌa , aɨn Pilaatu pu ayan rahuaucaꞌa aꞌij tɨ huarɨni tɨ ruꞌirajtuaani aɨjna ɨ Jesús . Ma majta aɨme , ɨ mej maun tiꞌijta teyujtaꞌa , majtahuaꞌa mu meyan tityeetejiihuajraa tɨcɨn : — Tɨ puaꞌa hui peyan ruꞌirajtuaani pamɨjna mɨ tyaataꞌa , capej cheꞌe tiꞌitɨj cɨn tiꞌityavaa puaꞌame paɨjna jemi ɨ César tɨ tiꞌitaijteꞌe aꞌini aꞌatɨ tɨ naꞌa tɨ ayan huataujseijrata tɨ aɨn pueen tɨ tiꞌitaijteꞌe , aɨ pu hui ayan rájchaɨreꞌe aɨjna ɨ César . — Ayaa mu tyuꞌutaxajtacaꞌa .
43019013	Tɨꞌɨj Pilaatu ayan raanamuajriꞌi , aj puꞌi ruꞌiraaviꞌitɨ aɨjna ɨ Jesús . Aj puꞌi Pilaatu an aꞌujyeijxɨ japuan ɨ ɨpuari aꞌu mej tyajaꞌaxaꞌapɨꞌɨntareꞌe . Ayaa pu tyajaꞌarajtyahuaa aujna tɨcɨn Au tɨ tetej aꞌumuáanijmee tɨ paꞌatza . Ajta , ayaa pu tyajaꞌarajtyahuaa huaꞌanyuuca cɨmeꞌe ɨ hebreo tɨcɨn Gabata .
43019014	Puꞌuri ajna pɨtiꞌirɨjcaa ɨ xɨcaaraꞌan mej jetzen rɨꞌɨ huaujruuren mej mi meyan maɨjna cɨn raꞌutamuaꞌaree ajna xɨcaaraꞌan jetze tɨ Dioj jetzen tihuaꞌutauuniꞌiriꞌi . Puꞌuri ayan pɨtiꞌirɨjcaa aꞌatzaa cumu tacuarixpua . Aj puꞌi Pilaatu ayan tihuaꞌutaꞌixaa tɨcɨn : — Yaꞌacui ariꞌicu , mɨ tɨ hui tyajaꞌamueꞌijteꞌe .
43019015	Majta maɨn , ayaa mu titeetejiihuajraa tɨcɨn : — Huiraviꞌitɨchi . Majta meyan tɨcɨn : — Huiraviꞌitɨchi , pataꞌaj ráꞌutatan ɨ curuu jetze . Aj puꞌi Pilaatu tihuaꞌutaihuaꞌuriꞌi tɨcɨn : — ¿ Ni tzaa seyan raxeꞌeveꞌe nyej ni hui neyan ráꞌutatan nyamɨjna tɨ tyajaꞌamueijteꞌe ? Majta aɨme ɨ mej maun tiꞌijta teyujtaꞌa , ayaa mu tiraataꞌixaa tɨcɨn : — Capu hui aꞌatɨ tiꞌitaijteꞌe silu aɨ puꞌu tɨ César cɨn tiꞌityejvee .
43019016	Tɨꞌɨj taꞌi Pilaatu ayan huaꞌutatui aɨjna ɨ Jesús mej mi meyan ráꞌutatan ɨ curuu jetze .
43019017	Matɨꞌɨj mi aɨme ɨ xantaaruꞌu meyan yaꞌuviꞌitɨ . Ajta aɨn Jesús , aɨ pu yáꞌuchui ɨ rucúruu . Matɨꞌɨj mi mauna aꞌaráꞌa aꞌu tɨ ayan tyajaꞌarajtyahuaa tɨcɨn Mɨꞌɨchimuꞌuta . Ayaa pu tyajaꞌarajtyahuaa huaꞌanyuuca cɨmeꞌe ɨ Hebreo tɨcɨn Gólgota .
43019018	Au mu ráꞌutatai jamuan huaꞌapuaca , saɨjtaꞌa mu ráꞌutatai ɨ saɨj , majta saɨjtaꞌa ɨ saɨj . Ajta aɨn Jesús , au pu eꞌitaꞌa áꞌutataihuacaꞌa .
43019019	Pilaatu pu ayan raataijtacaꞌa mej meyan raꞌuyuꞌuxa jetzen ɨ taabla tɨ ayan tyáꞌaxajtacaa tɨcɨn : “ Jesús Nazaret tɨ nuꞌu eꞌemaꞌacan , tɨ ajta nuꞌu tihueꞌijteꞌe aɨme ɨ maj Israel jetze ajtyamaꞌacan . ” Matɨꞌɨj mi ráꞌutatai ɨ curuu jetze aꞌu tɨ áꞌujmuꞌu ɨ Jesús .
43019020	Majta aɨme ɨ mej Israel jetze ajtyamaꞌacan , muiꞌitɨ mu meyan raꞌujijve aꞌini au pu vejliꞌi pɨjaꞌarɨjcaa u chajtaꞌana jetze aꞌu maj ráꞌutatai . Ajta aɨn tɨ aꞌasɨɨmueꞌihuacaꞌa , hueica nyuucari pu cɨn áꞌayuꞌusiꞌihuacaꞌa , ɨ huaꞌa nyuuca ɨ Hebreo , ajta huaꞌanyuuca ɨ mej Roma eꞌemaꞌacan , ajta huaꞌanyuuca ɨ Griego .
43019021	Majta aɨme ɨ mej maun tiꞌijtacaꞌa u teyujtaꞌa , ayaa mu huaujnyuuste maɨjna jemi ɨ Pilaatu . Ayaa mu tiraataꞌixaa tɨcɨn : — Capej peyan hui raꞌayuꞌuxa yee aɨ pu nuꞌu tiꞌitaijteꞌe ityejmi i tyaj Israel jetze ajtyamaꞌacan silu ayaa papuꞌu yee aɨ pu ayan ruseijrata tɨ aɨn pueen ɨ tɨ tiꞌitaijteꞌe .
43019022	Aj puꞌi Pilaatu ayan tihuaꞌutaꞌixaa tɨcɨn : — Cheꞌe yeehui ayan eenyeꞌen aꞌini nuꞌuri neyan raꞌuteyuꞌuxacaꞌa aꞌij nyej tiraaxaꞌapɨꞌɨntare .
43019023	Majta aɨme ɨ xantaaruꞌu , matɨꞌɨj meri ráꞌutatai ɨ Jesús , matɨꞌɨj mi tiꞌijpí ɨ tíꞌicɨɨxuraꞌaraꞌan . Matɨꞌɨj mi muaacuaqueꞌe tiꞌijxáɨraꞌaxɨ maɨjna ɨ tíꞌicɨɨxuraꞌaraꞌan . Tɨj naꞌa tɨ saɨque tíꞌijcatii , saɨj pu raacɨ́ꞌɨ ɨ xantaaruꞌu . Ajta aɨ pu avaꞌaturaa ɨ siicuꞌuraꞌaraꞌan tɨ ruꞌucavɨ́ɨ aꞌayeꞌi . Seij pu cɨn jitzijhuacaꞌa nain japua .
43019024	Aɨj mu cɨn meyan tyuꞌutaurixaa tɨcɨn : — Ticheꞌe cai yeehui rasujtzaꞌana silu ticheꞌe teyan tiꞌihuatamueꞌitɨn tetej cɨmeꞌe tyej ti teyan raamuaꞌaree aꞌatɨ tɨ ayan racɨꞌɨti . Ayaa pu ayan tyuꞌurɨj tɨ ij ayan aráurasten aꞌij tɨ teꞌeyuꞌusiꞌi ɨ yuꞌuxari jetze tɨ ayan tɨcɨn : “ Aɨ mu yeehui saaxuꞌijmeꞌen huaraꞌujpi ɨ tiꞌinyacɨɨxu . Majta mu maɨn tiꞌihuaujmueꞌitɨ tetej cɨmeꞌe mej mi yeehui raamuaꞌaree aꞌatɨ tɨ racɨꞌɨti ɨ nyesiicuꞌu . ” Ayaa mu xaa nyaꞌu meyan huarɨj aɨme ɨ xantaaruꞌu .
43019025	Majta seica , a mu vejliꞌi aꞌutyáuucaꞌa aꞌu tɨ aꞌuvaatɨmaꞌacaa ɨ curuu . Ai mu aɨn pueenyaꞌa ɨ naanajraꞌan ɨ Jesús , ajta ɨ juutzajraꞌan ɨ naanajraꞌan , ajta aɨjna ɨ Mariiya tɨ ɨraꞌaraꞌan pueenyaꞌa aɨjna ɨ Cleofas , ajtahuaꞌa seij , aɨjna ɨ Mariiya , Magdala tɨ eꞌemaꞌacan .
43019026	Aj puꞌi Jesús ayan raaseij tɨ aun aꞌutyavaacaꞌa ɨ runaana . Ajta pu aun vejliꞌi aꞌutyavaacaꞌa aɨjna Jesús tɨ raxeꞌevaꞌacaa , tɨ ajta jamuan áꞌuchaꞌacanyaꞌa . Aj puꞌi ayan tiraataꞌixaa ɨ runaana tɨcɨn : — Casiꞌi , muaa jɨitaꞌa , maꞌa pu huatyejvee amɨjna tɨ ayauj pueen .
43019027	Ajta ayan tiraataꞌixaa aɨjna tɨ jamuan áꞌuchaꞌacanyaꞌa tɨcɨn : — Yaꞌacui ari huatyejvee aɨjna tɨ hui anaanaj pueen . Tɨj naꞌa tɨ ayan tyuꞌutaxajtacaꞌa , tɨ yu eꞌireꞌenye aɨn tɨ jamuan áꞌuchaꞌacanyaꞌa ayan yaꞌuviꞌitɨ ɨ naanajraꞌan ɨ Jesús tɨ ij aun huatyaturan u ruche .
43019028	Tɨꞌɨqui ayan huarɨj aɨjna ɨ Jesús . Puꞌuri ramuaꞌareeracaꞌa tɨ ari nain teꞌentipuaꞌari . Tɨꞌij ayan aráurasteꞌesin aꞌij tɨ teꞌeyuꞌusiꞌihuacaꞌa ɨ yuꞌuxari jetze , ayaa pu i tyuꞌutaxajtacaꞌa tɨcɨn : — Neꞌimɨꞌɨ .
43019029	Aa pu vejliꞌi xaꞌari aꞌutácatii tɨ avaꞌɨsticaa aɨjna ɨ viinu tɨ antzina . Matɨꞌɨj mi tiꞌitɨj huatyáaruꞌune tɨ taꞌachiraꞌa ɨ viinu cɨmeꞌe , matɨꞌɨj mi jisopo cɨyaꞌaraꞌan jetze ma ruꞌucaaxuꞌi , aj mu mi raꞌajtyaxɨɨracaꞌa vejliꞌi ɨ tenyaꞌaraꞌan jetze .
43019030	Tɨꞌɨj aɨn raꞌantiꞌi , aj puꞌi ayan tyuꞌutaxajtacaꞌa tɨcɨn : — Puꞌuri icu . Nuꞌuri raꞌantipuaꞌari . Cɨmeꞌen puꞌu ayan tyuꞌutaxajtacaꞌa , aj puꞌi aꞌicámuꞌuvajxɨ . Aj puꞌi huamɨꞌɨ aɨjna ɨ Jesús , icu .
43019031	Puꞌuri ajna pɨtiꞌirɨjcaa ɨ xɨcaaraꞌan jetze , ɨ mej jetzen rɨꞌɨ huaujruuren . Ajta aɨn xɨcaaraꞌan jetze tɨ raꞌityaꞌasi , ajna pɨtiꞌirɨjcaa matɨꞌɨj raꞌutyahuijsin mej meyan tyuꞌuyesten maɨjna cɨmeꞌe ɨ xɨcaaraꞌan jetze tɨ jetzen Dioj tihuaꞌutauuniꞌiriꞌi . Aɨj mu cɨn , camu raxeꞌevaꞌacaa aɨme ɨ maj maun tiꞌijtacaꞌa u teyujtaꞌa mej mi aɨme mɨꞌɨchite meyan huatyaturan majna curuu jetze tɨꞌɨj ari tyajaꞌureꞌenyen ajna saaba jetze . Aɨj mu cɨn rájhuaviiriꞌi maɨjna ɨ Pilaatu tɨ aɨn ayan tyuꞌutaijta mej mi aɨme xantaaruꞌu meyan huaꞌantínaꞌaxɨn ɨ huáɨɨca jetze aɨme ɨ mej huaꞌutatai , mej mi caꞌanacan huacuiꞌini . Tɨ puaꞌa meyan huarɨni , aj puꞌi rɨꞌɨrista aꞌame mej huaꞌacajtuaani ɨ mɨꞌɨchite .
43019032	Aɨj mu cɨn u aꞌuvaꞌajuꞌun aɨme ɨ xantaaruꞌu . Matɨꞌɨj mi raꞌantinaꞌaxɨ ɨ ɨɨcajraꞌan jetze ɨ saɨj ɨ maj ráꞌutatai ɨ Jesús jamuan . Majta meyan cheꞌeta manaꞌa huarɨj ɨ seij jemi .
43019033	Ma ajta , matɨꞌɨj Jesús jemi a eꞌireꞌenye , matɨꞌɨj mi raaseij tɨ aɨn ari mɨꞌɨchicaꞌa . Aɨj mu cɨn cai raꞌantinaꞌaxɨ ɨ ɨɨcajraꞌan .
43019034	Ma ajta seij ɨ xantaaruꞌu , aɨ pu raꞌajtyéjtze itzaꞌapuaraꞌaraꞌan jetze cɨye cɨmeꞌe tɨ antipiti . Aj puꞌi airaaxɨrej eihua ɨ jaj , ajta ɨ xuureꞌe .
43019035	Nyajta inyaa , i nyej neyan raaseij , nyaa nu neyan tiꞌityáxajta . Ajta ayaa pu ayan tiꞌayajna aꞌij nyaj tiꞌityáxajta . Nyaa nu ramuaꞌaree nyej neyan tzaahuatiꞌiraꞌa cɨn tiꞌixaj . Nyajta neyan nyaɨjna cɨn tiꞌityáxajta sej si sajta ráꞌantzaahuateꞌen .
43019036	Ayaa pu een cɨn tyuꞌurɨj tɨ ij ayan aráurasten aꞌij tɨ teꞌeyuꞌusiꞌi ɨ yuꞌuxari jetze tɨ ayan tyaꞌaxa tɨcɨn : “ Camu nuꞌu seij antínaꞌaca ɨ cariiraꞌan . ”
43019037	Ajta seica jetze tɨ ayan tyaꞌaxa tɨcɨn : “ Aɨ mu nuꞌu raseijran maɨjna ɨ maj raꞌajtyéjtze . ”
43019038	Tɨꞌɨqui aɨn José , tɨ Arimatea eꞌemaꞌacan , aɨ pu rájhuaviiriꞌi aɨjna ɨ Pilaatu tɨ aɨn raatatuiireꞌen ɨ tevijraꞌan ɨ Jesús . Ajta aɨn José , aɨ pu ajta raꞌastijraꞌacaa aɨjna ɨ Jesús . Ma ajta aɨn ayan aviitzi cɨn huarɨj aꞌini aɨ pu huaꞌatzɨɨnyaꞌacaa ɨ maj maun tiꞌijtacaꞌa u teyujtaꞌa . Aj puꞌi Pilaatu ayan raataꞌa . Aɨj pu cɨn u aꞌuveꞌeme . Aj puꞌi raꞌacajtuaa ɨ tevijraꞌan ɨ Jesús . Tɨꞌɨqui yáꞌuchui .
43019039	Nicodemo pu ajta jamuan u aꞌuveꞌeme . Ai pu aɨn pueenyaꞌa tɨ tɨcaꞌamisteꞌe ráamuaaracaꞌa ɨ Jesús . Tiꞌitɨ pu aꞌarajtɨɨ , aɨjna ɨ mirra tɨ muatɨꞌɨsi ranaxca tɨ áloes maꞌacan , tiꞌitɨ tuꞌupi . Ayaa pu tijetyajcaꞌa aꞌachu cumu seite kiilu japuan tamuaamuataꞌa .
43019040	Matɨꞌɨj mi yáꞌuchui ɨ tevijraꞌan ɨ Jesús . Matɨꞌɨj mi racáhuaa maɨjna cɨmeꞌe tɨ náa tyáaráꞌi . Majta racaꞌijcatacaꞌa cɨɨxuri cɨmeꞌe tɨ mestí . Ayaa mu maɨjna cɨn huarɨj aꞌij mej tirájyeꞌirajcaꞌa maj huaꞌavaꞌanan ɨ mɨꞌɨchite aɨme ɨ mej Israel jetze ajtyamaꞌacan .
43019041	Huastari pu tyejeꞌereꞌevee ajna vejliꞌi aꞌu maj ráꞌutatai maɨjna ɨ Jesús . Ajta aujna , au pu tyastaꞌa seijraꞌacaa tɨ aꞌatɨ aun yaꞌujcú tɨ ij aun aꞌatɨ avaꞌanan . Ajta , capu xɨ aꞌatɨ aun avaꞌanamiꞌihuacaꞌa .
43019042	Au mu yaꞌutyeete maɨjna ɨ Jesús aꞌini au pu vejliꞌi aꞌutacáꞌa , ajta puꞌuri ajna pɨtiꞌirɨjcaa ɨ xɨcaaraꞌan jetze mej jetzen rɨꞌɨ huaujruuren aɨme ɨ mej Israel jetze ajtyamaꞌacan .
43020001	Tɨꞌɨj ari pɨtiꞌirɨjcaa ɨ tɨ cɨn tyaꞌutyéꞌiteesin i iteeri , iyaꞌata puꞌu aun pu áꞌumej aɨjna ɨ Mariiya , Magdala tɨ eꞌemaꞌacan , aujna aꞌu maj yaꞌavaꞌana . Aucheꞌe pu huachuíjxaviꞌicaa . Tɨꞌɨj aun aꞌaráꞌa , aj puꞌi raaseij tɨ aꞌatɨ raꞌantaꞌɨ ɨ tetej tɨ aꞌityamuaacaꞌa aꞌu tɨ aꞌutyacun .
43020002	Aj puꞌi aun huaraꞌaraa . Tɨꞌɨj i aꞌutáichajraa aꞌu maj aꞌutyáuucaꞌa aɨjna ɨ Simón tɨ ajta iꞌi Pedro , ajta ɨ seij tɨ Jesús jamuan áꞌuchaꞌacanyaꞌa . Ai pu aɨn pueen ɨ tɨ Jesús raxeꞌevaꞌacaa . Ayaa pu tihuaꞌutaꞌixaa tɨcɨn : — Muꞌuri hui yáꞌuchui ɨ tavastaraꞌa , maujna aꞌu maj yauuté . Tyajta ityan , catu ramuaꞌaree aꞌu maj yáuutuaa .
43020003	Ajta aɨn ɨ Pedro , ajta ɨ saɨj tɨ Jesús jamuan áꞌuchaꞌacanyaꞌa , au mu aꞌujuꞌun aꞌu maj yaꞌavaꞌana maɨjna ɨ Jesús .
43020004	Naimiꞌi mu maun aꞌuruáachajraa . Ajta ɨ saɨj , aɨ pu eitzeꞌe caꞌanin aꞌutáichajraa . Aɨj pu cɨn ayan raatyaamueꞌitɨ aɨjna ɨ Pedro . Aɨj pu cɨn , anacai pu aun aꞌaráꞌa .
43020005	Tɨꞌɨj aun aꞌaráꞌa , aj puꞌi aicaujtutzi . Ajta aun utyenyeeracaꞌa . Tɨꞌɨj i raaseij tɨ an áꞌujpiicaꞌa aɨjna ɨ cɨɨxuri tɨ mestí ɨ maj cɨn racaꞌijcatacaꞌa . Ajta aɨn , capu aun utyajrupi .
43020006	Ajta aɨn Pedro , tɨ cujtaꞌan huatáijmaꞌa , ajta pu aun aꞌaráꞌa . Au pu utyajrupi . Aj puꞌi raaseij ɨ cɨɨxuri tɨ mestí tɨ aun áꞌujpiicaꞌa .
43020007	Aɨ pu ajta raaseij ɨ cɨɨxuri ɨ maj cɨn raꞌavaꞌana ɨ múutzeꞌen . Naa pu tiꞌijiriꞌihuacaꞌa . Ajta rujɨmeꞌe pu áꞌujpiicaꞌa .
43020008	Tɨꞌɨqui ɨ saɨj tɨ Jesús jamuan áꞌuchaꞌacanyaꞌa , tɨ anacai aun aꞌaráꞌa , aɨ pu ajta aun aꞌutyajrupi . Cɨmeꞌen puꞌu raaseij , aj puꞌi tyaꞌantzaahua .
43020009	Majta aɨme , camuu xɨ yauꞌeitaa muaꞌaraa aꞌij tɨ huataujmuaꞌacaa maɨjna tɨ ayan teꞌeyuꞌusiꞌi ɨ yuꞌuxari jetze tɨ nuꞌu ayan ruxeꞌevaꞌacaa tɨ aɨn Jesús ayan aꞌitáraꞌani huaꞌa tzajtaꞌa ɨ mej meri huacuii tɨ ij ajtahuaꞌa huatarun .
43020010	Majta aɨme ɨ maj Jesús jamuan áꞌujhuaꞌanyaꞌa , matɨꞌɨj mi maun aꞌucɨ́jxɨ u ruche .
43020011	Ajta aɨn Mariiya , aun pu aꞌutyajturaa a puaꞌaque , ajna vejliꞌi aꞌu maj yaꞌavaꞌana . Aɨ pu ruyeinyacaa . Tɨꞌɨj auj ruyeinyacaa , aɨ pu aꞌicaujtutzi , aun pu aꞌutyenyeeracaꞌa .
43020012	Aj puꞌi huaꞌapuaca huaseij ɨ mej uteꞌe tiꞌivaɨreꞌe . Cueinaviꞌin mu tíꞌichajcaa . An mu eꞌejtyaꞌacaa aꞌu maj yaꞌujté . Saɨj pu an aꞌujcatii aꞌu tɨ áꞌujmuꞌucaa . Ajta ɨ saɨj , aꞌu tɨ aꞌucáɨɨcajmaꞌacaa .
43020013	Matɨꞌɨj mi meyan tiraataihuaꞌuriꞌi tɨcɨn : — Muaa , jɨitaꞌa , ¿ aꞌini yeehui een cɨn peyan ayein ? Aj puꞌi ayan tihuaꞌutaꞌixaa tɨcɨn : — Aɨ mu yeehui yáꞌuchui ɨ nyavastaraꞌa . Nyajta inyaa , canu ramuaꞌaree aꞌu mej yáuutuaa .
43020014	Cɨmeꞌen puꞌu ayan tyuꞌutaxajtacaꞌa , aj puꞌi pɨ aꞌureꞌeve . Tɨꞌɨj i raaseij tɨ aɨn Jesús aun aꞌutyavaacaꞌa . Ma ajta aɨn Mariiya , capu ayan raamuáꞌa tɨ aɨn pueenyaꞌa ɨ Jesús .
43020015	Aj puꞌi ayan tiraataꞌixaa tɨcɨn : — Muaa jɨitaꞌa , ¿ aꞌini een cɨn peyan ayein ? ¿ Aꞌatajni pahuauhuau ? Aɨ pu ayan tiꞌimuaꞌatzajcaa tɨ aɨn pueenyaꞌa tɨ rɨꞌɨ aun tyaꞌuruuraa aꞌayeꞌi aujna huastari . Aɨj pu cɨn ayan tiraataꞌixaa tɨcɨn : — Nyavastaraꞌa , tɨ puaꞌa muaa peyan yáꞌuchui , pataꞌaj peyan hui tinaataꞌixaateꞌen aꞌu pej yaꞌuruu nyej ni nyaun u aꞌumeꞌen nyej ni raꞌanchueni .
43020016	Aj puꞌi Jesús ayan tiraataꞌixaa tɨcɨn : — Muaa , Mariiya . Aj puꞌi pɨ aꞌureꞌeve ɨ jemin . Ajta ayan tiraataꞌixaa aɨjna cɨmeꞌe ɨ huaꞌa nyuuca aɨme ɨ Hebreo tɨcɨn : — Raboni . ( Raboni , ayaa pu huataujmuaꞌa aɨjna ɨ nyuucari tɨcɨn Mɨ Pej Tiꞌimuaꞌata . )
43020017	Aj puꞌi Jesús ayan tiraataꞌixaa tɨcɨn : — Capaj xɨɨ nyamuareꞌe aꞌini nyaucheꞌe aꞌatzu aꞌamua jamuan seiraꞌa naꞌame . Aj nu ni hui nyaun aꞌujnyejsin ɨ niyaꞌupua jemi . Pataꞌaj paun aꞌuraꞌani huaꞌa jemi ɨ nyeꞌihuaamuaꞌa pataꞌaj peyan tihuaꞌutaꞌixaateꞌen yee nyaj nuꞌu nyajtahuaꞌa nyaun aꞌujnyejsin jemin aɨjna tɨ niyaꞌupua pueen , tɨ ajta aꞌamuayaꞌupua pueen , jemin ɨ tɨ nyeꞌiDioj , tɨ ajta aꞌamua Dioj pueen . — Ayaa pu tiraataꞌixaa .
43020018	Ajta aɨn Mariiya tɨ Magdala eꞌemaꞌacan , au pu áꞌumej huaꞌa jemi ɨ maj Jesús jamuan áꞌujhuaꞌanyaꞌa . Aj puꞌi ayan tihuaꞌutaꞌixaa tɨcɨn : — Nyaa nu hui neri raaseij ɨ tavastaraꞌa . Tɨꞌɨqui ayan tihuaꞌutaꞌixaa aꞌij tɨ aɨn Jesús ayan tiraataꞌixaa .
43020019	Ajnaꞌɨmɨ tɨꞌɨj ari ajna pɨtiꞌirɨjcaa ɨ seij jetze i iteeri , tɨꞌɨj ari huachúmuaꞌancaa , au mu eꞌereꞌetyaꞌacaa aɨme ɨ maj Jesús jamuan áꞌujhuaꞌanyaꞌa . Majta meyan raꞌityaana u chiꞌita aꞌu maj anuꞌujtyaꞌacaa maɨjna cɨmeꞌe mej huaꞌatzɨɨnyaꞌacaa aɨme ɨ mej maun tiꞌijtacaꞌa u teyujtaꞌa . Aj puꞌi Jesús ayan eꞌireꞌenye huaꞌa jemi . Au pu huaꞌa tzajtaꞌa aꞌuteechaxɨ . Aj puꞌi ayan tihuaꞌutaꞌixaa tɨcɨn : — Cheꞌe hui amuaatyápuaꞌariteꞌen ɨ aꞌamua tzajtaꞌa .
43020020	Tɨꞌɨj ayan tihuaꞌutaꞌixaa , aj puꞌi ayan huaꞌutaseijrate ɨ rumuajcaꞌa , ajta ɨ ruꞌitzaꞌapua aꞌu mej tiraapueij aɨme ɨ maj ráꞌutatai ɨ curuu jetze . Majta maɨn ɨ maj jamuan áꞌujhuaꞌanyaꞌa , huapɨꞌɨ mu huataujtyamuaꞌave matɨꞌɨj raaseij ɨ tavastaraꞌa .
43020021	Aj puꞌi ayan tihuaꞌutaꞌixaa tɨcɨn : — Cheꞌe hui amuaatyápuaꞌariteꞌen ɨ aꞌamua tzajtaꞌa . Aꞌini niyaꞌupua pu yan nyajaꞌutaityacaꞌa inyeetzi , ayaa nu cheꞌeta nyanaꞌa tyajamuaatáiti inyaa .
43020022	Cɨmeꞌen puꞌu ayan tyuꞌutaxajtacaꞌa , aj puꞌi ayan huaꞌutajɨꞌɨtze . Ayaa pu tihuaꞌutaꞌixaa tɨcɨn : — Sataꞌaj hui raꞌancuraꞌan saɨjna ɨ xaijnyuꞌucaraꞌaraꞌan ɨ Dioj .
43020023	Tɨ puaꞌa hui aɨn xaijnyuꞌucaraꞌaraꞌan ayan caꞌanijraꞌa amuaataꞌan sej si seyan tiraatauuniꞌi aꞌatɨ tɨj naꞌa ɨ tɨ cɨn autyajturaa ɨ Dioj jemi , Dioj pu xaa ayan tiraatauuniꞌira , naꞌari cai , tɨ puaꞌa aɨn xaijnyuꞌucaraꞌaraꞌan cai caꞌanijraꞌa Amuaataꞌan sej si cai seyan tiraatauuniꞌi , capu xaa Dioj ayan tiraatauuniꞌira . — Ayaa pu Jesús tihuaꞌutaꞌixaa .
43020024	Ajta aɨn Tomás ɨ mej meyan ratamuaꞌamua tɨcɨn ɨ tɨ huaꞌapuarí , aɨ pu huaꞌa jetze ajtyamaꞌacantacaꞌa ɨ mej tamuaamuataꞌa japuan huaꞌapua araꞌasicaa . Aɨ pu ajta cai aun huaꞌa jemi aꞌutyavaacaꞌa tɨꞌɨj Jesús ayan huaꞌa jemi huataseijre .
43020025	Matɨꞌɨj meyan tiraataꞌixaa maɨjna ɨ Tomás maj nuꞌu meyan raaseij ɨ tavastaraꞌa , aj puꞌi ayan tyuꞌutanyúu tɨcɨn : — Canu yeehui aꞌanaj tyaꞌantzaahuateꞌesin tɨ puaꞌa nyacai raaseij ɨ muajcaꞌaraꞌaraꞌan jetze aꞌu maj yaꞌanajtze , tɨ puaꞌa nyajta cai anáxɨteta aꞌu tɨ claavu aꞌanáꞌupuꞌujmaꞌacaa , tɨ puaꞌa nyajta cai ajtyejmeini ɨ itzaꞌapuaraꞌaraꞌan jetze .
43020026	Tɨꞌɨj ari tyaumaꞌaca aꞌachu cumu sei iteeri , majtahuaꞌa mu maun eꞌereꞌetyaꞌacaa u chiꞌita . Ajta aɨn Tomás , au pu huaꞌa jamuan aꞌutyavaacaꞌa . Ajta eꞌityanamiꞌihuacaꞌa ɨ pueerta . Aj puꞌi Jesús aun eꞌireꞌenye . Ajta aꞌutyéechaxɨ huaꞌa tzajtaꞌa . Ayaa pu tihuaꞌutaꞌixaa tɨcɨn : — Cheꞌe yeehui amuaatyápuaꞌariteꞌen ɨ aꞌamua tzajtaꞌa .
43020027	Aj puꞌi ayan tiraataꞌixaa aɨjna ɨ Tomás tɨcɨn : — Casiꞌi , huaseij i nyamuajcaꞌa . Pataꞌaj peyan anáxɨteta . Pataꞌaj pajta meveꞌemeeini muaꞌamuajcaꞌa cɨmeꞌe pej pi ajtyejmeini iiyaj nyeitzaꞌapua jetze . Capej cheꞌe peyan saɨque tiꞌimuajca silu pataꞌaj tyaꞌatzaahuatyaꞌa .
43020028	Aj puꞌi Tomás ayan tyuꞌutanyúu tɨcɨn : — Muaa paj paɨn pueen ɨ nyavastaraꞌa , pajta ɨ nyeDioj .
43020029	Aj puꞌi Jesús ayan tiraataꞌixaa tɨcɨn : — Muaa papuꞌu peyan tyaꞌatzaahuateꞌe paɨjna cɨmeꞌe pej yeehui peyan nyeseij . Micheꞌe huaujtyamuaꞌaveꞌen ɨ maj cai naaseij , ɨ maj majta maucheꞌe meyan tyaꞌatzaahuateꞌe . — Ayaa pu tiraataꞌixaa .
43020030	Eihua pu maa ayan huarɨj ɨ Jesús tɨ ayan huapɨꞌɨ ruxeꞌeveꞌe , mejseiiraca aɨme ɨ maj jamuan áꞌujhuaꞌanyaꞌa , ɨ tɨ cai aꞌayuꞌusiꞌi eijna jetze i yuꞌuxari .
43020031	Ma ajta eijna jetze i yuꞌuxari , ayaa pu een cɨn teꞌeyuꞌusiꞌi sej si seyan ráꞌantzaahuateꞌen tɨ Jesús aɨn pueen ɨ Cɨriistuꞌu tɨ Dioj raꞌantihuau , tɨ ajta aɨn pueen ɨ yaujraꞌan ɨ Dioj . Ayaa pu ajta een cɨn pɨ teꞌeyuꞌusiꞌi sej si seyan ruurican cɨn huatyaturan para rusen cɨmeꞌe saɨjna cɨmeꞌe sej seyan raꞌastijreꞌe .
43021001	Tɨꞌɨjtaꞌi , Jesús ajtahuaꞌa huataseijre aɨme jemi ɨ maj jamuan áꞌujhuaꞌanyaꞌa . Ayaa pu tyuꞌurɨj .
43021002	Au mu aꞌutyáuucaꞌa aɨjna ɨ Simón tɨ ajta iꞌi Pedro , ajta aɨjna ɨ Tomás ɨ mej meyan ratamuaꞌamua tɨcɨn ɨ tɨ huaꞌapuarí . Au mu majta aꞌutyáuucaꞌa aɨjna ɨ Natanael tɨ aun eꞌemaꞌacan u Caná , chajtaꞌa tɨ aun huatacáꞌa u Galileeya , majta aɨme ɨ yaujmuaꞌameꞌen pueen ɨ Zebedeo , majta seica ɨ maj huaꞌapua ɨ maj majta jamuan áꞌujhuaꞌanyaꞌa .
43021003	Ajta aɨn Simón tɨ ajta iꞌi Pedro , ayaa pu tihuaꞌutaꞌixaa tɨcɨn : — Nyaucheꞌe nu hui tityáuhueꞌitepuan . Matɨꞌɨj mi meyan tiraataꞌixaa tɨcɨn : — Tyan tu yeehui tyajta aꞌujuꞌun taꞌajuꞌun . Matɨꞌɨj mi u aꞌujuꞌun . Majta maun atyaacɨ ɨ baarcu jetze . Muaataxai mej hueꞌitepua . Majta , camu tiꞌitɨ huateeviꞌi .
43021004	Iyaꞌata puꞌu , tɨꞌɨj ari tapuaꞌarijmaꞌaca , Jesús pu aun aꞌutyavaacaꞌa a saataꞌa . Majta aɨme ɨ maj jamuan áꞌujhuaꞌanyaꞌa , camu raamuáꞌa tɨ aɨn puéenyaꞌa .
43021005	Aj puꞌi Jesús ayan tihuaꞌutaihuaꞌuriꞌi tɨcɨn : — Mɨ sej nyeꞌihuaamuaꞌa , ¿ ni seri hui huaꞌuvíviꞌi ɨ hueꞌite ? Matɨꞌɨj mi meyan tyuꞌutanyúu tɨcɨn : — Catú . Catu yeehui aꞌatzu .
43021006	Aj puꞌi ayan tihuaꞌutaꞌixaa tɨcɨn : — Sataꞌaj hui raꞌatyahuaꞌaxɨn ɨ aꞌamua xajmuaꞌa ɨrɨɨtaꞌan pujmeꞌen ɨ baarcu jetze . Amaa xu yee seica tyauuni . Matɨꞌɨj mi meyan huarɨj . Cɨmeꞌen muꞌu meyan huarɨj , aj mu mi avaꞌajɨstyacaꞌa ɨ hueꞌite ɨ xajmuaꞌari tzajtaꞌa . Ajta , capu huatarɨꞌɨristaracaꞌa maj raꞌitapín aɨjna cɨmeꞌe ɨ maj muiꞌicaa ɨ hueꞌite .
43021007	Ajta aɨn ɨ tɨ Jesús raxeꞌevaꞌacaa , ayaa pu tiraataꞌixaa ɨ Pedro tɨcɨn : — Tavastaraꞌa pu pueen amɨjna . Ajta aɨn Pedro , aɨ pu tyeꞌijvihuáani aꞌutyavaacaꞌa tɨ ij ruxaahua tyuꞌumuareꞌen . Cɨmeꞌen puꞌu ayan raanamuajriꞌi tɨ aminguraꞌan ayan tyuꞌutaxajtacaꞌa yee aɨn aꞌatɨ pu tavastaraꞌa pueen , aj puꞌi ucaujchejte ɨ rusiicuꞌu . Aj puꞌi atyejve a jaataꞌa .
43021008	Majta aɨme ɨ seica , cujtaꞌan mu huajuꞌuncaa . Maraajájpuajmáꞌa ɨ xajmuaꞌari , muaꞌavaꞌɨstican ɨ hueꞌite . Capu aꞌachu áuteeviꞌi aꞌutɨ avastɨmee ɨ jaj , aꞌachu cumu anxɨte meetru .
43021009	Matɨꞌɨj meri maun aꞌaráꞌa aꞌu tɨ aꞌuhuáchi , aj mu mi meyan raaseij tɨ aun áꞌataacaꞌa , ajta ari áꞌatɨꞌɨxcuaraꞌacaa . Hueꞌite mu an áꞌujeꞌetii ɨ tɨꞌɨxcuá japua . Ajta pan pu an áꞌumuaanicaꞌa .
43021010	Jesús pu ayan tihuaꞌutaꞌixaa tɨcɨn : — Sataꞌaj hui má muajaꞌaváꞌɨn seica ɨ hueꞌite ɨ saj sauchan huaꞌuvíviꞌi .
43021011	Aj puꞌi Simón tɨ ajta iꞌi Pedro , au pu atyajraa ɨ baarcu jetze . Ajta raꞌityajájpuacaꞌa ɨ xajmuaꞌari aꞌu tɨ aꞌuhuáchi . Tyamuaꞌa mu tityaꞌaváꞌɨsticaꞌa ɨ hueꞌite mej vivéjmee . Ayaa mu aráꞌasicaꞌa aꞌachu cumu anxɨte japuan huaꞌapuate japuan tamuaamuataꞌa japuan hueica . Ajta aɨn xajmuaꞌari , capu huasujtzaꞌan , capu amɨn aꞌij mej meyan avaꞌɨsticaꞌa .
43021012	Aj puꞌi Jesús ayan tihuaꞌutaꞌixaa tɨcɨn : — Iyaꞌaj sétyúꞌucuaꞌa . Capu aꞌatɨ ahuaujcaꞌanye tɨ ayan raataihuaꞌu yee aꞌatɨ tɨ pɨrɨcɨ aꞌini muꞌuri ramuaꞌareeracaꞌa tɨ aɨn pueenyaꞌa ɨ tavastaraꞌa .
43021013	Aj puꞌi Jesús aun eꞌireꞌenye ɨ huaꞌa jemi , ajta raꞌantyɨꞌɨpɨꞌɨ ɨ pan . Aj puꞌi huaꞌuraꞌɨpɨꞌɨte . Ayaa pu cheꞌeta naꞌa huarɨj aɨjna cɨmeꞌe ɨ hueꞌite .
43021014	Puꞌuri iꞌi hueica tɨ Jesús ayan huataseijre aɨme jemi ɨ maj jamuan áꞌujhuaꞌanyaꞌa tɨꞌɨj ari aꞌitáraa huaꞌa tzajtaꞌa ɨ mej meri huacuii .
43021015	Matɨꞌɨj meri tyuꞌucuaa , Jesús pu ayan tiraataꞌixaa ɨ Simón tɨ ajta iꞌi Pedro tɨcɨn : — Simón , mɨ pej yaujraꞌan pueen ɨ Juan , ¿ ni tzaa peyan eitzeꞌe nyexeꞌeveꞌe maj nuꞌu cai amɨme ? Ajta aɨn Pedro , ayaa pu tiraataꞌixaa tɨcɨn : — Ee xaa nyaꞌu , nyavastaraꞌa . Muaa pa yeehui ramuaꞌaree nyaj muaxeꞌeveꞌe . Jesús pu ayan tiraataꞌixaa tɨcɨn : — Pataꞌaj yeehui rɨꞌɨ tihuaꞌuchaɨn ɨ nyatɨꞌɨrijmuaꞌa .
43021016	Ajtahuaꞌa pu Jesús ayan tiraataꞌixaa tɨcɨn : — Simón , mɨ pej yaujraꞌan pueen ɨ Juan , ¿ ni qui panxeꞌeveꞌe ? Ayaa pu tyuꞌutanyúu tɨcɨn : — Ee xaa nyaꞌu , nyavastaraꞌa . Muaa paj ramuaꞌaree nyej muaxeꞌeveꞌe . Jesús pu ayan tiraataꞌixaa tɨcɨn : — Pataꞌaj rɨꞌɨ huaꞌuruuren paɨme ɨ mej nyeetzi jemi tyujsaꞌɨrihuaꞌa muaꞌayeꞌi .
43021017	Ajtahuaꞌa pu ayan cheꞌeta naꞌa tiraataihuaꞌuriꞌi tɨcɨn : — Simón , mɨ pej yaujraꞌan pueen ɨ Juan , ¿ ni qui peyan tzaahuatiꞌiraꞌa cɨn nyexeꞌeveꞌe ? Ajta aɨn Pedro , aꞌij pu puaꞌa raataꞌa tɨ Jesús ayan cheꞌeta naꞌa hueica tiraataihuaꞌuriꞌi tɨ puaꞌa nuꞌu ayan raxeꞌevaꞌacaa . Aj puꞌi ayan tiraataꞌixaa tɨcɨn : — Nyavastaraꞌa , muaa paj yeehui nain cɨn ruꞌumuaꞌaree . Muaa paj peyan ramuaꞌaree nyaj xaa muaxeꞌeveꞌe . Jesús pu ayan tiraataꞌixaa tɨcɨn : — Pataꞌaj rɨꞌɨ tihuaꞌuchaɨn ɨ mej nyeetzi jemi tyujsaꞌɨrihuaꞌa muaꞌayeꞌi .
43021018	Ayaa nu hui tiꞌimueꞌixaateꞌe tzaahuatiꞌiraꞌa cɨmeꞌe . Patɨꞌɨj pauj paꞌarɨꞌɨstacaꞌa , ayaa papuꞌu tiꞌiteꞌechetyahuaꞌa pej pi axaahua áꞌuchaꞌacanyeꞌen aꞌij tɨ timuaꞌaranajchacaꞌa . Ma ajta , majcaꞌi huayee , patɨꞌɨj peri vastacɨraꞌitan , ayaa papuꞌu hui ajméijcaꞌataxɨꞌɨsin tɨ ij aꞌatɨ ayan muꞌucachejteꞌen . Aɨ pu muaꞌaviꞌitɨn aꞌu paj cai aꞌuyeꞌimɨꞌɨ . — Ayaa pu tiraataꞌixaa aɨjna ɨ Jesús .
43021019	Ayaa pu een cɨn tyuꞌutaxajtacaꞌa ɨ Jesús mej mi meyan raamuaꞌaree aꞌij tɨ yeꞌi tíꞌimɨꞌɨni aɨjna ɨ Pedro , tɨ ajta cɨn rɨꞌɨ tiraataꞌasin ɨ Dioj . Aj puꞌi Jesús ayan tiraataꞌixaa aɨjna ɨ Pedro tɨcɨn : — Paucheꞌe peyan naꞌastijraꞌa asta panaꞌa cai huamɨꞌɨni .
43021020	Aj puꞌi Pedro pɨ aꞌureꞌeve tɨꞌɨj raaseij tɨ cujtaꞌan huamaꞌacaa aɨjna tɨ Jesús raxeꞌevaꞌacaa . Aɨ pu aɨn pueenyaꞌa tɨ ayan eꞌicaujtutzi an taviitzeꞌen ɨ Jesús matɨꞌɨj tiꞌicuaꞌacaa , tɨ ajta ayan tiraataihuaꞌuriꞌi tɨcɨn aɨjna ɨ Jesús : “ Tavastaraꞌa , ¿ aꞌatani hui muaatatuiireꞌesin aɨme jemi ? ”
43021021	Tɨꞌɨj Pedro ayan raaseij , ayaa pu tiraataihuaꞌuriꞌi tɨcɨn : — Ari amɨjna , nyavastaraꞌa , ¿ aꞌiqui tiꞌitɨj raruuren ?
43021022	Aj puꞌi Jesús ayan tiraataꞌixaa tɨcɨn : — Capu hui mueetzi jetze ruxeꞌeveꞌe tɨ puaꞌa ayan naꞌaraanajchi tɨ aɨn ayan ruuri huatyaturan asta nyanaꞌa cai yan uvéꞌenyen . Pataꞌaj peyan naꞌastijraꞌa inyeetzi . — Ayaa pu tiraataꞌixaa .
43021023	Aɨj mu cɨn meyan taꞌutanamuajriꞌi yee tɨ nuꞌu cai aꞌanaj mɨꞌɨni aɨjna ɨ aꞌatɨ tɨ Jesús jamuan áꞌuchaꞌacanyaꞌa . Ma ajta , capu ayan tyuꞌutaxajtacaꞌa aɨjna ɨ Jesús tɨ nuꞌu cai mɨꞌɨni silu capu jetzen ruxeꞌevaꞌacaa tɨ puaꞌa aɨn aꞌatɨ ayan ruuri huatyaturan asta naꞌa cai uvéꞌenyen ɨ Jesús .
43021024	Nyaa nu nyaɨn pueen i nyaj Jesús jamuan áꞌuchaꞌacanyaꞌa . Nyajta nu neyan nyaɨjna cɨn tiꞌityáxajta . Nyajta neyan tiraꞌutéyuꞌuxacaꞌa . Tyajta ityan , ayaa tu ramuaꞌaree tɨ ayan tiꞌayajna aꞌij nyaj tiꞌityáxajta .
43021025	Capu tiꞌiseicaj naꞌa ɨ seica tɨ Jesús ayan tyuꞌuruu . Tɨ puaꞌa meyan nain aꞌuyúꞌuxancheꞌe , ayaa pu tinaꞌamitejteꞌe tɨ cai yan japuan áꞌavejri ɨ chaanaca japua nain ɨ yuꞌuxari tɨ ayan tyuꞌujxéꞌeveꞌencheꞌe mej tyaꞌuyúꞌuxan .
44001001	Ninyauusi Teófilo , seij jetze ɨ yuꞌuxari ɨ tɨ anajca , aɨj nu jetze nyeri raꞌuyuꞌuxacaꞌa nain aꞌij tɨ huarɨj aɨjna ɨ Jesús , nyajta nain cɨmeꞌe aꞌij tɨ tihuaꞌutaꞌixaa ɨ tyaɨte .
44001002	Ajta , aɨn ɨ Jesús , huaꞌajtaviꞌitɨ aɨme ɨ maj tamuaamuataꞌa japuan saɨj maj araꞌase . Tɨꞌɨj tihuaꞌutáijteꞌesimaꞌa nain cɨmeꞌe , aɨjna ɨ xaijnyuꞌucaraꞌaraꞌan ɨ Dioj , aɨ pu raataꞌa tɨ Jesús tihuaꞌutaijteꞌen aꞌij mej tiꞌitɨ huáruuren tɨj naꞌa tɨ yu aucaꞌitɨ aꞌame . Tɨꞌɨqui xaa áꞌuviꞌitɨchiꞌihuacaꞌa aɨjna ɨ Jesús u tajapua .
44001003	Anacaican , tɨꞌɨj huamɨꞌɨ ɨ Jesús ajta eꞌeyan huatarú huaꞌa tzajtaꞌa ɨ mɨꞌɨchite , tɨꞌɨqui aɨme jemi huataseijre ɨ maj jamuan aꞌuhuaꞌanyaꞌa . Huaꞌapuate xɨcaj pu aꞌatee tɨ ayan tiꞌitásiseirihuaꞌa aɨme jemi . Eihua pu tihuaꞌutaseijrate tiꞌitɨ cɨmeꞌe ɨ maj cɨn raamuaꞌaree tɨcɨn ayan tiꞌayajna tɨ ari ajtahuaꞌa huatarú huaꞌa tzajtaꞌa ɨ mɨꞌɨchite . Ajta ayan tihuaꞌutáꞌixaatyaꞌacaa aɨjna cɨmeꞌe ɨ Dioj tɨ nain japua tieꞌijta .
44001004	Ajna tɨ aun aꞌutyavaacaꞌa huaꞌa jamuan , ajta auj tiꞌicuaꞌacaraꞌa huaꞌa jamuan . Ayaa pu tihuaꞌutaꞌijmɨjriꞌi maj nuꞌu cai huirácɨꞌɨcaꞌan maujna u Jerusalén . Ayaa pu tihuaꞌutaꞌixaa maj raachuꞌeveꞌen tɨ miꞌi aráurasten ɨ tɨ cɨn ari anacaican tyaꞌataujratziiriꞌi ɨ huaꞌayaꞌupua ɨ tɨ tajapua eꞌeseijreꞌe . Ayan tɨcɨn : — Ai pu aɨn pueen ɨ nyej neri amueꞌixaa .
44001005	Aɨjna ɨ Juan , aɨ pu hui huaꞌamuaɨꞌɨhuacaraꞌa jaj cɨmeꞌe . Ma ajtaꞌi ruijmuaꞌa , aaruijmuaꞌa , aɨ pu yavaꞌacányejsin ɨ xaijnyuꞌucaraꞌaraꞌan ɨ Dioj . Aɨ pu hui huatyaturaasin mueetzi jemi . — Ayaa pu tihuaꞌutaꞌixaa aɨjna ɨ Jesús .
44001006	Matɨꞌɨj mi tyujsaɨj . Matɨꞌɨj mi meyan tiraataihuaꞌuriꞌi tɨcɨn : — Tavastaraꞌa , ¿ ni qui ari tyajaꞌureꞌenye aɨjna xɨcajraꞌa jetze paj taataꞌasin tyej títyatatéꞌen iiyan Israel ? Aɨ pu aɨn pueen ɨ tɨ anacaican cɨn ari tyaꞌataujratziiriꞌi ɨ tyaj rajyaꞌupua tɨ tajapua eꞌeseijreꞌe .
44001007	Aj pu i ayan tihuaꞌutaꞌixaa tɨcɨn : — Capu aꞌamua jetze ruxeꞌeveꞌe saj raamuaꞌaree aꞌanaj tɨ ayan tiraaxaꞌapɨꞌɨntarej ɨ tyaj rajyaꞌupua . Capu ajta aꞌamua jetze ruxeꞌeveꞌe aꞌanaj tɨ tyajaꞌureꞌenyejsin .
44001008	Ma sajta muan , tɨꞌɨj ya vaꞌacáanyen aɨjna ɨ xaijnyuꞌucaraꞌaraꞌan ɨ Dioj , aɨ pu hui amuaataꞌasin ɨ tɨ cɨn amuꞌucaꞌanístiꞌiraj aꞌame . Aj xu sij nye jetze maꞌacan tihuaꞌutáꞌixaateꞌesin aɨmej ɨ maj yan huachaatɨme iiyan Jerusalén , sajta aɨmej ɨ maj maun huachaatɨme u Samaariya . Aj xu sijta aɨme ɨ maj aꞌɨmɨ antachaatɨme seij chuejraꞌa japua , tɨj naꞌa vaꞌatɨ yen seijreꞌe iiyan ɨ chaanaca .
44001009	Cɨmeꞌen puꞌu ayan tihuaꞌutaꞌixaa , aj puꞌi áꞌuviꞌitɨchiꞌihuacaꞌa u tajapua , mej seiiraca ɨ tyaɨte . Aj pu i aitɨri raatyaꞌavaatacaꞌa .
44001010	Maucheꞌe mu uteꞌe áꞌunyejnyeꞌericaa matɨꞌɨj mi iyeꞌitzi cɨn huaꞌapua huataseijre ɨ tyetyaca aɨme jemi . Naa mu cueinaviꞌin tyaꞌucavɨ́ɨtɨmaꞌa .
44001011	Ayaa mu tihuaꞌutaꞌixaa tɨcɨn : — Mɨ saj Galileeya eꞌeche , ¿ aꞌini een cɨn uteꞌe sáꞌunyejnyeꞌe ? Aɨjna ɨ Jesús , ɨ tɨ áꞌuviꞌitɨchiꞌihuacaꞌa u tajapua , aɨ pu hui mijmu ayan yavaꞌacányejsin ayajna satɨj sanaꞌa seri tiraaseij aꞌij tɨ yeꞌi tyajaꞌuviꞌitɨchiꞌihuacaꞌa . — Ayaa mu tihuaꞌutaꞌixaa .
44001012	Au mu aꞌutyaucaꞌa aujna Aceituunajremi , jɨri jete tɨ a vejliꞌi aꞌutacáꞌa u Jerusalén . Yaa pu huatatee aꞌachu maj caj tihuaꞌataꞌacaraꞌa tɨ aꞌatɨ matanyen aujna xɨcajraꞌa mej jetzen rusaꞌupi . Aj mu mi u aꞌaraacɨ maujna Aceituunajremi .
44001013	Aj mu mi manna aꞌujnyéj u Jerusalén . Matɨꞌɨj mi aꞌutyajrupi u chiꞌita tɨ rujapua tivaatɨme . An mu anticɨj taꞌantityájtɨ japua ɨ chiꞌi . Aun mu aꞌutyajrupi cuaartu tzajtaꞌa , aꞌu maj eꞌiráatyáꞌa muaꞌayeꞌi . Aɨ mu maun eꞌirátyaꞌacaa aɨjna ɨ Pedro , ajta ɨ Juan , ajta aɨjna ɨ Santiago , ajta aɨjna ɨ Andrés . Aɨ pu ajta aɨn aꞌutyavaacaꞌa aɨjna ɨ Felipe , ajta ɨ Tomás , ajtahuaꞌa aɨjna ɨ Bartolomé , ajta ɨ Mateo , ajta saɨj tɨ ayan antyahuaa tɨcɨn Santiago , yaujraꞌan aɨjna ɨ Alfeo . Aɨ pu ajta aun aꞌutyavaacaꞌa aɨjna ɨ Simón mej meyan raatamuaꞌamua tɨcɨn tɨ aꞌujcaꞌanyaacan cɨn ayan rɨni . Ajta aɨjna ɨ Judás tɨ yaujraꞌan pueen aɨjna ɨ Santiago .
44001014	Seica mu majta maun aꞌutyáuucaꞌa ɨ ihuaamuaꞌameꞌen ɨ Jesús . Majta seica ma juuca pueen . Ajta aɨjna ɨ Mariiya , naanajraꞌan aɨjna ɨ Jesús . Naijmiꞌi mu tyujsaɨj mej mi raatyajhuauni ɨ Dioj jemi . Naijmiꞌi mu ramuaꞌareeracaꞌa maj ráꞌuviicueꞌi maɨjna cɨmeꞌe maj raꞌaraꞌastijreꞌen ɨ tavastaraꞌa .
44001015	Yaa pu aꞌanaj tyujuꞌurɨj matɨꞌɨj naijmiꞌi tyujsaɨraꞌacaa aꞌachu cumu anxɨte japuan seite ɨ maj ruꞌihuaamuaꞌa maj huaujmuajtyacaꞌa majna . Aj pu i aɨn Pedro , a jaꞌutyeechaxɨ tɨ i tihuaꞌutaꞌixaateꞌen . Ayan tɨcɨn :
44001016	— Neꞌihuaamuaꞌa , ruxeꞌevaꞌacaꞌa tɨ aɨn aráurasten aꞌij tɨ yeꞌi teꞌeyuꞌusiꞌi ɨ yuꞌuxari jetze aɨjna cɨmeꞌe ɨ Judás . Aɨ pu ayan tyuꞌutauraꞌa tɨ huaꞌutatuꞌiireꞌen aviitzi cɨmeꞌe aɨme ɨ tyaɨte ɨ Jesús mej mi ratyeeviꞌi . Aɨjna jetze ɨ yuꞌuxari , ajta aɨn xaijnyuꞌucaraꞌaraꞌan ɨ Dioj , aɨ pu raatavaɨ aɨjna ɨ David tyaacan tɨꞌij aɨn anacaican raataxaj aꞌij tɨ yeꞌi tiꞌitɨ raruuren aɨjna ɨ Judás .
44001017	’ Judás pu hui ajta ta jetze ajtyamaꞌacan . Ayaa pu cheꞌeta naꞌa tiꞌitɨj cɨn tiꞌityavaacaꞌa tyatɨj ityan .
44001018	Ayaa pu xaa nyaꞌu tiraaruu . Aɨjna ɨ Judás , aɨ pu hui chuej huananai aɨjna cɨmeꞌe ɨ tumin maj raataꞌa maɨjna cɨmeꞌe tɨ huaꞌutatui aɨjna ɨ Jesús . Ajta eꞌeyan caujcueꞌimiꞌin . Tɨꞌɨqui nuꞌu acaatza ɨ caujnari . Aj pu i a chuaataꞌa eꞌejve . Tyamuaꞌa puꞌi tyaꞌutasujtzaꞌan , ayaa pu eenyaꞌacaꞌa teꞌiraacua ɨ tiꞌixayaaraꞌan .
44001019	Majta maɨn ɨ ma maun huachaatɨme anna u Jerusalén , naijmiꞌi mu tyuꞌunamuajriꞌi aꞌij tɨ tiꞌitɨ raaruu aɨjna ɨ Judás . Aɨj mu cɨn meyan raatamuáꞌa maɨjna ɨ chuej tɨcɨn Acéldama . Ayaa pu huataujmuaꞌa aijna i nyuucari tɨcɨn Chuej tɨ nuꞌu Xuureꞌemeꞌe .
44001020	’ Ayaa puꞌu xaa nyaꞌu tiꞌayajna . Maꞌacui xaa puꞌuri ayan tyajaꞌureꞌenye aꞌij tɨj teꞌeyuꞌusiꞌi aɨjna jetze ɨ yuꞌuxari tɨ ayan huataujmuaꞌa tɨcɨn ɨ Tiꞌichuiicaraꞌaraꞌan tɨ cɨmeꞌen yee : Cheꞌe nuꞌu huatyaturan ɨ chiꞌiraꞌan . Cheꞌe nuꞌu cai aꞌatɨ utyeemeꞌen . Cheꞌe saɨj tyeꞌentyarute aɨjna cɨmeꞌe ɨ tɨ cɨn tiꞌityavaacaꞌa aɨjna ɨ aꞌatɨ .
44001021	’ Aɨj pu cɨn ruxeꞌeveꞌe tyej seij aveꞌeviꞌitɨn , ɨ tɨ ta jamuan áꞌuchaꞌacanyaꞌa saɨj tɨ nain xɨcaj tzajtaꞌa ya huatyavaacaꞌa tɨꞌɨj auj Jesús tajamuan seijraꞌacaa .
44001022	’ Aꞌatɨ tɨ tajamuan áꞌuchaꞌacanyaꞌa tɨj naꞌa tɨ Juan raamuaɨꞌɨhuacaꞌa ɨ Jesús , ajta tɨj naꞌa tɨ aɨn Jesús áꞌuviꞌitɨchiꞌihuacaꞌa u tajapua . Ruxeꞌeveꞌe tɨ saɨj tɨ ta jamuan áꞌuchaꞌacanyaꞌa tɨ i ajta ayan tihuaꞌutaꞌixaateꞌen ɨ tyaɨte tɨ ari huatarú aɨjna ɨ Jesús . — Ayaa pu tihuaꞌutaꞌixaa aɨjna ɨ Pedro .
44001023	Aj mu mi huaꞌapuaca avéꞌeviꞌitɨ : aɨjna ɨ José Justo , maj majta meyan ratamuaꞌamua tɨcɨn Barsabás , majta maɨjna ɨ Matiiya .
44001024	Aj mu mi raatahuaviiriꞌi ɨ Dioj . Aj mu mi meyan tɨcɨn : ― Tavastaraꞌa , muaa paj ruꞌumuaꞌaree aꞌij tɨ yeꞌi tiꞌimuaꞌatze ɨ rutzajtaꞌa saɨj ajta ɨ saɨj . Taataseijrateꞌe aijna ɨ maj huaꞌapuaꞌa muaa pa seij aveꞌeviꞌitɨn tɨꞌij aɨn teꞌentyarute aɨjna cɨmeꞌe ɨ tɨ cɨn tiꞌityavaacaꞌa aɨjna ɨ Judás tyaacan . Aɨ pu hui airajraa tɨꞌij aꞌuraꞌani aꞌu tɨ ayan tiyaꞌuvijteꞌe .
44001025	
44001026	Aj mu mi raataruurajxɨ maɨjna ɨ xaꞌari ɨ maj tzajtaꞌan ruꞌutyaahuaꞌaxɨ ɨ tetej . Aj pu i seij huiityejve aɨjna cɨmeꞌe tɨ huatanyúu aɨjna ɨ Matiiya . Aj mu mi raataꞌa tɨ tyuꞌutyavaɨreꞌen huaꞌa jamuan ɨ maj tamuaamuataꞌa japuan saɨj araꞌase .
44002001	Tɨꞌɨj ajna tyajaꞌureꞌenyen aɨjna xɨcajraꞌa mej jetzen tiꞌiyeꞌestyahuaꞌa maɨjna cɨmeꞌe taꞌaraahuaꞌapua i iteeri . Ayaa mu ratamuaꞌamua tɨcɨn Pentecostés . Aj mu mi naijmiꞌi tyujsaɨj aɨjna xɨcajraꞌa jetze aujna u chiꞌita .
44002002	Matɨꞌɨj mi raanamuajriꞌi tɨ caꞌanin cɨn huatajujhuaꞌanacaꞌa a uteꞌe . Eihua pu tyáꞌusihuajnacaꞌa aujna u chiꞌita aꞌu maj eꞌirátyaꞌacaa .
44002003	Aj mu mi tiꞌitɨj huaseij yaa cumu nyanuri tɨ aꞌataa . Ajta aꞌusújtzaꞌanixɨ cɨleꞌenyaꞌajmaꞌa aɨjna ɨ nyanuri . Tɨꞌɨqui aɨn huaꞌa muutzeꞌe aꞌaravatzɨjxɨ ɨ tɨ ajtasujtzaꞌanixɨ .
44002004	Tɨꞌɨqui i huatyajturaa ɨ xaijnyuꞌucaraꞌaraꞌan ɨ Dioj huaꞌa jemi ɨ tyaɨte . Matɨꞌɨj mi autyajhuii mej tyuꞌuxáj seica cɨmeꞌe ɨ nyuucari ma cai xɨ aꞌanaj cɨn meꞌe tyajaꞌaxa . Aɨ pu huaꞌutaꞌa ɨ xaijnyuꞌucaraꞌaraꞌan ɨ Dioj mej meyan tyuꞌutaxaj .
44002005	Meenti seica ɨ tyaɨte maun aꞌutyáuucaꞌa ɨ maj nain japua curaꞌacɨjxɨ ɨ chuej japua . An mu aꞌutyáuucaꞌa anna Jerusalén . Eihua mu raxeꞌevaꞌacaa aɨme ɨ maj manna eꞌechajcaꞌa , ɨ maj Israel jetze ajtyamaꞌacan mej meyan rɨjca aꞌij tɨ tiꞌijxeꞌeveꞌe ɨ Dioj .
44002006	Matɨꞌɨj raanamuajriꞌi tɨ huatajujhuaꞌanacaꞌa , naijmiꞌi ɨ maj tyujsaɨj , capu aꞌij huaꞌamitejtyaꞌacaa ɨ huaꞌa tzajtaꞌa . Eecan mu aꞌij puaꞌa tyaꞌutaseij aꞌini mahuaꞌanamuajracaꞌa mej tíꞌixajtacaa aɨjna cɨmeꞌe ɨ huaꞌanyuuca saɨj ajta saɨj .
44002007	Eihua mu aꞌij puaꞌa tyajaꞌuseijracaa . Ayaa mu tyuꞌurihuaꞌuracaꞌa tɨcɨn : — Aime i tyetyaca i mej tiꞌixa , au mu hui Galileeya eꞌemaꞌacan .
44002008	¿ Aꞌini tyuꞌutarɨꞌɨristaracaꞌa mej meyan tiꞌixajta tyatɨj ityan tiꞌitamuaꞌamua ? Tanyuuca mu cɨn tiꞌixa mamɨjna .
44002009	Seica tu tyaun eꞌemaꞌacan aujna aꞌahuaꞌa Partia , tyajta seica aujna Media , tyajta seica aujna Elam ; tyajta seica aujna aꞌahuaꞌa Mesopotamia . Tyajta seica tyaun eꞌemaꞌacan aujna Judea . Tyajta seica aujna aꞌahuaꞌa Capadocia , tyajta seica aujna u Ponto . Tyajta seica aujna aꞌahuaꞌa Asia eꞌemaꞌacan .
44002010	’ Seica tu tyajta tyaun eꞌemaꞌacan aujna aꞌahuaꞌa Frigia , tyajta seica aujna Panfilia . Tyajta seica aujna aꞌahuaꞌa Egipto , tyajta puaꞌamuaque aujna u Africa , tyajta naijmiꞌiqueꞌe aun maj ɨmɨ tyaꞌaranamua u Cirene , tyajta aujna u Creta , tyajta aujna Arabia . Seica mu Roma eꞌemaꞌacan ; aɨ mu majta ya tamuaare , aɨme ɨ maj Israel jetze ajtyamaꞌacan , majta ɨ maj huataujjuriiyutacaꞌa . Tyan tu huaꞌanamua aꞌij mej tiꞌixa i tanyuuca cɨmeꞌe . Aɨj mu cɨn tiꞌixa tɨ naa namuajreꞌe aꞌij tɨ yeꞌi rɨj aꞌayeꞌi ɨ Dioj . ― Ayaa mu tihuaurixaa .
44002011	
44002012	Seica mu aꞌij tyaꞌutaseij . Majta seica , aꞌij puaꞌa tityaꞌutáujmuaꞌajtyacaꞌa . Aɨ mu mi tyuꞌutaurihuaꞌuriꞌi tɨcɨn : — ¿ Tiꞌitaqui aꞌij rɨni ?
44002013	Majta seica huaꞌutáxaahuariꞌiriꞌi , ɨ mej meyan tɨcɨn : — Nahuaj mu antiꞌi tɨ rúꞌi . Aɨj mu cɨn taꞌaruu . — Yaa mu tyuꞌutaxajtacaꞌa .
44002014	Ajta aɨn Pedro , aɨ pu a aꞌutyeechaxɨ , majta ɨ maj tamuaamuataꞌa japuan saɨj araꞌase . Aj pu i huaꞌutajee caꞌanin cɨmeꞌe aɨme ɨ tyaɨte . Ayan tɨcɨn : — Xaanamuajriꞌi tyamuaꞌa naa , mɨ sej Israel jetze ajtyamaꞌacan , sajta mɨ sej iiyan huachaatɨme Jerusalén . Nicheꞌe aꞌatzu tyajamuaataꞌixaateꞌen .
44002015	Ayaa xu tiꞌixa tɨcɨn : “ Mataꞌaruj aɨme ɨ tyetyaca . ” Camu xaa nyaꞌu . Capu hui ayan tiꞌayajna aꞌini auchan pu aꞌireꞌenyejsin ɨ xɨcaj .
44002016	Ma ajta , ai pu aɨn pueen ɨ tɨ raaxajtacaꞌa aɨjna ɨ aꞌatɨ tyaacan tɨ ayan antyahuaacaꞌa tɨcɨn Joel . Aɨ pu hui aɨjna cɨn tiꞌityavaacaꞌa ɨ Dioj jemi tɨ ij Dioj jetze maꞌacan tihuaꞌutaꞌixaateꞌen ɨ tyaɨte . Ayaa pu tyuꞌutaxajtacaꞌa aɨjna tɨcɨn :
44002017	Ayaa pu nuꞌu tiꞌixa ɨ Dioj . Ayaa pu teꞌeme ajna xɨcajraꞌa jetze tɨꞌɨj jetzen teꞌentipuaꞌari naijmiꞌi . Nyaxaijnyuꞌuca nu u aꞌutaiti tɨꞌɨj huaꞌa tzajtaꞌa huatyaturan ɨ mej yan huachaatɨme iiyan chaanaca japua . Aꞌamuayaujmuaꞌa , ɨ mej tyetyaca , majta ɨ ma juuca , aɨ mu nyenyuucajtzeꞌen tihuaꞌutáꞌixaateꞌesin ɨ tyaɨte . Ajta aꞌamuavaujsimuaꞌa metiꞌimáara mu muaꞌajuꞌun aɨjna xɨcajraꞌa jetze .
44002018	Nyajta nyaxaijnyuꞌuca u aꞌutaiti taꞌaj huatyaturan huaꞌa jamuan ɨ mej tiꞌivaɨreꞌe inyeetzi jetze maꞌacan . Capu amɨn aꞌij , tɨ puaꞌa metyetyaca nusu majuuca . Aɨ mu majta nyenyuuca cɨn tihuaꞌutáꞌixaateꞌesin .
44002019	Nyaa nu tiꞌitɨ amuaataseijrateꞌesin u tajapua ɨ saj cɨn ramuaꞌareeran aꞌij tɨ tiꞌitɨj rɨni . Sajta raseijran tiꞌitɨj saj cɨn aꞌij tyaꞌutaseij vaꞌacan japua tɨj naꞌa veꞌe i chuej . Tiꞌitɨj xu seijran tɨj xuureꞌe , sajta taij , sajta ɨ táꞌajcɨtzu .
44002020	Ajta ɨ xɨcaj , capu cheꞌe airáxɨri . Ajta ɨ maxcɨraꞌi , ayaa pu huatyaujruurejsin tɨj xuureꞌe . Aj pu xaa tyajaꞌureꞌenyejsin aɨjna xɨcajraꞌa jetze tɨꞌɨj aɨn tavastaraꞌa ya vaꞌacányen iiyan chaanaca japua . Aɨ pu nuꞌu ajtahuaꞌa raajajcuareꞌen naijmiꞌi tɨj puaꞌamua tiꞌiseijreꞌe iiyan chaanaca japua . Naa pu nuꞌu tiꞌiseiiraꞌa aꞌame aɨjna xɨcajraꞌa jetze . Ajta ajna tyuꞌutzɨɨniꞌiraꞌa pu aꞌame .
44002021	Ma ajta aꞌatɨ tɨ naꞌa tɨ puaꞌa Dioj huatahuavii , aɨjna ɨ Dioj japuan pu nyuuni aɨjna ɨ aꞌatɨ .
44002022	’ Mɨ sej Israel jetze ajtyamaꞌacan , xaanamuajriꞌi saijna : xuꞌuri ramuaꞌaree tɨ Dioj raꞌantihuau aɨjna ɨ Jesús tɨ Nazaret eꞌemaꞌacan . Ayaa pu tiꞌayajna aꞌini aɨjna ɨ Jesús , eihua pu tiꞌitɨ cɨn ayan huarɨj tɨ huapɨꞌɨ ruxeꞌeveꞌe , aɨjna cɨmeꞌe tɨ tihuaꞌutaseijrateꞌen ɨ tyaɨte . Aɨ pu ajta rumuareꞌeriꞌiraꞌa cɨmeꞌe ayan huarɨj mueetzi jemi sej si raamuaꞌaree tɨ Dioj raꞌantihuau .
44002023	’ Ayaa pu tiraaxaꞌapɨꞌɨntarej ɨ Dioj tɨ seij amuaatatuireꞌen ɨ tyaataꞌa . Ajta anacai pu aɨn Dioj raamuaꞌareeriꞌi aꞌij sej yeꞌi huarɨj , muan xu ráꞌutatai ɨ curuu jetze . Majta seica ɨ maj aꞌij puaꞌa tiꞌityetyaɨte , aɨ mu amuaatavaɨ .
44002024	Ajta Dioj pu raatatɨste ɨ xaijnyuꞌucaraꞌaraꞌan . Aɨ pu ajta japuan huanyúu ɨ tɨ cɨn rajpueijtzi tɨꞌɨj huamɨꞌɨ aɨjna ɨ Jesús . Ayaa pu huarɨj , aꞌiniꞌi capu huatarɨꞌɨriistaracaꞌa tɨ aꞌateeviꞌin tɨ aun eꞌeseijraꞌa mɨꞌɨchite tzajtaꞌa .
44002025	Aɨj pu cɨn ayan tyuꞌutaxajtacaꞌa aɨjna ɨ David tyaacan cɨmeꞌen aɨjna ɨ Jesús tɨcɨn : Aꞌanaj tɨ naꞌa nu raseij nyaɨjna ɨ tavastaraꞌa tɨ ye vejliꞌi seijreꞌe nyevejripua nyaꞌɨrɨɨtaꞌa . Aɨj pu cɨn cai tiꞌitɨ nyaꞌɨtziiteꞌe .
44002026	Aɨj nu cɨn nyetyamuaꞌaveꞌe yu nyatzajtaꞌa . Eecan nu rɨꞌɨ tirataꞌaca ɨ Dioj . Nyajta inyaa , canu rɨꞌɨ aꞌij aꞌini nyaucheꞌe rachuꞌeveꞌen tɨꞌij aɨn ajtahuaꞌa naatátɨsten i nyaxaijnyuꞌuca .
44002027	Nyentyamuaꞌaveꞌe aꞌini muaa Dioj paj cai ma nyajaujɨsin aujna maj aꞌutyaruꞌipi ɨ mɨꞌɨchite . Capaj pajta raataꞌasin tɨ huatepete i nyahueꞌiraꞌa inyeetzi paj eihua nyexeꞌeveꞌe .
44002028	Pajta pajtahuaꞌa panaꞌa naatátɨsten i nyaxaijnyuꞌuca nyataꞌaj ruuri naꞌaraꞌani rusen cɨmeꞌe . Ayaa paj naa tinaataꞌasin nyaj huatantyamuaꞌaveꞌen ajna paj aꞌutyavaaca .
44002029	’ Neꞌihuaamuaꞌa , ayaa nu hui tyajaꞌamueꞌixaateꞌe tzaahuatiꞌiraꞌa cɨmeꞌe tɨ aɨn David ari huamɨꞌɨ , majta raꞌavaꞌana . Aucheꞌe pu ye seijreꞌe iiyan Jerusalén aꞌu maj yaꞌavaꞌana .
44002030	Ma ajta tiꞌitɨj pu cɨn tiꞌityavaacaꞌa aɨjna ɨ David tyaacan . Aɨ pu rúꞌumuaꞌareeracaa tɨ aɨn Dioj ayan huarɨj aɨjna cɨmeꞌe tɨ Dioj seij aꞌujyeijtza ɨ ruhuaacɨxaꞌa aɨjna ɨ David tyaacan aɨjna japua ɨ ɨpuari .
44002031	Aꞌini aɨ pu David tyaacan rúꞌumuaꞌareeracaa aꞌij tɨ tiꞌitɨ aꞌame aꞌanaj , aɨ pu aɨjna cɨn raataxajtacaꞌa tɨ aɨn Cɨriistuꞌu huatarujsin . Ajta tɨ cai Dioj ma rúujɨsin aujna aꞌu maj aꞌutyaruꞌipi ɨ mɨꞌɨchite , capu nuꞌu ajta huatyejpetzi ɨ ruhueꞌiraꞌa jetze .
44002032	’ Puꞌuri hui Dioj raatatɨste ɨ xaijnyuꞌucaraꞌaraꞌan aɨjna ɨ Jesús tɨꞌij ajtahuaꞌa ruuri aꞌaraꞌani . Tyan tu tyuꞌuseij tyaijna cɨmeꞌe .
44002033	Puꞌuri antiyeijxɨ ɨrɨɨtaꞌan ɨ Dioj u tajapua . Ajta puꞌuri raꞌancuraꞌa aɨjna ɨ xaijnyuꞌucaraꞌaraꞌan ɨ tɨ Dioj cɨn ayan tyaꞌataujratziiriꞌi . Ayaa puꞌicu , i sej tiꞌiseij ijii , ajta nain cɨmeꞌe sej tiꞌinamua , au pu hui eꞌemaꞌacan u tajapua ɨ Dioj jemi .
44002034	’ Maꞌacui xaa , capu tíraa u tajapua aɨjna ɨ David tyaacan . Majta ayaa pu tyuꞌutaxajtacaꞌa tɨcɨn : Ayaa pu aɨn tavastaraꞌa tiraataꞌixaa aɨjna ɨ nyavastaraꞌa tɨcɨn : “ Paucheꞌe yan ujcatii iiya nyaꞌɨrɨɨtaꞌa asta nyanaꞌa cai huaꞌutyamueꞌitɨn ɨ maj muájchaɨreꞌe .
44002035	Aj mu mi muaatyavaɨreꞌesin mueetzi . ”
44002036	’ Aɨj mu cɨn , mataꞌaj seica naijmiꞌi ɨ maj iiyan huachaatɨme Israel , mataꞌaj raamuaꞌaree tɨ ayan tiꞌayajna aijna i nyuucari aɨjna ɨ Jesús saj ráꞌutatai , ai pu aɨn pueen ɨ tɨ Dioj ayan raatamuáꞌa tɨcɨn Tavastaraꞌa , ajta Cɨriistuꞌu . — Ayaa pu tihuaꞌutaꞌixaa aɨjna ɨ Pedro .
44002037	Matɨꞌɨj raanamuajriꞌi ɨ tyaɨte , aꞌij pu puaꞌa huaꞌutaꞌa ɨ huaꞌa tzajtaꞌa . Aj mu mi meyan tiraataihuaꞌuriꞌi maɨjna ɨ Pedro , majta ɨ seica ɨ maj tamuaamuataꞌa japuan saɨj araꞌase . Ayaa mu tɨcɨn : — Casiꞌi , taꞌihuaamuaꞌa , ¿ aꞌini tyarɨni ijii ?
44002038	Aj pu i ayan tyuꞌutanyúu aɨjna ɨ Pedro tɨcɨn : — Sataꞌaj naijmiꞌi saɨque tiꞌihuaujmuaꞌatziiteꞌen saɨjna cɨmeꞌen ɨ tɨ ruxeꞌeveꞌe ɨ Dioj jemi , sataꞌaj huamuaɨꞌɨvijhua nyuucajtzeꞌen ɨ tavastaraꞌa aɨjna ɨ Jesús . Ayaa xu saɨjna cɨn huarɨni , aj puꞌi tyajamuaatauuniꞌira ɨ Dioj , ajta aɨ pu raatáiti tɨ xaijnyuꞌucaraꞌaraꞌan huatyaturan mueetzi jemi .
44002039	Eijna i nyuucari amuaacɨꞌɨti mueetzi , ajta aꞌamuayaujmuaꞌa , ajta ɨ maj aꞌɨmɨ huachaatɨme seij chuejraꞌa japua . Ayaa pu tihuaꞌacɨꞌɨti naijmiꞌica tɨ huaꞌutajeeve aɨjna ɨ tavastaraꞌa , ɨ tɨ Dioj pueen . — Ayaa pu tihuaꞌutaꞌixaa aɨjna ɨ Pedro .
44002040	Seica nyuucari pu cɨn tihueꞌixaa . Eihua pu huaꞌutaꞌijmɨjriꞌi mej mi cai meyan aꞌij puaꞌa titetyújchaɨ matɨj ɨ seica ɨ tyaɨte .
44002041	Aɨme ɨ maj raanamuajriꞌi , aɨ mu huaujmuaɨꞌɨhuacaꞌa ɨ mej meyan araꞌase aꞌachu cumu hueica viꞌiraꞌa . Aj mu mi aɨme jemi antyaujsaɨj ɨ seica ɨ mej tyaꞌantzaahua .
44002042	Majta naijmiꞌi mu meyan tyuꞌumuaꞌatziityaꞌacaa , aɨ mej tihuáꞌamuaꞌatyajcaa aɨme ɨ maj tamuaamuataꞌa japuan huaꞌapua araꞌase . Rɨꞌɨ mu naa tíꞌityechajca . Majta rujɨɨmuaꞌa huaraurɨꞌɨpɨꞌɨtyahuaꞌa ɨ pan seij majtahuaꞌa mɨ seij . Majta mu ratyahuaucaraꞌa ɨ Dioj jemi .
44002043	Eecan mu rɨꞌɨ tityaujmuaꞌatyajcaꞌa ɨ maj tyaꞌantzaahua . Majta maɨn ɨ maj tamuaamuataꞌa japuan huaꞌapua araꞌase , Dioj pu huaꞌutavaɨ mej mi meyan tyuꞌuyɨꞌɨtɨhuaꞌan macai maa seica .
44002044	Naijmiꞌi mu rɨꞌɨ tíꞌityechajca ɨ maj tyaꞌantzaahua . Majta mu naijmiꞌi tyuꞌuráꞌuraꞌa tɨj naꞌa aꞌachu tɨ caj tiꞌipuaꞌamua saɨj ajta ɨ saɨj tiꞌitɨ cueꞌira , ajta tiꞌitɨ cɨɨxuri .
44002045	Ayaa mu rɨjcaa , tɨ puaꞌa cai aꞌatɨ aꞌij tiꞌijviicueꞌira , saɨj pu tiꞌitɨ tuani tɨ aꞌaraꞌan pueen , aj pu i xaa raataꞌasin ɨ tumin aɨjna ɨ tɨ cai aꞌij tiꞌijviicueꞌi .
44002046	Aꞌanaj tɨ naꞌa nain tujcaꞌari tzajtaꞌa mu tyujsaꞌɨrihuaꞌa u teyujtaꞌa . Majta mu maun tyujsaꞌɨrihuaꞌa aꞌu mej eꞌeche mej mi huaraꞌurɨꞌɨpɨꞌɨteꞌen saxuijmeꞌen seij majta seij . Naijmiꞌi mu tiꞌicuaꞌacaa . Eecan mu rutyamuaꞌavaꞌacaa ɨ rutzajtaꞌa .
44002047	Rɨꞌɨ mu tirataꞌacaraꞌa aɨjna ɨ tavastaraꞌa . Majta seica naa mu tiyauꞌeitaa muaꞌaraa . Tɨꞌɨj pɨ naꞌa nain xɨcaj tzajtaꞌa , Dioj pu caꞌanijraꞌa huaꞌataꞌacaraꞌa aɨme ɨ tyaɨte mej mi jajcuacan cɨn tyaꞌantzaahuateꞌen . Aɨj mu cɨn eitzeꞌe huatamuiꞌiracaꞌa .
44003001	Sei xɨcaj jetze pu ayan tyujuꞌurɨj aɨjna ɨ Pedro , ajta aɨjna ɨ Juan . Naijmiꞌi mu a aꞌujnyéj anna aꞌahuaꞌa teyuu tɨ aꞌutejvee . Ayaa mu huarɨj , aꞌini puꞌuri tyajaꞌureꞌenyajcaꞌa aꞌatzaj maj puaꞌa tenyuuvaꞌa muaꞌayeꞌi ɨ Dioj jemi . Aꞌatzaj pu pɨtiꞌirɨjcaa cumu ayée ucamaꞌaca ɨ xɨcaj .
44003002	Seica mu aꞌatɨ a aꞌutuꞌaraꞌa muaꞌayeꞌi mej mi maɨn yeꞌitejcheti ajna aꞌahuaꞌa taꞌapueerta aꞌu mej meyan tajaꞌatamuaꞌamua tɨcɨn tɨ naa seijreꞌe . Ayaa mu tiꞌijrɨꞌɨrajcaa tɨj naꞌa nain xɨcaj tzajtaꞌa , tɨꞌij aɨn tumin huaꞌahuaviira ɨ maj maun aꞌutyaruꞌipi u teyujtaꞌa . Capu ráyeꞌivajcaꞌa aɨjna ɨ aꞌatɨ . Ayaa pu eenyaꞌa huanuꞌeihuacaꞌa , capu ráyeꞌivajcaꞌa , aꞌini cɨyaaxaraꞌacaa ɨ ruɨɨca jetze .
44003003	Tɨꞌɨj aɨme huaseij aɨjna ɨ Pedro , ajta aɨjna ɨ Juan ɨ maj maun aꞌutyarutijmaꞌa u teyujtaꞌa , tɨꞌɨqui tumin huaꞌutahuaviiriꞌi .
44003004	Aj pu i aɨn Pedro raꞌaraaseij tyamuaꞌa naa . Ajta aɨjna ɨ Juan , ayaa pu cheꞌeta naꞌa naa tiraꞌaraaseij . Aj pu i ayan tiraataꞌixaa aɨjna ɨ Pedro tɨcɨn : — Pataꞌaj hui taaseij .
44003005	Tɨꞌɨqui anpuáꞌaracaꞌa aɨjna ɨ tyaataꞌa . Ayaa pu tiꞌimuajcaa aɨjna tɨcɨn tumin mu raataꞌasin .
44003006	Ajta aɨn Pedro ayan tiraataꞌixaa tɨcɨn : — Canu plaata tichaꞌɨ , canu nyajta ooro tichaꞌɨ ɨ nyaj muaatapueijveꞌen . Eru tiꞌitɨ nyaj tichaꞌɨ , aɨj nuꞌu muaataꞌasin . Ayaa nu tiꞌimueꞌixaateꞌe aɨjna jetze maꞌacan ɨ Jesús tɨ Nazaret eꞌemaꞌacan , ájchesi , pataꞌaj hui rajraꞌani .
44003007	Tɨꞌɨqui raꞌanaaviꞌi ɨ muajcaꞌaraꞌaraꞌan jetze . Ajta raꞌajjáj . Cɨmeꞌen puꞌu raꞌajjáj , aj pu i huaruj ɨ ruɨɨca jetze ajta nainjapua ɨ ruchyapua jetze .
44003008	Aɨjna tɨ cɨyaaxaraꞌacaa tɨꞌɨqui ájtzucu . Ajta a aꞌutyeechaxɨ . Aj pu i autyejche tɨ áꞌuchaꞌacanyeꞌen . Tɨꞌɨqui huaꞌa jamuan aꞌutyajrupi u teyujtaꞌa ɨ Pedro , ajta ɨ Juan . Titzúnaꞌachaꞌa pu huamaꞌacaa . Rɨꞌɨ pu tirataꞌacaraꞌa ɨ Dioj .
44003009	Naijmiꞌi mu raaseij ɨ tyaɨte tɨ ari áꞌuchaꞌacanyaꞌa aɨjna ɨ tɨ cɨyaaxaraꞌacaa , majta raanamuajriꞌi tɨ rɨꞌɨ tirataꞌacaa ɨ Dioj .
44003010	Maraamuaꞌa tɨcɨn aɨj pu pɨrɨcɨ ɨ tɨ aj eꞌityacatii aꞌu tɨ aꞌapueerta tɨ ayan tyajaꞌarajtyahuaa tɨcɨn tɨ naa seijreꞌe , ajta ɨ tɨ limujna huaꞌahuaviꞌiracaꞌa ɨ tyaɨte . Matɨꞌɨj mi náa rɨꞌɨ tiraꞌutaseij , majta tɨn tiꞌitzɨɨnyaꞌacaa .
44003011	Ajta aɨn ɨ tɨ cɨyaaxaraꞌacaa , aɨ pu huaꞌaviviꞌiracaꞌa aɨjna ɨ Pedro , ajta aɨjna ɨ Juan . Aa mu aꞌutyáuucaꞌa taꞌapueerta tɨ ayan tyajaꞌarajtyahuaa tɨcɨn aꞌu tɨ Salomón eꞌevéꞌechiꞌiveꞌe . Naijmiꞌi mu aꞌutyáarua aɨme ɨ tyaɨte aꞌu maj aꞌutyáuucaꞌa . Eecan mu naa tityaꞌutáujmuaꞌajtyacaꞌa aɨme jemi .
44003012	Tɨꞌɨj aɨn Pedro huaꞌuseij , ayaa pu tihuaꞌutaꞌixaa tɨcɨn : — ¿ Aꞌini een cɨn seyan aꞌij tyajáꞌuseij mɨ rutzajtaꞌa muan , mɨ saj Israel jetze ajtyamaꞌacan ? ¿ Aꞌini sej si eecan taseij ? ¿ Ni seyan tiꞌimuaꞌatze tyaj ityan tyajɨɨmuaꞌa tiraahuaa eijna i aꞌatɨ ? ¿ Ni ayan tyajamuaꞌamityejtyeꞌe tyej ityan raarujte tyaɨjna tɨ ayan me tyajaꞌuchaꞌacaneꞌen tyaɨjna cɨmeꞌe ɨ tyaj raayɨꞌɨtɨ naꞌari tyaɨjna cɨmeꞌe ɨ tyaj cai aꞌanaj autyajturaa ɨ Dioj jemi ? Capu xaa nyaꞌu ayan tiꞌayajna .
44003013	’ Ajta aɨjna ɨ Dioj , aɨ pu rɨꞌɨ tihuaꞌataꞌacaraꞌa ɨ aꞌamuavaujsimuaꞌa tyaaca aɨjna ɨ Abraham tyaacan , ajta aɨjna ɨ Isaac tyaacan , ajta aɨjna ɨ Jacobo tyaacan . Aɨ pu huaꞌaDioj raarujte aijna i aꞌatɨ , aꞌini áij pu tyaꞌantzaahua aɨjna jemi ɨ Jesús tɨ Nazaret eꞌemaꞌacan . Dioj pu ayan tiraataꞌa aɨjna tɨ ravaɨreꞌe tɨ aɨn tiꞌityávaaca tiꞌitɨj cɨmeꞌe tɨ eitzeꞌe veꞌe , aɨjna saj muan tyuꞌutatuii aɨjna ɨ Jesús huaꞌa jemi ɨ mej tieꞌijta . Ajta aɨn Pilaatu , raxeꞌevaꞌacaꞌa tɨ raatatuaani . Ma sajta muan , caxu raataxeꞌeve , silu ayaa xu tiꞌijxeꞌevaꞌacaa tɨ huamɨꞌɨni .
44003014	’ Caxu raatátuaa saɨjna ɨ aꞌatɨ tɨ cai aꞌanaj tiꞌitɨj cɨn autyajturaa ɨ Dioj jemi , ajta ɨ tɨ rɨꞌɨ tiꞌityevistacaꞌa silu ayaa xu tiraataꞌixaa tɨ aɨjna huatatuaani ɨ seij tɨ aꞌij puaꞌa tiꞌityevistacaꞌa .
44003015	Muan xu hui sajta raajeꞌica saɨjna ɨ aꞌatɨ tɨ huaꞌataꞌacaraꞌa maj ruuri muaꞌaraꞌani ɨ tyaɨte . Ajta Dioj pu ajtahuaꞌa raatatɨste ɨ xaijnyuꞌucaraꞌaraꞌan tɨ i ajtahuaꞌa ruuri aꞌaraꞌani . Aɨj tu xaa huaseij , ityan .
44003016	Aɨj pu jetze araujcaꞌanye ɨ Jesús aɨjna ɨ tɨ cɨyaaxaraꞌacaa . Ɨ saj raaseij , saj sajta seri ramuaꞌate , aɨ pu ráꞌantzaahua ɨ Jesús ajta tiraahuaateꞌe . Aɨj pu cɨn ari huaruj .
44003017	’ Maꞌacui xaa nyaꞌu , neꞌihuaamuaꞌa , nyaa nu ramuaꞌaree aꞌij sej tiꞌitɨj huáruu saj cai ramuaꞌareeracaꞌa , majta ɨ maj tyajaꞌamueꞌijteꞌe , camu majta ramuaꞌareeracaꞌa .
44003018	Ajta Dioj pu raꞌaraꞌaste aꞌij maj anacaican tyuꞌutaxajtacaꞌa aɨmej ɨ mej tiꞌixaxaꞌataꞌa ɨ Dioj jetze maꞌacan . Ayaa mu tyuꞌutaxajtacaꞌa tɨ nuꞌu aɨn Cɨriistuꞌu rajpueiitzi aꞌame , aɨjna cɨmeꞌe tɨ nuꞌu Dioj an yáꞌujra ɨpuari japua .
44003019	’ Sataꞌaj saɨque tyuꞌumuaꞌati ɨ Dioj jemi . Sajta huataujtuiireꞌen ɨ Dioj jemi tɨ ij aɨn tyajamuaataijteꞌen , tɨ ij ajta aɨn tyajamuaatauuniꞌi ɨ saj cɨn autyajturaa ɨ jemin . Aj pu hui tyajaꞌureꞌenyejsin aɨjna xɨcajraꞌa jetze tɨꞌɨj jetzen tavastaraꞌa tajapua nyuuni .
44003020	Aj pu i Dioj u yaꞌutaiti mueetzi jemi aɨjna ɨ Cɨriistuꞌu tɨ ari raataꞌa tɨ aɨjna cɨn antyujmuaꞌaréera tɨ tyuꞌutaijta nain japua . Ai pu aɨn pueen ɨ Cɨriistuꞌu aɨjna ɨ Jesús .
44003021	’ Ruxeꞌeveꞌe tɨ aɨn Jesús u aꞌutyaváa aꞌaraꞌani aujna u tajapua hasta naꞌa cai Dioj tyuꞌujájcuareꞌen nain tɨj naꞌa ɨ tɨ iiyan tiꞌiseijreꞌe ɨ chaanaca japua . Ayaa pu aɨn Dioj ajmiꞌi tyaꞌataujratziiriꞌi matɨꞌɨj tyuꞌutaxajtacaꞌa aɨme ɨ mej jetzen maꞌacan tiꞌixaxaꞌataꞌa ɨ Dioj .
44003022	Ayaa pu aɨn Moisés tihuaꞌutaꞌixaa aɨme ɨ tavaujsimuaꞌa tyaaca tɨcɨn : “ Dioj pu nuꞌu seij avéꞌeviꞌitɨ ɨ aꞌatɨ tɨ ayan cheꞌeta naꞌa jetzen maꞌacan tyuꞌutaxajta nyatɨj inyaa . Aɨ pu mueetzi jetze ajtyamaꞌacanta aꞌame . Xaanamuajriꞌi naijmiꞌi aꞌij tɨ aɨn tyuꞌutaxajta sataꞌaj sajta ráꞌantzaahuateꞌen .
44003023	Tɨ puaꞌa nuꞌu cai aꞌatɨ ráꞌantzaahuateꞌen , micheꞌe raatamuariteꞌen . Cheꞌe cai cheꞌe aɨn huaꞌa jemi seijraꞌa ɨ tyaɨte . ” Ayaa pu nuꞌu hui tihuaꞌutaꞌixaa aɨjna ɨ Moisés .
44003024	’ Ayaj xaa nyaꞌu tiꞌayajna naijmiꞌi ɨ maj tyuꞌutaxajtacaꞌa ɨ Dioj jetze maꞌacan , tɨj naꞌa ajna tɨꞌɨj aɨn Samuel seijraꞌacaa , ajta tɨj naꞌa tɨ yu eꞌireꞌenye , aɨ mu anáatyáꞌa tyuꞌutaxajtacaꞌa aɨjna xɨcajraꞌa jetze tɨꞌɨj Dioj tiraataijteꞌen aɨjna ɨ Cɨriistuꞌu .
44003025	Eijna ɨ tɨ Dioj cɨn tyaꞌataujratziiriꞌi , aɨ pu hui ajta mueetzi jemi huatyaturaasin aꞌini muan xu naijmiꞌi huayaujmuaꞌa pueen ɨ mej tiꞌixaxaꞌataꞌa ɨ Dioj jetze maꞌacan . Dioj pu ajta tyaꞌataujratziiriꞌi ɨ runyuuca cɨmeꞌe aɨme jemi ɨ aꞌamuavaujsimuaꞌa tyaaca . Ayaa pu aɨjna cɨn tiraataꞌixaa ɨ Abraham tyaacan tɨcɨn : “ Naijmiꞌi ɨ tyaɨte ɨ maj maun huachaatɨmaꞌa muaꞌajuꞌun ɨ chaanaca japua , aɨ mu raꞌancuraꞌasin ɨ tɨ iꞌi xaꞌapɨꞌɨn tɨj naꞌa ɨ tɨ huaꞌutyavaɨreꞌesin aɨme ɨ maj a jetze airanyejsin . ”
44003026	Tɨꞌɨj i Dioj raꞌantihuau aɨjna ɨ Jesús tɨ ravaɨreꞌe . Aɨ pu u yaꞌutaityacaꞌa mueetzi jemi tɨꞌij aɨn rɨꞌɨ tyajamuaataꞌan sej si naijmiꞌi raatapuaꞌajta saɨjna ɨ tɨ aꞌij puaꞌa een . — Ayaa pu tihuaꞌutaꞌixaa aɨjna ɨ Pedro .
44004001	Maucheꞌe mu tihueꞌixaatyaꞌacaꞌa ɨ tyaɨte . Matɨꞌɨj mi seica aꞌa eꞌireꞌenye aꞌu maj aꞌutyáuucaꞌa aɨjna ɨ Pedro , ajta aɨjna ɨ Juan . Ai mu maɨn pueenyaꞌa ɨ me tíꞌichaꞌɨ u teyujtaꞌa , majta aɨme ɨ saduceos .
44004002	Capu huaꞌaranajchacaꞌa ɨ tyaɨte ɨ mej meyan tihuáꞌamuaꞌatyajcaa aɨjna ɨ Pedro , ajta ɨ Juan . Majta meyan tihueꞌixaatyaꞌacaꞌa tɨ cɨn Dioj pu ajtahuaꞌa raatatɨste ɨ xaijnyuꞌucaraꞌaraꞌan aɨjna ɨ Jesús .
44004003	Aj mu mi huaꞌuvíviꞌi . Matɨꞌɨj mi hueꞌityaana aujna aꞌahuaꞌa carcel . Camu tihueihuaꞌuriꞌi aꞌiniꞌi puꞌuri tyechuijxarijmaꞌacaa .
44004004	Majta ɨ tyaɨte , eihua mu tyuꞌunamuajriꞌi aꞌij mej tyuꞌuxajtacaꞌa . Majta ráꞌantzaahua . Aɨj mu cɨn meri meyan aráꞌaxcaa aꞌachu cumu anxɨj viꞌiraꞌa aɨme ɨ mej tyaꞌatzaahuatyaꞌacaa .
44004005	Yaa ruijmuaꞌa yee , aɨ mu tyujsaɨj anna Jerusalén aɨme ɨ maj antyujmuaꞌaree anna chajtaꞌa , majta aɨme ɨ huaꞌavaujsimuaꞌa , majta aɨme ɨ mej tihuaꞌamuaꞌatyahuaꞌa ɨ yuꞌuxari jetze .
44004006	Au pu aꞌutyavaacaꞌa aɨjna ɨ Anás ɨ tɨ huaꞌavastaraꞌa , ajta aɨjna Caifás , ajta aɨjna ɨ Juan , ajta aɨjna ɨ Alejandro . Muiꞌitɨ mu man naꞌa aꞌutyáuucaꞌa aɨme ɨ maj tyaɨtestyamuaꞌameꞌen pueen aɨjna ɨ huaꞌavastaraꞌa .
44004007	Aɨ mu mi meyan tyuꞌutaijtacaꞌa maj hueꞌiraviꞌitɨn aɨjna ɨ Pedro , majta aɨjna ɨ Juan mej mi tihueihuaꞌu . Aj mu mi a eꞌitaꞌa huajaꞌutyáhui . Matɨꞌɨj mi tihuaꞌutaihuaꞌuriꞌi . Meyan tɨcɨn : — ¿ Aꞌataani jetze xaꞌaraujcaꞌanye sej si seyan rɨcɨ , naꞌari aꞌataani jetze maꞌacan seyan tiꞌiruure seijna cɨmeꞌe ?
44004008	Aj pu i aɨn Pedro aɨjna jetze araujcaꞌanye aɨjna ɨ xaijnyuꞌucaraꞌaraꞌan ɨ Dioj . Ayaa pu tihuaꞌutaꞌixaa tɨcɨn : — Muan mɨ saj antyujmuaꞌaree iiya chajtaꞌa , sajta muan mɨ saj huaꞌavaujsimuaꞌa aɨme ɨ maj yan huachaatɨme iiya Israel .
44004009	Cunqui ijii sej seri tiꞌitaꞌihuaꞌu saɨjna cɨmeꞌe ɨ tɨ iꞌi xaꞌapɨꞌɨn ɨ tɨ tiraacɨ́ꞌɨ aijna i tyaataꞌa i tɨ cɨyaaxaraꞌacaa , sataꞌaj raamuaꞌaree aꞌij tɨ een cɨn huaruj .
44004010	’ Ayaa tu tyajaꞌamueꞌixaateꞌe mueetzi , tyajta aꞌachu puaꞌamuaca sej yan huachaatɨme iiya Israel : eijna i tyaataꞌa iiya tɨ huatyejvee , aɨj pu cɨn ari huaruj aɨjna cɨmeꞌe tɨꞌɨri ráꞌantzaahua aɨjna ɨ Jesús ɨ Cɨriistuꞌu tɨ Nazaret eꞌemaꞌacan , aɨjna ɨ saj ráꞌutatai ɨ curuu jetze . Dioj pu ajtahuaꞌa raatatɨste ɨ xaijnyuꞌucaraꞌaraꞌan tɨꞌij ajtahuaꞌa ruuri aꞌaraꞌani .
44004011	Aɨjna ɨ Jesús , ai pu aɨn pueen “ ɨ tetej saj nuꞌu majcaꞌi yaꞌuhuaꞌaxɨ mɨ saj chiꞌi ájtaahuacaꞌa . Ayaa pu tyeꞌirájraa tɨ aɨn pueenyaꞌa aꞌaraa ɨ isquineeruꞌu . ”
44004012	Capu hui maꞌa aꞌatɨ seijreꞌe tyej jetzen aratacaꞌanyen tɨꞌij Dioj tajapua huanyuuni . Aɨ puꞌu naꞌa Dioj ayan raatyajtua ɨ Jesús itejmi jemi iiyan tyej seijreꞌe iiyan chaanaca japua tyej ti Jesús jetze aratacaꞌanyen tɨꞌij Dioj tajapua huanyuuni . — Ayaa pu tihuaꞌutaꞌixaa aɨjna ɨ Pedro .
44004013	Eecan mu aꞌij huaꞌutaseij aɨme ɨ tyetyaca . Ayaa mu tihuaꞌaxajtacaꞌa tɨcɨn : — Huaꞌucaꞌanistiꞌi ɨ huaꞌa tzajtaꞌa amɨjna mɨ Pedro , ajta amɨjna mɨ Juan . Majta raamuaꞌareeriꞌi tɨcɨn maj cai aꞌanaj tiꞌihuaujmuaꞌate , majta meyan tɨcɨn : — Camu tiꞌitɨj cɨn tityetyáuucaꞌa . Aj mu mi huaꞌumuájtyacaꞌa tɨcɨn aɨ mu jamuan áꞌujhuaꞌanyaꞌa aɨjna ɨ Jesús .
44004014	Majta maɨjna huaseij ɨ aꞌatɨ tɨ huaruj . Au pu aꞌutyavaacaꞌa jamuan aɨjna ɨ Pedro , ajta aɨjna ɨ Juan . Aɨj mu cɨn cai aꞌij tyuꞌutaxajtacaꞌa yee capu ayan tiꞌayajna .
44004015	Aj mu mi huaꞌutaij maj huiracɨɨnye aujna mej aꞌiraati maɨjna ɨ hueesi . Matɨꞌɨj mi tiꞌityúrixáatyaꞌajraa .
44004016	Majta meyan tɨcɨn : — ¿ Aꞌiqui tyahuaꞌaruuren tyamɨme mɨ tyetyaca ? — Ayaa muꞌu tyuꞌurihuaꞌuracaꞌa . Majta meyan tɨcɨn : — Capu hui rɨꞌɨri tyej teyan tiraataxaj yee capu ayan tiꞌayajna aꞌini naijmiꞌi ɨ maj iiyan huachaatɨme iiyan Jerusalén , aɨ mu ramuaꞌaree aꞌij tɨ tiꞌitɨj huáruu aɨjna ɨ tevi aɨjna cɨmeꞌe ɨ tɨ tiꞌicuiꞌicaa .
44004017	Peru , tyej ti cai eꞌitzeꞌe majcaꞌi huayee huaꞌanamuajra ɨ tyaɨte tzajtaꞌa , ticheꞌe huaꞌutaꞌijmɨ ijii maj cai cheꞌe tihueꞌixaatyaꞌa ɨ tyaɨte maɨjna cɨmeꞌe nyuucajtzeꞌen aɨjna ɨ Jesús . — Ayaa mu tyuꞌutaurixaa .
44004018	Aj mu mi huaꞌutajee . Majta huaꞌutaꞌijmɨjriꞌi maj nuꞌu cai cheꞌe tihueꞌixaatyaꞌa ɨ tyaɨte maɨjna cɨmeꞌe nyuucajtzeꞌen ɨ Jesús . Majta nuꞌu cai cheꞌe meyan tihuaꞌamuaꞌatyá ɨ tyaɨte .
44004019	Ajta aɨjna ɨ Pedro , ajta aɨjna ɨ Juan , ayaa mu tihuaꞌutaꞌixaa tɨcɨn : — Muan xu raaxaꞌapɨꞌɨntareꞌen rujɨɨmuaꞌa tɨ puaꞌa ayan tiraavijtyaꞌa tyaj amuaꞌantzaahuateꞌen mueetzi nusu tyaj ráꞌantzaahuateꞌen aɨjna ɨ Dioj .
44004020	Aꞌini ayaa pu hui tyuꞌujxeꞌeveꞌe tyaj raataxaj aɨjna tyej teri raaseij , ajta ɨ tyej teri raanamuajriꞌi .
44004021	Majta maɨjna ɨ jueesi , aɨ mu mauj huaꞌutaꞌijmɨjriꞌi , majta huaꞌutanyeeche . Matɨꞌɨj mi huaꞌutaꞌa maj huiracɨɨnye maɨjna cɨmeꞌe maj cai aꞌij tirajtyauvaꞌacaꞌa aꞌij mej yeꞌi tihuaꞌajtyaꞌaxɨꞌɨn aꞌini naijmiꞌi ɨ tyaɨte , aɨ mu rɨꞌɨ tiraataꞌacaraꞌa ɨ Dioj maɨjna cɨmeꞌe aꞌij tɨ tiꞌitɨj huarɨj .
44004022	Ajta aɨn ɨ tyaataꞌa tɨ Jesús jetze araujcaꞌanye aɨjna ɨ tɨ huaruj , ayaa pu tirajchaɨcaꞌa aꞌachu cumu huaꞌapuate ninyeꞌiraꞌa japuan eꞌitaꞌa .
44004023	Matɨꞌɨj mi huaꞌutatuaa maɨjna ɨ Pedro , majta maɨjna ɨ Juan . Aj mu mi aꞌucɨj aɨme ɨ maj huanamiꞌihuacaꞌa . Matɨꞌɨj mi aun aꞌaráꞌa aꞌu maj aꞌutyáuucaꞌa aɨme ɨ huaꞌacumpanyeerustyamuaꞌa . Aj mu mi huaꞌutaꞌixaa nain aꞌij mej yeꞌi tyuꞌutaxajtacaꞌa aɨme ɨ maj vaꞌacan cɨn títyatatí , majta ɨ huaꞌavaujsi .
44004024	Matɨꞌɨj maɨn huaꞌunamuajriꞌi , aj mu mi naijmiꞌi meyan tiraatahuaviiriꞌi ɨ Dioj . Meyan tɨcɨn : — Tavastaraꞌa , muaa paj paɨn pueen ɨ paj ratyataahuacaꞌa aɨjna ɨ tajapua , pajta paɨjna i chaanaca tyaj yan japuan seijreꞌe , pajta muaa raatyajtuaa ɨ jaj ɨ tɨ veꞌe . Naijmiꞌi tɨj naꞌa aꞌachu tɨj puaꞌamua yen tiꞌiseijreꞌe , muaa paj nain tyuꞌutaahuacaꞌa .
44004025	Muaa paj hui peyan tyuꞌutaxajtacaꞌa ajcaꞌihuaꞌɨmɨ paɨjna cɨmeꞌe tɨ ayan axaijnyuꞌuca jetze araujcaꞌanye aɨjna ɨ David tyaacan , aɨjna tɨ muavaɨraꞌacaꞌa . Ayaa pu tiraꞌuyuꞌuxacaꞌa tɨcɨn : ¿ Aꞌini mej mi nínyuꞌucacu aɨme ɨ maj seij chuejraꞌa japua eꞌemaꞌacan ? Majta ɨ tyaɨte , aɨ mu tiꞌimuajca maɨjna cɨmeꞌe tɨ cai ayan teꞌirajraꞌani .
44004026	Rɨꞌɨ mu u aꞌuruuren mej mi huataujnyaꞌusiꞌiteꞌen aɨme ɨ huaꞌarey iiyan mej seijreꞌe chaanaca japua . Majta aɨme ɨ mej tihueꞌijteꞌe ɨ tyaɨte , aɨ mu tyujsaɨreꞌesin , naijmiꞌi ɨ maj rajchaɨreꞌe eijna i tavastaraꞌa , majta eijna tɨ an yáꞌujra ɨ ɨpuari japua .
44004027	’ Ayaj xaa nyaꞌu tiꞌayajna , aɨjna ɨ Herodes , ajta aɨjna ɨ Póncio Pilaatu , aɨ mu hui tyujsaɨj iiya chajtaꞌa huaꞌa jamuan ɨ tyaɨte mej seij chuejraꞌa japua eꞌemaꞌacan , majta huaꞌa jamuan ɨ mej yeche iiya Israel . Maujmuaꞌatziityaꞌacaa aꞌij mej tiraatyamueꞌitɨn aɨjna tɨ muavaɨreꞌe , aɨjna ɨ Jesús , aɨjna tɨ cai aꞌanaj tiꞌitɨj cɨn autyajturaa mueetzi jemi . Ai pu aɨn pueen paj muaa an yáꞌujra ɨ ɨpuari japua .
44004028	Ayaa mu cheꞌeta manaꞌa rɨjcu aꞌij pej yeꞌi anacaican tiraaxaꞌapɨꞌɨntarej tɨ ayan tyuꞌuxeꞌevaꞌa aꞌaraꞌani , tɨꞌij ayan tyuꞌurɨni .
44004029	’ Maꞌacui xaa nyaꞌu , muaa paj taꞌivastaraꞌa , casiꞌi , pɨ mi tiꞌitanyeeche . Taataꞌa ɨ caꞌanijraꞌa ɨ tatzajtaꞌa ityejmi i tyaj muavaɨreꞌe tyataꞌaj hui cai tiꞌitzɨɨnyaꞌa tyej tihuaꞌutaꞌixaateꞌen mueetzi jetze maꞌacan .
44004030	Pataꞌaj pajta ahuaꞌacaꞌanen pej pi tihuaꞌuhuaateꞌen ɨ mej tiꞌicucuiꞌi . Pajta huaꞌutaseijrateꞌen eijna ɨ paj cɨn peri huaꞌutaꞌa maj raayɨꞌɨtɨhuaꞌan eijna jetze maꞌacan i Jesús tɨ muavaɨreꞌe , tɨ cai aꞌanaj tiꞌitɨj cɨn autyajturaa mueetzi jemi . — Yaa mu tiraatahuaviiriꞌi ɨ Dioj .
44004031	Matɨꞌɨj maɨjna cɨn meyan huarɨj , aj puꞌi huatyaujcaꞌatzɨjxɨ ɨ chiꞌi maj ɨ tzajtaꞌan huirátyaꞌacaꞌa . Aj puꞌi i huatyajturaa ɨ huaꞌa tzajtaꞌa aɨjna ɨ xaijnyuꞌucaraꞌaraꞌan ɨ Dioj . Aijna jetze mu aꞌujcaꞌanyaacan cɨn meyan tihuaꞌutaꞌixaa ɨ Dioj jetze maꞌacan . Camu tiꞌitzɨɨnyaꞌacaa .
44004032	Naijmiꞌi ɨ maj raꞌatzaahuatyaꞌacaa , aɨ mu rɨꞌɨ tyuꞌurixaatyaꞌacaa . Camu aꞌij tihuaꞌaxajtacaꞌa seij majta seij . Majta tyuꞌuráꞌuraꞌa seij majta seij ɨ mej tíꞌijchaɨcaꞌa . Capu aꞌatɨ aꞌatzu ayan tiꞌixa maɨjna cɨmeꞌe yee nyeetzi pu tiꞌinyaꞌa . Metyuꞌuráꞌuraꞌate micu , aɨme .
44004033	Majta maɨn ɨ maj tamuaamuataꞌa japuan huaꞌapua araꞌase , maucheꞌe mu tihueꞌixaatyaꞌacaa maɨjna cɨmeꞌe tɨ Dioj ajtahuaꞌa raatatɨste ɨ xaijnyuꞌucaraꞌaraꞌan aɨjna ɨ Jesús . Aɨj mu jetze araujcaꞌanyajcaꞌa ɨ xaijnyuꞌucaraꞌaraꞌan ɨ Dioj huapɨꞌɨ mej mi tihueꞌixaatyaꞌacaa . Rɨꞌɨ mu tihuaꞌajchaɨcaꞌa , seij majta seij .
44004034	Ajta ayan eenyaꞌa , capu aꞌanaj aꞌatɨ cai aꞌij tiꞌijviicueꞌiracaa aɨjna cɨmeꞌe naijmiꞌi mu tyuꞌutuaaxɨ aꞌachu maj caj tyuꞌujcháɨtɨmaꞌacaa , tiꞌitɨj chuej , naꞌari chiꞌi . Aj mu mi meyan huarɨj , u mu yaꞌarajtɨ ɨ tumin maj raꞌancuraꞌa maɨjna cɨmeꞌe mej tyuꞌutuaa .
44004035	Aj mu mi tyuꞌutatuii aɨme jemi ɨ maj tamuaamuataꞌa japuan huaꞌapua araꞌase . Majta maɨn , aɨme mu huaráꞌa ɨ tumin ɨ maj cai aꞌij tiꞌijviicueꞌi .
44004036	Aɨj pu cɨn ayan tyujuꞌurɨj aɨjna ɨ José , aɨjna tɨ tiꞌivaɨraꞌacaa aɨme jamuan huaacɨxaꞌajstyamuaꞌameꞌen ɨ Leví tyaacan . Au pu eꞌemaꞌacan aɨjna ɨ José , ajna aꞌahuaꞌa tɨ ayan tyajaꞌarajtyahuaa tɨcɨn Chipre . Ayaa mu majta raatamuáꞌa tɨcɨn Bernabé . Aijna i nyuucari tɨcɨn Bernabé , ayaa pu huataujmuaꞌa eijna tɨcɨn rɨꞌɨ pu tihuaꞌataꞌaca aɨme ɨ maj ruxaamɨsteꞌe .
44004037	Seij pu chuej tichaɨcaꞌa aɨjna ɨ José . Aj puiꞌi raatuaa . Ajta u yaꞌarajtɨ aɨjna ɨ tumin . Tɨꞌɨqui aɨme huatatui ɨ maj tamuaamuataꞌa japuan huaꞌapua araꞌase .
44005001	Ajta aɨn ɨ aꞌatɨ tɨ ayan antyahuaa tɨcɨn Ananías , aɨ pu seij chuej huatua aɨjna jamuan ɨ ruꞌɨj tɨ ayan antyahuaa tɨcɨn Safira .
44005002	Ajta aɨjna ɨ Ananías , ayaa pu tyuꞌutaujseijratacaꞌa tɨ nain aꞌarajtɨɨ ɨ tumin . Ma ajta cai , capu . Eꞌicaca pu huatyajturaa ɨ tumin ɨ rujemi . Ajta tɨ tiꞌituraavacaꞌa , aɨj pu huaꞌutatui aɨmej ɨ maj tamuaamuataꞌa japuan huaꞌapua araꞌase . Ajta nain pu aumuaꞌareeracaꞌa aɨjna ɨ jɨitaꞌa .
44005003	Aj puiꞌi ayan tiraataꞌixaa aɨjna ɨ Pedro tɨcɨn : — Ananías , ¿ aꞌini een cɨmeꞌe paraataꞌa tɨ aɨn tiyaaruꞌu timuaataijteꞌen ɨ muaꞌatzajtaꞌa ? Muaa paj hui raacuanamua ɨ xaijnyuꞌucaraꞌaraꞌan ɨ Dioj paɨjna cɨmeꞌe ɨ pej eꞌicaca huatyaturaate ɨ tumin ɨ paj raamueꞌitɨ paɨjna cɨmeꞌe ɨ chuej ɨ paj raatuaa .
44005004	¿ Ni cai mueetzi aꞌacaꞌa patɨꞌɨj cai xɨ raatuaa ? Ajta , patɨꞌɨj raatuaa , ¿ ni cai aꞌij tiꞌirɨꞌɨristacaꞌa pej tyuꞌunajchi nain cɨmeꞌe , capaj aꞌij panaꞌa ? ¿ Aꞌini pej pi tyuꞌumuáꞌa peijna cɨmeꞌe ? Capaj aɨme pɨtyuꞌucuanamua ɨ tyetyaca , silu aɨj paj pɨtyuꞌucuanamua ɨ Dioj . — Ayaa pu tiraataꞌixaa aɨjna ɨ Pedro .
44005005	Tɨꞌɨj raanamuajriꞌi aɨjna ɨ nyuucari , aj puꞌi a aꞌarajve a vejliꞌi aꞌu tɨ aꞌaraɨɨcajme aɨjna ɨ Pedro . Tɨꞌɨqui huamɨꞌɨ aɨjna ɨ Ananías . Majta naijmiꞌi ɨ maj raanamuajriꞌi aꞌij tɨ tiꞌitɨj huarɨj , eecan mu tyuꞌutatzɨn .
44005006	Aj mu mi seica a eꞌireꞌenye mej tyetyaca mej tyaamua . Matɨꞌɨj mi raꞌireꞌijcatacaꞌa tiꞌitɨj cɨmeꞌe , cɨɨxuri . Matɨꞌɨj mi yáꞌutɨɨ . Matɨꞌɨj mi raꞌavaꞌana .
44005007	Tyauumaꞌaca aꞌachu cumu hueica hora , aj puiꞌi aɨn u aꞌatanye aɨjna ɨ ɨraꞌaraꞌan aɨjna tɨ huamɨꞌɨ . Capu tiꞌitɨj muaꞌareeracaꞌa aɨjna aꞌij tɨ tiꞌitɨj huarɨj .
44005008	Aj puiꞌi ayan tiraataihuaꞌuriꞌi aɨjna ɨ Pedro tɨcɨn : — Pataꞌaj hui naataꞌixaateꞌen , ¿ ni qui saraatuaa saɨjna ɨ chuej ? ¿ Ni qui seyan tiraꞌancuraꞌa ɨ tumin saɨjna cɨmeꞌe ɨ chuej saj raatuaa ? Aj puiꞌi ayan tiraataꞌixaa aɨjna ɨ jɨitaꞌa tɨcɨn : — ¡ Ee ! Tyaraatuaa .
44005009	Aj puiꞌi aɨn Pedro ayan tiraataꞌixaa tɨcɨn : — ¿ Aꞌini een cɨn naimiꞌi seyan tiruꞌumuaꞌareeracaa sej si seyan raaruu ɨ xaijnyuꞌucaraꞌaraꞌan ɨ Dioj sej si seyan tiraacuanamuan ? Casiꞌi , a mu aꞌavaꞌacaꞌarajna aɨme ɨ mej meri a aꞌavaꞌajuꞌun . Aɨ mu u yaꞌavaꞌana ɨ aꞌacɨn . Aɨ mu hui majta muaꞌatɨni mueetzi , micu .
44005010	Tɨꞌɨj ayan tyuꞌutaxajtacaꞌa aɨjna ɨ Pedro , aj puiꞌi a aꞌarajve aꞌutɨ aꞌaraɨɨcajme . Ajta pu aɨn huamɨꞌɨ aɨjna ɨ jɨitaꞌa . Aj mu mi utyajrupi aujna chiꞌita aɨme ɨ tyaamua , matɨꞌɨj raaseij tɨcɨn puꞌuri mɨꞌɨchi . Aj mu mi ruꞌirajchui . Majta eꞌeyan u yaꞌavaꞌana aꞌu mej yeꞌetyeetye ɨ cɨnaꞌaraꞌan .
44005011	Majta naijmiꞌi ɨ maj raꞌatzaahuatyaꞌacaa , majta ɨ seica aꞌachu maj puaꞌamua ɨ maj raamuaꞌareeriꞌi , naijmiꞌi mu tyuꞌutatzɨn tyamuaꞌa naa .
44005012	Majta maɨn ɨ maj tamuaamuataꞌa japuan huaꞌapua araꞌase , eihua mu meyan tyuꞌuruu mej mi huaꞌutaseijrateꞌen ɨ tyaɨte mej Dioj jetze araujcaꞌanye . Majta ɨ mej tyaꞌatzaahuatyaꞌacaa , aɨ mu tyujsaɨj ajna aꞌahuaꞌa mej meyan tyajaꞌamuaꞌamua tɨcɨn tɨ Salomón aꞌaveꞌechiꞌiveꞌe .
44005013	Ajta capu aꞌatɨ aꞌucaꞌanyajcaꞌa tɨ ajtyaxɨɨre aɨme jamuan aujna tɨ eꞌejtéchiꞌiviꞌi . Capu amɨn aꞌij , aɨme ɨ seica , rɨꞌɨ mu tihuaꞌajchaɨcaꞌa aɨmej ɨ mej tyaꞌatzaahuatyaꞌacaa .
44005014	Aɨj mu cɨn , tyaꞌantzaahua eihua ɨ tyaɨte , tyetyaca , majta juuca . Muꞌuri eitzeꞌe muiꞌicaa ɨ maj raꞌatzaahuatyaꞌacaa maɨjna ɨ tavastaraꞌa .
44005015	Majta mi autyajhuii maj hueꞌirajtɨni ɨ mej tiꞌicucuiꞌi ɨ caaye jetze . Caama japua mu huaꞌujtuaa , majta itari japua . Ayaa mu huaꞌuruu . Ayaa mu tiꞌimuaꞌastɨ tɨcɨn tɨ puaꞌa nuꞌu queenimaꞌaraꞌan aɨjna ɨ Pedro huaꞌa japua tanyen aɨme ɨ mej tiꞌicucuiꞌi .
44005016	Eihua mu majta curaꞌacɨjxɨ ɨ tyaɨte maj aꞌɨmɨ antachaatɨme . Aɨme mu u aꞌaraaviꞌitɨ ɨ mej tiꞌicucuiꞌi , majta ɨ maj huaꞌa tzajtaꞌa seijreꞌe ɨ tiyaaruꞌu . Naijmiꞌi mu huaruj .
44005017	Matɨꞌɨj mi huaꞌanchueere eihua aɨjna tɨ tihueꞌijteꞌe u teyujtaꞌa , majta aɨme ɨ maj huaꞌa jamuan áꞌujhuaꞌanyaꞌa aɨme ɨ saduceos .
44005018	Aɨj mu cɨn huaꞌuvíviꞌi aɨme ɨ maj tamuaamuataꞌa japuan huaꞌapua araꞌase . Matɨꞌɨj mi hueꞌityaana u carcel .
44005019	Tɨꞌɨqui tɨcaꞌɨmɨ saɨj a eꞌireꞌenye . Tɨꞌɨqui tyaꞌantacú aɨjna aꞌu tɨ aꞌa pueerta . Aɨ pu aɨn pueen ɨ tɨ tiꞌivaɨreꞌe u tajapua Dioj tɨ eꞌeseijreꞌe . Aj puiꞌi aɨn hueꞌiraaviꞌitɨ .
44005020	Tɨꞌɨqui ayan tihuaꞌutaꞌixaa tɨcɨn : — Sericu , sataꞌaj saun aꞌutyahuiixɨꞌɨn aꞌu tɨ aꞌaráyaujtaꞌa eꞌitaꞌa u teyujtaꞌa . Sataꞌaj hui huaꞌutaꞌixaateꞌen ɨ tyaɨte nain cɨmeꞌe eijna i nyuucari tɨ cɨmeꞌen Dioj tihuaꞌutauuniꞌi . — Ayaa pu tihuaꞌutaꞌixaa aɨjna ɨ aꞌatɨ .
44005021	Matɨꞌɨj mi meyan huarɨj . Tapuaꞌarijmaꞌaca mu u aꞌutyajrupi u teyujtaꞌa . Aj mu mi autyajhuii mej tihuaꞌutaꞌixaateꞌen ɨ tyaɨte . Majta aɨme ɨ tɨ tihueꞌijteꞌe u teyujtaꞌa , majta ɨ maj jamuan áꞌujhuaꞌanyaꞌa , matɨꞌɨj maun aꞌaráꞌa , mahuaꞌutaitacaꞌa maj tyujsaɨreꞌen ɨ huaꞌajueesi , majta naijmiꞌi ɨ huaꞌavaujsimuaꞌa , ɨ maj maun huachaatɨme ajna Israel . Matɨꞌɨj mi huaꞌutaijtacaꞌa maj hueꞌiraviꞌitɨn maujna aꞌu maj nuꞌu eityanamiꞌihuacaꞌa aɨmej ɨ maj tamuaamuataꞌa japuan huaꞌapua araꞌase .
44005022	Matɨꞌɨj mi aꞌucɨj seica ɨ huaꞌaxantaarustyamuaꞌa . Aj mu mi maun aꞌuréꞌenye aujna carcel . Aru capu anuꞌujaꞌatɨɨtacaa , majta huaraꞌacɨ mej mi meyan tihuaꞌutaꞌixaateꞌen .
44005023	Meyan tɨcɨn : — Ayaa tu eenyeꞌequeꞌe tyanaꞌa raatyau ɨ carcel tyamuaꞌa pu naa teꞌityanamiꞌihuacaꞌa . Majta mu rachaɨcaꞌa tyamuaꞌa naa ɨ xantaaruꞌu . Tyatɨꞌɨj tyaꞌantacú , capu anuꞌujaꞌatɨɨtacaa . — Yaa muꞌu tyuꞌutaxajtacaꞌa .
44005024	Tɨꞌɨj raanamuajriꞌi aɨjna ɨ capitán tɨ cɨn tiꞌivaɨreꞌe u teyujtaꞌa , majta ɨ mej vivejmeꞌen cɨn títyatatyáꞌacaa u teyujtaꞌa , capu aꞌij tihuaꞌarɨꞌɨristyaꞌacaa aꞌij mej yeꞌi tyuꞌutaxaj . Eihua mu tyuꞌurihuaꞌuracaꞌa aꞌij tɨ tyaꞌaraꞌani .
44005025	Aj puiꞌi saɨj a eꞌireꞌenye . Aj puiꞌi huaꞌutaꞌixaa tɨcɨn : — Casiꞌi , aɨme ɨ tyetyaca ɨ saj hui muan hueꞌityaana , au mu anuꞌuhuatyáuu u teyujtaꞌa . Metihuaꞌamuaꞌate ɨ tyaɨte .
44005026	Ajtaꞌi eꞌeyan aɨn áꞌuraa aɨjna ɨ capitán , seica jamuan ɨ maj ravaɨreꞌe . Matɨꞌɨj mi huajaꞌuveꞌeviꞌitɨ . Camu caꞌanyejri cɨn aꞌiniꞌi mahuaꞌatzɨɨnyaꞌacaa ɨ tyaɨte . Ayaa mu tiꞌimuaꞌastɨ tɨcɨn tɨ puaꞌa mataatyatuꞌasixɨꞌɨn tetej cɨmeꞌe .
44005027	Matɨꞌɨj huajaꞌuveꞌeviꞌitɨ , aj mu mi huaꞌutaijtacaꞌa maj huataujseijrata aɨme jemi ɨ mej títyatatí jueesi cɨmeꞌe mej mi maɨn tihuaꞌutaihuaꞌu ɨ mej tieꞌijta u teyujtaꞌa .
44005028	Aj puiꞌi ayan tihuaꞌutaꞌixaa aɨjna tɨcɨn : — Tyan tu amuaataꞌijmɨjriꞌi saj cai cheꞌe seyan tihuaꞌamuaꞌatyá ɨ tyaɨte saɨjna jetze maꞌacan ɨ Jesús . ¿ Ni seyan huarɨj muan ? Caxu xaa nyaꞌu seyan huarɨj . Saucheꞌe xu tihuaꞌamuaꞌate nainjapua iiyan Jerusalén . Sajta seyan tajetze tiꞌipuaꞌajteꞌe ityejmi tɨcɨn tyan tu tyaɨn pueen ɨ tyaj raajeꞌica tyaɨjna ɨ tevi . — Ayaa mu tihuaꞌutaꞌixaa .
44005029	Ayaa pu i tyuꞌutanyúu aɨjna ɨ Pedro , majta ɨ seica . Meyan tɨcɨn : — Ruxeꞌeveꞌe tyaj ráꞌantzaahuateꞌen ɨ Dioj . Capu ayan tyuꞌujxeꞌeveꞌe tyaj mueetzi antzaahuateꞌen mɨ sej iꞌi tyetyaca .
44005030	Aɨjna tɨ huaꞌaDioj ɨ tavaujsimuaꞌa tyaaca , aɨ pu hui ajtahuaꞌa raatatɨste ɨ ruxaijnyuꞌuca aɨjna ɨ Jesús tɨ ij ruuri aꞌaraꞌani . ’ Ma sajta muan , saraajeꞌica . Ayaa xu hui tiráꞌutatai cɨye jetze .
44005031	Dioj pu an yáꞌujra ɨpuari japua ruꞌɨrɨɨtaꞌa pujmeꞌen . Ajta aɨjna cɨn antyujmuaꞌaréera aꞌaraa tɨ anacai aꞌaraꞌani , ajta tɨ huaꞌa japua huanyuuni ɨ tyaɨte . Ayaa pu raaruu ɨ Dioj tɨꞌij aɨn huaꞌutaꞌan aɨme ɨ maj Israel jetze ajtyamaꞌacan ɨ maj ahuaujcaꞌanyen mej mi saɨque tyuꞌumuaꞌati ɨ Dioj jemi , ajta tɨꞌij aɨn tihuaꞌutauuniꞌi ɨ maj cɨn autyajturaa ɨ Dioj jemi .
44005032	’ Aij tu huaseij ityan , ajta ayan cheꞌeta naꞌa aɨjna ɨ xaijnyuꞌucaraꞌaraꞌan ɨ Dioj , aɨ pu raatyaxajtan . Ai pu aɨn pueen ɨ tɨ Dioj raataityacaꞌa tɨ huatyaturan aɨme tzajtaꞌa ɨ maj raꞌatzaahuateꞌe ɨ Dioj . — Ayaa pu tihuaꞌutaꞌixaa .
44005033	Matɨꞌɨj raanamuajriꞌi eijna , eecan mu huatanínyuꞌucacucaꞌa . Aɨj mu cɨn meyan tiꞌijxeꞌevaꞌacaꞌa maj huaꞌucuiꞌini .
44005034	Aj puiꞌi saɨj a aꞌutyeechaxɨ tɨ ayan antyahuaa tɨcɨn Gamaliel . Fariseo pu pueenyaꞌa aɨjna . Aɨ pu tihuaꞌamuaꞌatyahuaꞌa ɨ yuꞌuxari jetze . Naijmiꞌi mu rɨꞌɨ tirajchaɨcaꞌa maɨjna ɨ Gamaliel . Aj puiꞌi aɨn tyuꞌutaijtacaꞌa maj hueꞌiraviꞌitɨn aɨme ɨ tyetyaca .
44005035	Aj puiꞌi ayan tihuaꞌutaꞌixaa aɨme ɨ mej tieꞌijta : — Muan tyetyaca saj iiyan huachaatɨme Israel , rɨꞌɨ xuꞌu aꞌij sej yeꞌi huaꞌaruuren aime i tyetyaca .
44005036	Xuꞌuri hui raꞌutamuaꞌareeriꞌi , tɨ ari aꞌatee tɨ saɨj huanyej tɨ ayan antyahuaacaꞌa tɨcɨn Teudas . Ayaa pu hui tyaꞌujtzaahuatyaꞌacaꞌa tɨcɨn eecan pu ruxeꞌeveꞌe . Seica mu majta jamuan áꞌujhuaꞌanyaꞌa . Ayaa mu aráꞌaxcaa aꞌachu cumu muaacua cieentu ɨ tyetyaca . Aru maraajeꞌica maɨjna ɨ aꞌatɨ . Majta ɨ maj jamuan áꞌujhuaꞌanyaꞌa , seica mu cureꞌitixɨ . Capu tiꞌitɨj aꞌij tiraatyavaɨ aɨjna ɨ Teudas .
44005037	’ Ajtahuaꞌa hui saɨj huanyej , aɨjna ɨ Judás tɨ Galileeya eꞌemaꞌacan . Aj puiꞌi huataseijre ajna matɨꞌɨj huaꞌuteꞌitee ɨ tyaɨte . Aɨ pu huajaꞌuviꞌitɨ muiꞌicaca mej mi jamuan áꞌujhuaꞌanyeꞌen . Majta mu hui raajeꞌica . Majta ɨ maj jamuan áꞌujhuaꞌanyaꞌa , aɨ mu aꞌucɨ́jxɨ .
44005038	’ Aɨj nu cɨn neyan tyajaꞌamueꞌixaateꞌe nyaɨjna cɨmeꞌe aꞌij mej yeꞌi rɨcɨ . Caxu hui huáꞌajeeva seime i tyetyaca . Micheꞌe huiracɨɨnye , aꞌiniꞌi tɨ puaꞌa rujɨɨmuaꞌa manaꞌa meyan tirajtyau , naijmiꞌi pu tyajaꞌuvaɨjtzi .
44005039	Naꞌari cai tɨ puaꞌa maɨjna jetze araujcaꞌanye ɨ Dioj mej meyan rɨcɨ , capu raꞌantipuaꞌariteꞌesin . Rɨꞌɨ xuꞌu hui sej si cai saɨjna nyaꞌusiꞌityaꞌa ɨ Dioj , sataꞌaj cai huaapuaꞌa ratyesaꞌa saɨjna ɨ Dioj . — Ayaa pu tyuꞌutaxajtacaꞌa aɨjna ɨ Gamaliel .
44005040	Naijmiꞌi mu ráꞌantzaahua . Aj mu mi aɨme huatajee ɨ maj tamuaamuataꞌa japuan huaꞌapua araꞌase . Majta huaꞌutyaavajxɨ . Majta huaꞌutaꞌijmɨjriꞌi maj nuꞌu cai cheꞌe tihueꞌixaatyaꞌa ɨ tyaɨte Jesús jetze maꞌacan . Aj mu mi huaꞌutatuaa .
44005041	Majta maɨn ɨ maj tamuaamuataꞌa japuan huaꞌapua araꞌase , matɨꞌɨj mi huiiraacɨ aujna aꞌu maj aꞌirátyaꞌacaa aɨme ɨ huaꞌajueesi . Eecan mu huataujtyamuaꞌave maɨjna cɨmeꞌe tɨ aɨn Dioj ayan tihuaꞌutaꞌa mej meyan rajpueiitzi muaꞌaraa maɨjna jetze maꞌacan ɨ Jesús .
44005042	Ma majta camu xaa nyaꞌu raatapuaꞌajtacaꞌa maj cai cheꞌe meyan rɨjca . Nain tujcaꞌari tzajtaꞌa aɨ mu tihuaꞌamuaꞌatyahuaꞌa ɨ tyaɨte . Aɨ mu tihueꞌixaꞌatyahuaꞌa tɨ aɨn Dioj an yáꞌujra aɨjna ɨ ɨpuari japua aɨjna ɨ Jesús . Ayaa mu tihueꞌixaꞌatyahuaꞌa maujna teyujtaꞌa , majta maujna huaꞌache .
44006001	Majta , muꞌuri eitzeꞌe muiꞌicaa aɨme ɨ mej tyaꞌatzaahuatyaꞌacaa . Majta seica ɨ maj raayɨꞌɨtɨhuaꞌa ɨ huaꞌanyuuca aɨme ɨ griego , aɨ mu autyajhuii maj tinínyuꞌucacun . Mahuaꞌajaaxaijviꞌiracaꞌa aɨme ɨ maj raayɨꞌɨtɨhuaꞌa ɨ huaꞌanyuuca ɨ mej Israel jetze ajtyamaꞌacan . Meyan tɨcɨn : — Matɨꞌɨj tyuꞌuraꞌuraꞌasin ɨ tɨ tiꞌicueꞌiriꞌi tɨꞌɨj pɨ naꞌa nain xɨcaj tzajtaꞌa , camu hui tihuaꞌuráꞌaca ɨ ucarijse maj rusaxuꞌijmaꞌa áꞌujhuaꞌan , ɨ maj raayɨꞌɨtɨ ɨ huaꞌanyuuca aɨme ɨ griego . — Ayaa mu tyuꞌutaxajtacaꞌa .
44006002	Aj mu mi huaꞌajsaɨj aɨme ɨ mej tyaꞌatzaahuateꞌe . Matɨꞌɨj mi meyan tihuaꞌutaꞌixaa aɨme ɨ maj tamuaamuataꞌa japuan huaꞌapua araꞌase tɨcɨn : — Capu hui raavijteꞌe tyej teyan tiyaꞌuhuaꞌanan tyej tihuaꞌutaꞌixaateꞌen ɨ tyaɨte Jesús jetze maꞌacan tyej ti tihuaꞌumín ɨ meesa japua .
44006003	’ Casiꞌi taꞌihuaamuaꞌa , sataꞌaj hui arahuaꞌapuaca avaꞌahuauni ɨ tyetyaca muejmi mej jetze ajtyamaꞌacan . Sataꞌaj huaꞌavaꞌajajpuaxɨꞌɨn ɨ maj rɨꞌɨ me tityaꞌumuámuaꞌaree ɨ tyaɨte . Ayaa pu hui tyuꞌujxeꞌeveꞌe tɨ aɨn xaijnyuꞌucaraꞌaraꞌan ɨ Dioj huatyaturan aɨme jemi seij ajta seij tyamuaꞌa naa . Ajta ayan tyuꞌujxeꞌeveꞌe maj ruꞌumuaꞌareera . Tyan tu teyan tihueꞌijcateꞌen tyaɨjna cɨmeꞌe .
44006004	’ Tyajta ityan , taucheꞌe tu teyan rɨꞌɨ tityaajuꞌu taꞌajuꞌun tyaɨjna cɨmeꞌe tyej raatahuavii ɨ Dioj , tyajta tihuaꞌutáꞌixaateꞌesin ɨ tyaɨte ɨ nyuucari cɨmeꞌe . — Ayaa mu tihuaꞌutaꞌixaa .
44006005	Ai pu huaꞌaranajchacaꞌa naijmiꞌica ɨ tyaɨte . Matɨꞌɨj mi huaꞌavaꞌahuau aɨme ɨ Esteban , aɨjna tɨ eihua raꞌatzaahuatyaꞌacaa ɨ Dioj . Ajta aɨn xaijnyuꞌucaraꞌaraꞌan huatyajturaa jemin huapɨꞌɨ . Majta mu maɨjna avaꞌahuau maɨjna ɨ Felipe , majta maɨjna ɨ Prócoro , majta maɨjna ɨ Nicanor . Seica mu majta avaꞌahuau . Ayaa mu antyaꞌaruu tɨcɨn Timón , ajta aɨjna ɨ Parmenas , ajta aɨjna ɨ Nicolás . Ai pu aɨn pueen ɨ tɨ Antioquía eꞌemaꞌacan . Ajta , aɨ pu anacai ráꞌantzaahua ɨ huaꞌayeꞌira aɨme ɨ mej Israel jetze ajtyamaꞌacan .
44006006	Matɨꞌɨj mi huajaꞌuviꞌitɨ aꞌu maj aꞌutyáuucaꞌa aɨme ɨ maj tamuaamuataꞌa japuan huaꞌapua araꞌase . Aj mu mi maɨn raatahuaviiriꞌi ɨ Dioj . Matɨꞌɨj mi antyujmuaꞌaréera muaꞌaraa maɨjna cɨmeꞌe maj nuꞌu huaꞌutyavaɨreꞌen aɨme ɨ maj tamuaamuataꞌa japuan huaꞌapua araꞌase .
44006007	Eihua mu raanamuajriꞌi ɨ nyuucari aɨme aa mej vejliꞌi antachaatɨme , majta ajcaꞌihuaꞌɨmɨ maj antachaatɨme , majta aꞌɨmɨ maj aꞌuchaatɨme , naijmiꞌi mu raanamuajriꞌi . Majta ɨ tyaɨte ɨ maj huaꞌa jamuan áꞌujhuaꞌanyaꞌa anna Jerusalén , eihua mu huatamuiꞌiracaꞌa . Majta maɨn ɨ mej títyatatyáꞌacaa u teyujtaꞌa , muiꞌitɨ mu ráꞌantzaahua ɨ nyuucari .
44006008	Ajta aɨjna ɨ Esteban , eihua pu raꞌatzaahuatyaꞌacaa ɨ Dioj , ajta eihua pu Dioj jetze araujcaꞌanyajcaa . Aɨj pu cɨn huaꞌutaseijra ɨ tyaɨte aꞌij mej yeꞌi rɨꞌɨ tiraataꞌan ɨ Dioj .
44006009	Ma majta mu seica a eꞌireꞌenye mej mi raataxaj tiꞌitɨ tɨ cai xaꞌapɨꞌɨn . Ai mu aɨn pueen ɨ mej seij jetze eꞌemaꞌacan u teyujtaꞌa , mej meyan ratamuaꞌamua tɨcɨn huaꞌateyuu ɨ maj huatatuiihuacaꞌa . Aɨ mu aɨn pueen ɨ maj Israel jetze huanyej . Au mu eꞌemaꞌacan aujna aꞌahuaꞌa Cirene , majta seica aujna aꞌahuaꞌa chajtaꞌa tɨ ayan tyajaꞌarajtyahuaa tɨcɨn Alejandría . Seica mu majta maun eꞌemaꞌacan aujna aꞌahuaꞌa Cilicia , majta seica u Asia . Matɨꞌɨj mi autyajhuii mej tiraꞌixaateꞌen maɨjna ɨ Esteban .
44006010	Aru camu aꞌatzu raatyaamueꞌitɨ aꞌiniꞌi aɨj pu jetze araujcaꞌanyajcaa ɨ xaijnyuꞌucaraꞌaraꞌan ɨ Dioj . Ajta eitzeꞌe pu rúꞌumuaꞌareeracaa aɨjna ɨ Esteban macai aɨme .
44006011	Matɨꞌɨj mi meyan huarɨj aviitzi cɨmeꞌe . Seica mu huatajee . Aj mu mi huaꞌutaij maj tiraaxajtziꞌi tɨcɨn : “ Tuꞌuri raanamuajriꞌi tɨ aɨn aꞌij puaꞌa tiraataxajtacaꞌa aɨjna ɨ Moisés , ajta ɨ Dioj . ”
44006012	Ayaa mu huaꞌuruu maj huaꞌanínyuꞌucaste ɨ tyaɨte , majta ɨ huaꞌavaujsi , majta ɨ maj tihuaꞌamuaꞌatyahuaꞌa ɨ yuꞌuxari jetze . Matɨꞌɨj mi raatyeeviꞌi ɨ Esteban . Matɨꞌɨj maun yaꞌuviꞌitɨ aɨme jemi ɨ rujueesi .
44006013	Majta seica mu avaꞌahuau ɨ mej meyan tíꞌihueꞌitacaꞌa tɨcɨn : — Tɨꞌɨj pɨ naꞌa nain xɨcaj tzajtaꞌa , ai pu hui aꞌij puaꞌa tiꞌixa aɨjna ɨ teyuu , ajta ɨ yuꞌuxari .
44006014	Tuꞌuri teyan tiraanamuajriꞌi tɨ aɨn ayan tyuꞌutaxajtacaꞌa tɨ nuꞌu tiraatauuna aɨjna ɨ teyuu aɨjna ɨ Jesús tɨ Nazaret eꞌemaꞌacan , ajta tɨ nuꞌu taꞌariꞌi ɨ tayeꞌirá ɨ tɨ taataꞌa aɨjna ɨ Moisés tyaacan tɨ raatyajtuaa . — Yaa mu tyuꞌutaxajtacaꞌa .
44006015	Aj mu mi caꞌanin cɨn raꞌaraaseij naijmiꞌi ɨ huaꞌajueesi . Ayaa mu raꞌutaseij cumu tɨ tyataaveꞌen ɨ nyeerimaꞌaraꞌan aɨjna ɨ Esteban . Yaa pu eenyaꞌa tɨj nyeerimaꞌaraꞌan ɨ saɨj ɨ xaijnyuꞌucari tɨ tiꞌivaɨreꞌe u tajapua ɨ Dioj jemi .
44007001	Aj puiꞌi ayan tiraataihuaꞌuriꞌi aɨjna tɨ tieꞌijta u teyujtaꞌa tɨcɨn : — ¿ Ni ayan tiꞌayajna ?
44007002	Aj puiꞌi ayan tyuꞌutanyúu aɨjna ɨ Esteban . Ayan tɨcɨn : — Xaanamuajriꞌi , neꞌihuaamuaꞌa , sajta muan , nyavaujsimuaꞌa . Tɨꞌɨj cai xɨ aɨn Abraham u aꞌaráꞌa ajna aꞌahuaꞌa tɨ ayan tyajaꞌarajtyahuaa tɨcɨn Harán , tɨꞌɨj auj aun aꞌutyavaacaꞌa ajna aꞌahuaꞌa tɨ ayan tyajaꞌarajtyahuaa tɨcɨn Mesopotamia , Dioj pu hui huataseijre ɨ jemin ɨ Abraham . Aɨjna ɨ Dioj , ayaa pu seijraꞌacaa cumu maj tyámaxcɨvaꞌaraꞌan .
44007003	Ayaa pu aɨn Dioj tiraataꞌixaa tɨcɨn : “ huirajraa ayujna aché . Majta muaꞌatyaɨtestyamuaꞌa , capaj huaꞌaviꞌitɨ silu micheꞌe meyan eenyeꞌen ayajna . Seij nu muaataseijrateꞌesin ɨ chuej paj japuan seiraꞌa puaꞌame . Pataꞌaj aꞌuraꞌani paujna . ” Yaa pu tiraataꞌixaa .
44007004	’ Aj puiꞌi aɨn Abraham huiirajraa aujna Mesopotamia . Ayaa pu ajta tyajaꞌarajtyahuaa tɨcɨn Caldea . Tɨꞌɨqui aun aꞌaráꞌa aujna u Harán . Aꞌatzu hui aꞌateeviꞌica , tɨꞌɨqui aɨn huamɨꞌɨ ɨ taatajraꞌan aɨjna ɨ Abraham . Aj puiꞌi Dioj raataij aɨjna ɨ Abraham tɨ nuꞌu huiirajraꞌani aujna u Harán tɨꞌij aꞌuraꞌani eijna chuejraꞌa japua saj yan japuan huachaatɨme ijii .
44007005	Capu saɨj chuej raacɨ́ꞌɨ aɨjna ɨ Abraham , ni cɨj caj aꞌu tɨ ahuaujchejteꞌen tɨꞌij aɨn ayan tiraataxaj aɨjna cɨmeꞌe yee nyeetzi pu nyaꞌa ɨ chuej . Ajta aɨn tyaꞌataujratziiriꞌi ɨ Dioj tɨ chuej raataꞌan . Ajta ayan tiraataꞌixaa tɨcɨn : “ Tɨꞌɨj nuꞌu huamɨꞌɨni aɨjna ɨ Abraham , aɨme pu cɨꞌɨti ɨ yaujmuaꞌameꞌen . ” Capu hui amɨn aꞌij tɨ ajta cai titɨꞌɨrijmuaꞌa aɨjna ɨ Abraham ajna xɨcajraꞌa jetze tɨꞌɨj Dioj jetzen ayan tyaꞌataujratziiriꞌi .
44007006	’ Ayaa pu ajta tiraataꞌixaa tɨcɨn : “ Muaꞌahuaacɨxaꞌastyamuaꞌa mu maun aꞌutyáꞌa muaꞌajuꞌun seij chuejraꞌa japua aꞌu maj cai eꞌemaꞌacan . Majta aɨme ɨ mej tieꞌijta aujna , aɨ mu tihuaꞌutaijteꞌesin mej tyuꞌumuareꞌen pueijtzi cɨmeꞌe . Majta aꞌij puaꞌa tihuaꞌajeeva muaꞌajuꞌun . Muaꞌateeri aꞌachu cumu muaacua cieentu ninyeꞌiraꞌa maj rajpueiitzi muaꞌajuꞌun .
44007007	’ Nyaa nu hui nyajta neyan huaꞌaruuren mej mi meyan cheꞌeta manaꞌa tirajpueiitzi muaꞌaraꞌani aɨme ɨ maj aꞌij puaꞌa tihuaꞌajeeva muaꞌajuꞌun , cheꞌe tiꞌitɨj cɨmeꞌe nicu . Aj mu míjtáꞌij huiráajuꞌun aɨme ɨ aꞌahuaacɨxaꞌastyamuaꞌa maujna . Majta maɨn mijmu naatyavaɨreꞌen iiya aꞌu paj áꞌuca . ” Ayaa pu hui tiraataꞌixaa ɨ Dioj aɨjna ɨ Abraham tyaacan .
44007008	’ Aj pu i Dioj raataꞌa aɨjna ɨ Abraham tiꞌitɨj tɨ cɨn raamuaꞌaree tɨ Dioj rusaɨj tyaꞌataujratziiriꞌi tɨ nuꞌu chuej raacɨꞌɨti . Ai pu aɨn pueen ɨ maj raꞌantisiꞌiche ɨ runavij ɨ taꞌantyujviꞌi ɨ huaꞌa saꞌatapuꞌu jetze . Aɨj pu cɨn tɨꞌɨj tyauumaꞌaca aꞌachu cumu arahueica xɨcaj tɨ huanuꞌeihuacaꞌa ɨ yaujraꞌan ɨ Abraham , ayaa pu raaruu ɨ ruyauj tɨ ayan antyahuaacaꞌa tɨcɨn Isaac . Ajta aɨjna ɨ Isaac , ayaa pu cheꞌetanaꞌa raaruu aɨjna ɨ ruyauj tɨ ayan antyahuaacaꞌa tɨcɨn Jacobo . Ajta aɨn ɨ Jacobo , ayaa cheꞌetanaꞌa huaꞌuruu aɨmej ɨ ruyaujmuaꞌa , ɨ maj tamuaamuataꞌa japuan huaꞌapua aráꞌaxcaa , ɨ mej ee tavaujsimuaꞌa pueen .
44007009	’ Majta aɨme ɨ tavaujsimuaꞌa , eecan mu raꞌanchueere seij ɨ ruꞌihuaamuaꞌa tɨ ayan antyahuaacaꞌa tɨcɨn José . Aɨ mu raatuaa ɨ ruꞌihuaamuaꞌa . Aj mu mi seica yauviꞌitɨ seij chuejraꞌa japua tɨ ayan tyajaꞌarajtyahuaa tɨcɨn Egipto . Ajta Dioj pu raatavaɨ aɨjna ɨ José .
44007010	Dioj pu nuꞌu raatavaɨ tɨ ij cai cheꞌe rajpueiitzi aꞌaraꞌani . Dioj pu jetze araujcaꞌanyajcaꞌa aɨjna ɨ José tɨ ij aɨn ruꞌumuaꞌareera tyamuaꞌa naa . Ajta Dioj pu raataꞌa aɨjna ɨ José tɨ aɨn eihua rɨꞌɨ raꞌaseijratyaꞌa aɨjna ɨ rey , ɨ mej meyan raatamuáꞌa tɨcɨn Faraón . Aɨj pu cɨn antyujmuaꞌareeracaꞌa aɨjna ɨ José aɨjna cɨmeꞌe tɨ tyuꞌutaijta tɨj naꞌa nain japua aun tɨ huatacáꞌa u Egipto , ajta ajna aꞌu tɨ eꞌechajcaꞌa aɨjna ɨ rey .
44007011	’ Aj puiꞌi eihua tujri huatyáxuaaviracaꞌa aujna u Egipto , ajta iiya aꞌu maj eꞌechajcaꞌa aɨme ɨ tavaujsimuaꞌacɨꞌɨ . Ayaa pu tyajaꞌarajtyahuaa tɨcɨn Canaán ayajna , aijna chuejraꞌa japua iiya aꞌutyejeꞌeseijreꞌe . Eihua mu hui rajpueijtzi muaꞌaraa ɨ tyaɨte . Capu xuaaviꞌicaꞌa tiꞌitɨj maj huacuaꞌani .
44007012	’ Tɨꞌɨqui ayan tyuꞌunamuajriꞌi aɨjna ɨ Jacobo tɨcɨn au pu nuꞌu aꞌaxuaavi ɨ tiꞌitɨ tɨ iraacuaꞌani aujna u Egipto . Aj puiꞌi huaꞌutaiityacaꞌa maj aꞌujuꞌun maujna ɨ tavaujsimuaꞌacɨꞌɨ . Anacaican mu huajaꞌuváꞌamuaaracaꞌa .
44007013	Matɨꞌɨjtahuaꞌa huajaꞌuváꞌamuaaracaꞌa maujna u Egipto . Aj puiꞌi aɨn ɨ José huaꞌutaꞌixaa aɨme ɨ ruꞌihuaamuaꞌa aꞌatɨ tɨ pueen aɨjna . Ajta ɨ José aɨj pu huataꞌixaa aɨjna ɨ Faraón aꞌatyaɨn maj pueen aɨme iꞌihuaamuaꞌameꞌen , majta aꞌatyaɨn maj tyaɨtestyamuaꞌameꞌen pueen .
44007014	Ajta eꞌeyan tyuꞌutaijtacaꞌa aɨjna ɨ José tɨ ij aun aꞌuréꞌenyen ɨ taatajraꞌan , majta ɨ maj jamuan eꞌechajcaꞌa . Ayaa mu aráꞌaxcaa aꞌachu cumu hueicate japuan tamuaamuataꞌa japuan anxɨvi .
44007015	’ Tɨꞌɨqui Jacobo , aun áꞌuraa aujna u Egipto . Au pu ɨmɨ aꞌumɨꞌɨ aɨjna , majta aɨme ɨ tavaujsimuaꞌa , aɨ mu majta maun aꞌucuii .
44007016	Aj mu mi maun ɨmɨ huajaꞌutɨ ɨ mɨꞌɨchite aujna u Canaán . Ayaa pu tyajaꞌarajtyahuaa tɨcɨn Siquem . Au mu huajaꞌavaꞌana aɨjna tzajtaꞌa ɨ tɨ huaꞌunanairiꞌi aɨjna ɨ Abraham aɨme ɨ yaujmuaꞌameꞌen aɨjna ɨ Hamor , tɨ Siquem eꞌechajcaꞌa . Aꞌachu pu tihuaꞌunajchi aɨjna ɨ Abraham .
44007017	’ Tɨꞌɨj ajna tyajaꞌureꞌenye ɨ xɨcaj tɨ jetzen arauraste aɨjna tɨ cɨmeꞌen ɨ Dioj ayan tyaꞌataujratziiriꞌi ɨ Abraham jemi tzaahuatiꞌiraꞌa cɨmeꞌe , eihua mu huatamuiꞌiracaꞌa aɨme ɨ tavaujsimuaꞌacɨꞌɨ ɨ maj jetzen airaanye . Muꞌuri muiꞌicaa aɨme ɨ tyaɨte maj maun aꞌutyáꞌacaa aujna u Egipto .
44007018	’ Aj pu nuꞌu i saɨj teꞌentyajrupi rey cɨmeꞌe . Aɨ pu cai raamuáꞌa aɨjna ɨ José tyaacan .
44007019	Ajta eꞌeyan aꞌij puaꞌa tihuaꞌajchaɨcaꞌa ɨ tyaɨte ɨ tyaj huaꞌa jetze airaanye ityan . Aɨ pu aꞌij puaꞌa huaꞌuruu ɨ tavaujsimuaꞌacɨꞌɨ . Ayaa pu hui tyuꞌutaijtacaꞌa aɨjna ɨ rey maj hueꞌirahuaꞌaxɨn aɨme ɨ huaꞌayaujmuaꞌa ɨ maj mauj unyaacaꞌi mej mi huacuiꞌini .
44007020	’ Aɨjna xɨcajraꞌa jetze pu huanuꞌeihuacaꞌa aɨjna ɨ Moisés . Dioj pu rɨꞌɨ yáꞌuseijracaa ɨ paꞌarɨꞌɨ . Majta maɨn vaujsimuaꞌameꞌen aɨjna ɨ paꞌarɨꞌɨ , aɨ mu ráaveꞌesijriꞌi maujna ruche aꞌachu cumu hueica maxcɨraꞌi .
44007021	Tɨꞌɨj hui ajna tyajaꞌureꞌenye aɨjna xɨcajraꞌa jetze ɨ mej jetzen huaꞌacuiꞌini aɨme ɨ tɨꞌɨrii , saɨj pu japuan huanyu . Jɨitaꞌa aɨjna tɨ ráꞌancuꞌuvajxɨ . Ai pu aɨn puéenyaꞌa ɨ yaujraꞌan aɨjna ɨ rey . Aɨ pu ráaveꞌesijriꞌi tɨj ruyauj .
44007022	Matɨꞌɨj mi nain tiraamuáꞌate ɨ huaꞌamuaꞌatziiraꞌa aɨme Egipto mej eꞌemaꞌacan . Eecan pu raayɨꞌɨtɨhuaꞌa aɨjna ɨ Moisés aɨjna cɨmeꞌen tɨ tyuꞌutaxaj , ajta aɨjna cɨmeꞌen aꞌij tɨ tiꞌitɨ huáruuren .
44007023	’ Ayaa pu ari tirajchaɨcaꞌa aꞌachu cumu huaꞌapuate ninyeꞌiraꞌa aɨjna ɨ Moisés , raxeꞌevaꞌacaꞌa aɨjna tɨ u huajaꞌuvaꞌamuaare ɨ ruꞌihuaamuaꞌa , ɨ mej meyan huaꞌatamuaꞌamua tɨcɨn yaujmuaꞌameꞌen aɨjna ɨ Israel . Aj puꞌi áꞌuraa .
44007024	’ Tɨꞌɨqui aun aꞌaráꞌa . Tɨꞌɨqui seij huaseij tɨ Egipto eꞌemaꞌacan . Aɨ pu aꞌij puaꞌa raruurajcaꞌa iꞌihuaaraꞌaraꞌan aɨjna ɨ Moisés . Tɨꞌɨqui aun aꞌumej aɨjna ɨ Moisés tɨꞌij japuan huanyuuni aɨjna ɨ ruꞌihuaamuaꞌa . Aɨj pu cɨn aɨn Moisés aɨjna huajeꞌica ɨ aꞌatɨ tɨ Egipto eꞌemaꞌacan .
44007025	Ayaa pu hui tiꞌimuajcaa aɨjna cɨmeꞌe maj ramuaꞌaree aɨme ɨ ihuaamuaꞌameꞌen tɨ aɨn Moisés Dioj jetze araujcaꞌanye tɨꞌij hueꞌirajtuaani . Ma majtaꞌi cai , camu .
44007026	’ Yaa ruijmuaꞌateꞌe yee pu huáꞌutyau huaꞌapuaca ɨ ruꞌihuaamuaꞌa . Maujnyaꞌusiꞌityaꞌacaꞌa aɨme . Ayaa pu tiꞌijxeꞌevaꞌacaꞌa aɨjna ɨ Moisés tɨ huaꞌutaꞌijmɨ , tɨꞌɨqui ayan tihuaꞌutaꞌixaa tɨcɨn : “ Muan tyetyaca , mɨ saj ruꞌihuaamuaꞌa , ¿ aꞌini sej si seyan aꞌij puaꞌa ruruure muan rujɨɨmuaꞌa ? ”
44007027	Aj pu nuꞌu i aɨn tɨ aꞌij puaꞌa raruurajcaꞌa ɨ seij ɨ ruꞌihuaamuaꞌa , tɨꞌɨqui nuꞌu aɨn raatátajchacaꞌa ɨ Moisés . Aj puiꞌi ayan tiraataꞌixaa tɨcɨn : “ ¿ Aꞌataani muaꞌantíhuau mueetzi tiꞌitɨj cɨmeꞌe cumu juees , pej pi titaataijteꞌen ityejmi ?
44007028	Tij pajta inyeetzi eꞌicatan patɨj tiraajeꞌica paɨjna mɨ tɨ Egipto eꞌemaꞌacan ɨ tajcai . ” Yaa pu tiraataꞌixaa .
44007029	’ Tɨꞌɨj aɨn raanamuajriꞌi aɨjna ɨ Moisés , aj puiꞌi huatauruu . Aꞌuraa seij chuejraꞌa japua tɨ ayan tyajaꞌarajtyahuaa tɨcɨn Madián . Au pu hui aꞌucatii yaa cumu aꞌatɨ tɨ cai aun eꞌemaꞌacan . Au pu huatyenyaɨchacaꞌa . Ajta huaꞌapuaca titɨꞌɨrijmuaꞌacaꞌa aɨjna ɨ Moisés .
44007030	’ Tyauumaꞌaca aꞌachu cumu huaꞌapuate ninyeꞌiraꞌa , tɨꞌɨqui saɨj huataseijre aɨjna ɨ Moisés jemi aꞌahuaꞌa ɨtzitá a vejliꞌi ɨ jɨri jetze tɨ ayan antyahuaa tɨcɨn Sinaí . Au pu hui aꞌutyavaacaꞌa tiꞌitɨ tzajtaꞌa tuꞌupi tɨ tyataasimaꞌacaa aɨjna ɨ aꞌatɨ . Aɨj pu pɨrɨcɨ saɨj tɨ tiꞌivaɨreꞌe u tajapua .
44007031	Tɨꞌɨj aɨjna huaseij aɨjna ɨ Moisés , eecan pu aꞌij raꞌutaseij . Aj puꞌi yaꞌutyeeseij tyamuaꞌa naa . Tɨꞌɨqui raanamuajriꞌi aɨjna ɨ tavastaraꞌa .
44007032	Ayan tɨcɨn : “ Nyaa nu nyaɨn pueen ɨ huaꞌaDioj aɨme ɨ aꞌamuavaujsimuaꞌacɨꞌɨ , i nyaj Diojraꞌan pueen aɨjna ɨ Abraham , nyajta aɨjna ɨ Isaac , nyajta aɨjna ɨ Jacobo . ” Yaa pu tiraataꞌixaa aɨjna ɨ Dioj . Ajta aɨn ɨ Moisés , eihua pu ruvivájcaa . Capu cheꞌe áꞌujcaꞌanyajcaꞌa tɨ raaseij .
44007033	’ Ajta ayan tiraataꞌixaa ɨ tavastaraꞌa tɨcɨn : “ Pataꞌaj ajtaꞌɨpɨꞌɨn mɨ paj rajtacaꞌacai aꞌiniꞌi nyeetzi pu nyaꞌa mɨ chuej paj japuan aꞌuchaꞌacan . Nuꞌuri huatyenyaꞌate .
44007034	Nyaa nu hui nyeri huaꞌuseij aꞌij mej yeꞌi aꞌij puaꞌa huaꞌaruure ɨ nyatyaɨtestyamuaꞌa ɨ maj maun aꞌutí u Egipto . Nyaa nu raanamuajriꞌi aɨjna ɨ maj cɨn aupuaapuaꞌareꞌe . Nyajta nuꞌuri ya vaꞌacányejsin nyej ni huaꞌa japua huanyuuni mej mi huiracɨɨnye aujna u Egipto . Aɨj nu cɨn inyaa muaataijteꞌesin pataꞌaj aꞌuraꞌani pataꞌaj paun áꞌumeꞌen paujna Egipto . ” Ayaa pu hui tiraataꞌixaa aɨjna ɨ Dioj .
44007035	’ Aɨjna ɨ Moisés , aɨ pu aɨn pueen ɨ maj raatityacaꞌa maɨjna cɨmeꞌe mej meyan tiraataꞌixaa tɨcɨn : “ ¿ Aꞌataani muaꞌantíhuau mueetzi cumu tiꞌitɨj cɨmeꞌe juees pej pi nuꞌu titaataijteꞌen ityejmi ? ” ’ Dioj pu jetze rucáꞌanyajcaa aɨjna ɨ Moisés tɨ i aɨn tihuaꞌutaijteꞌen , ajta hueꞌirajtuaani . Dioj pu rusaɨj raataityacaꞌa aɨjna ɨ aꞌatɨ tɨꞌɨj aɨn huataseijreꞌen ɨ tuꞌupi tzajtaꞌa tiꞌitɨ tɨ tyataasimaꞌacaa .
44007036	’ Aɨjna ɨ Moisés , aɨ pu aɨn pueen ɨ tɨ hueꞌirajtuaa aujna u Egipto aɨmej ɨ tayaaxujmuaꞌacɨꞌɨ . Ajta eihua pu tiꞌitɨ huaꞌutaseijra mej mi maɨjna cɨn raamuaꞌaree tɨ Dioj jetze araujcaꞌanyajcaꞌa aɨjna ɨ Moisés aujna u Egipto , ajta aujna aꞌahuaꞌa jaj tɨ veꞌe tɨ eꞌeseijreꞌe tɨ ayan tyajaꞌarajtyahuaa tɨcɨn jaj tɨ paꞌu , ajta aujna aꞌahuaꞌa ɨtzitá . Aꞌatee aꞌachu cumu huaꞌapuate ninyeꞌiraꞌa tɨ ayan rɨjcaa aɨjna ɨ Moisés .
44007037	’ Aɨjna ɨ Moisés , aɨ pu hui ajta aɨn pueenyaꞌa ɨ tɨ ayan tihuaꞌutaꞌixaa aɨmej ɨ yaujmuaꞌameꞌen aɨjna ɨ Israel tyaacan tɨcɨn : “ Dioj pu nuꞌu seij avéꞌeviꞌitɨ tɨ aɨn vaꞌacan cɨn tiꞌityavaa aꞌaraꞌani ɨ jemin . Aɨ pu nuꞌu ajtyamaꞌacan muejmi jemi . Ajta nuꞌu ayan cheꞌetanaꞌa tyuꞌutyavaɨreꞌesin nyatɨj nuꞌu inyaa . Sataꞌaj nuꞌu ráꞌantzaahuateꞌen . ”
44007038	’ Matɨꞌɨj maɨn tyaɨte tyujsaɨj ajna aꞌahuaꞌa ɨtzitá , aɨ pu ajta a aꞌutyavaacaꞌa huaꞌa jamuan . Aɨ pu xaa tyahuaacɨxaꞌastyamuaꞌa japua huanyu jemin aɨjna ɨ aꞌatɨ tɨ tiꞌivaɨreꞌe ɨ tajapua , aɨjna tɨ tiraataꞌixaa anna jɨri japua tɨ ayan tyajaꞌarajtyahuaa tɨcɨn Sinaí . Moisés pu raꞌancuraꞌa ɨ nyuucari me jetzen ruuri muaꞌaraꞌani tɨꞌij eꞌeyan aɨn taataꞌɨten ityejmi .
44007039	’ Ma majta , camu áꞌujcaꞌanyajcaꞌa maj ráꞌantzaahuateꞌen silu ayaa mu tiꞌijxeꞌevaꞌacaa ɨ rutzajtaꞌa maj huaraꞌacɨɨne aun pujmeꞌen u Egipto .
44007040	Ayaa mu tiraataꞌixaa maɨjna ɨ Aarón . Meyan tɨcɨn : “ Pataꞌaj santute taatyataaven mej mi maɨn anáatyáꞌa muaꞌaraꞌani , aꞌini , catu xaa nyaꞌu ramuaꞌaree aꞌij tɨ tiꞌitɨ raaruu aɨjna ɨ Moisés , ɨ tɨ tuꞌirajtuaa aujna u Egipto . ”
44007041	’ Aj mu mi maɨn santu tiꞌitɨ huatyataahuacaꞌa , tɨ ayan seijraꞌacaa tɨj visaaruꞌu . Matɨꞌɨj mi tiraatámuaꞌɨvejte maɨjna ɨ visaaruꞌu . Eecan mu huataujtyamuaꞌave maɨjna cɨmeꞌe ɨ maj raatyataahuacaꞌa rujɨɨmuaꞌa maɨjna ɨ santu .
44007042	’ Ajta , aɨn ɨ Dioj , aɨ pu hui ma huaꞌuhuaꞌaxɨ . Aɨj pu cɨn ajtaraa aɨme jemi mej mi seij jemi tyuꞌutyavaɨreꞌen , aɨme jemi ɨ maj maun eꞌeseijreꞌe u tajapua , xuꞌuraꞌave , maxcɨraꞌi , xɨcaj , tiꞌitɨ tɨ aꞌij tiꞌiseijreꞌe u uteꞌe . Ayaa pu teꞌeyuꞌusiꞌi aɨjna jetze ɨ yuꞌuxari maj raꞌuyuꞌuxacaꞌa aɨme ɨ maj títyatatyáꞌacaa tiꞌitɨj cɨmeꞌe ɨ Dioj jemi . Ayan tɨcɨn : Muan yaujmuaꞌameꞌen aɨjna ɨ Israel , ¿ ni qui seyan tinaatámuaɨꞌɨvejte satɨꞌɨj aꞌucɨɨnyacaꞌa saujna ɨtzitá ? Caxu xaa nyaꞌu . Siraꞌatee huaꞌapuate ninyeꞌiraꞌa saujna u muꞌutzítaꞌa . Caxu xaa nyaꞌu tinaatámuaɨꞌɨvejte .
44007043	Ma sajta , ayaa xu tiraatɨsimaꞌa ɨ chiꞌiraꞌan saɨjna ɨ santu tɨ ayan antyahuaa tɨcɨn Moloc , sajta ráachuisimaꞌa ɨ tɨ jetzen seijraꞌacaa xuꞌuraꞌaveꞌeraꞌan ɨ saɨj ɨ santu tɨ ayan antyahuaa tɨcɨn Renfán . Ai mu nuꞌu hui aɨn pueenyaꞌa santute ɨ saj rujɨɨmuaꞌa seyan tihuaꞌutaahuacaꞌa sej si rɨꞌɨ tihuaꞌutaꞌan saɨme . Aɨj nu cɨn nyaun amuaataiti aujnaꞌɨmɨ ajna aꞌahuaꞌa tɨ ayan tyajaꞌarajtyahuaa tɨcɨn Babilonia .
44007044	’ Aujna ɨtzitá , aɨ pu eꞌeseijraꞌacaa huaꞌa jemi ɨ tavaujsimuaꞌa tyaaca aɨjna ɨ tɨ curaꞌanamiꞌi ɨ ɨnaamua aꞌu maj eꞌetyujsaꞌɨri . Ayaa mu hui eenyeꞌen huatyataahuacaꞌa aꞌij tɨ yeꞌi aɨn Dioj tiraataij aɨjna ɨ Moisés , tɨꞌɨj ayan tiraataꞌixaa tɨcɨn tɨ nuꞌu raatyataaven ayan eenyeꞌen tɨj aɨjna ɨ muaꞌatyejri aꞌij tɨ aɨn tiraataseijra .
44007045	’ Matɨꞌɨj raꞌancuráꞌajáj maɨjna ɨ ɨnaamua , aj mu mi u yaꞌarajtɨ aɨme ɨ maj mu aꞌuvaꞌajuꞌun aɨjna jamuan ɨ Josué matɨꞌɨj huaꞌutyaamueꞌitɨ ɨ tyaɨte aɨmej jemi ɨ maj maun eꞌechajcaꞌa . Dioj pu hueꞌiraaviꞌitɨ tɨꞌij aɨn huaꞌutaꞌan aɨmej ɨ tavaujsimuaꞌa tyaaca seij chuejraꞌa japua maj japuan huaujchéetyaꞌajraꞌani . Au pu eꞌeseijraꞌacaa aɨjna ɨ ɨnaamua hasta naꞌa cai ajna tyajaꞌureꞌenye aɨjna xɨcajraꞌa jetze tɨ jetzen aɨn huataseijreꞌen aɨjna ɨ rey , ɨ David tyaacan .
44007046	’ Aɨjna ɨ David tyaacan , ai pu raacɨ́ꞌɨ tɨ Dioj rɨꞌɨ tirajchaɨcaꞌa . Aɨj pu cɨn raatyahuau aɨjna ɨ David ɨ Dioj jemi tɨꞌij Dioj raataꞌan tɨ David raꞌajtaaven ɨ teyuu tɨꞌij ayan tiꞌivaɨraꞌa aꞌaraꞌani tɨj chiꞌiraꞌan aɨjna ɨ Diojraꞌan aɨjna ɨ Jacobo .
44007047	Capu ajta ayan tyajaꞌureꞌenye silu aɨ pu ráꞌajtaahuacaꞌa ɨ chiꞌiraꞌan ɨ Dioj aɨjna ɨ Salomón .
44007048	’ Ma ajta , Dioj tɨ eitzeꞌe antyujmuaꞌaree cai maa aꞌatɨ , aɨ pu cai aꞌa eꞌeche ɨ chiꞌi tzajtaꞌa ɨ maj ráꞌajtaahuacaꞌa ɨ tyaɨte . Aɨj pu hui cɨn ayan tiraꞌuyuꞌuxacaꞌa ɨ saɨj tɨ tiꞌitaxaxaꞌataꞌa ɨ Dioj jetze maꞌacan tɨcɨn :
44007049	Ayaa pu tiꞌixa ɨ tavastaraꞌa . Ayan tɨcɨn : Nyaa nu antiyeijxɨꞌɨsin ɨ nyaꞌɨpua japua u tajapua , nyajta nuꞌu aꞌarachyapuarita ɨ chaanaca japua . ¿ Tiꞌitajni chiꞌiraꞌa sanaatyataaven inyeetzi ? ¿ Caꞌɨn aꞌuni jetze aꞌarɨꞌɨri nyaj nuꞌu huánsaꞌupeꞌen ?
44007050	¿ Ni nyacai nyaɨn pueen inyaa i nyaj nain tyuꞌutaahuacaꞌa tɨ aun tejeꞌeseijreꞌe u tajapua , ajta tɨ tiꞌiseijreꞌe iiyan chaanaca japua ?
44007051	Aj puiꞌi ayan tihuaꞌutaꞌixaa aɨjna ɨ Esteban . Ayan tɨcɨn : — Muan xu iꞌi muareꞌeri . Capu hui tiꞌitɨ aꞌamua tzajtaꞌa uteninyei . Ayaa xu antaujnaamɨ ɨ aꞌamuatzajtaꞌa , matɨj rɨjcaa ɨ aꞌamuavaujsimuaꞌacɨꞌɨ . Aꞌanaj tɨ naꞌa nain xɨcaj tzajtaꞌa , muan xu cai raꞌancuraꞌave aɨjna ɨ xaijnyuꞌucaraꞌaraꞌan ɨ Dioj .
44007052	’ Naijmiꞌi aꞌachu maj puaꞌamuacaa ɨ maj tiꞌixaxaꞌataꞌa ɨ Dioj jetze maꞌacan , aɨme ɨ maj aꞌij puaꞌa huaꞌuruu ɨ aꞌamuavaujsimuaꞌacɨꞌɨ . Aɨ mu majta huaꞌucuii aɨme ɨ maj anacaican raataxajtacaꞌa yee aɨ pu ya vaꞌacányejsin ɨ tɨ urareꞌenyaꞌacan cɨn seijreꞌe ɨ Dioj jemi . ’ Maꞌacui xaa nyaꞌu , muan mɨ saj cai ramuaꞌareeracaꞌa , muan xu raatyeeviꞌi , sajta raajeꞌica .
44007053	Aɨme ɨ mej tiꞌivaɨreꞌe u tajapua ɨ Dioj jemi , aɨ mu amuaatatuii ɨ yeꞌira tɨ teꞌeyuꞌusiꞌi ɨ yuꞌuxari jetze . Ma sajta muan , caxu raꞌatzaahuatyaꞌacaa . — Yaa puꞌu tyuꞌuxajtacaꞌa aɨjna ɨ Esteban .
44007054	Matɨꞌɨj meyan tiraanamuajriꞌi , eecan mu huatanínyuꞌucacucaꞌa . Aɨj mu cɨn tyamuaꞌa tityaꞌaváꞌujcheꞌeva ɨ rutamej jetze . Tyamuaꞌa me tiꞌijnyeechajcaꞌa .
44007055	Ajta aɨn ɨ Esteban , xaijnyuꞌucaraꞌaraꞌan ɨ Dioj , aɨj pu jetze rucáꞌanyajcaa . Aj pu i a aꞌujnyeeracaꞌa ɨ tajapua . Tɨꞌɨqui ayan eenyeꞌen tyuꞌuseij tɨ airatatzajcaa aujna tɨ eꞌeseijreꞌe ɨ Dioj , ajta tɨ aun aꞌutyavaacaꞌa aɨjna ɨ Jesús ɨrɨɨtaꞌan ɨ Dioj .
44007056	Ajta ayan tyuꞌutaxajtacaꞌa aɨjna ɨ Esteban ayan tɨcɨn : — Casiꞌi , nyejseij ɨ tɨ ari antacuuni ɨ tajapua , nyajta nyaɨjna seij ɨ tɨ ajta huaꞌa jetze airaanye ɨ tyaɨte . Aj huatyejvee ɨrɨɨtaꞌan ɨ Dioj . — Yaa pu jemi tyuꞌutaxajtacaꞌa .
44007057	Cɨmeꞌen puꞌu ayan tyuꞌutaxajtacaꞌa , aj mu mi huityaujnaxɨ ɨ rumuajcaꞌa cɨmeꞌe ɨ runaxaiitaꞌa mej mi cai raanamua aꞌij tɨ tiꞌixa . Majta huatyejiihuajraa caꞌanin cɨmeꞌe aɨme . Majta u aꞌutyáruaachacaꞌa jemin .
44007058	Aj mu mi ruꞌiraajaj maujna u chajtaꞌa . Matɨꞌɨj mi autyajhuii maj raatyatuꞌasixɨꞌɨn tetej cɨmeꞌe . Majta maɨn ɨ mej tiꞌiseijracaa , aɨ mu teꞌityujchuiixɨ ɨ tyuꞌujsiicuꞌu . Matɨꞌɨj mi a tyajaꞌajraj a chuaataꞌa jemin aɨjna ɨ tyamueij tɨ ayan antyahuaa tɨcɨn Saulo .
44007059	Matɨꞌɨj ratuꞌaxacaꞌa aɨjna ɨ Esteban , ayaa pu tiraatyajhuau ɨ Dioj jemi , tɨcɨn : — Jesús , nyavastaraꞌa , pataꞌaj raꞌancuraꞌan i nyaxaijnyuꞌuca .
44007060	Aj puiꞌi titunutacaꞌa . Ayan tɨcɨn : — Nyavastaraꞌa , capaj aɨme jetze rapuaꞌarityaꞌa aɨjna ɨ maj cɨn autyajturaa mueetzi jemi . — Ayaa pu tyuꞌutaxajtacaꞌa . Tɨꞌɨqui huamɨꞌɨ aɨjna ɨ Esteban .
44008001	Ajta aɨn ɨ Saulo , aɨ pu tiꞌiseijracaa matɨꞌɨj raajeꞌica maɨjna ɨ Esteban . Ajna xɨcajraꞌa jetze matɨꞌɨj raajeꞌica , majta eꞌeyan autyajhuii mej aꞌij puaꞌa huaꞌuruuren caꞌanin cɨmeꞌe aɨme ɨ mej tyaꞌatzaahuateꞌe , ɨ maj maun aꞌutyáuucaꞌa anna Jerusalén . Majta eꞌeyan aꞌucɨ́jxɨ nainjapua tɨj naꞌa aun tɨ huatacáꞌa u Judea , majta u Samaariya . Aɨ muꞌu cai aꞌucɨj aɨme ɨ maj tamuaamuataꞌa japuan huaꞌapua araꞌase .
44008002	Majta seica ɨ maj rɨꞌɨ tiraꞌaraꞌaste ɨ huaꞌayeꞌira , aɨ mu raꞌavaꞌana maɨjna ɨ Esteban tyaacan . Eihua mu rájxaamɨjriꞌiraꞌacaa .
44008003	Ajta aɨn Saulo , aꞌij puaꞌa pu huaꞌaruurajcaa aɨme ɨ mej tyaꞌatzaahuateꞌe . Aꞌu tɨ naꞌa maj aꞌuchaatɨmaꞌacaa , aɨ pu aꞌutyaruꞌipichaꞌa u huaꞌachiꞌita . Ajta hueꞌirájaꞌapuanaꞌa ɨ tyetyaca , ajta aɨme ma juuca . Naijmiꞌica pu tiꞌitatúꞌirihuaꞌa mej mi huaꞌunán .
44008004	Majta maɨn ɨ maj aꞌucɨ́jxɨ , aꞌu tɨ naꞌa maj áꞌujhuaꞌanyaꞌa , aɨ mu tihuaꞌumuáꞌate ɨ tyaɨte maɨjna cɨmeꞌe ɨ nyuucari ɨ tɨ Dioj cɨn hueꞌirajtuaani .
44008005	Aj puiꞌi saɨj u aꞌatanye ajna aꞌahuaꞌa chajtaꞌa tɨ aun eꞌejtyemaꞌacan aujna u Samaariya . Ayaa pu antyahuaa aɨjna ɨ aꞌatɨ tɨcɨn Felipe . Aj puiꞌi autyejche tɨ tihuaꞌutaꞌixaateꞌen aɨjna jetze maꞌacan ɨ Cɨriistuꞌu .
44008006	Eihua mu ráꞌajaahuatyaꞌacaa ɨ tyaɨte . Matɨꞌɨj raanamuajriꞌi aɨjna ɨ Felipe , ajta matɨꞌɨj tyuꞌuseij aꞌij tɨ tiꞌitɨj huarɨj , eihua mu raꞌatzaahuatyaꞌacaa , aꞌini ayaa pu rɨjcaa mej mi raamuaꞌaree tɨ Dioj jetze araujcaꞌanyajcaꞌa .
44008007	Majta muiꞌitɨ huaruj ɨ maj tiyaaruꞌuse huaꞌa tzajtaꞌa seijraꞌacaa ; eecan mu huajijhuacaꞌa aɨme ɨ tiyaaruꞌuse matɨꞌɨj huiiraacɨ ɨ tyaɨte tzajtaꞌa . Majta muiꞌitɨ mu huaruj ɨ maj cɨyaaxaviꞌi , majta ɨ maj ruɨɨca jetze cɨyaaxaviꞌi .
44008008	Aɨj mu cɨn huaujtyamuaꞌave tyamuaꞌa naa aujna chajtaꞌa .
44008009	Saɨj pu ajta aꞌutyavaacaꞌa tɨ ayan antyahuaa tɨcɨn Simón . Eecan pu rúꞌumuaꞌareeracaa aɨjna tɨ tiꞌitɨ aꞌij huáruuren aɨjna cɨmeꞌe maj aꞌij tyaꞌutaseij ɨ tyaɨte . Puꞌuri aꞌatee tɨ ayan rɨjcaa aɨjna ɨ Simón . Eihua pu aꞌujtzaahuatyaꞌacaꞌa aɨjna cɨmeꞌe tɨ nuꞌu eecan ruxeꞌeveꞌe .
44008010	Naijmiꞌi mu raꞌatzaahuatyaꞌacaa , tɨj naꞌa tɨꞌɨrii , majta ɨ maj vaujsi . Meyan tiꞌixaata tɨcɨn : — Dioj pu hui jetze araujcaꞌanye amɨjna mɨ tyaataꞌa .
44008011	Puꞌuri aꞌateeviꞌi aɨjna ɨ Simón tɨ ayan rɨjcaa mej mi aꞌij tyaꞌutaseij . Aɨj mu cɨn raꞌatzaahuatyaꞌacaa .
44008012	Majta aɨ mu ráꞌantzaahua tɨꞌɨj aɨn Felipe huaꞌutaꞌixaa aɨjna cɨmeꞌe ɨ nyuucari ɨ tɨ ayan tiraꞌaxa ɨ tɨ jetzen tieꞌijta ɨ Dioj , ajta ɨ tɨ cɨn raxaj ɨ Jesús jetze maꞌacan . Aj mu mi huamuaɨꞌɨvijhuacaꞌa ɨ tyetyaca , majta ɨ juuca .
44008013	Ajta aɨn ɨ Simón , aɨ pu ajta ráꞌantzaahua . Ajta huamuaɨꞌɨvijhuacaꞌa . Eecan pu aꞌij tyaꞌutaseij aɨjna cɨmeꞌe aꞌij tɨ yeꞌi rɨjcaa aɨjna ɨ Felipe , ajta aɨjna cɨmeꞌe tɨ tiꞌitɨ huaꞌutaseijra ɨ maj cɨn raamuaꞌaree tɨ Dioj jetze araujcaꞌanyajcaꞌa aɨjna ɨ Felipe . Aɨj pu cɨn aɨn Simón autyejche tɨ áꞌuchaꞌacanyeꞌen jamuan .
44008014	Matɨꞌɨj raamuaꞌareeriꞌi aɨme ɨ maj tamuaamuataꞌa japuan huaꞌapua araꞌase , ɨ mej meri ráꞌantzaahua ɨ nyuucari ɨ tɨ Dioj jemi eꞌemaꞌacan aɨme ɨ maj Samaariya aꞌuchaatɨme , aj mu mi huaꞌutaityacaꞌa aɨjna ɨ Pedro , ajta aɨjna ɨ Juan aɨme jemi .
44008015	Matɨꞌɨj maun aꞌaráꞌa , aj mu mi raatahuaviiriꞌi ɨ Dioj tɨꞌij huatyaturan huaꞌa tzajtaꞌa aɨjna ɨ xaijnyuꞌucaraꞌaraꞌan ɨ Dioj .
44008016	Aꞌiniꞌi caxɨ pu ya vaꞌacaanyajcaꞌa aɨjna ɨ xaijnyuꞌucaraꞌaraꞌan ɨ Dioj tɨꞌij huatyaturan huaꞌa tzajtaꞌa . Majta aɨme ɨ tyaɨte , naijmiꞌi mu huamuaɨꞌɨvijhuacaꞌa nyuucajtzeꞌen aɨjna ɨ Jesús .
44008017	Matɨꞌɨj mi maɨn ɨ maj huaꞌapua , aɨ mu huaꞌavaꞌamuaraꞌaxɨ an huaꞌamuutzeꞌe aɨme ɨ tyaɨte . Matɨꞌɨj meyan huarɨj , aj pu xaa ya vaꞌacaanye huaꞌa tzajtaꞌa aɨjna ɨ xaijnyuꞌucaraꞌaraꞌan ɨ Dioj .
44008018	Tɨꞌɨqui aɨn Simón raaseij tɨ ya vaꞌacaanye aɨjna ɨ xaijnyuꞌucaraꞌaraꞌan ɨ Dioj matɨꞌɨj seij avaꞌamuareꞌe an múutzeꞌen , tɨꞌɨqui aɨn tumin huaꞌutáꞌamɨꞌɨcaa .
44008019	Ayaa pu tihuaꞌutaꞌixaa aɨjna ɨ Simón tɨcɨn : — Sataꞌaj naataꞌan nyej neyan huarɨni , nyej seij aváꞌamuareꞌen , tɨꞌɨj ya vaꞌacáanyen aɨjna ɨ xaijnyuꞌucaraꞌaraꞌan ɨ Dioj tɨꞌij aɨn huatyaturan aɨjna tzajtaꞌa ɨ aꞌatɨ .
44008020	Aj puiꞌi ayan tiraataꞌixaa aɨjna ɨ Pedro tɨcɨn : — Cheꞌe antipuaꞌare mɨ tumin , pajta muaa , aꞌini pej pi peyan tiꞌimuaꞌatze muaa paj tumin cɨn tyuꞌunanan ɨ Dioj tɨ tihuaꞌataꞌaca .
44008021	Capu hui ayan tiraavijteꞌe pej peyan tyuꞌutyavaɨreꞌen peijna cɨmeꞌe . Capaj muaa huataꞌacɨꞌɨpua aɨjna cɨmeꞌe ɨ paj cai rɨꞌɨ tiꞌitiáꞌachaꞌɨ muaꞌa tzajtaꞌa ɨ Dioj jemi .
44008022	Pataꞌaj raatapuaꞌajta peijna cɨmeꞌe ɨ paj aꞌij puaꞌa tiꞌiruure . Pataꞌaj hui raatahuavii ɨ Dioj , tɨꞌij aɨn Dioj timuaatauuniꞌi aɨjna cɨmeꞌe ɨ paj rajtyau muaꞌa tzajtaꞌa .
44008023	Ayaa nu tiꞌimuaseij mueetzi , eecan paj chueere muaꞌa tzajtaꞌa . Tyamuaꞌa paj tirajpueiitzi puaꞌame paɨjna cɨmeꞌe ɨ paj autyajturaa ɨ Dioj jemi . — Ayaa pu tyuꞌutaxajtacaꞌa aɨjna ɨ Pedro .
44008024	Aj puiꞌi ayan tyuꞌutanyúu aɨjna ɨ Simón tɨcɨn : — Sataꞌaj raatahuavii ɨ Dioj tɨ ij cai tiꞌitɨ aꞌij nyaruuren , patɨj pauchan tyuꞌutaxajtacaꞌa .
44008025	Aɨjna ɨ Pedro , ajta aɨjna ɨ Juan , aɨ mu tihuaꞌutaꞌixaa ɨ tyaɨte maɨjna cɨmeꞌe ɨ maj raaseij aꞌij tɨ tiꞌitɨ raaruu ɨ Jesús , majta huaꞌutaꞌixaa ɨ nyuucari ɨ tɨ cɨn hueꞌirajtuaani ɨ Dioj . Muiꞌicaque mu meyan tihuaꞌutaꞌixaa ɨ tyaɨte maj aꞌuchaatɨme aujna u Samaariya . Matɨꞌɨj mi aꞌucɨ́j anna Jerusalén .
44008026	Tɨꞌɨqui saɨj tyuꞌuxajtacaꞌa jamuan aɨjna ɨ Felipe . Ai pu aɨn pueenyaꞌa aɨjna ɨ aꞌatɨ saɨj tɨ tiꞌivaɨreꞌe u tajapua ɨ Dioj jemi . Ayaa pu tiraataꞌixaa tɨcɨn : — Aricu áꞌuraꞌa aate pujmeꞌen aɨjna juyejraꞌa jetze tɨ Jerusalén aꞌureꞌeninyeꞌi u jetze pujmeꞌen aujna Gaza aꞌahuaꞌa . Aijna juyejraꞌa jetze , ai pu aɨn pueen tɨ aun muꞌutzítaꞌa aꞌureꞌeninyeꞌi .
44008027	Aj puiꞌi áꞌuraa aɨjna ɨ Felipe . A pu aꞌucamaꞌaca tɨꞌɨj aꞌatɨ antinájchacaꞌa tɨ Etiopía eꞌemaꞌacan . Aɨ pu aɨn pueen ɨ tuꞌuvaꞌatajpiꞌihuacaꞌa aɨjna ɨ aꞌatɨ . Vaꞌacan cɨn pu tiꞌityejvee aɨjna jemi ɨ mej jee Candace . Ayaa pu huataujmuaꞌa Candace tɨcɨn huaꞌareina ɨ maj maun eꞌemaꞌacan aujna Etiopía . Aɨjna ɨ tuꞌuvaꞌatajpiꞌihuacaꞌa , aɨ pu antyujmuaꞌareeracaꞌa tɨ tumin saɨraꞌacaꞌa . Aɨ pu anna aꞌatanye anna Jerusalén tɨꞌij Dioj aꞌutyaanajche .
44008028	Puꞌuri aun pɨjeꞌejva aɨjna chuejraꞌa japua tɨ aun eꞌemaꞌacan . Aɨ pu jetze aꞌaracai ɨ carreta huamaꞌaca . Yuꞌuxari pu jetze teꞌejijvaꞌacaa tɨ aɨn raꞌuyuꞌuxacaꞌa aɨjna ɨ aꞌatɨ tɨ Dioj jetze maꞌacan tiꞌixaxaꞌataꞌa . Ayaa pu antyahuaacaꞌa tɨcɨn Isaías .
44008029	Aj puiꞌi aɨn xaijnyuꞌucaraꞌaraꞌan ɨ Dioj , raataꞌixaa aɨjna ɨ Felipe tɨcɨn : — Ajtyaxɨ vejliꞌi amɨjna jetze mɨ carreta . Pataꞌaj raꞌantinajche .
44008030	Taichijmáꞌa pu aɨjna ɨ Felipe raꞌantinajchacaꞌa aɨjna ɨ aꞌatɨ . Tɨꞌɨqui aɨn Felipe raanamuajriꞌi ɨ tɨ teꞌejijvaꞌacaa aɨjna jetze ɨ yuꞌuxari aɨn tɨ raꞌuyuꞌuxacaꞌa aɨjna ɨ Isaías tyaacan . Aj puiꞌi aɨn Felipe ayan tiraataihuaꞌuriꞌi tɨcɨn : — ¿ Ni peyaueꞌite ɨ paj raꞌajijveꞌe ?
44008031	Aj puiꞌi ayan tyuꞌutanyúu aɨjna ɨ aꞌatɨ tɨcɨn : — ¿ Aꞌini tiꞌirɨꞌɨri nyaj yauꞌeitaa naꞌaraꞌani , tɨ puaꞌa cai aꞌatɨ naataꞌitii aꞌij tɨ huataujmuaꞌa ɨ nyuucari , nyej ni yauꞌeitaa naꞌaraꞌani ? — Yaa pu tyuꞌutaxajtacaꞌa aɨjna ɨ aꞌatɨ . Aj puiꞌi raataꞌinee aɨjna tuꞌuvaꞌatajpiꞌihuacaꞌa tɨ aɨn Felipe antiraꞌani ɨ carreta jetze , tɨ nuꞌu aꞌujyeijxɨꞌɨn jamuan .
44008032	Ayaa pu tyáꞌaxajtacaa ɨ tɨ jetzen teꞌejijvaꞌacaa tɨ ayan tyaꞌasɨɨmueꞌihuacaa tɨcɨn : Meyaꞌujáj mej mi raajeꞌica matɨj nuꞌu huaꞌarujca ɨ canyaꞌaxɨ . Ayaa puꞌu eenyaꞌa aꞌame tɨj canyaꞌa maj racáyejsin . Aꞌini ayaa pu aɨjna ɨ canyaꞌa capu aveꞌenyuu , yaa cumu tɨ cai tyáꞌanrɨꞌɨre . Matɨꞌɨj meyan raatyaxaahuatacaꞌa , ayaa pu cheꞌetanaꞌa cai teꞌeveꞌenyuucaꞌa aɨjna matɨꞌɨj aꞌij puaꞌa raaruu .
44008033	Eihua pu nuꞌu tyuꞌutatyéviꞌiriꞌi aɨjna cɨmeꞌe ɨ maj raꞌutaxaahuariꞌiriꞌi . Capu aꞌatɨ japuan huanyúu aɨjna . Capu ajta aꞌij tiꞌirɨꞌɨri tɨ aꞌatɨ ayan tyuꞌutaxaj cɨmeꞌen aɨme ɨ huaacɨxaꞌastyamuaꞌameꞌen aɨjna ɨ aꞌatɨ aꞌini aɨ pu nuꞌu yaꞌuviꞌitɨ ɨ xaijnyuꞌucaraꞌaraꞌan tɨꞌij cai cheꞌe iiyan seijraꞌa chaanaca japua .
44008034	Aj puiꞌi aɨn tɨ uvaꞌatajpiꞌihuacaꞌa , ayan tiraataihuaꞌuriꞌi aɨjna ɨ Felipe tɨcɨn : — Pataꞌaj naataꞌixaateꞌen , ¿ ni rusaɨj tyaujxajta naꞌari aꞌatɨ seij tyaxajta ?
44008035	Aj puiꞌi aɨn Felipe autyejche tɨ raataꞌixaateꞌen aɨjna cɨmeꞌen ɨ tɨ raꞌajijvaꞌacaa ɨ yuꞌuxari jetze . Aɨj pu huataxajtacaꞌa aɨjna ɨ nyuucari aɨjna cɨmeꞌen aꞌij tɨ tiꞌitɨ raaruu aɨjna ɨ Jesús .
44008036	Matɨꞌɨj mi ayée aꞌuréꞌenye aꞌu tɨ aꞌajmuaa . Aj puiꞌi aɨn ɨ tuꞌuvaꞌatajpiꞌihuacaꞌa ayaa pu tiraataꞌixaa aɨjna ɨ Felipe tɨcɨn : — Casiꞌi , yaꞌacui ajmuaa . ¿ Ni qui cai rɨꞌɨri paj náamuaɨꞌɨhua ineetzi ?
44008037	Aj puiꞌi Felipe ayan tiraataꞌixaa tɨcɨn : — Tɨ puaꞌa petyaꞌatzaahuatyaꞌa muaꞌa tzajtaꞌa , aj pu xaa nyaꞌu huatarɨꞌɨristari . Aj puiꞌi ayan tyuꞌutaxajtacaꞌa aɨjna ɨ tuꞌuvaꞌatajpiꞌihuacaꞌa tɨcɨn : — Nyaa nu xaa nyaꞌu tyaꞌatzaahuateꞌe tɨ aɨn Jesús iꞌi yaujraꞌan ɨ Dioj .
44008038	Aj puiꞌi raataij tɨ huatyechaxɨn ɨ carreta . Matɨꞌɨj mi acaacɨj ɨ maj huaꞌapua . Aj mu mi atyaacɨ a jaataꞌa . Tɨꞌɨqui aɨn Felipe raamuaɨꞌɨhuacaꞌa aɨjna ɨ tuꞌuvaꞌatajpiꞌihuacaꞌa .
44008039	Aj mu mi aiitacɨj a jaataꞌa . Ajta eꞌeyan aɨn xaijnyuꞌucaraꞌaraꞌan ɨ Dioj yaꞌuviꞌitɨ aɨjna ɨ Felipe iyeꞌitzi cɨmeꞌe . Ajta aɨn ɨ tuꞌuvaꞌatajpiꞌihuacaꞌa capu cheꞌe raaseij ɨ Felipe aꞌij tɨ huarupi . Capu amɨn aꞌij , iyaꞌuraa naa tyuꞌujtyámuaꞌavaꞌa .
44008040	Ajta , aɨn ɨ Felipe , au pu aꞌutaseijre ajna aꞌahuaꞌa chajtaꞌa tɨ ayan tyajaꞌarajtyahuaa tɨcɨn Azoto . Aɨ pu tihuaꞌutaꞌixaa ɨ tyaɨte aɨjna cɨmeꞌe ɨ nyuucari tɨ cɨn Dioj hueꞌirajtuaani . Ayaa pu aɨjna cɨn huarɨj , ajtahuaꞌa me yee tɨ huachájtaꞌatajme , ajtahuaꞌa meyee , ajta naꞌa cai aꞌaráꞌa ajna aꞌahuaꞌa tɨ ayan tyajaꞌarajtyahuaa tɨcɨn Cesarea .
44009001	Meenti aɨn ɨ Saulo , ayan auj tihuáꞌanyeechacaa tɨ huaꞌucuiꞌini aɨme ɨ maj raꞌatzaahuatyaꞌacaa aɨjna ɨ tavastaraꞌa . Aɨj pu cɨn aɨjna u aꞌutéeseij aɨjna tɨ tihueꞌijtyaꞌacaa u teyujtaꞌa .
44009002	Aj puiꞌi raatahuaviiriꞌi tɨ aɨn raatapijteꞌen ɨ yuꞌuxari ɨ tɨ cɨn u aꞌutyarute u teyujtaꞌa ajta aꞌahuaꞌa tɨ ayan tyajaꞌarajtyahuaa tɨcɨn Damasco . Tɨ puaꞌa nuꞌu aun huajaꞌutyauuni ɨ tyaɨte ɨ maj nuꞌu raꞌatzaahuatyaꞌacaa ɨ nyuucari ɨ maj cɨn rɨꞌɨ tityaajuꞌucaa ɨ Dioj jemi , aj pu nuꞌu i hueꞌiráviꞌitɨj huaꞌanajɨꞌɨcaꞌaxɨꞌɨn , tɨꞌij nuꞌu i huaꞌaviꞌitɨn u Jerusalén .
44009003	Tɨꞌɨj ari aun vejliꞌi aumaꞌacaa ajna Damasco , iyeꞌitzi cɨn pu eihua huatátzarajraa . Uteꞌe pu vaꞌacaanye ajna aꞌu tɨ aꞌutyavaacaꞌa aɨjna ɨ Saulo .
44009004	Tɨꞌɨqui aɨn arajve a chuaataꞌa . Tiꞌitɨ pu huanamuajriꞌi tɨ ayan tiraataꞌixaa tɨcɨn : — Saulo , Saulo . ¿ Aꞌini een cɨn peyan aꞌij puaꞌa nyaruure ?
44009005	Aj puiꞌi ayan tiraataihuaꞌuriꞌi aɨjna ɨ Saulo tɨcɨn : — ¿ Aꞌataani paj pueen , nyavastaraꞌa ? Aj puiꞌi ayan tyuꞌutánamuajre tɨcɨn : — Nyaa nu nyaɨn pueen i nyej iꞌi Jesús , i paj aꞌij puaꞌa nyaruure .
44009006	Aj puiꞌi tavastaraꞌa ayan tyuꞌutanyúu tɨcɨn : — Ajchesi , aricu u chajtaꞌa . Aa mu muajaꞌutaꞌixaateꞌesin aꞌij pej yeꞌi huarɨni .
44009007	Majta maɨn ɨ maj jamuan áꞌujhuaꞌanyaꞌa , au mu aꞌutyáuucaꞌa , camu cheꞌe aveꞌenyuucaꞌa . Tiꞌitɨ mu xaa huanamuajriꞌi , aru camu aꞌatɨj aꞌa aꞌuseij .
44009008	Aj puiꞌi ajche aɨjna ɨ Saulo . Tɨꞌɨj maunyeeracaꞌa , capu cheꞌe atányeericaa . Matɨꞌɨj mi raꞌanavíꞌiraꞌa ɨ muajcaꞌaraꞌaraꞌan jetze , meyaꞌuviꞌitɨ u Damasco .
44009009	Ayaa pu aꞌatee aꞌachu cumu hueica xɨcaj tɨ arácuuniꞌi , ajta tɨ cai tiꞌitɨ huacuaa ; ayaa pu cheꞌeta naꞌa aꞌatee hueica xɨcaj tɨ cai yaꞌacaraꞌa .
44009010	Saɨj pu aꞌutyavaacaꞌa aujna Damasco , aꞌatɨ tɨ ajta tyaꞌatzaahuatyaꞌacaa . Ayaa pu antyahuaacaꞌa tɨcɨn Ananías . Aj puiꞌi tavastaraꞌa huataseijre jemin aɨjna ɨ Ananías . Ayaa pu tiraatajee tɨcɨn : — Ananías . Aj puiꞌi ayan tyuꞌutanyúu tɨcɨn : — Yeꞌe nyaj huatejvee , nyavastaraꞌa .
44009011	Aj puiꞌi ayan tiraataꞌixaa aɨjna ɨ tavastaraꞌa tɨcɨn : — Aricu , aɨjna caayeraꞌa jetze tɨ ayan tyajaꞌarajtyahuaa tɨcɨn tɨ huataujreꞌiye . Pataꞌaj hui paun tyuꞌutaihuaꞌun ɨ Judás tɨ eꞌeche tɨ puaꞌa aun aꞌutácatii aɨjna ɨ aꞌatɨ tɨ ayan antyahuaa tɨcɨn Saulo . Tarso pu hui eꞌemaꞌacan aɨjna ɨ aꞌatɨ . Aɨ pu rahuauhuau ɨ Dioj jemi .
44009012	Aꞌatɨ pu nuꞌu huataseijre aɨjna jemi ɨ Saulo . Tevi pu huataseijre tɨ ayan antyahuaa tɨcɨn Ananías . Ajta ayan tyuꞌuséijre tɨ aɨn Ananías nuꞌu raꞌavaꞌamuarej an múutzeꞌen tɨ ij ajtahuaꞌa atanyeere . — Ayaa pu tiraataꞌixaa ɨ tavastaraꞌa .
44009013	Aj puiꞌi ayan tiraataꞌixaa aɨjna ɨ Ananías : — Casiꞌi , nyavastaraꞌa . Muiꞌitɨ mu meri naataꞌixaa aꞌij tɨ tiꞌitɨ ruure aɨjna ɨ aꞌatɨ . Eecan pu nuꞌu aꞌij puaꞌa huaꞌaruure aɨmej ɨ maj muaꞌatzaahuateꞌe aun maj aꞌuchaatɨme aujna Jerusalén .
44009014	Ajta ijii , aɨmej ɨ mej tieꞌijta u teyujtaꞌa , aɨ mu nuꞌu raataꞌa tɨ aɨn ya tanyen , tɨꞌij hueꞌiraviꞌitɨn huaꞌanajɨꞌɨcaꞌaxɨꞌɨn aɨmej ɨ maj muanaꞌamiche mueetzi .
44009015	Ajtahuaꞌa pu ayan tiraataij ɨ tavastaraꞌa tɨcɨn : — Aricu . Nyaa nu hui raꞌavaꞌahuau nyaɨjna ɨ aꞌatɨ tɨꞌij aɨn nyeetzi jetze maꞌacan tihuaꞌutaꞌixaateꞌen aɨmej ɨ mej seij chuejraꞌa japua eꞌeche , ajta ɨ huaꞌarey . Aɨ pu hui ajta nyeetzi jetze maꞌacan tihuaꞌutáꞌixaateꞌesin ɨ maj maun aꞌuchaatɨme aujna u Israel .
44009016	Ayej xaa nyaꞌu , nyaa nu raataseijrateꞌesin nyaɨjna ɨ Saulo ɨ tɨ ayan tyuꞌujxeꞌeveꞌe tɨ eihua rajpueiitzi aꞌaraꞌani nyeetzi jetze maꞌacan . — Ayaa pu tiraataꞌixaa ɨ tavastaraꞌa .
44009017	Aj puiꞌi áꞌuraa aɨjna ɨ Ananías . Au pu aꞌaráꞌa Judás tɨ eꞌeche . Aj puiꞌi aun aꞌutyajrupi u chiꞌita . Ajta eꞌeyan raꞌavaꞌamuarej an múutzeꞌen aɨjna ɨ Saulo . Aj puiꞌi ayan tiraatataujte tɨcɨn : — Neꞌihuaaraꞌa , Saulo . Aɨ pu hui ayan tinaataij ɨ tavastaraꞌa , aɨjna ɨ Jesús tɨ mueetzi jemi aꞌutaseijre patɨꞌɨj ya vaꞌatamáꞌacaa . Ayaa pu tinaataij pej pi pajtahuaꞌa atanyeere , ajta paj paɨjna jetze araꞌacaꞌanyen ɨ xaijnyuꞌucaraꞌaraꞌan ɨ Dioj . — Ayaa pu tiraataꞌixaa aɨjna ɨ Ananías .
44009018	Cɨmeꞌen puꞌu ayan tiraataꞌixaa , aitácuurixɨ ɨ jɨꞌɨsaaraꞌan jetze ɨ tiꞌitɨ naviiraꞌan tɨ huatyaahua . Aj puꞌi ajtahuaꞌa atanyeeracaꞌa . Tɨꞌɨqui aɨn ajche aɨjna ɨ Saulo . Tɨꞌɨqui huamuaɨꞌɨvijhuacaꞌa .
44009019	Aj puiꞌi xaa tyuꞌucuaa . Ajta ruꞌuhuatácaꞌanistiꞌiriꞌi . Au pu huatyajturaa huaꞌa jamuan ɨ maj tyaꞌatzaahuateꞌe huaꞌapua , hueica xɨcaj , aujna u Damasco .
44009020	Aj puiꞌi autyejche tɨ tihuaꞌutaꞌixaateꞌen u huaꞌateyujtaꞌa . Ayaa pu tihuaꞌamuaꞌatyahuaꞌa tɨ nuꞌu yaujraꞌan pueen ɨ Dioj aɨjna ɨ Jesús .
44009021	Naijmiꞌi ɨ maj raanamuajriꞌi , aɨ mu aꞌij yáꞌuseijracaa eecan . Ayaa mu tíꞌixajtacaa tɨcɨn : — ¿ Ni cai aɨn pueen ɨ tɨ aꞌij puaꞌa huaꞌuruu anna Jerusalén aɨmej ɨ maj ranaꞌamichaꞌa maɨjna ɨ Jesús ? ¿ Ajta ni cai aɨjna pu cɨn mu aꞌuveꞌeme tɨꞌij amɨn hueꞌiraviꞌitɨn huaꞌanajɨꞌɨcaꞌaxɨꞌɨn tɨꞌij huaꞌutatuireꞌen ɨ maj tieꞌijta aujna teyujtaꞌa anna Jerusalén ? — Ayaa mu tyuꞌurixaatyaꞌacaa .
44009022	Maaj puꞌu eitzeꞌe ruꞌuhuatácaꞌanistiꞌiriꞌi tɨꞌij aɨn ayan tihuaꞌutaꞌixaateꞌen ɨ tyaɨte . Eecan pu huaꞌutyaamueꞌitɨ aɨmej ɨ juriiyu ɨ maj Damasco eꞌeche aɨjna cɨmeꞌe tɨ ayan tiraataxajtacaꞌa tɨcɨn : — ¡ Ee , ayej tiꞌayajna , aɨjna ɨ Jesús , ai pu aɨn pueen ɨ tɨ Dioj an yáꞌujra ɨ ɨpuari japua !
44009023	Aꞌatzu aꞌateeviꞌica , aj mu mi raaxaꞌapɨꞌɨntare aɨme ɨ mej Israel jetze ajtyamaꞌacan mej mi raajeꞌica maɨjna ɨ Saulo .
44009024	Nain tujcaꞌari tzajtaꞌa , majta nain tɨcaꞌari tzajtaꞌa , au mu eꞌityétyaꞌacaꞌa tɨ aꞌapueerta aꞌu tɨ eꞌiraninyei ɨ juye . Ajta , aɨ pu raamuaꞌareeriꞌi aɨjna ɨ Saulo tɨcɨn maraatyéviꞌira .
44009025	Majta maɨn ɨ seica , ɨ mej tyaꞌatzaahuateꞌe , aɨ mu raꞌatyájra tzaacuri jetze tɨ veꞌe . Matɨꞌɨj mi raꞌacajtuaa tɨcaꞌɨmɨ aꞌatzaj cumu eꞌitaꞌa tɨcaꞌa maɨjna ɨ Saulo ɨ jaxuꞌu jetze . Aj puiꞌi áꞌuraa .
44009026	Tɨꞌɨqui aun aꞌaráꞌa u Jerusalén . Aɨ pu raxeꞌevaꞌacaa tɨ huaꞌajtyájaahuateꞌen aɨme ɨ mej tyaꞌatzaahuateꞌe . Ma majta , camu raxeꞌevaꞌacaa aꞌini majtzɨɨnyaꞌacaa . Camu aꞌatzu raꞌatzaahuatyaꞌacaa tɨ aɨn ayan tyaꞌatzaahuateꞌe aɨjna ɨ Saulo .
44009027	Capu amɨn aꞌij , aɨ pu ɨ Bernabé , aɨ pu raꞌancureꞌeviꞌitɨ . Aj puiꞌi yaꞌuviꞌitɨ aɨme jemi ɨ maj tamuaamuataꞌa japuan huaꞌapua araꞌase . Ajta huaꞌutaꞌixaa tɨ nuꞌu aɨn Saulo , aɨjna huaseij ɨ tavastaraꞌa tɨꞌɨj nuꞌu a aꞌumaꞌaca juye jetze , ajta Saulo pu huaꞌutaꞌixaa tzaahuatiꞌiraꞌa cɨmeꞌe aɨme ɨ maj Damasco eꞌeche . Aɨ pu tihueꞌixaa Jesús jetze maꞌacan .
44009028	Aɨj pu cɨn , aun aꞌutyajturaa aɨjna ɨ Saulo anna Jerusalén . Ajta aɨme huaꞌa jamuan áꞌuchaꞌacanyaꞌa . Tihueꞌixaatyaꞌacaa Jesús jetze maꞌacan tzaahuatiꞌiraꞌa cɨmeꞌe .
44009029	Seica pu ajta jamuan tyuꞌuxajtacaꞌa . Ai mu aɨn pueen ɨ mej tiꞌixaxaꞌa huaꞌanyuuca cɨmeꞌe ɨ griego . Eihua mu tyúꞌurixaatyaꞌacaa maɨjna cɨmeꞌe . Aɨ mu rátyesaꞌacaa maj raajeꞌica .
44009030	Matɨꞌɨj aɨme ɨ maj ihuaamuaꞌameꞌen pueen ɨ mej tyaꞌatzaahuateꞌe , matɨꞌɨj maɨn raamuaꞌareeriꞌi , aj mu mi yaꞌuviꞌitɨ maɨjna ɨ Saulo aujna aꞌahuaꞌa tɨ ayan tyajaꞌarajtyahuaa tɨcɨn Cesarea . Matɨꞌɨj mi raataityacaꞌa aun pujmeꞌen chajtaꞌa tɨ ayan tyajaꞌarajtyahuaa tɨcɨn Tarso .
44009031	Tɨj naꞌa aꞌu tɨ naꞌa maj aꞌuchaatɨme ɨ mej tyaꞌatzaahuateꞌe , aujna aꞌahuaꞌa tɨ jetzen ajtyamaꞌacan aujna Judea , ajta aujna Galileeya , ajta aujna Samaariya , naijmiꞌi mu rɨꞌɨ tityeechaatɨmaꞌacaa tyamuaꞌa naa . Eecan mu rucáꞌanyajcaa ɨ rutzajtaꞌa . Majta maɨjna jetze araujcaꞌanyajcaa ɨ xaijnyuꞌucaraꞌaraꞌan ɨ Dioj ɨ tɨ rɨꞌɨ tihuaꞌutaꞌa . Metiꞌitzɨɨnyaꞌacaa aɨjna cɨmeꞌe tɨ puaꞌa tiꞌitɨj cɨn maꞌutyaꞌɨtzen ɨ Dioj jemi . Majta huatamuiꞌiracaꞌa eihua .
44009032	Ajta aɨjna ɨ Pedro , aɨ pu áꞌuchaꞌacanyaꞌa huaꞌamuaara ɨ iꞌihuaamuaꞌameꞌen ɨ tavastaraꞌa , aɨme pu ajta u aꞌuváꞌamuaaracaꞌa ɨ seica ɨ mej tyaꞌatzaahuatyaꞌacaa . Au mu eꞌechajcaꞌa , chajtaꞌa tɨ ayan tyajaꞌarajtyahuaa tɨcɨn Lida .
44009033	Seij pu huátyau aujna , tyaataꞌa tɨ ayan antyahuaa tɨcɨn Eneas . Puꞌuri aꞌateeviꞌica arahueica ninyeꞌiraꞌa tɨ huácaꞌatii ɨ utaatzi japua . Cɨyaaxaraꞌacaa aɨjna ɨ aꞌatɨ .
44009034	Aj puiꞌi ayan tiraataꞌixaa aɨjna ɨ Pedro tɨcɨn : — ¡ Eneas ! Jesús ɨ tɨ Dioj an yáꞌujra ɨpuari japua , aɨ pu hui tiꞌimuahuaateꞌen . Ajchesi , pataꞌaj rɨꞌɨ raaruuren mɨ aꞌutaatzi . Cɨmeꞌen puꞌu ayan tyuꞌutaxajtacaꞌa , aj puiꞌi ajche ɨ Eneas .
44009035	Majta maɨn ɨ maj aun huachaatɨmaꞌacaa aujna Lida , majta maujna u Sarón , naijmiꞌi mu raaseij . Majta jajcuacan cɨn tyuꞌumuáꞌa . Maraꞌantzaahua micu maɨjna ɨ tavastaraꞌa .
44009036	Saɨj tɨ nuꞌu ajta tyaꞌatzaahuateꞌe , ajna aꞌahuaꞌa pu aꞌutyavaacaꞌa chajtaꞌa tɨ ayan tyajaꞌarajtyahuaa tɨcɨn Jope . Jɨitaꞌa aɨjna ɨ aꞌatɨ . Ayaa pu antyahuaa tɨcɨn Tabita . Tabita , ayaa pu huataujmuaꞌa huaꞌanyuuca cɨmeꞌe ɨ griego tɨcɨn Doorca . Aɨ pu ayan rɨjcaa tiꞌitɨ cɨmeꞌe tɨ iꞌi xaꞌapɨꞌɨn . Eihua pu huaꞌatyavaꞌɨrihuaꞌa ɨ maj cai aꞌij tiꞌijviicueꞌiracaa .
44009037	Tɨꞌɨj Pedro auj aun aꞌutyavaacaꞌa aujna u Lida , tijcuiꞌinyacaꞌa aɨjna ɨ Doorca . Tɨꞌɨqui huamɨꞌɨ . Seica mu racáɨɨriꞌi maɨjna ɨ mɨꞌɨchi . Matɨꞌɨj mi ruꞌutyajtua anna taꞌanajca tɨ aityaꞌasi ɨ cuaartu .
44009038	A pu vejliꞌi pɨtyajaꞌarɨcɨ u Lida , ajna aꞌahuaꞌa Jope . Ajta au pu aꞌutyavaacaꞌa aɨjna ɨ Pedro aujna u Lida . Aꞌini aɨme ɨ mej tyaꞌatzaahuatyaꞌacaa muꞌuri ramuaꞌareeracaꞌa tɨ aun aꞌutyavaacaꞌa , aɨ mu huaꞌutaityacaꞌa huaꞌapuaca mej mi yaꞌutaꞌixaateꞌen aꞌij tɨ tiꞌitɨj huarɨj . Ayaa mu tiꞌijree tɨcɨn : — Pataꞌaj hui caꞌanacan aꞌuraꞌani aujna Jope .
44009039	Tɨꞌɨqui Pedro áꞌuraa huaꞌa jamuan . Tɨꞌɨj aun aꞌaráꞌa , aɨ mu yaꞌuviꞌitɨ anna tɨ aucáꞌa ɨ mɨꞌɨchi ɨ cuaartu tzajtaꞌa . Majta maɨn ma juuca ɨ maj muaꞌantyújjɨɨmuajtaracaꞌa aɨjna cɨmeꞌe maj huacuii ɨ huaꞌacɨnaꞌajmuaꞌa , aɨ mu jemin aꞌataváatɨmaꞌacaa . Maujyeinyacaꞌa . Matɨꞌɨj mi tiraataseijra tiꞌitɨ cɨɨxuri , majta siicuꞌuri , tiꞌitɨ tɨ tiꞌitaahuacaraꞌa aɨjna ɨ Doorca tɨ cheꞌe ruuricaa .
44009040	Aj puiꞌi Pedro huaꞌutaij maj huiracɨɨnye . Aj puiꞌi titunutacaꞌa . Tɨꞌɨqui raatyahuau ɨ Dioj jemi . Pɨ pu ancureꞌevee tɨꞌij raaseij aɨjna ɨ mɨꞌɨchi . Aj puiꞌi ayan tiraataꞌixaa tɨcɨn : — ¡ Tabita , ájchesi ! Aj puiꞌi atanyeeracaꞌa . Tɨꞌɨj i raaseij aɨjna ɨ Pedro . Aj puiꞌi aꞌujyeijxɨ caama japua .
44009041	Ajta eꞌeyan Pedro pu rajvíꞌi muajcaꞌaraꞌaraꞌan jetze . Aj puiꞌi raꞌajjáj . Tɨꞌɨqui aɨn Pedro , huaꞌutajee aɨme ɨ iꞌihuaamuaꞌameꞌen , ajta aɨmej ma juuca ɨ maj antyujjɨmuajtaracaꞌa . Aɨj pu huaꞌutaseijra ɨ tɨ huamɨꞌɨ . Puꞌuri iꞌi ruuricaa aɨjna .
44009042	Majta eꞌeyan nainjapua raamuaꞌareeriꞌi aɨme ɨ maj maun aꞌuchaatɨmaꞌacaa aujna Jope . Muiꞌitɨ mu ráꞌantzaahua maɨjna ɨ tavastaraꞌa .
44009043	Ajta aɨn ɨ Pedro , aꞌatzu pu aun aꞌutyajturaa aujna u Jope . Saɨj pu jemi aꞌucatii tɨ navij tiꞌihuaꞌaca . Simón pu antyahuaacaꞌa aɨjna ɨ aꞌatɨ .
44010001	Meenti saɨj aun aꞌutyavaacaꞌa ajna aꞌahuaꞌa chajtaꞌa tɨ ayan tyajaꞌarajtyahuaa tɨcɨn Cesarea . Ayaa pu antyahuaacaꞌa aɨjna ɨ tyaataꞌa tɨcɨn Cornelio . Aɨ pu aɨn pueenyaꞌa ɨ huaꞌacapitan ɨ mej meyan antyaꞌaruu tɨcɨn xantaaruꞌu ɨ mej Italia eꞌemaꞌacan .
44010002	Aɨjna ɨ Cornelio , eihua pu ranaꞌamichaꞌa ɨ Dioj , majta ɨ seica ɨ tyaɨtestyamuaꞌameꞌen . Cornelio pu ajta raꞌastyahuaꞌa ɨ huaꞌayeꞌira aɨme ɨ mej Israel jetze ajtyamaꞌacan . Eihua pu huaꞌutavaɨ tumin cɨmeꞌe , ajta rahuaucaꞌa eihua ɨ Dioj jemi .
44010003	Aꞌanaj pu ayan tyujuꞌurɨj . Aꞌatzaj tyaꞌacáaráꞌa ɨ tacuarixpua eꞌitaꞌa ucamaꞌaca ɨ xɨcaj , tɨꞌɨj tiꞌitɨ huataseijre . Cu xuee tevi utyajrupi u chiꞌita aꞌu tɨ aꞌutyavaacaꞌa aɨjna ɨ Cornelio . Raaseij tyamuaꞌa naa . Ai pu aɨn pueen saɨj tɨ tiꞌivaɨreꞌe ɨ tajapua ɨ Dioj jemi aɨjna tɨ huataseijre . Aj puiꞌi ayan tiraatajee tɨcɨn : — ¡ Cornelio !
44010004	Tɨꞌɨqui rajseíraꞌajraa . Tiꞌitzɨɨnyaꞌacaꞌa aɨjna ɨ Cornelio . Aj puiꞌi ayan tiraataihuaꞌuriꞌi tɨcɨn : — ¿ Tiꞌitaani , nyavastaraꞌa ? Aj puiꞌi ayan tiraataꞌixaa aɨjna tɨ tiꞌivaɨreꞌe ɨ tajapua tɨcɨn : — Dioj pu hui raꞌancuraꞌa nain ɨ paj peri raahuaviiriꞌi , ajta ɨ paj cɨn huaꞌutavaɨ ɨ maj cai aꞌij tiꞌijviicueꞌi .
44010005	Pataꞌaj huaꞌutaijteꞌen ɨ tyetyaca maj u aꞌujuꞌun maujna u Jope , mej mi yaꞌuveꞌeviꞌitɨn maɨjna ɨ Simón tɨ ajta ayan antyahuaa tɨcɨn Pedro .
44010006	Au pu hui aꞌutyejvee seij jamuan tɨ ajta ayan antyahuaa tɨcɨn Simón . Navij pu tiꞌihuaꞌaca aɨjna ɨ Simón . A pu vejliꞌi eꞌeche aꞌu tɨ jaj aꞌavastɨme . Aɨ pu hui timuaataꞌixaateꞌesin aꞌij pej yeꞌi huarɨni . — Ayaa pu tiraataꞌixaa aɨjna ɨ tɨ tiꞌivaɨreꞌe ɨ tajapua .
44010007	Aj puiꞌi áꞌuraa aɨjna ɨ tevi tɨ tiraꞌixaa aɨjna ɨ Cornelio . Aj puiꞌi aɨn Cornelio , huaꞌapuaca huataityacaꞌa ɨ maj ravaɨreꞌe . Seij pu ajta seij huataityacaꞌa tɨ iꞌi xantaaruꞌu . Eecan pu raꞌastyajcaꞌa ɨ huaꞌayeꞌira aɨjna cɨmeꞌe aɨjna ɨ xantaaruꞌu .
44010008	Nain pu huaꞌutaꞌixaa aꞌij tɨ tiꞌitɨ huarɨj . Aj puiꞌi huaꞌutaityacaꞌa maj nuꞌu u aꞌujuꞌun u Jope .
44010009	Yaa ruijmuaꞌateꞌe yee aꞌatzaj tacuarixpua , matɨꞌɨj meri a vejliꞌi aujuꞌucaa u chajtaꞌa , aj puiꞌi Pedro antiraa ɨ chiꞌi japua aꞌu tɨ aꞌupaꞌatza tɨꞌij raatyajhuauni ɨ Dioj jemi .
44010010	Eecan pu huataꞌicuatacaꞌa . Puꞌuri ayan tiꞌijxeꞌevaꞌacaa tɨ tyuꞌucuaꞌani . Matɨꞌɨj mauj rɨꞌɨ tiꞌiruurajcaa ɨ tɨ tiꞌicuaꞌani , aj puiꞌi tiꞌitɨ huataseijre ɨ jemin .
44010011	Ayaa pu aɨjna tyuꞌuseij tɨ nuꞌu antaujcu u tajapua . Tiꞌitɨ pu a eꞌicámaꞌacaa a uteꞌe , saavana tiꞌitɨ , muaacuaqueꞌe pu uhueꞌisquiinajme , ajta antijɨꞌɨquiꞌihuacaꞌa .
44010012	Naijmiꞌi mu tityéꞌeseijraꞌacaa aɨjna jetze ɨ saavana naijmiꞌi ɨ animaalis , ɨ maj muaacuaca ajtyaɨɨcajmee , majta ɨ maj chuaataꞌa huacɨꞌɨca , ɨ maj aꞌusinuurejyeꞌi , majta ɨ maj ráꞌaraꞌive .
44010013	Aj puiꞌi aꞌatɨ huanamuajriꞌi tɨ ayan tiraataꞌixaa tɨcɨn : — Pedro , ájchesi . Iiyaꞌa huáꞌucuiꞌi pataꞌaj iiyaꞌa huáꞌucuaꞌani .
44010014	Ajta aɨn ɨ Pedro , ayaa pu tyuꞌutanyúu tɨcɨn : — Canu xaa nyaꞌu . Canu aꞌanaj racuaꞌani ɨ tɨ cai tataꞌaca ɨ tayeꞌirá naꞌari tiꞌitɨ tɨ xanaꞌaviꞌireꞌe .
44010015	Ajtahuaꞌa aꞌatɨ huanamuajriꞌi . Ayan tɨcɨn : — Aꞌini nain pu rɨꞌɨ tyuꞌutyájtua ɨ Dioj , capej cheꞌe peyan tiꞌixajta yee xanaꞌaviꞌireꞌe .
44010016	Ayaa puꞌu , hueicacajretze . Ajtahuaꞌa tíraa uteꞌe u tajapua aɨjna ɨ saavana .
44010017	Eecan pu tiꞌimuajcaa aɨjna ɨ Pedro tɨcɨn aꞌiqui een cɨn ya tanye aɨjna mɨ tiꞌitɨ , aꞌiqui teꞌeme ijii aɨjna cɨmeꞌe ɨ huaꞌayeꞌira . Aucheꞌe pu tiꞌimuaꞌajcá matɨꞌɨj maɨn aꞌaráꞌa taꞌapueerta aɨme ɨ tɨ huajaꞌutaityacaꞌa aɨjna ɨ Cornelio . Aɨ mu tyuꞌutaihuau aꞌu tɨ eꞌechajcaꞌa aɨjna ɨ Simón . Matɨꞌɨj maun aꞌaráꞌa .
44010018	Aj mu mi caꞌanin cɨn huaꞌutajee tɨ puaꞌa nuꞌu aun áꞌuca aɨjna ɨ Simón tɨ ajta ayan antyahuaa tɨcɨn Pedro .
44010019	Ajta aɨjna , aucheꞌe pu tiꞌimuajcaa aɨjna cɨmeꞌe ɨ tɨ huataseijre ɨ jemin . Aj puiꞌi ayan tiraataꞌixaa ɨ xaijnyuꞌucaraꞌaraꞌan ɨ Dioj tɨcɨn : — Simón , seica mu hui muahuauhuau . Ma hueica aɨme ɨ maj muaatyahuauunyen .
44010020	Ajchesi . Pataꞌaj acajraꞌani . Pej pi aꞌuraꞌani huaꞌa jamuan . Capej tiꞌitzɨɨnyaꞌa aꞌini nyaa nu huaꞌutaityacaꞌa .
44010021	Aj puiꞌi acajraa aɨjna ɨ Pedro aꞌu maj aꞌutyáuucaꞌa . Tɨꞌɨqui ayan tihuaꞌutaꞌixaa tɨcɨn : — Nyaa nu nyaɨn pueen i sej nyahuauhuau . ¿ Tiꞌitajni cɨn ya savaꞌajuꞌun ?
44010022	Aj mu mi meyan tityaatanyúu tɨcɨn : — Ayaa tu een cɨn yavaꞌajuꞌun aɨjna jetze maꞌacan aɨjna ɨ Cornelio ɨ tɨ huaꞌacapitan . Rɨꞌɨ pu hui tiꞌitevi . Eihua pu hui ranaꞌamicheꞌe ɨ Dioj . Ajta naijmiꞌi mu rɨꞌɨ tirajchaꞌɨ ɨ mej Israel jetze ajtyamaꞌacan . Saɨj tɨ tiꞌivaɨreꞌe u tajapua ɨ Dioj jemi , aɨ pu raataꞌixaa tɨ aɨn mueetzi huataijta paj nuꞌu aꞌuraꞌani aa tɨ eꞌeche aɨjna , tɨꞌij aɨn Cornelio muaanamua nain cɨmeꞌe aꞌachu paj panaꞌa caj tihuaꞌutáꞌixaateꞌesin ɨ nyuucari . — Ayaa mu tiraataꞌixaa .
44010023	Tɨꞌɨqui aɨn huaꞌutaꞌinee maj utyarute u chiꞌita . Au mu aꞌutyajturaa aujna . Yaa ruijmuaꞌateꞌe yee pu áꞌuraa aɨjna ɨ Pedro huaꞌa jamuan ɨ maj hueica . Majta seica mu aꞌucɨj iꞌihuaamuaꞌameꞌen ɨ maj tyaꞌatzaahuateꞌe maun eꞌechajcaꞌa aujna u Jope .
44010024	Majta seij jetze ɨ xɨcaj , au mu aꞌaráꞌa u Cesarea . Aɨ pu huaꞌachuꞌevaꞌacaa aɨjna ɨ Cornelio . Aɨj pu cɨn huaꞌutajee ɨ ruꞌihuaamuaꞌa , ajta ɨ ruꞌamiincustyamuaꞌa . Naijmiꞌi mu tyujsaɨj u chiꞌita .
44010025	Tɨꞌɨj Pedro u aꞌutyajrupi u chiꞌita , aɨ pu raꞌantinajchacaꞌa aɨjna ɨ Cornelio . Aj puiꞌi aɨn Cornelio a aꞌarajve a vejliꞌipuan ɨ Pedro .
44010026	Aj puiꞌi aɨn Pedro pu raꞌajjáj . Ayaa pu tiraataꞌixaa tɨcɨn : — Huatyechaxɨ , tevi nuꞌu pueen inyaa .
44010027	Matɨꞌɨj aꞌatzu tyuꞌuxaata rujɨɨmuaꞌa , matɨꞌɨj mi utyajrupi u chiꞌita . Tɨꞌɨqui aɨn Pedro huaꞌuseij ɨ maj tyujsaɨj eihua ɨ tyaɨte .
44010028	Aj puiꞌi ayan tihuaꞌutaꞌixaa aɨjna ɨ Pedro tɨcɨn : — Muan xu ruꞌumuaꞌaree ɨ tayeꞌirá tɨ cai tataꞌaca ityejmi i tyaj Israel jetze ajtyamaꞌacan tyaj nuꞌu cai teyan tityaajaꞌujhuaꞌanyeꞌen aɨme jamuan ɨ mej seij chuejraꞌa japua eꞌemaꞌacan ni tyaj nuꞌu cai teyan tihuaꞌamuaara . Ma ajta Dioj pu naataseijra tɨ cai ayan tiraavijteꞌe nyej neyan tiraaxajta yee capu amɨn tyaꞌaste amɨjna ɨ aꞌatɨ nusu yee xanaꞌavisiꞌi pu seijreꞌe amɨjna .
44010029	Aɨj mu cɨn , naatajé meijna i taꞌihuaamuaꞌa nyaj nuꞌu mu aꞌuveꞌemeꞌen , canu tiꞌitɨ aꞌij tyuꞌutaxajtacaꞌa . Ayaa nu tiꞌijxeꞌeveꞌe nyaj raamuaꞌaree aꞌiqui een cɨn sanaatajee . — Ayaa pu tyuꞌutaxajtacaꞌa aɨjna ɨ Pedro .
44010030	Aj puiꞌi ayan tyuꞌutanyúu aɨjna ɨ Cornelio tɨcɨn : — Puꞌuri hui tyauumé muaacua xɨcaj , ayaa nu nyeche huatacai , nyahuánitziꞌiveꞌe . Nyajta raatyahuau ɨ Dioj jemi , aꞌatzaj cumu eꞌitaꞌa ucamaꞌaca ɨ xɨcaj . Tɨꞌɨqui aꞌatɨ huataseijre inyeetzi jemi . Naa pu tiꞌityamastajyeꞌicaa aɨjna ɨ tɨ ruꞌucávɨjcaa .
44010031	Ajta ayan tinaataꞌixaa aɨjna ɨ aꞌatɨ tɨcɨn : “ Cornelio , Dioj pu nuꞌu ari raanamuajriꞌi aɨjna ɨ paj raatyahuau ɨ jemin . Ajta aɨ pu raꞌutamuaꞌareeriꞌi aꞌachu paj caj tihuaꞌutapueijve ɨ maj cai aꞌij tiꞌijviicueꞌi .
44010032	Pataꞌaj hui huaꞌutáite maj u aꞌujuꞌun aujna u Jope . Micheꞌe nuꞌu yaꞌuveꞌeviꞌitɨn maɨjna ɨ Simón , tɨ ajta ayan antyahuaa tɨcɨn Pedro . Aa pu áꞌuca aꞌu tɨ eꞌeche ɨ Simón , aɨjna tɨ navij tiꞌihuaꞌaca . Aa pu nuꞌu eꞌeche ajna vejliꞌi jaj tɨ aꞌavastɨme . ” Ayaa pu hui tinaataꞌixaa .
44010033	Aɨj nu cɨn caꞌanacan huaꞌutaityacaꞌa mɨ seica mej mi muaajaꞌutájeeve . Xaꞌapɨꞌɨn paj huarɨj pej peri mu yaꞌuveꞌenye . Yaa tuꞌuri , ticu , naijmiꞌi uꞌutyáuu . Dioj pu ramuaꞌaree aꞌij tyej yeꞌi tiꞌijxeꞌeveꞌe , tyataꞌaj naijmiꞌi raanamua aꞌachu tɨ naꞌa caj aɨn tavastaraꞌa timuaataíj pej titaataꞌixaateꞌen . — Ayaa pu tyuꞌutaxajtacaꞌa aɨjna ɨ Cornelio .
44010034	Aj puiꞌi ayan tihuaꞌutaꞌixaa aɨjna ɨ Pedro tɨcɨn : — Nuꞌuri xaa neyan tiꞌinityejteꞌe ijii tɨcɨn ayej xaa nyaꞌu tiꞌayajna aɨjna jemi ɨ Dioj naijmiꞌi mu meyan tityaatanyúu tɨcɨn Dioj pu ayan cheꞌeta naꞌa tiꞌijxeꞌeveꞌe naijmiꞌica cɨmeꞌe tɨj ajta ityejmi .
44010035	Naijmiꞌica pu aꞌancureꞌeviꞌitɨ ɨ Dioj aɨme ɨ tyaɨte ɨ maj rɨꞌɨ tirataꞌaca , majta maj xaꞌapɨꞌɨn rɨcɨ . Capu Dioj jetze ruxeꞌeveꞌe tɨ puaꞌa seij chuejraꞌa japua méꞌemaꞌacantan maɨjna ɨ aꞌataɨn .
44010036	’ Ai pu hui aɨn pueen ɨ nyuucari ɨ tɨ Dioj cɨn ayan tihuaꞌutajée aɨmej ɨ huaacɨxaꞌastyamuaꞌameꞌen aɨjna ɨ Israel tyaacan . Aɨ pu ayan tihuaꞌutaꞌixaa ɨ nyuucari cɨmeꞌe tɨ tyuꞌutyamuaꞌavisteꞌe aɨjna cɨmeꞌe tɨ huaꞌa japua huanyúu aɨjna ɨ Jesús ɨ tɨ Dioj an yáꞌujra ɨ ɨpuari japua . Aɨjna ɨ tɨ tavastaraꞌa pueen ityejmi , aɨ pu taataꞌa tej ti rɨꞌɨ tityaatyáturan ɨ Dioj jemi .
44010037	’ Xuꞌuri ramuaꞌaree aꞌij tɨ yeꞌi tiꞌitɨ huarɨj aujna aꞌahuaꞌa tɨj naꞌa nainjapua u Judea . Au pu autyejche aujna u Galileeya tɨꞌɨj aɨn tihuaꞌutaꞌixaa ɨ tyaɨte , ajta tɨꞌɨj raamuaꞌɨhuacaꞌa aɨjna ɨ Juan .
44010038	Dioj pu yaꞌutaityacaꞌa ɨ ruxaijnyuꞌuca tɨꞌij aɨn jemin huatyaturan ɨ Jesús . Ajta aɨn ɨ xaijnyuꞌucaraꞌaraꞌan ɨ Dioj , aɨj pu jetze araujucaꞌanyajcaꞌa aɨjna ɨ Jesús . Tɨꞌɨqui áꞌuchaꞌacanyaꞌa aꞌaraa . Ayaa pu iꞌirɨjcaa ɨ tɨ íꞌixaꞌapɨꞌɨn cɨmeꞌe . Ajta tihuaꞌahuaꞌatyahuaꞌa naijmiꞌica ɨ maj rajpueijtzi maɨjna cɨmeꞌe tɨ tiyaaruꞌu tihueꞌijtyaꞌacaa . Ayaa puiꞌi rɨjcaa aɨjna ɨ Jesús aꞌini Dioj pu raatavaɨ .
44010039	’ Tyan tu raaseij nain cɨmeꞌe aꞌij tɨ huarɨj iiya aꞌu mej eꞌeche aɨme ɨ mej Israel jetze ajtyamaꞌacan ajta anna Jerusalén . Aɨ mu ráꞌutatai ɨ cɨye jetze taꞌutácúruu . Ayaa mu hui een cɨn raajeꞌica maɨjna ɨ Jesús .
44010040	Ajta , Dioj pu ajtahuaꞌa raatatɨste ɨ xaijnyuꞌucaraꞌaraꞌan tɨꞌɨj tyauumaꞌaca hueica xɨcaj tɨ huamɨꞌɨ . Aɨj pu cɨn ajtahuaꞌa huatarú aɨjna ɨ Jesús . Ajta Dioj pu hui huaꞌutaꞌa mej mi seica raaseij .
44010041	Camu naijmiꞌi raaseij , silu aɨ muꞌu ɨ tɨ huaꞌaveꞌeviꞌitɨ ɨ Dioj . Ityan tu tyaɨn pueen i tyaj tyuꞌucuaa , tyajta hueꞌí jamuan aɨjna ɨ Jesús tɨꞌɨj aꞌitaraꞌa aꞌu maj aváꞌanámiꞌihuajmee ɨ mɨꞌɨchite . Tyan tu hui xaa nyaꞌu raaseij .
44010042	’ Aɨ pu titaataij tej ti tihuaꞌutaꞌixaateꞌen ɨ tyaɨte , tyajta teyan tiraataxaj yee Jesús pu aɨn pueen ɨ tɨ Dioj raꞌantihuau aɨjna cɨmeꞌe ɨ tɨ huaꞌuxɨjteꞌen naijmiꞌica ɨ tyaɨte , ɨ maj mauj ruurijmee , majta ɨ mej meri huacuii .
44010043	Ajta ɨ maj títyatatyáꞌacaꞌa maɨjna cɨmeꞌe mej Dioj jetze maꞌacan tiꞌixaxaꞌataꞌa , naijmiꞌi mu tyuꞌutaxajtacaꞌa maɨjna cɨmeꞌe tɨ puaꞌa nuꞌu aꞌatɨ tɨ naꞌa ráꞌantzaahuateꞌen aɨjna ɨ Jesús , nain pu nuꞌu cɨn tiraatauuniꞌira ɨ tɨ cɨn autyajturaa ɨ Dioj jemi nyuucajtzeꞌen ɨ Jesús .
44010044	Aucheꞌe pu tíꞌixajtacaa aɨjna ɨ Pedro , tɨꞌɨj aɨn xaijnyuꞌucaraꞌaraꞌan ɨ Dioj ya vaꞌacaanye . Tɨꞌɨqui huatyajturaa huaꞌa tzajtaꞌa naijmiꞌica jemi aɨme ɨ maj raanamuajriꞌi aꞌij tɨ tyuꞌutaxajtacaꞌa aɨjna ɨ Pedro .
44010045	Seica mu majta a aꞌutyáuucaꞌa ɨ maj aɨme jetze ajtyamaꞌacan ɨ mej tyaꞌatzaahuateꞌe , ɨ maj majta aɨme jetze ajtyamaꞌacan ɨ maj raꞌantisiꞌiche ɨ runavij ɨ taꞌantyujviꞌirajmee ɨ huaꞌasaꞌatapuꞌu jetze . Eecan mu rɨꞌɨ taꞌutaséij aɨme maɨjna cɨn tɨ Dioj ajta raatyajtuaa ɨ ruxaijnyuꞌuca aɨme jemi ɨ mej seij chuejraꞌa japua eꞌemaꞌacan .
44010046	Ayaa mu een cɨn rɨꞌɨ taꞌutaséij aꞌini ayaa mu tihuaꞌunamuajriꞌi ɨ maj seica nyuucari cɨn tíꞌixajtacaa , majta eecan mu rɨꞌɨ tirataꞌacaraꞌa ɨ Dioj .
44010047	Aj puiꞌi ayan tihuaꞌutaꞌixaa aɨjna ɨ Pedro tɨcɨn : — Ayaa mu cheꞌeta manaꞌa tiraꞌancuraꞌa ɨ xaijnyuꞌucaraꞌaraꞌan ɨ Dioj tyatɨj ityan . Ayej nyaꞌase , capu maa aꞌatɨ tɨ huaꞌutaꞌijmɨ maj cai rumuaɨꞌɨhua aɨme ɨ tyaɨte . Capu xaa nyaꞌu maa aꞌatɨ .
44010048	Ajta eꞌeyan huaꞌutaij maj huaujmuaɨꞌɨhua nyuucajtzeꞌen aɨjna ɨ Jesús ɨ tɨ ajta Cɨriistuꞌu pueen , ɨ tɨ Dioj an yáꞌujra ɨ ɨpuari japua . Ayaa pu aɨjna cɨn huarɨj , matɨꞌɨj mi maɨn ɨ maj huamuaɨꞌɨvijhuacaꞌa , aɨ mu raatahuaviiriꞌi maɨjna ɨ Pedro tɨ aɨn a aꞌutyaturan huaꞌa jamuan aꞌachu cumu huaꞌapua xɨcaj , hueica xɨcaj .
44011001	Aj mu mi aɨme ɨ maj tamuaamuataꞌa japuan huaꞌapua araꞌase , majta aɨme ɨ mej ihuaamuaꞌameꞌen pueen ɨ maj maun aꞌuchaatɨme nainjapua ɨ Judea , aɨ mu raamuaꞌareeriꞌi tɨcɨn aɨ mu majta raꞌancuraꞌa ɨ nyuucari ɨ tɨ aɨjna jetze aꞌuveꞌeme ɨ Dioj aɨme ɨ mej seij chuejraꞌa japua eꞌemaꞌacan .
44011002	Tɨꞌɨj aɨn Pedro anna aꞌaráꞌa anna Jerusalén , majta eꞌeyan aɨme ɨ mej tyaꞌatzaahuateꞌe , ɨ maj raꞌantisiꞌiche ɨ runavij , aꞌij mu puaꞌa tiraatajee maɨjna .
44011003	Meyan tɨcɨn : — Aꞌij paj puaꞌa huarɨj aꞌini aɨme paj huajaꞌuváꞌamuaaracaꞌa ɨ maj cai raꞌantisiꞌiche ɨ runavij , pajta huaꞌa jamuan tyuꞌucuaa . — Ayaa mu tyuꞌutaxajtacaꞌa aɨme .
44011004	Aj puiꞌi Pedro autyejche tɨ tihuaꞌutaꞌixaateꞌen nain aꞌij tɨ tiꞌitɨ huarɨj .
44011005	Ayan tɨcɨn : — Au nu chajtaꞌa aꞌutyavaacaꞌa ajna Jope . Nyaraatyáhuausimaꞌacaa ɨ Dioj jemi . Aj puiꞌi tiꞌitɨ inyeetzi jemi huataseijre , saavana tiꞌitɨ tɨ uteꞌe a eꞌicaanye . Muaacuaqueꞌe pu ajtaujhueꞌisquiinajmee , ajta antijɨ́ꞌɨquiꞌihuacaa . An pu hui eꞌicaanye aꞌu nyaj aꞌujcatii .
44011006	Nyaa nu raseijracaa . Aj nu ni aɨme huaseij aɨjna tzajtaꞌa ɨ saavana eihua mu animaalis , ɨ maj muaacuaca ajtyaɨɨcajmee , majta ɨ maj simuaruuni , majta ɨ maj chuaataꞌa huacɨꞌɨca ɨ maj aꞌusinuurejyeꞌi , majta ɨ maj ráꞌaraꞌive .
44011007	’ Nyatɨꞌɨj ni nyaɨjna huanamuajriꞌi . Aj puiꞌi aꞌatɨ ayan tinaataꞌixaa tɨcɨn : “ ¡ Pedro , ájchesi ! Iiyaꞌa huáꞌucuiꞌi , pataꞌaj huáꞌucuaꞌani . ”
44011008	Ayaa nu hui tyuꞌutanyúu tɨcɨn : “ Nyavastaraꞌa , canu xaa nyaꞌu , aꞌini canu aꞌanaj raacuaa tiꞌitɨ tɨ cai tataꞌaca ɨ tayeꞌirá nusu tiꞌitɨ tɨ xanaꞌaviꞌireꞌe . ”
44011009	’ Uteꞌe pu hui pujmeꞌen ajtahuaꞌa aꞌatɨ ayan tinaataꞌixaa tɨcɨn : “ Aꞌini nain pu tyuꞌutaahuacaꞌa ɨ Dioj , capej cheꞌe peyan tiꞌixajta yee xanaꞌaviꞌireꞌe . ”
44011010	Hueica pu ayan tyujuꞌurɨj . Ajta eꞌeyan tíraa uteꞌe u tajapua aɨjna ɨ saavana .
44011011	’ Cɨmeꞌen puꞌu tíraa , seica mu hui u aꞌaráꞌa aujna aꞌu nyaj aꞌucatii inyaa . Ma hueicacaꞌa aɨme . Au mu nuꞌu huajaꞌutaityacaꞌa u Cesarea mej mi naahuauni inyeetzi .
44011012	Ajta aɨn ɨ xaijnyuꞌucaraꞌaraꞌan ɨ Dioj , aɨ pu naataij nyaj nuꞌu aꞌuraꞌani huaꞌa jamuan , nyaj nuꞌu cai huaꞌatzɨɨnyaꞌa . Aɨ mu majta aꞌucɨj nya jamuan aime i taꞌihuaamuaꞌa i maj arájsevi . Naijmiꞌi tu aꞌutyajrupi u chiꞌita aꞌu tɨ eꞌeche aɨjna ɨ aꞌatɨ .
44011013	’ Aɨ pu taataꞌixaa tɨ nuꞌu saɨj huataseijre ajna aꞌu tɨ eꞌeche . Aɨjna ɨ tevi , aɨ pu aɨn pueenyaꞌa saɨj tɨ nuꞌu tiꞌivaɨreꞌe u tajapua ɨ Dioj jemi . Ayaa pu nuꞌu tiraataꞌixaa aɨjna ɨ tevi tɨcɨn : “ Pataꞌaj huaꞌutaite mɨ tyetyaca aujna u Jope mej mi u yaꞌutajeeve aɨjna ɨ Simón tɨ ajta ayan antyahuaa tɨcɨn Pedro .
44011014	Aɨ pu nuꞌu timuaataꞌixaateꞌesin aꞌij tɨ yeꞌi Dioj timuaatauuniꞌira ajta naijmiꞌica aɨme aꞌatyaɨtestyamuaꞌa . ” Ayaa pu hui tiraataꞌixaa aɨjna ɨ aꞌatɨ .
44011015	’ Nyatɨꞌɨj autyejche nyej tihuaꞌutaꞌixaateꞌen , aj puiꞌi yavaꞌacaanye aɨjna ɨ xaijnyuꞌucaraꞌaraꞌan ɨ Dioj . Aɨ pu hui aꞌutyajturaa huaꞌa tzajtaꞌa aɨme . Ayaa pu cheꞌetanaꞌa tyuꞌutyajturaa ityejmi tzajtaꞌa .
44011016	Aj nu ni raꞌutamuaꞌareeriꞌi nyaɨjna ɨ tɨ ayan tyuꞌutaxajtacaꞌa ɨ tavastaraꞌa tɨcɨn : “ Ayaj xaa nyaꞌu tiꞌayajna , aɨjna cɨmeꞌe ɨ Juan , aɨ pu nuꞌu huaꞌumuaɨꞌɨhuacaraꞌa jaj cɨmeꞌe . Aru aɨ pu xaijnyuꞌucaraꞌaraꞌan ɨ Dioj huatyaturaasin mueetzi tzajtaꞌa . ” Ayaa pu tyuꞌutaxajtacaꞌa aɨjna ɨ tavastaraꞌa .
44011017	’ Aɨj pu cɨn , tɨ puaꞌa Dioj ayan cheꞌetanaꞌa tihuaꞌutapueijveꞌen ɨ tɨ ajta taatapueijve ityejmi tyatɨꞌɨj ráꞌantzaahua aɨjna ɨ Jesús ɨ tɨ Dioj an yáꞌujra ɨ ɨpuari japua , aꞌini auj tiꞌirɨꞌɨri nyaj raꞌantimueꞌitɨn ɨ Dioj . — Ayaa puꞌu tyuꞌutaxajtacaꞌa aɨjna ɨ Pedro .
44011018	Matɨꞌɨj raanamuajriꞌi maɨjna iꞌihuaamuaꞌameꞌen ɨ maj maun aꞌuchaatɨme aɨnna Jerusalén , camu cheꞌe tiꞌitɨ xajtacaꞌa , silu rɨꞌɨ mu tiraataꞌa ɨ Dioj tɨcɨn : — Huatyaxcuiꞌihua , puꞌuri hui Dioj huaꞌutaꞌa ɨ mej seij chuejraꞌa japua eꞌeche mej mi jajcuacan cɨn tyuꞌumuaꞌati mej mi ruuri muaꞌaraꞌani tɨj naꞌa rusen cɨmeꞌe .
44011019	Majta maɨn ɨ maj aꞌucɨ́jxɨ maɨjna cɨmeꞌe ɨ maj seica raajeꞌica maɨjna ɨ Esteban , majta aꞌij puaꞌa huaꞌuruu aɨme ɨ mej tyaꞌatzaahuateꞌe , aɨ mu aꞌɨmɨ aꞌucɨ́jxɨ . Au mu aꞌaráꞌa ajna aꞌahuaꞌa Fenicia , majta seica ajna aꞌahuaꞌa Chipre , majta seica ajna aꞌahuaꞌa tɨ ayan tyajaꞌarajtyahuaa tɨcɨn Antioquía . Aɨme mu huataꞌixaa ɨ nyuucari ɨ mej Israel jetze ajtyamaꞌacan .
44011020	Majta ɨ seica ɨ mej Chipre eꞌemaꞌacan aɨme jamuan ɨ mej Cirene eꞌemaꞌacan , aɨ mu maun aꞌatanye maujna u Antioquía . Aj mu mi autyajhuii maj huaꞌutaꞌixaateꞌen aɨme ɨ maj huaꞌanyuuca cɨn tiꞌixaxaꞌa ɨ griego . Aɨj mu huaꞌutaꞌixaa ɨ nyuucari ɨ tɨ tyuꞌutyamuaꞌavisteꞌe aɨjna jetze maꞌacan ɨ tavastaraꞌa aɨjna ɨ Jesús .
44011021	Eihua pu huaꞌutavaɨ ɨ tavastaraꞌa . Aɨj mu cɨn muiꞌitɨ ráꞌantzaahua . Majta raꞌancureꞌeviꞌitɨ ɨ tavastaraꞌa .
44011022	Majta maɨn ɨ mej tyaꞌatzaahuateꞌe , ɨ maj maun aꞌuchaatɨme anna Jerusalén , matɨꞌɨj maɨn raanamuajriꞌi aꞌij tɨ tiꞌitɨ huarɨj , aɨj mu huataityacaꞌa ɨ Bernabé aujna Antioquía .
44011023	Tɨꞌɨj aun aꞌaráꞌa aɨjna ɨ Bernabé , tɨꞌɨqui raaseij tɨ Dioj rɨꞌɨ tyuꞌuruu huaꞌa jemi . Aɨj pu cɨn eecan huataujtyamuaꞌave aɨjna ɨ Bernabé . Ayaa pu tihuaꞌutaꞌixaa maj nuꞌu u huatyaujcaꞌanen ɨ rutzajtaꞌa mej mi mauj raꞌatzaahuatyaꞌa ɨ tavastaraꞌa .
44011024	Ayaa pu tyuꞌuruu aɨjna ɨ Bernabé , aꞌini rɨꞌɨ pu tiꞌitevistacaa . Eecan pu aɨjna jetze araujcaꞌanyajcaꞌa ɨ xaijnyuꞌucaraꞌaraꞌan ɨ Dioj . Ajta eihua pu tyaꞌatzaahuatyaꞌacaa . Aɨj pu cɨn eihua huaꞌutyaamueꞌitɨ ɨ tyaɨte mej mi ráꞌantzaahuateꞌen maɨjna ɨ tavastaraꞌa .
44011025	Tɨꞌɨjtaꞌi áꞌuraa aɨjna ɨ Bernabé aujna u Tarso tɨ i raahuauni aɨjna ɨ Saulo .
44011026	Tɨꞌɨqui ráatyau . Aj puiꞌi aun yaꞌaraaviꞌitɨ aujna Antioquía . Au mu aꞌatee huaꞌa jamuan ɨ mej tyaꞌatzaahuateꞌe aꞌachu cumu sei ninyeꞌiraꞌa . Majta tihuaꞌumuáꞌate eihua ɨ tyaɨte aɨjna ɨ Bernabé , ajta aɨjna ɨ Saulo . Aujna u Antioquía , majta maɨn ɨ tyaɨte anacaican mu meyan huaꞌutamuájtyacaa tɨcɨn cristianos mu pueen .
44011027	Aɨjna xɨcajraꞌa jetze , seica mu u aꞌaráꞌa aujna Antioquía Jerusalén maj aꞌaraacɨ . Aɨ mu maɨn pueenyaꞌa ɨ maj Dioj jetze maꞌacan tiꞌixaxaꞌa .
44011028	Ayaa pu antyahuaacaꞌa saɨj tɨcɨn Agabo . Aɨ pu a aꞌutyeechaxɨ a eꞌitaꞌa huaꞌa tzajtaꞌa . Aɨj pu jetze araujcaꞌanyajcaꞌa ɨ xaijnyuꞌucaraꞌaraꞌan ɨ Dioj , tɨꞌi ayan tihuaꞌutaꞌixaateꞌen tɨ nuꞌu huatuuriꞌihua aꞌame nainjapua iiyan chaanaca japua . ( Ayaj xaa nyaꞌu tyujuꞌurɨj tɨꞌɨj aɨn tieꞌijtacaa aɨjna ɨ rey tɨ ayan antyahuaa tɨcɨn Claudio . )
44011029	Aj mu mi maɨn ɨ mej tyaꞌatzaahuateꞌe ɨ maj maun aꞌuchaatɨme aujna Antioquía , aɨ mu raaxaꞌapɨꞌɨntare maj tihuaꞌutaitiꞌi aɨme ɨ ruꞌihuaamuaꞌa aujna Judea ɨ maj cɨn huataujvaɨreꞌen , seij majta seij mej meyan tihuaꞌutapueijveꞌen aꞌachu maj caj tiꞌijviicueꞌi .
44011030	Ayaa mu huarɨj . U mu tihuajaꞌutaitiꞌiriꞌi nain ɨ mej tihuaꞌutapueijve . Ajta aɨn ɨ Bernabé , aɨjna jamuan ɨ Saulo , aɨ mɨ huaꞌutatui ɨ huaꞌavaujsimuaꞌa aɨme ɨ maj maun aꞌutyáuucaꞌa anna Jerusalén .
44012001	Ajta , aɨjna xɨcajraꞌa jetze , aɨjna ɨ rey ɨ Herodes , aɨ pu autyejche tɨ huaꞌaviviꞌi seica ɨ mej tyaꞌatzaahuateꞌe tɨꞌij aꞌij puaꞌa huaꞌuruuren .
44012002	Aɨ pu raataijtacaꞌa maj raajeꞌica ɨ Jacobo , ɨ tɨ jaꞌatzaaraꞌan pueen aɨjna ɨ Juan . Aɨ mu raꞌantiveijchacaꞌa ɨ muuraꞌan .
44012003	Aꞌini aɨ pu ramuaꞌareeracaꞌa tɨ huaꞌaranajchacaꞌa aɨme ɨ mej Israel jetze ajtyamaꞌacan tɨ aɨn ayan tyuꞌuruu , aɨ pu ajta huateeviꞌi aɨjna ɨ Pedro , ajna matɨꞌɨj maɨn tíꞌiyestyajcaa maɨjna cɨmeꞌe maj racuaꞌaca ɨ pan tɨ cai cujchiraꞌa .
44012004	Ayaa pu aɨjna cɨn huarɨj ɨ Herodes tɨ raꞌityaana aujna carcel . Eihua mu rachaɨcaꞌa meyan muaacua maꞌa . Majtahuaꞌa meyee mamuaacua maꞌa . Majtahuaꞌa muaacua maꞌa . Majtahuaꞌa meyee muaacua maꞌa . Ayaa pu aɨn tiꞌimuajcaa tɨ ajna ruꞌirajtuaani mej mi raaseij naijmiꞌi ɨ tyaɨte . Ayaa pu tyuꞌumuáꞌa tɨ ayan huarɨni , tɨꞌɨj tyaꞌanaaraꞌan ɨ maj tyuꞌuyéꞌeste maɨjna cɨmeꞌe canyaꞌaxɨ maj cuiꞌica .
44012005	Aɨj pu cɨn aɨn Herodes rachaɨcaꞌa aɨjna ɨ Pedro . Ma majta ɨ mej tyaꞌatzaahuateꞌe , aɨ mu aꞌujcaꞌanyaacan cɨn rahuaucaꞌa ɨ Dioj jemi maɨjna cɨmeꞌe ɨ Pedro .
44012006	Yaa ruijmuaꞌateꞌe yee pu huatyatɨcaꞌaracaꞌa pu ruꞌirajtuanicheꞌe mej mi raaseij ɨ tyaɨte , ajta aɨn ɨ Pedro iꞌicujcaa . A eꞌitaꞌa aꞌuraꞌacaꞌitɨ anajɨꞌɨquiꞌihuaj cadeena cɨmeꞌe ruɨɨca jetze , ajta rumuajcaꞌa jetze . Majta ɨ xantaaruꞌu maj huaꞌapua , aɨ mu ajtatápiꞌihuajmaꞌacaa maɨjna jetze ɨ Pedro . Majta seica ɨ xantaaruꞌu , au mu a eꞌityáuucaꞌa taꞌapueerta , maj rachaɨcaꞌa .
44012007	Aj puiꞌi iyeꞌitzi cɨmeꞌe , saɨj huataseijre jemin . Aɨ pu aɨn pueen saɨj tɨ tiꞌivaɨreꞌe u tajapua ɨ tavastaraꞌa jemi . Ajta uhuanyeeriꞌicɨraꞌajraa aujna u carcel . Aj puiꞌi raataruurajxɨ aɨjna ɨ tevi . Raajɨste aɨjna ɨ Pedro . Ayan tɨcɨn : — Caꞌanacan , ájchesi . Aj puiꞌi a áꞌavatzɨjxɨ ɨ cadeena a chuaataꞌa aɨjna tɨ cɨn ɨꞌɨquiꞌihuacaꞌa ɨ Pedro .
44012008	Aj puiꞌi ayan tiraataꞌixaa tɨcɨn : — Ucaꞌachejteꞌe muaꞌasiicuꞌu , ajta ajtáꞌacaꞌacaiteꞌe . Aj puꞌi ayan huarɨj aɨjna ɨ Pedro . Ajtahuaꞌa ayan tiraataꞌixaa aɨjna ɨ tɨ tiꞌivaɨreꞌe u tajapua tɨcɨn : — Ucaꞌachejteꞌe mɨ seij muaꞌacɨɨxu . Pataꞌaj naatavaj inyeetzi .
44012009	Aj puiꞌi huiirajraa aɨjna ɨ Pedro , cujtaꞌan aɨjna ɨ tɨ tiꞌivaɨreꞌe u tajapua . Ajta capu ramuaꞌareeracaꞌa ti ayan tiꞌayajna aꞌij tɨ tiꞌitɨ raruurajcaꞌa aɨjna jamuan ɨ tɨ tiꞌivaɨreꞌe u tajapua . Capu ramuaꞌareeracaꞌa ti ayan tiꞌayajna nusu tiꞌimaaracaa naꞌa .
44012010	Matɨꞌɨj mi maun aꞌuréꞌenye aꞌu tɨ aꞌutyavaacaꞌa saɨj ɨ xantaaruꞌu tɨ rachaɨcaꞌa ɨ carcel . Majta ayée seij jemi ɨ xantaaruꞌu . Aj mu mi maɨn aꞌuréꞌenye aꞌutɨ tyapuustiꞌi pueertaraꞌa eꞌityejvee aꞌu tɨ aꞌatanyaan ɨ juye . Tɨꞌɨqui antaujcu rusaɨj aɨjna ɨ pueerta . Aj mu mi huiiraacɨ . Aɨj mu jetze aꞌucɨ́j ɨ juye . Matɨꞌɨj mi raatyaaxɨjte aꞌu tɨ huaꞌase ɨ juye . Iyeꞌitzi cɨn pu áꞌuraa aɨjna ɨ tɨ tiꞌivaɨreꞌe u tajapua .
44012011	Aj puiꞌi raamuaꞌareeriꞌi aɨjna ɨ Pedro tɨ ayan tiꞌayajna . Ayaa pu tyuꞌutaxajtacaꞌa tɨcɨn : — Nuꞌuri ramuaꞌaree tɨ ayan tiꞌayajna tɨ tavastaraꞌa seij u aꞌutaityacaꞌa tɨ tiꞌivaɨreꞌe u tajapua tɨꞌij aɨn nuꞌirajtuaani tɨꞌij cai ayan tinaaruuren aꞌij tɨ tiꞌijxeꞌeveꞌe aɨjna ɨ Herodes , majta aɨme ɨ mej Israel jetze ajtyamaꞌacan .
44012012	Tɨꞌɨj aɨn raamuaꞌareeriꞌi tɨ ayan tiꞌayajna , aj puiꞌi áꞌuraa . Au pu aꞌaráꞌa Mariiya tɨ eꞌeche , naanajraꞌan aɨjna ɨ Juan tɨ ajta ayan antyahuaa tɨcɨn Marcos . Au mu tyujsaɨj eihua ɨ tyaɨte . Aɨ mu rahuaucaꞌa ɨ Dioj jemi .
44012013	Tɨꞌɨqui aɨn teꞌejtyatuꞌasixɨ ajna taꞌapueerta ajna taꞌantyéninyei . Aj puiꞌi saɨj huiirajraa tɨꞌij raaseij aꞌatɨ tɨ pɨrɨcɨ . Tyamueij aɨjna , jɨitaꞌa tɨ ayan antyahuaa tɨcɨn Rode .
44012014	Tɨꞌɨj aɨn raanamuajriꞌi tɨ huajijhuacaꞌa , aɨ pu raamuaꞌareeriꞌi tɨcɨn aɨ pu pɨrɨcɨ ɨ Pedro . Capu ajta tyaꞌantacú . Ayaa pu huarɨj , aꞌini huapɨꞌɨ pu rutyamuaꞌavaꞌacaa aɨjna ɨ tyamueij . Tɨꞌɨqui aꞌutáichajraa tɨꞌij huajaꞌutaꞌixaateꞌen tɨ nuꞌu a aꞌutyavaacaꞌa a taꞌapueerta aɨjna ɨ Pedro .
44012015	Aj mu mi meyan tiraataꞌixaa maɨjna ɨ tyamueij tɨcɨn : — Paꞌatɨmueꞌi papuꞌu . Ajta aɨn , eihua pu ayan tíꞌixajtacaa tɨ ayan tiꞌayajna , tɨcɨn : — Aɨ pu hui pɨrɨcɨ . Majta maɨn , meyan tɨcɨn : — Capu aɨn pueen . Xaijnyuꞌucaraꞌaraꞌan pu pueen .
44012016	Meenti aucheꞌe aɨn Pedro , teꞌejtyatuaꞌaxaꞌa ɨ pueerta jetze . Aj mu mi xaa tyaꞌantacú . Matɨꞌɨj raaseij , eecan mu aꞌij tyaꞌutaseij .
44012017	Rumuajcaꞌa pu cɨn huaꞌutaꞌixaa aɨjna ɨ Pedro mej mi cai cheꞌe aꞌij tyáruaasimeꞌen . Aj puiꞌi huaꞌutaꞌixaa aꞌij tɨ yeꞌi tiruꞌirajtuaa u carcel aɨjna ɨ tavastaraꞌa . Ajta ayan tihuaꞌutaꞌixaa tɨcɨn : — Sataꞌaj raataꞌixaateꞌen saɨjna ɨ Jacobo , sajta ɨ seica ɨ taꞌihuaamuaꞌa . Aj puꞌi áꞌuraa . Tɨꞌɨqui u aꞌahuaꞌa yee aꞌaráꞌa .
44012018	Yaa ruijmuaꞌateꞌe yee cumu tapuaꞌarijmaꞌaca . Eihua mu áꞌupuaapuaꞌaraꞌa ɨ xantaaruꞌu . Camu ramuaꞌareeracaꞌa aꞌij tɨ tiꞌitɨj raaruu aɨjna ɨ Pedro .
44012019	Eihua pu raahuau aɨjna ɨ Herodes . Capu ráatyau . Aj puiꞌi aɨme huataihuaꞌuriꞌi ɨ xantaaruꞌu maj rachaɨcaꞌa . Ajta eꞌeyan aɨn Herodes huaꞌutaijtacaꞌa maj nuꞌu huaꞌucuiꞌini aɨme ɨ xantaaruꞌu . Aj puiꞌi aɨn huiirajraa u Judea aɨjna ɨ Herodes . Tɨꞌɨqui aun aꞌaráꞌa ajna Cesarea . Au pu aꞌatee .
44012020	Ajta aɨn ɨ Herodes , tyamuaꞌa pu tihuáꞌajaaxaijviꞌiracaa aɨme ɨ maj aun aꞌuchaatɨme aujna u Tiro , majta ɨ maj Sidón eꞌeche . Aɨ mu tyujsaɨj . Matɨꞌɨj mi naijmiꞌi u aꞌatanye aujna Cesarea . Mejxeꞌevaꞌacaa mej tyuꞌuxáj maɨjna jamuan ɨ Herodes . Matɨꞌɨj mi seij huamueꞌitɨ tumin cɨmeꞌe . Aɨ pu aɨn pueen ɨ tɨ ravaɨraꞌacaa aɨjna ɨ rey . Ayaa pu antyahuaacaꞌa aɨjna ɨ aꞌatɨ tɨcɨn Blasto . Aɨ pu huaꞌutavaɨ mej mi tyuꞌuxáj jamuan . Matɨꞌɨj mi raatahuaviiriꞌi maɨjna ɨ Herodes tɨꞌij cai cheꞌe huáꞌajaaxaijviꞌira aɨme , silu cheꞌe rɨꞌɨ tieꞌenyen . Majta ratzɨɨnyaꞌacaa aꞌini au pu tyajaꞌuveꞌeyeꞌicaa ɨ tihuaꞌacueꞌira ajna aꞌahuaꞌa aɨjna chuejraꞌa japua aꞌu tɨ tyejeꞌijta aɨjna ɨ Herodes .
44012021	Aɨjna xɨcajraꞌa jetze maj raaxaꞌapɨꞌɨntare , aɨ pu ucaujchejte ɨ rusiicuꞌu ɨ maj cɨn raamuaꞌati tɨ aɨn iꞌirey . Aj puiꞌi acaayeijxɨ ɨ ɨpuari jetze . Tɨꞌɨqui tihuaꞌutaꞌixaa naijmiꞌica ɨ tyaɨte .
44012022	Matɨꞌɨj raanamuajriꞌi maɨjna ɨ Herodes , ayaa mu tityeetejiihuajraa tɨcɨn : — Dioj pu hui pɨrɨcɨ mɨ tɨ tiꞌixa , capu tevi pueen .
44012023	Ajta aɨn ɨ Herodes , capu rɨꞌɨ tiraataꞌa ɨ Dioj . Aɨj pu cɨn eꞌeyan saɨj ɨ tɨ tiꞌivaɨreꞌe u tajapua ɨ tavastaraꞌa jemi , aɨ pu tiraacuíꞌini . Tɨꞌɨqui tijcuiꞌinyacaꞌa . Matɨꞌɨj mi maɨn chuꞌinute raatyajcɨꞌɨcɨ maɨjna ɨ Herodes . Aj puiꞌi huamɨꞌɨ .
44012024	Majta , eihua mu raanamuajriꞌi ɨ nyuucari ɨ maj tavastaraꞌa jetze maꞌacan tyuꞌutaxajtacaꞌa . Anacaican , aɨ mu raanamuajriꞌi aɨme ɨ maj a vejliꞌi antachaatɨme , majta ajcaꞌihuaꞌɨmɨ yee maj aꞌuchaatɨme , majtahuaꞌa ajcaꞌihuaꞌɨmɨ maj aꞌuchaatɨme . Naijmiꞌiqueꞌe pu huanamuáarajraa .
44012025	Ajta aɨn ɨ Bernabé , ajta ɨ Saulo , matɨꞌɨj arauraste ɨ mej tihuajaꞌutaitiꞌiriꞌi , aɨ mu aꞌucɨj aujna Jerusalén . Majta yaꞌuviꞌitɨ maɨjna ɨ Juan tɨ ajta ayan antyahuaacaꞌa tɨcɨn Marcos .
44013001	Meenti , ajna aꞌahuaꞌa , chajtaꞌa tɨ ayan tyajaꞌarajtyahuaa tɨcɨn Antioquía , au mu aꞌutyáuucaꞌa ɨ tyaɨte ɨ maj tyaꞌatzaahuateꞌe . Seica mu tíꞌixajtacaa ɨ Dioj jetze maꞌacan , majta seica mu tihuaꞌamuaꞌatyajcaa ɨ tyaɨte . Ai mu aɨn pueen aɨjna ɨ Bernabé , ajta aɨjna ɨ Simón , tɨ ajta ayan antyahuaacaꞌa tɨcɨn tɨ xuꞌumuaraꞌa . Ajtahuaꞌa aɨjna ɨ Lucio tɨ Cirene eꞌemaꞌacan , ajta ɨ Manaén . ( Aɨjna ɨ Manaén , aɨ pu amiincuraꞌan pu eenyaꞌa ɨ Herodes tɨ tieꞌijtacaa nain japua u Galileeya . ) Ajta pu aɨn aun aꞌutyavaacaꞌa aɨjna ɨ Saulo .
44013002	Aꞌanaj mu tyenyuuvaꞌa majta rúꞌitziꞌivaꞌacaa , aj pu i aɨn xaijnyuꞌucaraꞌaraꞌan ɨ Dioj ayan tihuaꞌutaꞌixaa tɨcɨn : — Sahuaꞌaveꞌeviꞌitɨchi samɨjna mɨ Bernabé , sajta samɨjna mɨ Saulo mataꞌaj hui meyan tyuꞌutyavaɨreꞌen maɨjna cɨmeꞌen nyej nyeri tihuaꞌutaitiꞌiriꞌi .
44013003	Aj mu mi raatahuaviiriꞌi ɨ Dioj , majta ruꞌitziꞌivaꞌa . Matɨꞌɨj mi huaꞌavaꞌamuaraꞌaxɨ ɨ huaꞌamuutzeꞌe . Aj mu mi huaꞌutaityacaꞌa maj nuꞌu aꞌucɨɨne .
44013004	Aꞌini aɨjna ɨ xaijnyuꞌucaraꞌaraꞌan ɨ Dioj , aɨ pu huaꞌutaityacaꞌa aɨjna ɨ Bernabé , ajta aɨjna ɨ Saulo , au mu pujmeꞌen aꞌucɨj aujna aꞌahuaꞌa , chajtaꞌa tɨ ayan tyajaꞌarajtyahuaa tɨcɨn Seleucia . Aj mu mi atyaacɨ ɨ baarcu jetze . Matɨꞌɨj mi aun jetze pujmeꞌen antacɨj seij chuejraꞌa japua tɨ aꞌaraahuachi tɨ ayan tyajaꞌarajtyahuaa tɨcɨn Chipre .
44013005	Au mu vejliꞌi eꞌejteenye aujna aꞌahuaꞌa baarcu tɨ aꞌutéechaꞌaca . Ayaa pu tyajaꞌarajtyahuaa ɨ chajtaꞌana tɨcɨn Salamina . Matɨꞌɨj mi autyajhuii mej tihuaꞌutaꞌixaateꞌen aꞌij tɨ tihuaꞌutaꞌixaa ɨ Dioj . Aú pu tihueꞌixaatyaꞌacaa huaꞌateyuu tzajtaꞌa aɨmej ɨ mej Israel jetze ajtyamaꞌacan . Ajta aɨjna ɨ Juan , aɨ pu huaꞌa jamuan huamaꞌacaa , ajta pu aɨn huaꞌavaɨraꞌacaa .
44013006	Nain japua mu uꞌucɨɨnyacaa tɨj naꞌa a tyajaꞌaráahuachi . Matɨꞌɨj mi maun aꞌaráꞌa chajtaꞌa , tɨ ayan tyajaꞌarajtyahuaa tɨcɨn Pafos . Au mu raꞌantinajchacaꞌa seij ɨ tɨ Israel jetze ajtyamaꞌacan tɨ ayan antyahuaacaꞌa tɨcɨn Barjesús . Támuaꞌaree aɨjna . Ajta tíꞌihueꞌitaca tɨ nuꞌu tiꞌixaxaꞌataꞌa ɨ Dioj jetze maꞌacan .
44013007	Aɨjna tɨ támuaꞌaree , aɨ pu ravaɨraꞌacaa ɨ tajtuhuan ɨ tɨ cɨn antyujmuaꞌaree . Ayaa pu antyahuaacaꞌa aɨjna ɨ tajtuhuan tɨcɨn Sergio Paulo . Eecan pu tyáꞌumuaꞌareeracaa aɨjna ɨ tajtuhuan . Aj pu i huaꞌutaijtacaꞌa aɨjna ɨ Bernabé , ajta aɨjna ɨ Saulo aɨjna cɨmeꞌe tɨ aɨn tajtuhuan ayan tiꞌijxeꞌevaꞌacaa tɨ huaꞌunamua aꞌij tɨ een cɨn huajaꞌutaityacaꞌa ɨ Dioj .
44013008	Ajta aɨn tɨ támuaꞌaree , aɨ pu ayan antyahuaacaꞌa tɨcɨn Elimas . Aɨ pu huaꞌa jetze maꞌacan huatyeechaxɨ tɨꞌi cai tyaꞌantzaahuateꞌen aɨjna ɨ tajtuhuan .
44013009	Ajta aɨn ɨ Saulo , tɨ ajta ayan antyahuaa tɨcɨn Pablo , aɨ pu aɨjna jetze araujcaꞌanyajcaꞌa ɨ xaijnyuꞌucaraꞌaraꞌan ɨ Dioj . Aj pu i raꞌaraaseij tyamuaꞌa naa .
44013010	Tɨꞌɨqui ayan tiraataꞌixaa tɨcɨn : — Muaa pa tíꞌihueꞌitaca , ɨ tɨ tiyaaruꞌu ataata pueen , muaa pa cai raxeꞌeveꞌe naijmiꞌi tɨj naꞌa tɨ íꞌixaꞌapɨꞌɨn . ¿ Ni qui hui pacai aꞌanaj raꞌantipuaꞌariteꞌesin paj cai muaa tihuaꞌantyuꞌuuniꞌiraꞌan mej meyan rɨcɨ aꞌij tɨ tiꞌijxeꞌeveꞌe ɨ Dioj ?
44013011	Puꞌuri Dioj pueijtzi muaataꞌasin ijii . Puaꞌaracúuni paj puaꞌame . Capej hui cheꞌe maꞌunyeeri puaꞌame tujcaꞌari tzajtaꞌa . Tɨꞌɨqui ayan teꞌirajraa aꞌij tɨ tiraataꞌixaa aɨjna ɨ Pablo . Tyamuaꞌa pu tyaꞌaracúuniꞌi aꞌaraa aɨjna tɨ támuaꞌarajcaa . Cu xuee tɨ cuj huatyatɨcaꞌare ɨ jemin , ajta cumu tɨ huameꞌen queenisteꞌe . Aj pu i aꞌatɨ huáhuau tɨ raꞌanavíꞌiraꞌa , ayan tɨcɨn capu mauunyee .
44013012	Ajta aɨn ɨ tajtuhuan , tɨꞌɨj raaseij aꞌij tɨ tiꞌitɨ huarɨj , tɨꞌɨqui ráꞌantzaahua aꞌini rɨꞌɨ pu naa tiraꞌutaseij aꞌij maj yeꞌi tihuaꞌumuáꞌate maɨjna cɨmeꞌe ɨ tavastaraꞌa tɨ ranyuuca .
44013013	Aj mu mi aꞌucɨj , aɨjna ɨ Pablo , majta maɨjna ɨ maj jamuan áꞌujhuaꞌanyaꞌa . Au mu atyaacɨ ɨ baarcu jetze . Matɨꞌɨj mi maun aꞌureꞌenyáa ajna aꞌahuaꞌa seij chuejraꞌa japua tɨ ayan tyajaꞌarajtyahuaa tɨcɨn Panfilia . Au mu aꞌaráꞌa ajna chajtaꞌana japua tɨ ayan tyajaꞌarajtyahuaa tɨcɨn Perge . Tɨꞌɨqui aɨjna ɨ Juan , au pu huajaꞌutyatuaaxɨ . Ajta aun aꞌiraanye u Jerusalén .
44013014	Majta maɨn ɨ seica , aɨ mu huiiraacɨ aujna Perge . Matɨꞌɨj mi maun aꞌaráꞌa ajna aꞌahuaꞌa aɨjna chuejraꞌa japua tɨ ayan tyajaꞌarajtyahuaa tɨcɨn Pisidia . Matɨꞌɨj mi maun aꞌaráꞌa aujna Antioquía . Au mu aꞌutyajrupi huaꞌa teyuu tzajtaꞌa aɨjna xɨcajraꞌa mej jetzen rusaꞌupi . Matɨꞌɨj mi huatyáraꞌasacaꞌa .
44013015	Aj mu mi seica raꞌujijve ɨ yuꞌuxari ɨ tyaꞌanxɨvi , majta ɨ seica ɨ yuꞌuxari ɨ maj tyaꞌuyuꞌuxacaꞌa ɨ mej tiꞌixaxaꞌataꞌa ɨ Dioj jetze maꞌacan . Matɨꞌɨj mi ɨ mej tieꞌijta teyujtaꞌa , aɨ mu meyan tihuaꞌutaꞌixaa tɨcɨn : — Taꞌihuaamuaꞌa , tɨ puaꞌa tiꞌitɨ sahueꞌixaatyaꞌacu ɨ tyaɨte , eꞌeyan sahuaꞌutáꞌixaateꞌe ijii .
44013016	Aj pu i aɨ aꞌutyeechaxɨ aɨjna ɨ Pablo . Tɨꞌɨj i rumuajcaꞌa cɨn huaꞌutaꞌijmɨjriꞌi tɨcɨn maj cai aꞌij tyáruaasimeꞌen . Ayaa pu tihuaꞌutaꞌixaa tɨcɨn : — Muan tyetyaca mɨ saj Israel jetze ajtyamaꞌacan , muan mɨ saj sajta raꞌatzaahuateꞌe ɨ Dioj , xaanamuajriꞌi hui seijna i nyuucari .
44013017	Aɨjna ɨ huaꞌaDioj ɨ mej uyéꞌesiseꞌiraꞌa aujna Israel , aɨ pu huaꞌaveꞌeviꞌitɨ aɨme ɨ tayaꞌupuacɨꞌɨstyamuaꞌa . Aj pu i aɨn huaꞌutamuíꞌire eihua matɨꞌɨj mauj maun eꞌechajcaꞌa aꞌu maj cai chuej eꞌejchaɨcaꞌa . A mu eꞌechajcaꞌa maujna aꞌahuaꞌa seij chuejraꞌa japua tɨ ayan tyajaꞌarajtyahuaa tɨcɨn Egipto . Aj pu nuꞌu i Dioj hueꞌirajtuaa , aujna chuejraꞌa japua , aꞌini aɨ pu ayan huaꞌumuáꞌamuatyaꞌacaa .
44013018	’ Aɨ pu nuꞌu huaꞌa cɨmeꞌe huaꞌuviicueꞌire huaꞌapuate ninyeꞌiraꞌa matɨꞌɨj áꞌujhuaꞌanyaꞌa ajna aꞌahuaꞌa ɨtzitá .
44013019	Ajta arahuaꞌapuaca pu antipuaꞌari ɨ tyaɨte ɨ maj maun aꞌuchaatɨmaꞌacaa ɨ seij chuejraꞌa japua , tɨ ayan tyajaꞌarajtyahuaa tɨcɨn Canaán . Aj pu nuꞌu i huaꞌutapueijve ɨ rutyaɨtestyamuaꞌa aɨme ɨ maj huáꞌachuéraꞌacaa ɨ maj anacaican maun eꞌechajcaꞌa .
44013020	’ Iraꞌatee nuꞌu aꞌachu cumu muaacua cieentu japuan muaacuajetze ninyeꞌiraꞌa tɨ ayan huaꞌutyaamueꞌitɨ . Ajta eꞌeyan Dioj nuꞌu huaꞌutaꞌa ɨ ruyaujmuaꞌa tɨ tihuaꞌutaijteꞌen jueesi cɨmeꞌe . Ayaa pu nuꞌu tyauumaꞌaca asta naꞌa cai huataseijre aɨjna ɨ Samuel ɨ tɨ Dioj jetze maꞌacan tiꞌixaxaꞌataꞌa .
44013021	’ Aj mu nuꞌu mi raatahuaviiriꞌi tɨ Dioj tyuꞌutaꞌan tɨ saɨj rey tihuaꞌutaijteꞌen . Aj pu i Dioj ayan raataꞌa tɨ seij tihuaꞌutaijteꞌen . Ai pu nuꞌu aɨn pueenyaꞌa aɨjna ɨ Saúl tɨ yaujraꞌan pueen aɨjna ɨ Cis , ɨ tɨ huaꞌa jetze ajtyamaꞌacantacaa aɨme ɨ maj Benjamín jetze aꞌiraanye . Saúl pu tihuaꞌutaij aꞌachu cumu huaꞌapuate ninyeꞌiraꞌa .
44013022	’ Aj pu nuꞌu i Dioj raꞌariꞌiriꞌi aɨjna ɨ Saúl tɨ tihueꞌijtyaꞌacaa . Aj pu i aɨjna huataꞌa tɨ aɨn ɨ David tihuaꞌutaijteꞌen rey cɨmeꞌe . Cɨmeꞌen pu nuꞌu tyuꞌutaxajtacaꞌa ɨ Dioj , ayan tɨcɨn : “ Nyaa nu hui raꞌantihuau nyaijna i David , ɨ tɨ yaujraꞌan pueen aɨjna ɨ Isaí . Rɨꞌɨ pu xaahui tinaataꞌasin inyeetzi . Naijmiꞌi pu ayan tiꞌirɨni aꞌij nyej tiꞌijxeꞌeveꞌe . ”
44013023	Seij tɨ nuꞌu iꞌihuaacɨxaꞌaraꞌan aɨjna ɨ David tyaacan , ai pu hui aɨn pueen ɨ Jesús ɨ tɨ Dioj yaꞌutaityacaꞌa aɨme jemi ɨ maj Israel aꞌuchaatɨme tɨ ij huaꞌa japua huanyuuni . Ayaa pu tyaꞌaraꞌaste ɨ Dioj aɨjna tɨ cɨmeꞌen tyaꞌataujratziiriꞌi .
44013024	’ Tɨꞌɨj cai xɨ a aꞌutaseijre aɨjna ɨ Jesús , aɨ pu hui Juan huaꞌutaꞌixaa aɨmej ɨ maj Israel ma aꞌuchaatɨme . Ayaa pu tihuaꞌutaꞌixaa tɨ nuꞌu ayan ruxeꞌeveꞌe maj huámuaꞌɨvijhua , ajta maj nuꞌu saɨque tyuꞌumuaꞌati ɨ rutzajtaꞌa .
44013025	Ajta , tɨ ari ajna tyajaꞌureꞌenyejsimaꞌaca ɨ xɨcajraꞌa tɨ jetzen huamɨꞌɨni ɨ Juan , ayaa pu tyuꞌutaxajtacaꞌa aɨjna tɨcɨn : “ Canu hui nyaa nyaɨn pɨrɨcɨ ɨ saj rachuꞌeveꞌe . Seij pu aɨn pueen , aucheꞌe pu me eꞌeveꞌeme . Aɨjna jemi , capu hui ayan tinaavijteꞌe inyeetzi nyaj tiꞌitɨj cɨn raatyavaɨreꞌen tiꞌitɨj cɨmeꞌe tɨ cɨleꞌen . Aɨ pu eitzeꞌe vaꞌacan cɨn tiꞌityavaa aꞌame nyacai inyaa . ”
44013026	’ Neꞌihuaamuaꞌa , mɨ sej Abraham jetze huanyej , mɨ sajta Dioj jemi tyaꞌatzaahuateꞌe , mueetzi pu hui jemi aꞌame eijna i nyuucari tɨcɨn aꞌamua japua huanyuuni ɨ Dioj .
44013027	’ Ma majta aɨme ɨ maj Jerusalén me eꞌechajcaꞌa , majta aɨme ɨ maj tihueꞌijtyaꞌacaa , camu aꞌatzu ramuaꞌareeracaꞌa aꞌatɨ tɨ pɨrɨcɨ aɨjna ɨ Jesús , camu majta yauꞌeitaa muaꞌaraa ɨ nyuucari ɨ maj raꞌuyuꞌuxacaꞌa aɨme ɨ mej mejmiꞌi tiꞌixaxaꞌataꞌa ɨ Dioj jetze maꞌacan . Ayaa mu tiraꞌaraꞌaste maɨjna ɨ nyuucari maɨjna cɨmeꞌe maj tiꞌitɨj cɨn jetzen tyaꞌujpuáꞌajte maɨjna ɨ Jesús . Camu rɨꞌɨ aꞌij maj raꞌujijvaꞌacaa eijna i nyuucari aꞌij tɨ yeꞌi huataujmuaꞌa aꞌanaj tɨ naꞌa tɨꞌɨjta ajna tyajaꞌureꞌenyen aɨjna xɨcajraꞌa ɨ mej jetzen rusaꞌupi .
44013028	’ Camu hui majta aꞌij tirajtyau ɨ maj cɨn raamuaꞌaree tɨ ayan tiraavijteꞌe tɨ aɨn huamɨꞌɨni . Ma majta , aɨ mu Pilaatu huataꞌixaa tɨ aɨn raataijta maj nuꞌu raajeꞌica .
44013029	Matɨꞌɨj mi meyan tyujuꞌuruurá nain tɨj naꞌa tɨ teꞌeyuꞌusiꞌihuacaꞌa aɨjna ɨ yuꞌuxari jetze , aj mu mi raꞌacajtɨɨ ɨ curuu jetze . Matɨꞌɨj mi raꞌavaꞌana .
44013030	’ Aru Dioj pu hui ayan tiraataꞌa tɨ huatarun ɨ mɨꞌɨchite tzajtaꞌa .
44013031	Ajta aɨn ɨ Jesús , aɨ pu huataujseijratacaꞌa aɨme jemi ɨ maj anacaican jamuan aꞌujhuaꞌanyaꞌacaa tɨꞌɨj aɨn aꞌarajraa aujna Galileeya , tɨꞌɨj aun aꞌaráꞌa anna Jerusalén . Ijii , ai mu hui aɨn pueen ɨ maj tihueꞌixaateꞌe ɨ tyaɨte cɨmeꞌen aɨjna ɨ Jesús .
44013032	’ Tyajta ityan , ayaa tu tyajaꞌamueꞌixaateꞌe tyeijna i nyuucari ɨ tɨ amuaatatyamuaꞌavisteꞌesin aijna ɨ tɨ cɨn Dioj tyaꞌataujratziiriꞌi aɨme jemi ɨ tavaujsimuaꞌacɨꞌɨ . Aɨ pu hui arauraste ityejmi jemi , ityan i tyaj huaꞌayaujmuaꞌa . Aɨj pu cɨn arauraste tɨ aɨn raataꞌa tɨ huatarun ɨ mɨꞌɨchite tzajtaꞌa aɨjna ɨ Jesús . Ayaa pu teꞌeyuꞌusiꞌihuacaꞌa ɨ Chuiicari jetze ɨ tɨ huaꞌapua tɨcɨn : “ Muaa paj niꞌiyauj . Ijii nu xaa neri inyaa mueꞌiyaꞌupua naꞌame . ”
44013033	
44013034	’ Cɨmeꞌen hui aijna i nyuucari tɨ nuꞌu Dioj ayan tiraataꞌa tɨ huatarun ajtahuaꞌa ɨ mɨꞌɨchite tzajtaꞌa tɨꞌij cai aꞌanaj huatepete ɨ tevijraꞌa , ayaa pu teꞌeyuꞌusiꞌihuacaꞌa tɨcɨn : “ Ayaa nu cheꞌeta nyanaꞌa tyajamuaataꞌasin naijmiꞌica aꞌachu puaꞌamuaca aꞌij nyej neri tiꞌitɨj cɨn tyaꞌatanratziiriꞌi nyaɨjna ɨ David , ɨ nyaj cɨn tiraataꞌa , tɨ nyeetzi jemi seijreꞌe ɨ tɨ xaꞌapɨꞌɨn een . ”
44013035	Aɨj pu hui cɨn ayan teꞌeyuꞌusiꞌihuacaꞌa seij jetze ɨ Chuiicari tɨcɨn : “ Capaj muaa tiꞌitaꞌacareꞌen tɨ huatepete ɨ tevijraꞌa aɨjna tɨ muavaɨreꞌe , tɨ ajta urareꞌenyaꞌacan cɨn seijreꞌe mueetzi jemi . ”
44013036	’ Puj , ayej tiꞌayajna xaa , aɨ pu hui ɨ David huaꞌutyavaɨ ɨ rutyaɨtestyamuaꞌa aꞌij tɨ tiꞌijxeꞌevaꞌacaa ɨ Dioj . Tɨꞌɨqui huamɨꞌɨ , matɨꞌɨj mi raꞌavaꞌana aɨme jamuan ɨ ruvaujsimuaꞌa tyaaca . Ajta eꞌeyan huatyejpetzi ɨ tevijraꞌa , tzɨteꞌe .
44013037	Ma ajta aɨn ɨ tevijraꞌa aɨjna tɨ Dioj raataꞌa tɨ huatarun , capu xaa nyaꞌu huatyejpetzi .
44013038	’ Aɨj nu cɨn neyan tiꞌijxeꞌeveꞌe , neꞌihuaamuaꞌa , saj hui raamuaꞌaree tyatɨj teri tyajaꞌamueꞌixaateꞌe tɨ Dioj tyajamuaatauuniꞌira aɨjna cɨmeꞌe tɨ Jesús huamɨꞌɨ muejmi jetze maꞌacan tu i aɨn raatyáuuna ɨ saj cɨn autyajturaa ɨ jemin .
44013039	Aɨj pu jetze hueꞌirajtuaa naijmiꞌica aꞌachu puaꞌamuaca mej tyaꞌatzaahuateꞌe . Aɨ pu hueꞌiratuaasin naijmiꞌica ɨ maj cɨn autyajturaa ɨ Dioj jemi . Ma ajta , aɨjna ɨ yuꞌuxari tɨ raꞌuyuꞌuxacaꞌa aɨjna ɨ Moisés tyaacan , capu aꞌanaj tiꞌitɨj cɨn hueꞌiratuaníicheꞌe .
44013040	’ Rɨꞌɨ xuꞌu muan tɨꞌij cai ayan tyájamuáaruuren aꞌij mej mejmiꞌi tyuꞌutaxajtacaꞌa aɨme ɨ mej tiꞌixaxaꞌataꞌa ɨ Dioj jetze maꞌacan .
44013041	Meyan tɨcɨn : Casiꞌi , muan xu tyaꞌutaxaahuariꞌiriꞌi , cheꞌe utyávatzɨn ɨ aꞌamuatzajtaꞌa . Sajta muan antipuaꞌare , aꞌini ayaa nu rɨni ijii sej cheꞌe ruuri , tiꞌitɨj nu cɨn neyan rɨcɨ ɨ saj cai aꞌanaj raꞌantzaahuateꞌesin . Capu amɨn aꞌij , tɨ puaꞌa aꞌatɨ ayan tyajamueꞌixaateꞌen .
44013042	Aj mu mi huiiraacɨ u teyujtaꞌa . Matɨꞌɨj huiiracɨɨnya , aj mu mi seica raataꞌinee tɨ tihuaꞌutaꞌixaateꞌen eitzeꞌe aɨjna cɨmeꞌen seij jetze ɨ xɨcaj mej jetzen rusaꞌupi .
44013043	Tɨꞌɨj antipuaꞌaracaꞌa ɨ mej raanamuajriꞌi ɨ nyuucari , matɨꞌɨj mi eihua tyaɨte aꞌucɨj jamuan aɨjna ɨ Pablo , majta aɨjna ɨ Bernabé . Seica mu aɨn puéenyaꞌa ɨ maj Israel jetze ajtyamaꞌacan , majta seica ɨ maj raataxeꞌeve ɨ huaꞌayeꞌira , aɨ mu pueen ɨ maj Israel eꞌemaꞌacan . Aɨjna ɨ Pablo , ajta aɨjna ɨ Bernabé , eihua mu tihueꞌixaatyaꞌacaa . Mahueijcate maj nuꞌu raahuauni ɨ tɨ nuꞌu Dioj ayan tiraatyatuaasin .
44013044	Tɨꞌɨj ajtahuaꞌa tyajaꞌureꞌenye ajna xɨcajraꞌa mej jetzen rusaꞌupi , naijmiꞌi mu eꞌetyujsaɨj ɨ maj maun aꞌuchaatɨme anna Jerusalén , mej mi raanamua ɨ nyuucari tɨ cɨn tieꞌijta aɨjna ɨ Dioj .
44013045	Matɨꞌɨj mi maɨn ɨ mej Israel jetze ajtyamaꞌacan , matɨꞌɨj huaꞌuseij mej eihua tyaɨte tyujsaɨj , eecan mu huaꞌanchueere . Aj mu mi autyajhuii maj maɨjna jetze tyaꞌujpuáꞌajteꞌen tiꞌitɨj cɨmeꞌen maɨjna ɨ Pablo . Aꞌij mu puaꞌa tiꞌijreevacaa aꞌij tɨ tíꞌixajtacaa .
44013046	Matɨꞌɨj mi huaꞌa jetze huatyaujcaꞌane aɨjna ɨ Pablo , ajta aɨjna ɨ Bernabé . Matɨꞌɨj mi meyan tihuaꞌutaꞌixaa tɨcɨn : — Aɨ pu hui ruxeꞌeveꞌe tyaj anacaican tyajamueꞌixaateꞌen ɨ nyuucari tɨ jetzen raꞌaxa ɨ Dioj , mueetzi jemi mɨ saj Israel jetze ajtyamaꞌacan . Aꞌini caxu raꞌancuraꞌasin , capu ajta aꞌij tyajamuaꞌamitejteꞌe tɨ ayan tyajámuaavijteꞌe sej seyan ruuri xaꞌaraꞌani ɨ Dioj jemi tɨj naꞌa rusen cɨmeꞌe . Aɨj tu cɨn , teri u aꞌujuꞌun huaꞌa jemi ɨ maj cai Israel jetze ajtyamaꞌacan .
44013047	Yaa pu hui teꞌeme , aꞌini ayaa pu titaataij ɨ tavastaraꞌa tɨcɨn : Nyaa nu amuaꞌantihuau sataꞌaj tihuaꞌutaꞌixaateꞌen ɨ maj cai Israel jetze ajtyamaꞌacan , sajta nain japua tɨj naꞌa iiyan chaanaca japua . Aɨ mu ramuaꞌareeran meijna i nyuucari i nyaj cɨn hueꞌiratuaasin .
44013048	Matɨꞌɨj raanamuajriꞌi ɨ maj cai Israel jetze ajtyamaꞌacan , eecan mu huataujtyamuaꞌave . Eecan mu rɨꞌɨ tiraataꞌa ɨ nyuucari tɨ jetzen raꞌaxa ɨ Dioj . Majta naijmiꞌi ɨ tɨ Dioj anacaican u huajaꞌantíhuau mej mi ruuri muaꞌaraꞌani tɨj naꞌa rusen cɨmeꞌe aꞌu tɨ eꞌeseijreꞌe ɨ Dioj , aɨ mu ráꞌantzaahua .
44013049	Aɨj pu cɨn , eecan mu huaꞌutaꞌixaa nainjapua aujna chuejraꞌa japua . Tɨꞌɨj pɨ naꞌa tɨ tápuaapuaꞌare , eitzeꞌe mu tyaɨte meyan tiraanamuajriꞌi ɨ nyuucari tɨ cɨn Dioj hueꞌiratuaasin hasta manaꞌa cai raanamuajriꞌi naijmiꞌi ɨ maj maun aꞌuchaatɨme .
44013050	Ma majta maɨjna ɨ mej Israel jetze ajtyamaꞌacan , aɨ mu caꞌanijraꞌa huaꞌutaꞌa mej mi tinínyuꞌucacun seica ɨ uuca ɨ maj eecan raꞌatzaahuateꞌe ɨ Dioj , ɨ uuca maj eitzeꞌe tiꞌitɨj cɨn ruxeꞌevaꞌacaa ɨ chajtaꞌana . Majta seica caꞌanijraꞌa huaꞌutaꞌa ɨ tyetyaca ɨ mej eihua tiꞌitɨ cɨn ruxeꞌevaꞌacaa aujna u chajtaꞌa . Caꞌanijraꞌa mu huaꞌutaꞌa mej mi aꞌij puaꞌa huaꞌuruuren maɨjna ɨ Pablo , majta maɨjna ɨ Bernabé . Aj mu mi huaꞌutamuari aujna aꞌu maj aꞌuchaatɨme .
44013051	Majta maɨn ɨ maj huaꞌapua , aɨ mu tyuꞌutyaacaꞌatzɨ ɨ tyuꞌujcaꞌacai tɨꞌij caaxɨn ɨ chuej , mej mi maɨn tyaɨte meyan tiraamuaꞌaree maj autyajturaa ɨ Dioj jemi . Aj mu mi aꞌucɨj . Aa mu aꞌaráꞌa aꞌahuaꞌa chajtaꞌa tɨ ayan tyajaꞌarajtyahuaa tɨcɨn Iconio .
44013052	Majta maɨn ɨ mej tyaꞌatzaahuateꞌe , eecan mu huataujtyamuaꞌave . Majta maɨjna jetze rucáꞌanyajcaa ɨ xaijnyuꞌucaraꞌaraꞌan ɨ Dioj .
44014001	Ajta aɨn ɨ Pablo , ajta ɨ Bernabé , matɨꞌɨj maun aꞌaráꞌa aujna Iconio , aj mu mi aꞌutyajrupi huaꞌateyujtaꞌa aɨme ɨ mej Israel jetze ajtyamaꞌacan . Au mu tihueꞌixaa ɨ tyaɨte tzaahuatiꞌiraꞌa cɨmeꞌe . Aɨj mu cɨn , eihua ráꞌantzaahua aɨme ɨ mej Israel jetze ajtyamaꞌacan , majta ɨ mej seij chuejraꞌa japua eꞌemaꞌacan .
44014002	Majta seica , ɨ maj cai tyaꞌatzaahuatyaꞌacaa , aɨ mu caꞌanijraꞌa huaꞌutaꞌa aɨme ɨ mej seij chuejraꞌa japua eꞌemaꞌacan . Aɨj mu cɨn aꞌij puaꞌa tyaꞌutanamuajriꞌi aɨme ɨ maj huaꞌapua .
44014003	Aɨj mu cɨn aꞌatee aɨjna ɨ Pablo , ajta aɨjna ɨ Bernabé , caꞌanin mu cɨn tihuaꞌutaꞌixaa ɨ tavastaraꞌa jetze maꞌacan . Aɨj pu cɨn caꞌanijraꞌa huaꞌutaꞌa mej mi meyan huarɨni maj raamuaꞌaree ɨ tyaɨte , maj Dioj jetze araujcaꞌanye ɨ maj huaꞌapua .
44014004	Majta ɨ tyaɨte ɨ mej eꞌechajcaa u chajtaꞌa , aɨ mu tyujsaꞌɨrihuaꞌa seica mej meyan tiꞌimuaꞌareeracaꞌa aɨme jemi ɨ mej Israel jetze ajtyamaꞌacan , majta seica tiꞌimuaꞌareeracaꞌa aɨme jemi ɨ maj huaꞌapua .
44014005	Aj mu mi maɨn ɨ mej Israel jetze ajtyamaꞌacan , majta aɨme ɨ mej seij chuejraꞌa eꞌemaꞌacan , aɨme jamuan ɨ mej tihueꞌijteꞌe , aɨ mu meyan tiraaxaꞌapɨꞌɨntarej maj nuꞌu aꞌij puaꞌa huarɨni , majta nuꞌu huaꞌutyatuꞌasixɨꞌɨsin tetej cɨmeꞌe .
44014006	Aj mu mi raamuaꞌareeriꞌi aɨme ɨ maj huaꞌapua . Aɨj mu cɨn huatauruu . Au mu aꞌaráꞌa aujna aꞌahuaꞌa tɨ ayan tyajaꞌarajtyahuaa tɨcɨn Listra , ajta tɨ ayan tyajaꞌarajtyahuaa tɨcɨn Derbe . Au pu jetzen ajtyamaꞌacan aujna u Licaonia . Majta áꞌujhuaꞌanyaꞌa tɨj naꞌa aꞌu tɨ ɨmɨ uastɨmee ɨ chuej .
44014007	Maucheꞌe mu tihueꞌixaatyaꞌacaa ɨ tyaɨte aɨjna ɨ nyuucari tɨ cɨn Dioj hueꞌiratuaasin .
44014008	Au pu saɨj aꞌutyavaacaꞌa aujna aꞌahuaꞌa Listra , tevi tɨ cai raꞌaviicueꞌiracaꞌa ɨ ruɨɨca jetze . Ayaa pu eenyaꞌa huanuꞌeihuacaꞌa . Capu huayeꞌicaa .
44014009	Aɨ pu raanamuajriꞌi aꞌij tɨ tíꞌixajtacaa aɨjna ɨ Pablo . Tɨꞌɨqui aɨn Pablo raaseij . A pu tyamuaꞌa naa tiruꞌumuaꞌareeracaa tɨ aɨjna tɨ cai reꞌen ruɨɨca jetze , aɨ pu rujni aɨjna cɨmeꞌe tɨ tyaꞌantzaahuateꞌen .
44014010	Aj pu i ayan tiraatajee caꞌanin cɨmeꞌe tɨcɨn : — Huatyechaxɨ . Tɨꞌɨqui aɨn ájtzucu . Ajta a áꞌuchaꞌacanyaꞌa aꞌaraa .
44014011	Matɨꞌɨj raaseij aꞌij tɨ tiꞌitɨ huáruu ɨ Pablo , aj mu mi huajijhuacaꞌa ɨ tyaɨte runyuuca cɨmeꞌe maj cɨmeꞌen tiꞌixaxaꞌa aujna Licaonia . Meyan tɨcɨn : — Ɨ Dioosi mu ya vaꞌacaanye . Cu xuee muaatyaujtyaɨtestyacaꞌa mej mi ya huataseijre iiya ityejmi jemi .
44014012	Yaa mu tyuꞌutaxajtacaꞌa tɨcɨn : — Amɨjna mɨ Bernabé , aɨ pu hui aɨn pueen ɨ Dioj tyej teyan ratamuaꞌamua tɨcɨn Júpiter , ajta amɨjna ɨ Pablo , aɨ pu hui aɨn pueen aɨjna ɨ Mercurio . Ayaa mu raatamuáꞌa maɨjna ɨ Pablo , aꞌini aɨ pu nuꞌu raataxajtacaꞌa .
44014013	Aa pu vejliꞌi eꞌeseijraꞌacaa ɨ teyuu ajna taꞌantyéninyei aujna chajtaꞌa . Ajta aɨn ɨ puaari tɨ tiꞌivaɨreꞌe Júpiter jemi aujna teyujtaꞌa , aɨ pu u huajaꞌuváꞌajajpuacaꞌa ɨ tuuruꞌuse , ajta ɨ xuuxuꞌu tɨ tutijhua . Aɨjna ɨ puaari , majta ɨ tyaɨte , aɨ mu huáꞌanaꞌamicheꞌe ɨ tuuruꞌuse , majta huaꞌumuaɨꞌɨvejtacaꞌa .
44014014	Majta maɨn ɨ Pablo , ajta aɨjna ɨ Bernabé , matɨꞌɨj raamuaꞌareeriꞌi , a mu aurupi ɨ tyaɨte tzajtaꞌa , maruáachijmáꞌa , majta antijíihua . Matɨꞌɨj mi anacaican tyuꞌutásújtzaꞌanaxɨ ɨ tyuꞌujcɨɨxu maɨjna cɨmeꞌe mej mi maɨjna cɨn huaꞌutaꞌijmɨjra ɨ tyaɨte .
44014015	Meyan tɨcɨn : — Muan tyetyaca , ¿ aꞌini sej si seyan rɨcɨ ? Tyan tu hui tyajta tyetyaca pueen , satɨj muan . Ayaa tu een cɨn mu aꞌuvaꞌajuꞌun tyataꞌaj tyajamueꞌixaateꞌen sataꞌaj muan raatapuaꞌajta seijna tɨ cai tiꞌitɨj vaɨreꞌe , sataꞌaj ratyánaꞌamicheꞌen ɨ Dioj tɨ iꞌiruuri , tɨ ajta raatyataahuacaꞌa ɨ tajapuaana , ajta ɨ chaanaca tyaj japuan yan seijreꞌe , ajta ɨ jaj tɨ iiyan seijreꞌe tajamuan , ajta nain tɨj naꞌa puaꞌamua tiꞌiseijreꞌe iiyan chaanaca japua , ajta jaj tzajtaꞌa tɨ tiꞌiseijreꞌe .
44014016	’ Aꞌanajɨmɨ pu hui Dioj huaꞌutaꞌa ɨ tyaɨte mej meyan eenyeꞌen seijraꞌa matɨj maɨn tiꞌijxeꞌevaꞌacaa .
44014017	Ma ajta , tɨj naꞌa jajcua ɨmɨ tɨj naꞌa tɨ yu eꞌireꞌenye , Dioj pu huaꞌa jemi tyuꞌutyájtua ɨ maj cɨmeꞌen raamuaꞌaree aꞌij tɨ yeꞌi huarɨj ɨ Dioj . Ayaa xu hui tiꞌijmuaꞌaree tɨ Dioj áꞌamuachaꞌɨj tyamuaꞌa naa . Nain pu cɨn tyajamuaatyavaɨreꞌesin viite cɨmeꞌe , maj huaviiye , ajta tɨ tyuꞌucɨɨre , ajta tyajamuaataꞌasin ɨ saj raacuaꞌani , ajta sej reꞌenyaꞌa seijraꞌa xaꞌaraꞌani mɨ ruxaijnyuꞌuca jetze . — Ayaa pu tihuaꞌutaꞌixaa .
44014018	Muiꞌicaca pu huataꞌixaa ɨ tyaɨte . Xaꞌichuꞌi pu huaꞌutyaamueꞌitɨ mej mij cai meyan tihuaꞌamuaɨꞌɨvejtyaꞌa .
44014019	Aj mu mi seica u aꞌuvaꞌajuꞌun . Au mu aꞌaraacɨ aujna aꞌahuaꞌa Antioquía , majta maujna Iconio . Ai mu aɨn pueen ɨ mej Israel jetze ajtyamaꞌacan . Matɨꞌɨj mi huaꞌutaꞌixaa ɨ tyaɨte tɨ nuꞌu aꞌij puaꞌa tiꞌitevi ɨ Pablo . Matɨꞌɨj mi raatyatuꞌasixɨ tetej cɨmeꞌe . Ayaa mu tyuꞌumuáꞌa tɨcɨn huamɨꞌɨ . Aɨj mu cɨn mi yaꞌujaanajraa a puaꞌaque ɨ chajtaꞌana jetze .
44014020	Aj mu mi maɨn ɨ mej tyaꞌatzaahuateꞌe maun eꞌetyujsaɨj aꞌu mej yauujájsimaꞌa ɨ Pablo . Muaꞌajtyaxɨɨracaꞌa aꞌu maj yauuté . Cɨmeꞌen muꞌu jemin ajtyáxɨɨracaꞌa , aj pu i ajche aɨjna ɨ Pablo . Ajtáhuaꞌa , pu aꞌutyajrupi u chajtaꞌa . Yaa ruijmuaꞌateꞌe yee , aɨ pu áꞌuraa aɨjna jamuan ɨ Bernabé . Au mu aꞌucɨj u Derbe .
44014021	Au mu tihueꞌixaa ɨ nyuucari cɨmeꞌe tɨ cɨn Dioj hueꞌiratuaasin . Eihua mu huaꞌutyaamueꞌitɨ ɨ tyaɨte aujna Derbe , mej mi maɨn tyaꞌantzaahuateꞌen . Aj mu mi huaraꞌacɨ maujna u Listra , majta maujna u Iconio , majta u Antioquía .
44014022	Nainjapua mu caꞌanijraꞌa huaꞌataꞌa aɨme ɨ maj tyaꞌatzaahuateꞌe mej mi cai ratápuaapuaꞌajtaꞌan mej tyaꞌatzaahuateꞌe , majta huaꞌutaꞌixaa tɨ nuꞌu ayan tyuꞌujxeꞌeveꞌe tɨ aꞌatɨ anacaican ayan tirajpueitzi aꞌaraꞌani tɨ i aun aꞌutyarute aujna tɨ eꞌeseijreꞌe ɨ Dioj .
44014023	Majta huaꞌavaꞌahuau ɨ huaꞌavaujsi mej mi tyuꞌutyavaɨreꞌen u huaꞌa teyujtaꞌa . Matɨꞌɨj tenyuuvaꞌa , majta huauritziꞌive , aj mu mi raijca ɨ tavastaraꞌa naijmiꞌica ɨ mej raꞌatzaahuateꞌe .
44014024	Matɨꞌɨj antacɨj ajna aꞌahuaꞌa seij chuejraꞌa japua tɨ ayan tyajaꞌarajtyahuaa tɨcɨn Pisidia . Au mu aꞌaráꞌa aujna aꞌahuaꞌa seij chuejraꞌa japua tɨ ayan tyajaꞌarajtyahuaa tɨcɨn Panfilia .
44014025	Aj mu mi maun aꞌaráꞌa chajtaꞌa tɨ ayan tyajaꞌarajtyahuaa tɨcɨn Perge . Au mu tihueꞌixaa ɨ nyuucari cɨmeꞌe . Aj mu mi aꞌucɨj aujna aꞌahuaꞌa chajtaꞌa tɨ ayan tyajaꞌarajtyahuaa tɨcɨn u Atalia .
44014026	Au mu baarcu jetze atyaacɨ . Matɨꞌɨj mi antacɨj yutan pujmeꞌen ajna aꞌahuaꞌa Antioquía . Aa pu pɨtyajaꞌarɨcɨ aꞌu maj yuaijca ɨ Dioj tɨ huaꞌachaɨ aꞌaraꞌani mej mi meyan rɨjca aꞌij mej tihuaꞌutaitiꞌiriꞌi ɨ ruꞌihuaamuaꞌa .
44014027	Matɨꞌɨj maun aꞌaráꞌa aujna Antioquía . Aj mu mi huaꞌajtyasaɨ ɨ maj teyujtaꞌa eꞌetyujsaꞌɨrihuaꞌa . Nain mu tihuaꞌutaꞌixaa ɨ nyuucari cɨmeꞌe aꞌij tɨ Dioj ayan tihuaꞌutaꞌa aɨme ɨ mej seij chuejraꞌa japua eꞌemaꞌacan mej mi majta maɨn tyaꞌantzaahuateꞌen .
44014028	Matɨꞌɨj mi maun aꞌatee huaꞌa jamuan ɨ mej tyaꞌatzaahuateꞌe aujna Antioquía .
44015001	Seica mu maun aꞌaráꞌa aujna u Antioquía . Aɨ mu aɨn pueen ɨ mej Israel jetze ajtyamaꞌacan . Au mu aꞌaraacɨ aujna Judea . Matɨꞌɨj mi autyajhuii mej tihuaꞌumuaꞌaten ɨ ruꞌihuaamuaꞌa . Meyan tɨcɨn : — Tɨ puaꞌa sacai raꞌantisiꞌiche ɨ runavij taꞌantyújviꞌirajmee mɨ aꞌamua saꞌatapuꞌu jetze aꞌij tɨ tyuꞌutaxajtacaꞌa aɨjna ɨ Moisés tyaacan , tɨ puaꞌa sacai seyan huarɨni , saɨj ajta saɨj , capu aꞌij tiꞌirɨꞌɨri tɨ Dioj tyajamuaatauuniꞌi .
44015002	Ma majta aɨjna ɨ Pablo , ajta ɨ Bernabé , eecan mu tihueꞌixaatyaꞌacaa tzaahuatiꞌiraꞌa cɨmeꞌe . Aj mu mi aɨme ruꞌihuaamuaꞌa meyan tyuíjca aɨme ɨ maj huaꞌapua , huaꞌa jamuan ɨ seica mej mi aꞌujcɨɨnye anna Jerusalén , mej mi raaxaꞌapɨꞌɨntareꞌen aɨme jamuan ɨ maj tamuaamuataꞌa japuan huaꞌapua araꞌase , majta ɨ vaujsi ɨ mej tyujsaꞌɨrihuaꞌa u teyujtaꞌa anna Jerusalén .
44015003	Majta maɨn ɨ mej tyujsaꞌɨrihuaꞌa aujna Antioquía , aɨ mu huaꞌutaij . Matɨꞌɨj mi aꞌucɨj . Au mu Fenicia aꞌuréꞌenye , majta maujna u Samaariya . Nainjapua mu tihuaꞌutaꞌixaa maɨjna cɨmeꞌen maj tyaꞌantzaahuateꞌen ɨ Dioj jemi , aɨme ɨ mej seij chuejraꞌa japua eꞌemaꞌacan . Aɨj mu cɨn huataujtyamuaꞌave tyamuaꞌa naa aɨme ɨ hueꞌihuaamuaꞌa matɨꞌɨj huaꞌunamuajriꞌi aꞌij mej tíꞌixajtacaa .
44015004	Matɨꞌɨj maun aꞌaráꞌa anna Jerusalén aɨjna ɨ Pablo , ajta aɨjna ɨ Bernabé , eecan mu huaꞌancureꞌeviꞌitɨ tyamuaꞌa naa aɨme ɨ mej tyujsaꞌɨrihuaꞌa u teyujtaꞌa , majta ɨ maj tamuaamuataꞌa japuan huaꞌapua araꞌase , majta ɨ vaujsi . Matɨꞌɨj mi meyan tihuaꞌutaꞌixaa nain tɨ Dioj tyuꞌutyájtua eitzeꞌe huaꞌa jemi ɨ seica ɨ tyaɨte .
44015005	Majta seica aɨme ɨ fariseos ɨ mej tyaꞌatzaahuateꞌe , aɨ mu anna aꞌutyáuucaꞌa . Meyan tɨcɨn : — Eecan pu hui ruxeꞌeveꞌe mej meyan huarɨni aɨme ɨ mej tyaꞌatzaahuateꞌe ɨ mej seij chuejraꞌa japua eꞌemaꞌacan . Micheꞌe hui raꞌaraꞌasten nain cɨmeꞌe aꞌij tɨ tyuꞌutaxajtacaꞌa aɨjna ɨ Moisés tyaacan . Micheꞌe raꞌantísiichixɨꞌɨn ɨ runavij .
44015006	Aj mu mi tyujsaɨj aɨme ɨ maj tamuaamuataꞌa japuan huaꞌapua araꞌase , majta ɨ vaujsi mej mi tihuaurixaateꞌen maɨjna cɨmeꞌe .
44015007	Matɨꞌɨj aꞌatzu aꞌateeviꞌica mej tiꞌixa , aj pu i aɨn Pedro ajchee . Ayaa pu tihuaꞌutaꞌixaa tɨcɨn : — Neꞌihuaamuaꞌa , muan xu hui seri ramuaꞌaree aꞌanaj tɨ ɨmɨ Dioj naꞌantihuau inyeetzi nyaj aꞌamua jetze ajtyamaꞌacan , nyej ni tihuaꞌutaꞌixaateꞌen ɨ nyuucari cɨmeꞌe tɨ cɨn Dioj tihuaꞌutauuniꞌi ɨ maj cai Israel jetze ajtyamaꞌacan mej mi ráꞌantzaahuateꞌen .
44015008	Ajta aɨn Dioj , ɨ tɨ ruꞌumuaꞌaree aꞌij tɨ aꞌatɨ tiꞌimuaꞌatze ɨ rutzajtaꞌa , aɨ pu taataseijra tɨ aɨn mijmu huaꞌancureꞌeviꞌitɨ . Ayaa pu cheꞌeta naꞌa tihuaꞌutaꞌa tɨ aɨn xaijnyuꞌucaraꞌaraꞌan huatyaturan aɨme tzajtaꞌa tɨj titaatáꞌa itejmi .
44015009	’ Jemin ɨ Dioj , naijmiꞌi tu teyan tyaxáꞌa tyanaꞌa een . Aꞌij tɨ aɨn raajajcuare ɨ taxaijnyuꞌuca tyatɨꞌɨj ráꞌantzaahua , ayaa pu cheꞌeta naꞌa tihúaꞌajajcuaren ɨ huaꞌaxaijnyuꞌuca aɨme .
44015010	Aɨj pu hui cɨn , aꞌini een cɨn seyan tiꞌijraaxaijteꞌe ɨ Dioj saɨjna cɨmeꞌe sej tihueꞌijcateꞌe aɨme ɨ mej tyaꞌatzaahuateꞌe yeꞌira cɨmeꞌe ɨ maj cai raviicueꞌiracaꞌa ɨ tavaujsimuaꞌa tyaaca , tyajta ityan .
44015011	’ Ma ajta , ayaa pu titaꞌamitejteꞌe ityejmi tyaj cai tíꞌinajchita , tyaɨjna cɨmeꞌe tɨ tavastaraꞌa tajapua huanyu ityejmi . Ayaa pu hui cheꞌeta naꞌa huaꞌa japua tiꞌinyuuni aɨme . — Ayaa pu tihuaꞌutaꞌixaa .
44015012	Aj mi mu raatapuaꞌajtacaꞌa naimiꞌi ɨ mej tíꞌixajtacaa . Eecan mu huaꞌanamuajracaa matɨꞌɨj tihueꞌixaatyaꞌacaa maɨjna ɨ Pablo , majta maɨjna ɨ Bernabé . Nain mu huaꞌutaꞌixaa tɨj naꞌa tɨ huaꞌutaꞌa ɨ Dioj ɨ huaꞌa tzajtaꞌa aɨme ɨ mej seij chuejraꞌa japua eꞌemaꞌacan . Eihua mu rɨꞌɨ huarɨj ɨ maj cɨn rɨꞌɨ tyaꞌutaseij . Dioj pu huaꞌutavaɨ aɨme ɨ maj huaꞌapua .
44015013	Matɨꞌɨj raꞌanticɨꞌɨ mej tiꞌixa , aj pu i Jacobo ayan tyuꞌutaxajtacaꞌa tɨcɨn : — Neꞌihuaamuaꞌa , xaanamuajriꞌi ɨ nyaj amuaataꞌixaateꞌesin .
44015014	Amɨjna ɨ Simón auchan pu hui titaataꞌixaa tɨ Dioj huaꞌa cɨmeꞌen huaꞌutavaɨ aɨme ɨ mej seij chuejraꞌa japua eꞌemaꞌacan , seica tyaɨte tzajtaꞌa mej mi rɨꞌɨ tiraataꞌan .
44015015	Aꞌij tɨ tiꞌixa aɨjna , ayaa mu hui cheꞌeta manaꞌa mejmiꞌi tiraꞌuyuꞌuxacaꞌa aɨme ɨ mej tiꞌixaxaꞌataꞌa ɨ Dioj jetze maꞌacan . Ayaa pu xaa nyaꞌu teꞌeyuꞌusiꞌi ɨ yuꞌuxari jetze .
44015016	Ayan tɨcɨn : Tɨꞌɨj antipuaꞌaren , nyaa nu uveꞌenyejsin . Aɨjna ɨ chiꞌiraꞌan ɨ David , ɨ tɨꞌɨri aꞌave , nyaa nu nyajtahuaꞌa rajajsin . Nyaa nu raꞌajtaahua jajcuacan nyaɨjna jetze ɨ tɨ auj a eꞌejnyee .
44015017	Majta ɨ seica ɨ tyaɨte , micheꞌe naimiꞌi raahuauni ɨ tavastaraꞌa aɨme ɨ tyaɨte ɨ mej seij chuejraꞌa japua eꞌemaꞌacan , mej mi náamuaꞌati aꞌij nyej antyahuaa inyaa .
44015018	Yaa pu tiꞌixa ɨ tavastaraꞌa ɨ tɨ jajcuaꞌɨmɨ huaꞌutaꞌixaa aɨjna ɨ tiꞌitɨ ɨ maj nuꞌu raamuaꞌati .
44015019	’ Aɨj nu hui cɨn neyan tyajamueꞌixaateꞌe tyaj cai teyan tihúaꞌajaaxaijviꞌira aɨme ɨ mej seij chuejraꞌa japua eꞌemaꞌacan ɨ maj mauchan tyaꞌantzaahuateꞌesin .
44015020	Eitzeꞌe pu tiꞌivaɨreꞌe tyej tihuaꞌutaitiꞌi yuꞌuxari jetze , tyej ti teyan tihuaꞌutaꞌixaateꞌen maj nuꞌu cai tiꞌicuaꞌaca ɨ tɨ tiꞌicueꞌiriꞌi ɨ maj raamuaɨꞌɨvajtacaꞌa huaꞌa jemi ɨ huaꞌa dioosi , majta nuꞌu cai ruxanaꞌacɨraꞌa juucate jamuan , ajta maj cai ɨ juuca ruxanaꞌacɨraꞌa ɨ tyetyaca jamuan . ’ Majta maj nuꞌu cai racuaꞌaca hueꞌiraꞌaraꞌan tiꞌitɨ maj raatyacueꞌimiꞌin , ajta maj cai racuaꞌaca ɨ xuuraꞌaraꞌan .
44015021	Ai pu ayan tyuꞌujxeꞌeveꞌe , aꞌini matɨj manaꞌa tityaꞌutyajhuii aujna aꞌu maj aꞌuchaatɨme ɨ tyaɨte , ayaa mu tihuaꞌutaꞌixaa aꞌij tɨ tyuꞌutaxajtacaꞌa aɨjna ɨ Moisés tyaacan , majta huaꞌateyujtaꞌa mu raꞌujijve ɨ yuꞌuxari jetze tɨ aɨn raꞌuyuꞌuxacaꞌa . — Ayaa pu tihuaꞌutaꞌixaa .
44015022	Aj mu mi maɨn ɨ maj tamuaamuataꞌa japuan huaꞌapua araꞌase , majta ɨ vaujsi , aɨ mu raaxaꞌapɨꞌɨntare maj seica avaꞌahuauni ɨ rujemi mej mi huaꞌutaite aɨjna jamuan ɨ Pablo , ajta aɨjna ɨ Bernabé , mej mi aꞌucɨɨne aujna Antioquía . Aɨme mu antíhuau aɨjna ɨ Judás tɨ ajta ayan antyahuaa tɨcɨn Barsabás , majta maɨjna ɨ Silas . Aɨme ɨ maj huaꞌapua , ai mu aɨn pueen huaꞌavaujsi mej tiꞌixaꞌapɨꞌɨntareꞌe .
44015023	Aɨme mu jemin raataityacaꞌa ɨ yuꞌuxari tɨ ayan aɨjna cɨn tiraꞌaxa : “ Ityan , i tyaj tamuaamuataꞌa japuan huaꞌapua araꞌase , tyajta i tyej iꞌi vaujsi i tyaj titasaꞌɨri u teyujtaꞌa , yaa tu áꞌamuataujteꞌe mɨ sej tyaꞌatzaahuateꞌe , mɨ sej seij chuejraꞌa japua aꞌuchaatɨme saujna Antioquía , sajta aman tɨ huatacáꞌa aujna aꞌahuaꞌa Siria , ajta saujna aꞌahuaꞌa u Cilicia .
44015024	’ Tuꞌuri raamuaꞌareeriꞌi maj seica ɨ tyaj cai huataꞌaca , aɨ mu ya aꞌucɨj iiya Jerusalén . Eecan mu aꞌamuaꞌɨtziityaꞌacaꞌa maɨjna cɨmeꞌe ɨ mej tyajamueꞌixaa . Eecan pu utyaavatzɨ ɨ aꞌamuatzajtaꞌa .
44015025	Aꞌini naimiꞌi tuꞌuri teyan tyuꞌutaꞌa ɨ nyuucari cɨmeꞌe , ayaa pu titaꞌamitejteꞌe tɨ iꞌi xaꞌapɨꞌɨn tyaj huaꞌantihuauni seica ɨ tejmi jetze mej ajtyamaꞌacan . Aɨme tu ti antíhuau tyej ti huaꞌutaite mueetzi jemi , mej mi u aꞌujuꞌun ɨ tyaɨte aɨme jamuan ɨ Pablo , ajta aɨjna ɨ Bernabé .
44015026	’ Aɨme ɨ maj huaꞌapua , aɨ mu meyan tityaꞌahuaujcaꞌane tɨ puaꞌa ayan tyuꞌujxeꞌevaꞌa maj huacuiꞌini aɨjna cɨmeꞌe metihuaꞌutaꞌixaateꞌen ɨ tyaɨte aɨjna jetze maꞌacan ɨ tavastaraꞌa ɨ Jesús tɨ iꞌi Cɨriistuꞌu .
44015027	Aɨj tu cɨn tihuaꞌutaityacaꞌa tyaɨjna ɨ Judás , tyajta tyaɨjta ɨ Silas . Aɨ mu tyajamuaataꞌixaateꞌesin rujɨɨmuaꞌa mueetzi jemi mej mi nain cɨn tyajamuaataꞌixaateꞌen ɨ nyuucari cɨmeꞌe aꞌij tyej teri tiraaxaꞌapɨꞌɨntarej .
44015028	’ Ee xaa nyaꞌu , ayaa pu tiraꞌamitejteꞌe aɨjna ɨ xaijnyuꞌucaraꞌaraꞌan ɨ Dioj , ajta ityejmi , ayaa pu titaꞌamitejteꞌe tɨ iꞌi xaꞌapɨꞌɨn tyaj cai eihua tiꞌitɨ cɨn tyajaꞌamueijcatyaꞌa , silu aij tuꞌu ɨ tɨ eitzeꞌe ruxeꞌeveꞌe .
44015029	Caxu racuaꞌaca ɨ huaꞌahueꞌiraꞌa ɨ yaꞌamuaate ɨ maj huaꞌumuaɨꞌɨvejtacaꞌa ɨ huaꞌa dioosi jemi . Caxu sajta racuaꞌaca hueꞌiraꞌaraꞌan ɨ tɨ huatyácueꞌimiꞌinihuacaꞌa naꞌari tiꞌitɨ xuuraꞌaraꞌan . ’ Caxu sajta tyuꞌuxanaꞌacɨraꞌa juucate jamuan , majta mamɨjna ɨ ma juuca , maj cai tyuꞌujxanaꞌacɨraꞌa ɨ tyetyaca jamuan aꞌij tyej tyajaꞌamueꞌixaateꞌe . Rɨꞌɨ xu tityeetyáturaasin ɨ Dioj jemi tɨ puaꞌa seyan huarɨni saɨjna cɨmeꞌe . Cheꞌe aꞌij tyajaꞌamuavaɨraꞌa . ”
44015030	Matɨꞌɨj mi meyan huarɨj , matɨꞌɨj mi maun huajauiityacaꞌa aujna Antioquía . Aj mu mi aꞌucɨj . Au mu eꞌetyujsaɨj naijmiꞌi ɨ mej tyaꞌatzaahuateꞌe . Matɨꞌɨj mi huaꞌutapij ɨ yuꞌuxari .
44015031	Majta maɨn ɨ hueꞌihuaamuaꞌa , matɨꞌɨj raꞌujijve ɨ yuꞌuxari jetze , eecan mu huataujtyamuaꞌave aꞌini naa pu huaꞌutaꞌa aɨjna ɨ yuꞌuxari .
44015032	Ajta , aɨjna ɨ Judás , ajta aɨjna ɨ Silas , aɨ mu rujɨɨmuaꞌa manaꞌa antyujmuaꞌareeracaꞌa majta maɨjna cɨn mej mi tyuꞌutaxaj ɨ Dioj jetze maꞌacan . Aɨj mu cɨn caꞌanijraꞌa eihua huaꞌutaꞌa ɨ hueꞌihuaamuaꞌa aɨjna cɨmeꞌe ɨ mej tihuaꞌutaꞌixaa . Rɨꞌɨ mu tyamuaꞌa naa tihuaꞌutaꞌa .
44015033	Matɨꞌɨj mi aꞌatzu maun aꞌatee . Aj mu mi maɨn ɨ hueꞌihuaamuaꞌameꞌen meyan tihuaꞌutaꞌixaa maj áꞌucɨɨnye ruxéꞌeviꞌiraꞌa cɨmeꞌe aꞌu maj aꞌaraacɨ , mej mi majtahuaꞌa maun aꞌaraꞌasti aɨme jemi ɨ maj huajaꞌutaityacaꞌa .
44015034	Ma ajta , aɨjna ɨ Silas , ayaa pu tiraꞌaranajchacaꞌa tɨ aun aꞌutyaturan .
44015035	Majta maɨn , ɨ Pablo , ajta ɨ Bernabé , aɨ mu auna aꞌutyajturaa aujna Antioquía . Majta jamuan ɨ seica , maucheꞌe mu metihuaꞌamuaꞌatyajcaꞌa . Majta tihueꞌixaatyaꞌacaa ɨ nyuucari cɨmeꞌe tɨ cɨmeꞌen raxaj ɨ tavastaraꞌa .
44015036	Aꞌatzu aꞌatyeeviꞌica , aj pu i aɨn ɨ Pablo ayan tiraataꞌixaa aɨjna ɨ Bernabé tɨcɨn : — Ticheꞌe tyajtahuaꞌa huajaꞌuvaꞌamuaare ɨ taꞌihuaamuaꞌa ɨ maj maun aꞌuchaatɨme nain japua aꞌu tyej teri huajaꞌutaꞌixaa ɨ nyuucari tɨ cɨmeꞌen raxaj ɨ tavastaraꞌa , tyataꞌaj raamuaꞌaree aꞌij tɨ yeꞌi tihuaꞌavaɨreꞌe .
44015037	Ajta aɨn ɨ Bernabé , aɨj pu húaviꞌitɨjmaꞌa aɨjna ɨ Juan , tɨ ajta ayan antyahuaa tɨcɨn Marcos .
44015038	Ma ajta aɨjna ɨ Pablo , capu raꞌaviꞌitɨmɨꞌɨcaꞌa aꞌini aɨ pu Marcos aun huajaꞌuhuaꞌaxɨ ajna aꞌahuaꞌa u Panfilia . Capu cheꞌe tiꞌimuaraꞌacaa huaꞌa jamuan .
44015039	Eihua mu huaujtyaꞌaxɨ . Aɨj mu cɨn rusáaxuꞌimaꞌa aꞌucɨ́jxɨ . Ajta aɨjna ɨ Bernabé , aɨ pu xaa yaꞌuviꞌitɨ aɨjna ɨ Marcos . Baarcu jetze mu aꞌucɨj mej mi maun aꞌaraꞌasti aujna u Chipre .
44015040	Ajta aɨn ɨ Pablo , aɨ pu raꞌantihuau aɨjna ɨ Silas . Majta maɨn ɨ hueꞌihuaamuaꞌa , aɨ mu raijca ɨ Dioj ɨ tɨ huaꞌuchaɨn ɨ tavastaraꞌa aɨme ɨ maj huaꞌapua . Matɨꞌɨj mi aꞌucɨ́j .
44015041	Aa mu aꞌuréꞌenye ajna u Siria , ajta aujna Cilicia . Aꞌu tɨ naꞌa aꞌu maj eꞌetyujsaꞌɨri u teyujtaꞌa , aɨ mu caꞌanijraꞌa huaꞌuataꞌaca ɨ ruꞌihuaamuaꞌa .
44016001	Aɨjna ɨ Pablo , ajta aɨjna ɨ Silas , aa mu aꞌucáanye maujna u Derbe , majta maujna u Listra . Au mu seij huátyau tɨ tyaꞌatzaahuateꞌe . Ayaa pu antyahuaacaꞌa aɨjna tɨcɨn Timuteeyu . Ajta aɨjna ɨ naanajraꞌan , Israel pu jetze ajtyamaꞌacan , ajta taatajraꞌan , griego pu púeenyaꞌa aɨjna .
44016002	Rɨꞌɨ mu tirajchaɨcaꞌa aɨjna ɨ Timuteeyu aɨme ihuaamuaꞌameꞌen ɨ mej Listra eꞌemaꞌacan , majta ɨ mej Iconio eꞌemaꞌacan .
44016003	Aɨjna ɨ Pablo , ayaa pu tiꞌijxeꞌevaꞌacaa tɨ aɨn Timuteeyu u áꞌumeꞌen huaꞌa jamuan . Aɨj pu cɨn raataityacaꞌa maj raꞌantisijche ɨ naviiraꞌan mej mi cai huataninyuꞌucacun aɨme ɨ mej Israel jetze ajtyamaꞌacan . Ayaa puꞌu , aꞌiniꞌi naijmiꞌi ɨ maj maun aꞌuchaatɨmaꞌacaa aujna aunɨmɨ tɨj naꞌa aun tɨ huatacáꞌa , aɨ mu ramuaꞌareeracaꞌa tɨ taatajraꞌan aɨjna ɨ Timuteeyu , aɨ pu griego puéenyaꞌa .
44016004	Matɨꞌɨj mi maun aꞌaráꞌa seij jetze ɨ chajtaꞌana , au mu huaꞌutaꞌixaate ɨ tyaɨte aꞌij mej tiraaxaꞌapɨꞌɨntarej ɨ maj tamuaamuataꞌa japuan huaꞌapua araꞌase , majta ɨ vaujsi ɨ maj Jerusalén aꞌujti aꞌij mej tiꞌijxeꞌevaꞌacaa mej meyan huarɨni ɨ tyaɨte . Matɨꞌɨj raꞌanticɨꞌɨ ɨ tyaɨte mej tihuaꞌutaꞌixaa , seij jetze ɨ chajtaꞌana , majtahuaꞌa meyee meyan huarɨj , majtahuaꞌa meyee .
44016005	Aɨj pu cɨn aɨme ɨ maj tyújsaꞌɨrihuaꞌa , aɨ mu ahuaujcaꞌanye mej mi eitzeꞌe tyaꞌantzaahua . Majta huatamuiꞌiracaꞌa .
44016006	Nainjapua mu huacɨj aujna tɨj naꞌa aun tɨ huatacáꞌa u Frigia . Aru capu huaꞌutaꞌa aɨjna ɨ xaijnyuꞌucaraꞌaraꞌan ɨ Dioj maj aꞌutyarute aujna tɨ ayan tyajaꞌarajtyahuaa tɨcɨn Asia , mej mi tihuaꞌutaꞌixaateꞌen ɨ nyuucari tɨ cɨmeꞌen raꞌaxa ɨ Dioj .
44016007	Aj mu mi ajna vejliꞌi aꞌatanye aꞌu tɨ aꞌavastɨme seica chuejraꞌa japua tɨ ayan tyajaꞌarajtyahuaa tɨcɨn Misia . Au mu aꞌutyarutyeecheꞌe aɨjna chuejraꞌa japua tɨ ayan tyajaꞌarajtyahuaa tɨcɨn Bitinia , aru capu aꞌij tyuꞌutarɨꞌɨristaracaꞌa aꞌini capu huaꞌutaꞌa aɨjna ɨ xaijnyuꞌucaraꞌaraꞌan ɨ Jesús .
44016008	Matɨꞌɨj mi antacɨj u jetze pujmeꞌen u Bitinia . Matɨꞌɨj mi aun pujmeꞌen aꞌucajrupi chajtaꞌa tɨ ayan tyajaꞌarajtyahuaa tɨcɨn Troas .
44016009	Tɨcaꞌɨmɨ pu tiꞌitɨ huamaaracaꞌa aɨjna ɨ Pablo . Tɨ nuꞌu aun aꞌutyejvee utan pujmeꞌen aꞌatɨ tɨ seij chuejraꞌa japua eꞌemaꞌacan tɨ ayan tyajaꞌarajtyahuaa tɨcɨn Macedonia . Eecan pu nuꞌu huaꞌutahuaviiriꞌi ayan tɨcɨn : — Xaꞌicɨɨnichi yu jetze pujmeꞌen , muan , sataꞌaj hui taatavaɨɨreꞌen ityejmi . — Ayaa pu tyuꞌutaxajtacaꞌa aɨjna ɨ aꞌatɨ .
44016010	Tɨꞌɨj ayan tyuꞌumaaracaꞌa aɨjna ɨ Pablo , caꞌanacan tu huátacate tej ti antacɨɨnye aujna aꞌahuaꞌa Macedonia , aꞌini ayaa pu titaꞌamityejtyaꞌacaa tɨ aɨn Dioj taatajee tej ti tihuaꞌutaꞌixaateꞌen ɨ nyuucari cɨmeꞌe tɨ cɨn Dioj hueꞌiratuaasin .
44016011	Tyatɨꞌɨj huiiraacɨ taujna u Troas , au tu antacɨj ɨ baarcu jetze aujna u Samotracia aujna aꞌu tɨ chuej aꞌutacáꞌa aataꞌa . Yaa ruijmuaꞌateꞌe yee tu aꞌantanyej aujna chajtaꞌa tɨ ayan tyajaꞌarajtyahuaa tɨcɨn Neápolis .
44016012	Tyatɨꞌɨj huiiraacɨ tyaujna , aj tu ti taun aꞌaráꞌa seij jetze ɨ chajtaꞌana tɨ ayan tyajaꞌarajtyahuaa tɨcɨn Filipos . Au mu mejmiꞌi aꞌachajcaa aɨme ɨ maj Roma jetze ajtyamaꞌacan . Ajta , aujna Filipos , ai pu aɨn pueen ɨ chajtaꞌa tɨ eitzeꞌe ruxeꞌeveꞌe tɨj naꞌa aun tɨ huatacáꞌa u Macedonia . Au tu aꞌatzu aꞌatee tyej tyaun aꞌutyáuu .
44016013	Aꞌanaj matɨj puaꞌa rusaꞌupihuaꞌa , au tu huiiraacɨ a puaꞌaque u chajtaꞌa . Au tu aꞌahuaꞌa aꞌuréꞌenye vejliꞌi jateꞌe tej ti raahuauni aꞌu tɨ aꞌarɨꞌɨri tyej huatyejnyuuni ɨ Dioj jemi . Au tu aꞌuraꞌasacaꞌa . Aj tu ti autyajhuii tej tihuaꞌutaꞌixaateꞌen ɨ juuca ɨ mej tyujsaɨj maujna aɨjna cɨmeꞌe ɨ nyuucari tɨ jetzen raꞌaxa ɨ Dioj .
44016014	Seij ɨ jɨitaꞌa , ayaa pu antyahuaacaꞌa tɨcɨn Lidia . Tiatira pu eꞌemaꞌacan aɨjna . Aɨ pu cɨɨxuri tiꞌituaꞌaracaraꞌa tɨ tiꞌinacámua . Aɨ pu ajta ranajchimɨꞌɨcaꞌa ɨ Dioj . Aj pu i Dioj raataꞌa tɨ ráꞌantzaahuateꞌen aꞌij tɨ tyuꞌutaxajtacaꞌa aɨjna ɨ Pablo .
44016015	A pu i huámuaꞌɨvijhuacaꞌa , majta aɨme ɨ iꞌihuaamuaꞌameꞌen . Aj pu i ayan titaatajee aɨjna ɨ Lidia tɨcɨn : — Tɨ puaꞌa ayan tyajamuaꞌamityejtyaꞌa aɨjna cɨmeꞌe ɨ nyej nyeri raꞌatzaahuaꞌateꞌe nyaɨjna ɨ tavastaraꞌa , sataꞌaj mu aꞌuvaꞌajuꞌun nyaj jamuan sej si saun aꞌutyáu xaꞌaraꞌani aꞌu nyej eꞌeche . — Ayaa pu titaataꞌixaa . Aɨ pu taꞌantimueꞌitɨ .
44016016	Aꞌanaj ayaa pu titaaruu . Au tu aujuꞌucaꞌa aujna mej yáꞌanaꞌamiche ɨ Dioj . Au tu ti raꞌantinajchacaꞌa seij ɨ tyamueij tɨ tiyaaruꞌu tzajtaꞌan seijraꞌacaa . Jɨitaꞌa pu pueenyaꞌa aɨjna . Aɨjna ɨ tiyaaruꞌu , aɨ pu raayɨꞌɨtɨhuaꞌa tɨ tiꞌitɨj huámuaꞌaree . Eihua pu huaꞌamueꞌitɨchihuaꞌa aɨjna ɨ jɨitaꞌa ɨ tumin huaꞌa jemi ɨ maj rachaɨcaꞌa .
44016017	Tɨꞌɨqui aɨn taataven . Aa pu eꞌevéꞌejijhuajmaꞌa ayan tɨcɨn : — Amɨme mɨ tyetyaca , ai mu hui ravaɨreꞌe ɨ Dioj ɨ tɨ ta japua eꞌeseijreꞌe naijmiꞌica japua mataꞌaj meyan tyajamuaataꞌixaateꞌen aꞌij tɨ tiꞌirɨꞌɨri tɨ Dioj tyajamuaatauuniꞌi .
44016018	Ayaa pu aꞌurɨjnyaꞌa nain xɨcaj tzajtaꞌa asta tɨꞌɨj cai cheꞌe tyeꞌeviicueꞌi aɨjna ɨ Pablo . Aj puꞌi pɨ aꞌureꞌeve . Tɨꞌɨqui ayan tiraataꞌixaa aɨjna ɨ tiyaaruꞌu tɨcɨn : — Ayaa nu hui tiꞌimueꞌijteꞌe aɨjna jetze maꞌacan ɨ Cɨriistuꞌu paj huiirajraꞌani pamɨjna jetze mɨ tyamueij . — Ayaa pu tiraataꞌixaa . Cɨmeꞌen puꞌu ayan tyuꞌutaxajtacaꞌa , aj puꞌi eꞌeyan huiirajraa aɨjna ɨ jɨitaꞌa jetze .
44016019	Majta maɨn ɨ maj rachaɨcaꞌa ɨ tyamueij , matɨꞌɨj raamuaꞌareeriꞌi tɨ cai cheꞌe aꞌij tiꞌirɨꞌɨri maj raamueꞌitɨn ɨ tumin aɨjna jetze , aj mu mi huaꞌuvíviꞌi maɨjna ɨ Pablo , majta maɨjna ɨ Silas . Matɨꞌɨj mi huajaꞌuviꞌitɨ aɨme jemi ɨ mej tieꞌijta aujna aꞌahuaꞌa tɨ aꞌaráyaujtaꞌa aꞌu mej tyajaꞌatuꞌaraca tiꞌitɨj .
44016020	Matɨꞌɨj mi a huajautuaa huaꞌa jemi ɨ jueesi . Meyan tiꞌixaata tɨcɨn : — Aime i tyetyaca , Israel mej jetze ajtyamaꞌacan , eihua mu hui huaꞌajaaxaijteꞌe iiyu maj huachaatɨme .
44016021	Saɨque mu hui tihuaꞌamuaꞌate ɨ yeꞌira jetze tɨ cai ayan titaavijteꞌe ityejmi , tyej teyan tiraꞌantzaahuateꞌen , naꞌari tyej teyan huarɨni ityan i tej Roma jetze ajtyamaꞌacan .
44016022	Matɨꞌɨj mi maɨn tyaɨte huaꞌutajaaxaijviꞌiriꞌi maɨjna ɨ Pablo , majta maɨjna ɨ Silas . Aj mu mi maɨn jueesi meyan tyuꞌutaijtacaꞌa maj nuꞌu tihuaꞌacáꞌariꞌiraxɨn ɨ tihuaꞌacɨɨxu , majta nuꞌu huaꞌutyávajxɨ piꞌista cɨmeꞌe .
44016023	Matɨꞌɨj huaꞌutyávajxɨ eihua , majta hueꞌityaana . Majta raijca tɨ maɨjna ɨ tɨ tíꞌichaꞌɨ tɨ huaꞌuchaɨn tyamuaꞌa naa .
44016024	Aɨjna maj tiráchaɨra , aɨ pu huaꞌutyajtuaa ujcaꞌihuaꞌɨmɨ tɨ juaꞌase . Ajta ɨ huáɨɨca , an pu raꞌanarujtyaꞌaxɨ aɨjna jetze ɨ taabla tɨ ij cai huirácuꞌucunyen ɨ huáɨɨca .
44016025	Aꞌatzaj tyauumaꞌaca tɨcaꞌɨmɨ , aꞌatzaj cumu eꞌitaꞌa tɨcaꞌa , aɨ mu tyenyuusimaꞌa ɨ Dioj jemi , majta tiꞌichuiicacaꞌa aɨjna ɨ Pablo , ajta aɨjna ɨ Silas . Majta ɨ seica ɨ mej namiꞌihuacaa , aɨ mu huaꞌanamuajracaa .
44016026	Tɨꞌɨj i iyeꞌitzi cɨmeꞌe huatyaujcaꞌatzɨjxɨ ɨ chuej . Ajta ɨ jaxuꞌu aꞌu maj áꞌanamiꞌihuacaa , caꞌanin pu cɨn huatyaujcaꞌatzɨjxɨ . Cɨmeꞌen puꞌu ayan huarɨj , aj pu i tyaꞌantacuunirixɨ aꞌu tɨ aꞌapueerta , aujna aꞌu maj áꞌanamiꞌihuacaa , ajta tiꞌijtzaꞌanixɨ ɨ cadeena ɨ maj cɨn anajɨꞌɨquihuajmaꞌacaa ɨ maj namiꞌihuacaa .
44016027	Ajta aɨn tɨ tíꞌichaꞌɨ , tɨꞌɨj huatájɨ , aj pu i raaseij tɨ tyaꞌantacúuniꞌihuajmaꞌacaa ajna aꞌu tɨ aꞌapueerta . Aɨ pu i ruꞌijcupi ɨ ruchuun tɨꞌɨj i huaujjeꞌica aꞌini yaa pu raataꞌa cumu muꞌuri huiiraacɨ ɨ maj namiꞌihuacaa .
44016028	Ma ajta aɨn ɨ Pablo , caꞌanacan pu huajijhuacaꞌa . Ayaa pu tiraatajee tɨcɨn : — Capej hui peyan aruura pej peyan ajeꞌicata . Tyaucheꞌe tu naimiꞌi huiraati .
44016029	Aj pu i taij huahuáu . Tɨꞌɨqui ayan u aꞌa utyajrupi taichijmáꞌa aujna aꞌu maj aꞌanamiꞌihuacaa . Aj pu i a autunutacaꞌa ajna vejliꞌi aꞌu maj aꞌutyáuucaꞌa aɨjna ɨ Pablo , ajta aɨjna ɨ Silas .
44016030	Tɨꞌɨqui hueꞌiraaviꞌitɨ . Aj pu i ayan tihuaꞌutaihuaꞌuriꞌi tɨcɨn : — ¿ Aꞌini naarɨni tɨꞌij Dioj tinaatauuniꞌi ?
44016031	Matɨꞌɨj mi meyan tiraataꞌixaa tɨcɨn : — Pataꞌaj ráꞌantzaahuateꞌen ɨ tavastaraꞌa , aɨjna ɨ Jesús . Aj pu xaa Dioj timuaatauuniꞌira , ajta aɨme ɨ maj a jamuan a eꞌeche .
44016032	Matɨꞌɨj mi meyan tiraꞌixaa maɨjna ɨ aꞌatɨ , majta aɨme ɨ maj jamuan a eꞌeche aɨjna cɨmeꞌe ɨ nyuucari tɨ jetzen raꞌaxa ɨ tavastaraꞌa .
44016033	Yaa pu i éenyaꞌa aꞌatzaj tɨcaꞌɨmɨ aɨn tɨ tíꞌichaɨcaꞌa , aɨ pu huaꞌujaꞌusi ɨ maj tzaanicaa . Matɨꞌɨj mi eꞌeyan huaujmuaɨꞌɨhuacaꞌa aɨjna ɨ tɨ tíꞌichaɨcaꞌa , majta aɨme ɨ maj jamuan a eꞌeche .
44016034	Tɨꞌɨj i huajaꞌuviꞌitɨ ɨ ruche . Aj pu i tihuaꞌumí . Ajta ɨ maj jamuan a eꞌeche , eecan mu huataujtyamuaꞌave maɨjna cɨmeꞌe maj ráꞌantzaahua ɨ Dioj .
44016035	Tapuaꞌarijmaꞌaca mu maɨn ɨ jueesi huaꞌutaij ɨ polisiiya . Ayaa mu tiraataꞌixaa aɨjna tɨ tíꞌichaɨcaꞌa tɨcɨn : — Cheꞌe hueꞌirajtuaani ɨ maj namiꞌi ɨ maj huaꞌapua .
44016036	Aj pu i aɨn tɨ tíꞌichaꞌɨ , ayaa pu tiraataꞌixaa aɨjna ɨ Pablo tɨcɨn : — Manaataij ɨ jueesi nyaj nuꞌu amuiꞌirajtuaani . Aɨj pu cɨn , puꞌuri rɨꞌɨri saj huiracɨɨnye . Capu aꞌatɨ cheꞌe aꞌamuajaaxaíityaꞌa aꞌame . — Ayaa pu tihuaꞌutaꞌixaa aɨjna tɨ tíꞌichaɨcaꞌa .
44016037	Ajta aɨn ɨ Pablo , ayaa pu tiraataꞌixaa aɨjna tɨ tíꞌichaɨcaꞌa tɨcɨn : — Aricu , huaꞌutaꞌixaateꞌe ɨ polisiiya tɨcɨn : “ Ityejmi , i tyej aɨme jetze ajtyamaꞌacan ɨ maj romanos pueen , aɨ mu cai tiꞌitɨ taataihuaꞌura aꞌij tyaj tiꞌitɨ cɨn tityautyajturaa , aɨ mu majta taatyaavajxɨ me eijreꞌe tyaɨte tzajtaꞌa , majta taꞌityaana . ¿ Tiꞌitajni ? ¿ Ni meri taꞌaxɨjteꞌen aviitzi cɨmeꞌe ? Catu xaa nyaꞌu huiráajuꞌun . Micheꞌe maɨn yéveꞌeréꞌenyen mataꞌaj maɨn tuꞌirajtuaani . ”
44016038	Matɨꞌɨj mi maɨn polisiiya meyan tihuaꞌutaꞌixaa aɨme ɨ jueesi aꞌij tɨ tyuꞌutaxajtacaꞌa aɨjna ɨ Pablo . Matɨꞌɨj raamuaꞌareeriꞌi tɨ aɨn ɨ Pablo , ajta aɨn ɨ Silas aɨme jetze , mu nuꞌu jetze aꞌajtyámaꞌacan ɨ romano , eecan mu tyuꞌutatzɨn aɨme ɨ jueesi .
44016039	Matɨꞌɨj mi u aꞌujuꞌun aɨme ɨ jueesi mej mi tyajaꞌutauruuniꞌi huaꞌa jemi ɨ maj huaꞌapua . Matɨꞌɨj mi hueꞌirajtuaa . Aj mu mi caꞌanijraꞌa huaꞌutaꞌa maj huiracɨɨnye aujna chajtaꞌa .
44016040	Ma majta maɨn ɨ maj huaꞌapua , matɨꞌɨj huiiraacɨ aujna carcel , au mu aꞌujuꞌun Lidia tɨ eꞌechajcaꞌa mej mi huaꞌuseij ɨ ruꞌihuaamuaꞌa ɨ mej tyaꞌatzaahuateꞌe . Caꞌanijraꞌa mu huaꞌutaꞌa ɨ huaꞌa tzajtaꞌa . Aj mu mi aꞌucɨj .
44017001	Matɨꞌɨj mi maun aꞌuréꞌenye aujna chajtaꞌa tɨ ayan tyajaꞌarajtyahuaa tɨcɨn Anfípolis , ajta tɨ ayan tyajaꞌarajtyahuaa tɨcɨn Apolonia . Aj mu míjtáꞌij maun aꞌaráꞌa chajtaꞌa tɨ ayan tyajaꞌarajtyahuaa tɨcɨn Tesalónica aꞌu tɨ huaꞌateyuu eꞌeseijreꞌe aɨme ɨ mej Israel jetze ajtyamaꞌacan .
44017002	Tɨj naꞌa tiꞌijrɨꞌɨrajcaa aɨjna ɨ Pablo . Au pu aꞌutyajrupi huaꞌateyujtaꞌa aꞌanaj tɨ ayan tyajaꞌureꞌenye aɨjna xɨcajraꞌa jetze matɨꞌɨj puaꞌa rusaꞌupi . Hueica iteeri tzajtaꞌa pu tihuaꞌutaꞌixaa ɨ yuꞌuxari jetze .
44017003	Ayaa pu tihueꞌixaatyaꞌacaa tɨ ayan tyuꞌujxeꞌevaꞌacaa tɨ aɨn rajpueijtzi aꞌaraꞌani aɨjna ɨ tɨ nuꞌu Dioj an yáꞌujra ɨ ɨpuari japua . Ajta , nuꞌu tɨꞌɨj huamɨꞌɨn , ayaa pu tyuꞌujxeꞌevaꞌacaa tɨ huatarun ajtahuaꞌa huaꞌa tzajtaꞌa ɨ mɨꞌɨchite . Ayaa pu tihueꞌixaatyaꞌacaa tɨcɨn : — Aɨjna ɨ Jesús , aɨ pu hui aɨn pueen ɨ tɨ Dioj an yáꞌujra ɨ ɨpuari japua .
44017004	Matɨꞌɨj mi seica ráꞌantzaahua ɨ mej Israel jetze ajtyamaꞌacan . Aj mu mi huaꞌajaahua maɨjna ɨ Pablo , majta maɨjna ɨ Silas , majta mu eihua tyaꞌantzaahua ɨ maj maɨn pueen ɨ griego ɨ maj ranaꞌamicheꞌe ɨ Dioj , majta muiꞌitɨ ɨ juuca ɨ maj eitzeꞌe ruxeꞌeveꞌe ɨ chajtaꞌana .
44017005	Majta aɨme ɨ mej Israel jetze ajtyamaꞌacan , eecan mu huaꞌanchueere . Aɨj mu cɨn huaꞌajsaɨ seica ɨ maj aꞌij puaꞌa tiꞌityetyaɨte ɨ maj áꞌujhuaꞌanyaꞌa ajna aꞌahuaꞌa aꞌu maj tyajaꞌatuáj muaꞌayeꞌi . Aj mu mi caꞌanijraꞌa huaꞌutaꞌa ɨ tyaɨte mej mi huataninyuꞌucacun . Eecan pu aꞌij puaꞌa tyujuꞌutyaarɨ aujna ɨ chajtaꞌa . Aj mu mi maun aꞌujuꞌun Jasón tɨ eꞌeche . Aɨme mu mi huáhuau ɨ Pablo , majta maɨjna ɨ Silas , mej mi hueꞌiraviꞌitɨn , majta tyuꞌutatuiireꞌen ɨ tyaɨte jemi .
44017006	Ma majta , camu huáꞌutyau aɨme ɨ maj huaꞌapua ; seica mu huatyau . Aɨj mu cɨn aɨme aꞌujájpuacaꞌa maɨjna ɨ Jasón , majta seica ɨ ihuaamuaꞌameꞌen . Aɨ mu me huajaꞌujájpuacaꞌa aɨme jemi ɨ mej tiꞌitɨj cɨn títyatatí . Majta antijíihua meyan tɨcɨn : — Maijna i tyetyaca i maj huaꞌajaaxaijteꞌe nainjapua ɨ tyaɨte ɨ chaanaca japua , aɨj mu cɨn majta meri meyan aꞌuvaꞌajuꞌun .
44017007	Ajta aijna i Jasón , ai pu hui huaꞌancureꞌeviꞌitɨ ɨ ruche . Camu tyaꞌaste ɨ yeꞌira jetze ɨ tɨ tyuꞌutaijtacaꞌa aijna ɨ ta rey , aijna tɨ ayan antyahuaa tɨcɨn César . Ayaa mu tiꞌixa tɨ nuꞌu hui saɨj aɨn pueen ɨ rey , aɨjna ɨ aꞌatɨ tɨ ayan antyahuaa tɨcɨn Jesús . — Ayaa mu tyuꞌutaxajtacaꞌa aɨme ɨ mej aꞌij puaꞌa tiꞌityetyaɨte .
44017008	Matɨꞌɨj aɨme huanamuajriꞌi , eecan pu aꞌij puaꞌa huaꞌutaꞌa ɨ huaꞌa tzajtaꞌa ɨ tyaɨte , majta ɨ maj tiꞌitɨj cɨn títyatatí .
44017009	Aj pu i aɨn ɨ Jasón , majta maɨjna ɨ seica , tumin mu tyuꞌutaꞌa aɨme jemi ɨ mej títyatatí mej mi huaꞌutatuaani cai cheꞌe meyan huaꞌaruuraa matɨj huaꞌuruu u maj huajaꞌuváꞌajajpuacaꞌa . Majta aɨme ɨ mej títyatatí , aɨ mu huaꞌutatuaa .
44017010	Matɨꞌɨj mi maɨn huaꞌihuaamuaꞌa caꞌanacan huaꞌutaityacaꞌa maɨjna ɨ Pablo , majta maɨjna ɨ Silas maj áꞌucɨɨnye tɨcaꞌari tzajtaꞌa ajna aꞌahuaꞌa chajtaꞌa tɨ ayan tyajaꞌarajtyahuaa tɨcɨn Berea . Cɨmeꞌen muꞌu maun aꞌaráꞌa , aj mu mi aꞌutyajrupi huaꞌateyujtaꞌa aɨme ɨ mej Israel jetze ajtyamaꞌacan .
44017011	Aɨme ɨ mej Berea eꞌeche , eitzeꞌe mu rɨꞌɨ naa tihuaꞌajeevacaa macai aɨme ɨ mej Tesalónica aꞌuchaatɨmaꞌacaa . Naa mu rɨꞌɨ tiraꞌancuraꞌa ɨ nyuucari . Tɨꞌɨj pu naꞌa nain xɨcaj tzajtaꞌa , aɨ mu rahuaucaꞌa ɨ yuꞌuxari jetze mej mi raamuaꞌaree tɨ puaꞌa ayan tiꞌayajna nusu cai aꞌij tɨ tíꞌixajtacaa aɨjna ɨ Pablo .
44017012	Aɨj mu cɨn muiꞌitɨ tyaꞌantzaahua , majta muiꞌitɨ ɨ maj aɨme jetze ajtyamaꞌacan ɨ griego , aɨ mu majta tyaꞌantzaahua , ɨ ma juuca ɨ maj rɨꞌɨ huajáꞌuseijracaa tyamuaꞌa naa . Ayaa mu cheꞌeta manaꞌa tyaꞌantzaahua ɨ tyetyaca .
44017013	Majta aɨme ɨ mej Israel jetze ajtyamaꞌacan , aɨme ɨ mej Tesalónica eꞌechajcaa , matɨꞌɨj raamuaꞌareeriꞌi tɨ aɨn Pablo tihueꞌixaa ɨ nyuucari tɨ jetzen raꞌaxa ɨ Dioj aujna Berea , matɨꞌɨj mi maun áꞌujuꞌun . Aɨ mu majta caꞌanijraꞌa huaꞌutaꞌa ɨ tyaɨte mej mi huaꞌutajaaxaijviꞌi . Eecan mu huáꞌanyuꞌucastyaꞌacaa .
44017014	Majta maɨn ɨ hueꞌihuaamuaꞌa , aɨ mu cai aꞌatee ; eꞌeyan mu raataityacaꞌa tɨ Pablo aꞌuraꞌani aujna taꞌavastɨmee ɨ jaj tɨ veꞌe . Majta maɨn ɨ Silas , ajta ɨ Timuteeyu , aɨ mu aꞌutyajturaa aujna u Berea .
44017015	Majta ɨ maj Pablo jamuan aꞌucɨj , aɨ mu yaꞌuviꞌitɨ chajtaꞌa jetze tɨ ayan tyajaꞌarajtyahuaa tɨcɨn Atenas . Majta eꞌeyan huaraꞌacɨ . Mahuaꞌutaitacaꞌa maɨjna ɨ Silas , majta maɨjna ɨ Timuteeyu maj nuꞌu tyujsaɨreꞌen caꞌanacan .
44017016	Tɨꞌɨj Pablo aucheꞌe huaꞌachuꞌevaꞌacaa aujna Atenas , eecan pu tinyuꞌucacaꞌa ɨ rujetze aɨjna cɨmeꞌe tɨ huaꞌuseij ɨ huaꞌa dioosi ɨ ma a eꞌereꞌetyaꞌacaa nain japua aujna chajtaꞌana .
44017017	Aɨj pu cɨn aɨn Pablo tihueꞌixaatyaꞌacaa huaꞌa teyujtaꞌa aɨme ɨ mej Israel jetze ajtyamaꞌacan , ajta aɨme jemi ɨ griego ɨ maj Dioj naꞌamicheꞌe . Ajta tɨꞌɨj pɨ naꞌa nain tujcaꞌari tzajtaꞌa , aɨ pu tihuaꞌixaatyaꞌacaa aɨme ɨ maj maun aꞌutyáuucaꞌa ajna aꞌu maj tyajaꞌatuꞌaraca .
44017018	Meenti maun seica aꞌutyáuucaꞌa ɨ mej tyuꞌujmuaꞌate aꞌij mej tiꞌixaxaꞌa aɨme ɨ mej ee epicúreos , majta seica ɨ mej tyuꞌujmuaꞌate aꞌij mej tiꞌixaxaꞌa aɨme ɨ mej meyan huataujmuaꞌa tɨcɨn estoicos . Matɨꞌɨj mi autyajhuii mej tyuꞌuxáj eihua . Matɨꞌɨj mi autyajhuii maj meyan tiraꞌixaateꞌen maɨjna . Ayaa mu seica tiꞌixa tɨcɨn : — ¿ Aꞌini hui tiꞌixa mɨ tɨ eihua tiꞌixa ? Majta seica meyan tiꞌixa tɨcɨn : — Xuee ayan hui tiꞌitaꞌixaateꞌe seij cɨmeꞌe ɨ nyuucari tɨ seij jemi eꞌemaꞌacan ɨ Dioj . Ayaa mu tyuꞌutaxajtacaꞌa aꞌini Pablo pu ayan tihueꞌixaatyaꞌacaa aɨjna cɨmeꞌe ɨ Jesús , ajta aɨjna tɨ nuꞌu huatarú huaꞌa tzajtaꞌa ɨ mɨꞌɨchite .
44017019	Matɨꞌɨj mi yaꞌuviꞌitɨ anna aꞌu maj eꞌetyujsaꞌɨrihuaꞌa jɨri japua tɨ ayan tyajaꞌarajtyahuaa tɨcɨn Areópago . Ayaa mu tiraataihuaꞌuriꞌi tɨcɨn : — ¿ Ni rɨꞌɨri tyaj ityan raamuaꞌaree mɨ paj hui jajcuacan cɨn tiꞌitamuaꞌate ?
44017020	¿ Aꞌini petiꞌitaꞌixaateꞌe tiꞌitɨj cɨmeꞌe tyaj cai yauꞌite , tyaj cai aꞌanaj raanamuajriꞌi ? Ayaa tu hui tiꞌijxeꞌeveꞌe tyaj raamuaꞌaree aꞌij tɨ huataujmuaꞌa aɨjna ɨ nyuucari .
44017021	Ayaa mu aɨjna cɨn tiraataihuaꞌuriꞌi , aꞌini naijmiꞌi ɨ maj Atenas eꞌemaꞌacan , majta ɨ mej seij chuejraꞌa japua eꞌemaꞌacan ɨ mej meri maun aꞌuchaatɨme aujna Atenas , camu maa tiꞌitɨ aváꞌamuaꞌareeracaa . Aɨ muꞌu pɨ namuajracaꞌa ɨ tɨ jajcuacan cɨn tihueꞌixaatyaꞌacaa ɨ nyuucari .
44017022	Aj pu i Pablo huatyeechaxɨ eꞌitaꞌa huaꞌa tzajtaꞌa ɨ mej eꞌetyujsaɨraꞌacaa aujna Areópago . Ayan tɨcɨn : — Muan mɨ saj tyetyaca , Atenas saj eꞌemaꞌacan , nain nu cɨn tiꞌiseij sej eihua huaꞌachueꞌeveꞌe ɨ rudiojtyamuaꞌa .
44017023	Ayaa nu hui tyajaꞌamueꞌixaateꞌe aꞌini nyatɨꞌɨj áꞌuchaꞌacanyaꞌa nyahuaꞌaseijracaꞌa aꞌu tɨ naꞌa sej yaꞌutyechajtza seij ɨ aꞌamua dioosi . Seij nu huaseij ɨpuari japua tɨ jetzen teꞌeyuꞌusiꞌi ayan tɨcɨn : “ Tyej rɨꞌɨ tiraataꞌan ɨ Dioj tyaj cai ramuaꞌate . ” Aijna saj cai ramuaꞌate , rɨꞌɨ xu tirataꞌaca . Aij nu xaa cɨn neyan tyajamuaataꞌixaateꞌesin .
44017024	’ Aɨjna ɨ Dioj tɨ raatyataahuacaꞌa i chaanaca tyaj japuan seijreꞌe , ajta nain cɨmeꞌe tɨ ayan tiꞌiseijreꞌe , ai pu hui aɨn pueen ɨ tɨ tieꞌijta naijmiꞌiqueꞌe u tajapua , ajta naijmiꞌiqueꞌe iiyan chaanaca japua . Capu ayun che ɨ Dioj iiyu teyujtaꞌa ɨ maj ráꞌajtaahuacaꞌa ɨ tyetyaca .
44017025	Capu ayan tyuꞌujxeꞌeveꞌe maj raatyavaɨreꞌen tiꞌitɨj cɨmeꞌe tɨ tiraꞌaturaateꞌe aꞌini aɨ pu rusaɨj huaꞌataꞌaca naijmiꞌica ɨ tyetyaca maj ruuri muaꞌaraꞌani , maj ucajyaatɨyeꞌican , ajta huaꞌataꞌaca naijmiꞌica tɨj naꞌa tiꞌitɨ tɨ huaꞌaturaateꞌe .
44017026	’ Ayaa pu Dioj raaruu mej seij jetze huanyej ɨ tyaataꞌa naijmiꞌi ɨ tyaɨte mej mi nain japua seijreꞌe iiyan chaanaca japua . Ajta , aɨ pu hui raaxaꞌapɨꞌɨntare aꞌachu maj áꞌatɨjtɨꞌɨren , ajta aꞌu maj aꞌuchaatɨmeꞌeni .
44017027	Ayaa pu Dioj aɨjna cɨn huarɨj mej mi raahuauni maɨjna , mej mi meyan eenyeꞌequeꞌe raatyauuni . Me ajta aɨn , capu aꞌachu aꞌɨmɨ meꞌe eꞌeseijreꞌe ityejmi jemi .
44017028	’ Ayaa puꞌu naꞌa tiꞌen aꞌini aɨj tu jetze ruuri ɨ Dioj , tyej ti teyan eꞌenyaꞌa me tyaꞌujhuaꞌanyeꞌen , tyej ti teyan huatyauuca . Majta maɨn ɨ mej tíꞌichuicaca muejmi tzajtaꞌa , seica mu majta meyan cheꞌeta manaꞌa tyuꞌutaxajtacaꞌa aꞌij nyej inyaa tyajaꞌamueꞌixaateꞌe . Majta meyan tɨcɨn : “ Tyan tu tyajta yaujmuaꞌameꞌen pueen ɨ Dioj . ”
44017029	’ Aꞌini tyan tu yaujmuaꞌameꞌen pueen ɨ Dioj , capu hui ayan tiraavijteꞌe tyej teyan tiꞌimuajca tɨ Dioj ayan een tɨj tiꞌitɨ tɨ taavijhua ooro cɨmeꞌe , nusu i plaata cɨmeꞌe , nusu tetej cɨmeꞌe . Capu ayan een tɨj tiꞌitɨ ɨ maj raatyataahuacaꞌa ɨ tyaɨte aꞌij mej yeꞌi tirajtyau maɨjna cɨmeꞌe ɨ rumuaꞌatziiraꞌa .
44017030	’ Aꞌanajɨmɨ , camu ramuaꞌareeracaꞌa ɨ tyaɨte aꞌij tɨ tiꞌijxeꞌeveꞌe ɨ Dioj tɨj naꞌa tɨ yu eꞌireꞌenye . Ajta aɨn ɨ Dioj , capu aꞌanaj huaꞌuxɨjte ajnaꞌɨmɨ . Ma ajta , ijii pu xaa , aɨ pu tiꞌihueꞌijteꞌe naijmiꞌiqueꞌe maj nuꞌu saɨque tyuꞌumuaꞌati ɨ tyaɨte , aɨjna cɨmeꞌe , tɨ Dioj ari ayan tiraaxaꞌapɨꞌɨntarej seij xɨcajraꞌa jetze tɨ jetzen huaꞌuxɨjteꞌen naijmiꞌica ɨ maj yan huachaatɨme iiyan i chaanaca japua . Aɨ pu hui huaꞌaxɨjteꞌen aɨjna ɨ aꞌatɨ tɨ Dioj raꞌantihuau . Dioj pu ari huaꞌutaseijra naijmiꞌica ɨ tyaɨte tɨ ayan tiꞌayajna aɨjna cɨmeꞌe tɨ raꞌajjáj huaꞌa tzajtaꞌa ɨ mɨꞌɨchite aɨjna ɨ aꞌatɨ . ― Ayaa pu tihuaꞌutaꞌixaa aɨjna ɨ Pablo .
44017031	
44017032	Matɨꞌɨj raanamuajriꞌi tɨ Dioj raꞌajjáj ɨ mɨꞌɨchite tzajtaꞌa aɨjna ɨ Jesús , seica mu raꞌaxaahuariꞌiracaa . Majta seica meyan tɨcɨn : — Ayaa tu tiꞌijxeꞌeveꞌe paj pajtahuaꞌa titaꞌixaateꞌen paɨjna cɨmeꞌe .
44017033	Aj pu i ajtaraa ɨ Pablo huaꞌa jetze .
44017034	Aru maucheꞌe mu seica ɨ tyaɨte áꞌujhuaꞌanyaꞌa jamuan , maraꞌantzaahua micu . Ai mu aɨn pueen , ɨ maj huaꞌa tzajtaꞌa aꞌutyáuucaꞌa aɨjna ɨ Dionisio , ɨ tɨ huaꞌa jetze ajtyamaꞌacantacaa aujna Areópago , ajta seij ɨ jɨitaꞌa tɨ ayan antyahuaa tɨcɨn Dámaris , majta seica mu majta tyaꞌantzaahua .
44018001	Ajta eꞌeyan Pablo huiirajraa aujna Atenas . Tɨꞌɨqui aun aꞌaráꞌa chajtaꞌa tɨ ayan tyajaꞌarajtyahuaa tɨcɨn Corinto .
44018002	Au pu yáꞌutyau seij tɨ Israel jetze ajtyamaꞌacan tɨ ayan antyahuaa tɨcɨn Aquila . Au pu eꞌemaꞌacan aujna seij chuejraꞌa japua tɨ ayan tyajaꞌarajtyahuaa tɨcɨn Ponto . Aɨjna ɨ Aquila , ajta aɨjna ɨ ɨraꞌaraꞌan tɨ ayan antyahuaa tɨcɨn Priscila , aɨ mu maun aꞌaraacɨ aujna aꞌahuaꞌa seij chuejraꞌa japua tɨ ayan tyajaꞌarajtyahuaa tɨcɨn Italia , aꞌini ayaa pu tyuꞌujxeꞌevaꞌacaa maj nuꞌu áꞌucɨɨnye maujna aɨjna cɨmeꞌe ɨ huaꞌarey ɨ romanos tɨ ayan a tyajaꞌutaityacaꞌa mej aꞌucɨɨne naimiꞌi ɨ mej Israel jetze ajtyamaꞌacan . Ajta aɨn ɨ Pablo , aɨ pu u huajaꞌuváꞌamuaaracaꞌa .
44018003	Pablo pu racuꞌunyaꞌapuacaꞌa ɨ navij chiꞌiraꞌa . Ayaa mu cheꞌeta manaꞌa tiꞌimuaraꞌacaa aɨme , aɨjna ɨ Aquila , ajta aɨjna ɨ Priscila . Aɨj pu cɨn aꞌutyajturaa huaꞌa jamuan , ajta tiꞌimuaraꞌacaa huaꞌa jamuan aɨjna ɨ Pablo .
44018004	Nain xɨcajraꞌa jetze matɨj puaꞌa rusaꞌupi , au pu aꞌutyaruꞌipichaꞌa huaꞌa teyujtaꞌa , tihueꞌixaatyaꞌacaa tɨꞌij ayan eenyeꞌequeꞌen huaꞌantimueꞌitɨn aɨme ɨ mej Israel jetze ajtyamaꞌacan , majta ɨ mej seij chuejraꞌa japua eꞌemaꞌacan .
44018005	Matɨꞌɨj mi huiiraacɨ aujna u Macedonia aɨjna ɨ Silas , ajta aɨjna ɨ Timuteeyu . Matɨꞌɨj mi maun aꞌaráꞌa aꞌu tɨ aꞌutyavaacaꞌa ɨ Pablo , tɨ ajta cɨn antyujmuaꞌareeracaꞌa nain cɨmeꞌe tɨ tihuaꞌutaꞌixaateꞌen ɨ yuꞌuxari jetze . Naa tyaꞌahuauritaacan cɨmeꞌe , aɨ pu tihueꞌixaatyaꞌacaa aɨme ɨ mej Israel jetze ajtyamaꞌacan , aɨjna cɨmeꞌe tɨ Jesús aɨn pueen ɨ tevi tɨ Dioj an yáꞌujra ɨ ɨpuari japua , aɨjna maj rachuꞌevaꞌacaa .
44018006	Majta maɨn , camu aꞌatzu raxeꞌevaꞌacaa maj raanamua . Aɨj mu cɨn autyajhuii mej aꞌij puaꞌa tiráajeeve . Aj pu i Pablo tyuꞌutyacaꞌatzɨjxɨ ɨ tyuꞌujcɨɨxu mej mi raamuaꞌaree tɨcɨn maꞌutyaꞌɨtzee ɨ Dioj jemi . Ayaa pu tihuaꞌutaꞌixaa tɨcɨn : — Muaan xu puéenyaꞌa xaꞌajuꞌun tɨꞌij mueetzi jetze rajveti ɨ pueijtzi . Nyaa nu hui raꞌaraꞌaste tɨ tinyeijca . Ijii tɨ yu aucaꞌitɨ aꞌame , huaꞌa jemi nu aꞌumaꞌa naꞌame ɨ mej seij chuejraꞌa japua eꞌemaꞌacan . — Ayaa pu tihuaꞌutaꞌixaa .
44018007	Aj pu i huirajraa u huaꞌateyujtaꞌa . Aa pu aꞌaráꞌa aa tɨ eꞌeche aꞌatɨ tɨ ayan antyahuaa tɨcɨn Justo . Aɨ pu ranaꞌamicheꞌe ɨ Dioj , ajta aun eꞌechajcaꞌa ajna vejliꞌi aꞌu tɨ aꞌutyejvee ɨ teyuu .
44018008	Ajta aɨn ɨ Crispo , ɨ tɨ tieꞌijta u teyujtaꞌa , aɨ pu ráꞌantzaahua ɨ tavastaraꞌa , majta meyan cheꞌeta manaꞌa naijmiꞌi tɨ huaꞌa jamuan eꞌechajcaꞌa aɨjna ɨ Crispo . Majta seica ɨ maj Corinto aꞌuchaatɨmaꞌacaa , matɨꞌɨj raanamuajriꞌi ɨ nyuucari , eihua mu ráꞌantzaahua . Matɨꞌɨj mi huamuaɨꞌɨvijhuacaꞌa .
44018009	Aj pu i tɨcaꞌɨmɨ , tɨꞌɨj aɨn Pablo tíꞌimaaracaa , aɨ pu raaseij ɨ tavastaraꞌa . Ayaa pu tiraataꞌixaa tɨcɨn : — Capej tiꞌitzɨɨnyaꞌa . Paucheꞌe paj hui tihueꞌixaatyaꞌa puaꞌame . Capaj raatyápuaapuaꞌajtan .
44018010	Nyaa nu a jamuan ya huatyejvee . Capu aꞌatɨ timuaꞌantyuꞌuuniꞌira . Capu ajta aꞌatɨ pueijtzi muaataꞌasin . Eihua nu hui tityaɨtestyamuaꞌa iiya chajtaꞌa . — Ayaa pu tiraataꞌixaa ɨ tavastaraꞌa .
44018011	Aɨj pu cɨn Pablo ayan aun eꞌetee sei ninyeꞌiraꞌa japuan eꞌitaꞌa aujna Corinto . Tihuaꞌamuaꞌatyajcaa aɨjna cɨmeꞌe ɨ nyuucari tɨ jetzen raꞌaxa ɨ Dioj .
44018012	Aru tɨꞌɨj aɨn Galión aun tiꞌivaɨraꞌacaa tajtuhuan cɨmeꞌe aujna tɨ ayan tyajaꞌarajtyahuaa tɨcɨn Acaya , aɨmej ɨ mej Israel jetze ajtyamaꞌacan , aɨ mu autyajhuii mej tinínyuꞌucacun maɨjna jemi ɨ Pablo . Matɨꞌɨj mi yaꞌujáj jueesi jemi .
44018013	Aj mu mi meyan tiraataꞌixaa ɨ tajtuhuan tɨcɨn : — Aijna i tyaataꞌa , aɨ pu hui huaꞌamueꞌitɨjcaa ɨ tyaɨte mej mi meyan saɨque tiꞌijnaꞌamicheꞌen ɨ Dioj . Aru capu hui ayan tihuaꞌataꞌaca ɨ tayeꞌirá mej meyan rɨjca .
44018014	Puꞌuri tɨn tyuꞌutaxáatacheꞌe aɨjna ɨ Pablo , tɨꞌɨj aɨn Galión , ayan tihuaꞌutaꞌixaa aɨme ɨ mej Israel jetze ajtyamaꞌacan tɨcɨn : ― Casiꞌi muan , mɨ sej Israel jetze ajtyamaꞌacan , tɨ puaꞌa hui amɨn tiꞌitɨ aꞌij puaꞌa huáruu tɨ cai xaꞌapɨꞌɨn , naꞌari tiꞌitɨ huajeꞌica tɨ huapɨꞌɨ ruxeꞌeveꞌe , aj nu xaa neyan tyájaꞌamuanamuáaracheꞌen . Aru aꞌini ai puꞌu cɨn tiꞌixa aꞌamuayeꞌira , ¿ aꞌiqui huataujmuaꞌa aɨjna ? ¿ Ni cai nyuucari pueen aɨjna ? Ayaa pu hui tiraavijteꞌe rujɨɨmuaꞌa saj muan seyan raꞌantipuaꞌariteꞌen , aꞌini canu nyaa raxeꞌeveꞌe nyaj raaxaꞌapɨꞌɨntareꞌen nyeijna i nyuucari . ― Ayaa pu tihuaꞌutaꞌixaa .
44018015	
44018016	Tɨꞌɨj i hueꞌirajtuaa a puaꞌaque aujna aꞌu maj eꞌetyujsaꞌɨrihuaꞌa ɨ jueesi .
44018017	Aj mu mi maɨn ɨ mej iꞌi griego , naijmiꞌi mu rajvíꞌi maɨjna ɨ Sóstenes ɨ tɨ tieꞌijta u teyujtaꞌa . Matɨꞌɨj mi raatyaavajxɨ aujna jemi ɨ tajtuhuan . Ma ajta aɨjna ɨ Galión , capu jetzen ruxeꞌeváꞌa aꞌaraa aɨjna cɨmeꞌe .
44018018	Aucheꞌe aꞌatzu aꞌatee aujna Corinto aɨjna ɨ Pablo . Tɨꞌɨqui huaꞌutataujte ɨ ruꞌihuaamuaꞌa . Ajta eꞌeyan baarcu jetze atyajraa , ajta áꞌuraa jamuan aɨjna ɨ Priscila , ajta aɨjna ɨ Aquila . Matɨꞌɨj antacɨɨnye ajna aꞌahuaꞌa seij chuejraꞌa japua tɨ ayan tyajaꞌarajtyahuaa tɨcɨn Siria . Tɨꞌɨj cai xɨ u aꞌarajraa aujna u Cencrea , aj mu mi racaaye tɨ i raꞌaraꞌasten tiꞌitɨ cɨmeꞌe tɨ aɨn aɨjna cɨn tyaꞌataujratziiriꞌi .
44018019	Matɨꞌɨj mi maun aꞌaráꞌa aujna chajtaꞌa tɨ ayan tyajaꞌarajtyahuaa tɨcɨn Efeso . Au pu huajaꞌutyáhui ɨ Pablo jamuan aɨjna ɨ Priscila , ajta aɨjna ɨ Aquila . Aj pu i aun aꞌuréꞌenye aujna teyujtaꞌa . Tihuaꞌutaꞌixaa aɨme ɨ mej Israel jetze ajtyamaꞌacan ɨ maj tyujsaꞌɨrihuaꞌa aujna .
44018020	Aɨ mu raatajé tɨ nuꞌu eitzeꞌe aꞌateeviꞌin . Ma ajta cai , capu ahuaujcaꞌanye .
44018021	Aj pu i huaꞌutataujte . Ayan tɨcɨn : — Aꞌanaj nuꞌiran ya tanyejsin tɨ puaꞌa Dioj naataꞌan . Aj pu i ajtyajraa ɨ baarcu jetze . Tɨꞌɨqui aun Efeso áꞌuraa .
44018022	Tɨꞌɨj aun aꞌutanyaa , chajtaꞌa tɨ ayan tyajaꞌarajtyahuaa tɨcɨn Cesarea . Anacaican pu anna aꞌujnyéj u Jerusalén . Tɨꞌɨj i huaꞌutataujte ɨ mej tyujsaɨj u teyujtaꞌa . Ajta eꞌeyan , aɨn aun aꞌucáanye aujna Antioquía .
44018023	Au pu aꞌatzu aꞌatee aujna . Aj pu i u aꞌarajraa . Aa pu aꞌatanyaa aꞌu tɨ eꞌechajtaꞌajtajmee saxuꞌijmaꞌa aꞌu maj aꞌuchaatɨmaꞌacaa ɨ tyaɨte , seij chuejraꞌa japua tɨ ayan tyajaꞌarajtyahuaa tɨcɨn Galacia , ajtahuaꞌa saɨj tɨ ayan tyajaꞌarajtyahuaa tɨcɨn Frigia . Aɨ pu caꞌanijraꞌa huaꞌataꞌacaraꞌa naijmiꞌica ɨ mej tyaꞌatzaahuateꞌe .
44018024	Aɨjna xɨcajraꞌa jetze , saɨj pu a eꞌireꞌenye tɨ Israel jetze ajtyamaꞌacan . Ayaa pu antyahuaa tɨcɨn Apolos . Au pu eꞌeche aujna chajtaꞌana jetze tɨ ayan tyajaꞌarajtyahuaa tɨcɨn Alejandría . Eecan pu raayɨꞌɨtɨhuaꞌa tɨ tihuaꞌutaꞌixaateꞌen ɨ nyuucari cɨmeꞌe . Ajta tyamuaꞌa tiraayɨꞌɨtɨhuaꞌa aꞌij tɨ yeꞌi huataujmuaꞌa ɨ tɨ teꞌeyuꞌusiꞌi ɨ yuꞌuxari jetze .
44018025	Naa pu tyuꞌumuaꞌatyajcaa aꞌij tɨ tiꞌijxeꞌevaꞌacaa ɨ tavastaraꞌa . Tyuꞌutaxajtacaꞌa aꞌujcaꞌanyaacan cɨmeꞌe , ajta tɨ tyamuaꞌa naa rɨꞌɨ tyuꞌutanyuuni aɨjna cɨmeꞌe ɨ Jesús . Ajta aɨj puꞌu muaꞌareeracaꞌa aɨjna ɨ tɨ cɨn Juan huaꞌutamuaɨꞌɨhuacaꞌa .
44018026	Aɨ pu aɨjna cɨn autyejche tɨ tihuaꞌutaꞌixaateꞌen u teyujtaꞌa aꞌujcaꞌanyaacan cɨmeꞌe . Matɨꞌɨj maɨn raanamuajriꞌi aɨjna ɨ Priscila , ajta aɨjna ɨ Aquila , aɨ mu raataꞌinee tɨ huajaꞌuvaꞌamuaare aujna aꞌu maj eꞌeche . Au mu raꞌitiiriꞌi eitzeꞌe aꞌij tɨ tiꞌijxeꞌeveꞌe ɨ tavastaraꞌa .
44018027	Ajta tɨꞌɨj ari áꞌuyeꞌimɨjcaa ajna aꞌahuaꞌa Acaya aɨjna ɨ Apolo , aɨ mu ihuaamuaꞌameꞌen caꞌanijraꞌa raataꞌa . Aj mu mi tihuajaꞌutaitiꞌiriꞌi ɨ ruꞌihuaamuaꞌa ɨ maj aun eꞌeche maj nuꞌu naa tyamuaꞌa tiraꞌancureꞌeviꞌitɨn . Tɨꞌɨj aɨn Apolos aun aꞌaráꞌa aujna Acaya , eecan pu huaꞌutavaɨ tɨ Dioj huaꞌutaꞌa ruxéꞌeviꞌiraꞌa cɨmeꞌe maj ráꞌantzaahuateꞌen .
44018028	Aꞌujcaꞌanyaacan cɨmeꞌe pu huaꞌutyaAmueꞌitɨ ɨ tyaɨte aɨme tzajtaꞌa ɨ mej Israel jetze ajtyamaꞌacan . Aɨjna yuꞌuxari jetze pu tihuaꞌutaseijrate tɨ Jesús aɨn pueen ɨ tɨ nuꞌu Dioj an yáꞌujra ɨ ɨpuari japua .
44019001	Tɨꞌɨj aɨn Apolos aun aꞌutyavaacaꞌa aujna Corinto , Pablo pu anna ɨmɨ aꞌutyeenye muꞌutzítaꞌa japua . Tɨꞌɨjtaꞌi aun aꞌaráꞌa aujna Efeso . U pu huajaꞌutyau seica ɨ mej tyaꞌatzaahuateꞌe .
44019002	Ayaa pu tihuaꞌutaihuaꞌuriꞌi tɨcɨn : — ¿ Ni cai huatyajturaa muejmi tzajtaꞌa ɨ xaijnyuꞌucaraꞌaraꞌan ɨ Dioj satɨꞌɨj ráꞌantzaahua ? Matɨꞌɨj mi meyan tiraataꞌixaa tɨcɨn : — Catu xaa tyan meꞌe yaꞌanamuajracaꞌa ɨ xaijnyuꞌucaraꞌaraꞌan ɨ Dioj .
44019003	Aj pu i Pablo ayan tihuaꞌutaihuaꞌuriꞌi tɨcɨn : — ¿ Aꞌatajni nyuucajtzeꞌe cɨn xaamuaɨꞌɨvijhuacaꞌa ? Matɨꞌɨj mi meyan tiraataꞌixaa tɨcɨn : — Aɨj tu nyuucajtzeꞌe cɨn huátamuaɨꞌɨvijhuacaꞌa aɨjna ɨ Juan tyaacan .
44019004	Pablo pu ayan tihuaꞌutaꞌixaa tɨcɨn : — Juan pu hui huaꞌumuaɨꞌɨhuacaꞌa ɨ tyaɨte aɨjna cɨmeꞌe mej mi saɨque tyuꞌumuaꞌati ɨ rutzajtaꞌa . Ma ajta , aɨ pu huéꞌixaatyaꞌacaa maj nuꞌu tyaꞌantzaahuateꞌen jemin ɨ tɨ auj uveꞌenyejsin majcaꞌi huayee . Aɨ pu hui aɨn pueenyaꞌa aꞌame ɨ Jesús , ɨ tɨ Dioj an yáꞌujra ɨpuari japua .
44019005	Matɨꞌɨj raanamuajriꞌi , aj mu mi huamaɨꞌɨvijhuacaꞌa nyuucajtzeꞌen aɨjna ɨ Jesús .
44019006	Ajta , cɨmeꞌen puꞌu aɨn Pablo huaꞌavaꞌamuaraꞌaxɨ an huaꞌamuutzeꞌe , aj pu i aɨn xaijnyuꞌucaraꞌaraꞌan ɨ Dioj huataseijre huaꞌa tzajtaꞌa . Matɨꞌɨj mi autyajhuii maj tyuꞌuxáj nyuucari cɨmeꞌe maj cai xɨ raayɨꞌɨtɨhuaꞌa , majta mej tyuꞌutaxaj ɨ Dioj jetze maꞌacan .
44019007	Ayaa mu aráꞌaxcaa cumu tamuaamuataꞌa japuan huaꞌapua ɨ tyetyaca .
44019008	Aꞌateeviꞌi aꞌachu cumu hueica maxcɨraꞌi tɨ aɨn Pablo áꞌuchaꞌacanyaꞌa huaꞌateyujtaꞌa . Au pu tihueꞌixaatyaꞌacaa aꞌujcaꞌanyaacan cɨmeꞌe . Ajta huaꞌatyámueꞌitɨjmaꞌa ɨ tyaɨte aɨjna cɨmeꞌe ɨ tɨ Dioj tieꞌijta iiyan chaanaca japua , ajta u tajapua .
44019009	Ma majta seica , camu cɨmeꞌen tyuꞌutaꞌa ɨ ruxaijnyuꞌuca maj raanamua ɨ nyuucari tɨ cɨmeꞌen tihueꞌixaatyaꞌacaa . Camu cheꞌe raꞌantzaahuatyaꞌacucaꞌa silu ayaa muꞌu aꞌij puaꞌa tíꞌixajtacaa ɨ tyaɨte tzajtaꞌa . Tɨꞌɨqui aɨn Pablo avaꞌaraa huaꞌa tzajtaꞌa . Tɨꞌɨqui seica ɨ mej tyaꞌatzaahuateꞌe , aɨme pu auviꞌitɨ aꞌu mej tihuaꞌamuaꞌaten , ajna aꞌahuaꞌa chiꞌiraꞌan jetze aɨjna tɨ ayan antyahuaa tɨcɨn Tiranno . Au pu tihueꞌixaatyaꞌacaa nain xɨcajraꞌa tzajtaꞌa .
44019010	Yaa pu tyauumaꞌaca aꞌachu cumu huaꞌapua ninyeꞌiraꞌa tɨ aɨn Pablo ayan tihuaꞌamuaꞌatyajcaa . Aɨj pu cɨn naijmiꞌi ɨ maj maun aꞌuchaatɨmaꞌacaa aujna Asia , naijmiꞌi mu raanamuajriꞌi ɨ nyuucari tɨ jetzen raꞌaxa ɨ tavastaraꞌa , aɨjna ɨ Jesús , naijmiꞌi ɨ mej Israel jetze ajtyamaꞌacan , majta ɨ mej seij chuejraꞌa japua eꞌemaꞌacan .
44019011	Ajta aɨn ɨ Dioj , vaꞌacan pu cɨn rɨꞌɨ huaꞌuruu ɨ tyaɨte aɨjna jetze ɨ Pablo mej mi naijmiꞌi naa rɨꞌɨ tyaꞌutaseijra ɨ Dioj jemi .
44019012	Tɨj ajta aɨjna ɨ panyuuraꞌan aɨjna ɨ Pablo , ajta aɨjna ɨ cɨɨxuri tɨ cɨn avaꞌujrɨꞌɨqueꞌe , tɨ puaꞌa nuꞌu aꞌatɨ huaꞌa japua an tyajaꞌupíitɨraꞌani aɨme japua ɨ mej tiꞌicucuiꞌi , aj mu nuꞌu mi huaruj naijmiꞌi , ajta nuꞌu huaꞌutamuari ɨ tiyaaruꞌu ɨ maj huaꞌa tzajtaꞌa seijraꞌacaa aɨme ɨ tyaɨte .
44019013	Majta seica ɨ mej Israel jetze ajtyamaꞌacantacaa ɨ mej áꞌujhuaꞌanyaꞌa aꞌu tɨ naꞌa maj aꞌuchaatɨmaꞌacaa , aɨ mu huaꞌamuarityaꞌacaa ɨ tiyaaruꞌuse ɨ maj huaꞌa tzajtaꞌa seijraꞌacaa ɨ tyaɨte . Mejxeꞌevaꞌacaa mej meyan huarɨni nyuucaraꞌaraꞌan cɨmeꞌe ɨ Jesús . Ayaa mu cheꞌeta manaꞌa tiꞌijxeꞌevaꞌacaa aꞌatɨ tiꞌiyaujmuaꞌa tɨ Israel jetze ajtyamaꞌacantacaa mej raatamuariteꞌen ɨ tiyaaruꞌu tɨ tevi tzajtaꞌa seijraꞌacaa . Ayaa mu aráꞌaxcaa araahuaꞌapua aɨme ɨ yaujmuaꞌameꞌen aɨjna ɨ aꞌatɨ tɨ tihueꞌijteꞌe ɨ mej tiꞌivaɨreꞌe u teyujtaꞌa . Ayaa pu antyahuaacaꞌa aɨjna ɨ aꞌatɨ tɨcɨn Esceva . Matɨꞌɨj mi maɨn yaujmuaꞌameꞌen meyan tiraatajee ɨ tiyaaruꞌu tɨcɨn : ― Ayaa nu hui tyajaꞌamueꞌijteꞌe nyaɨjna jetze maꞌacan aɨjna ɨ Jesús ɨ tɨ jetzen maꞌacan tiꞌixa ɨ Pablo .
44019014	
44019015	Aj pu i ayan tyuꞌutanyúu aɨjna ɨ tiyaaruꞌu tɨcɨn : — Nyajmuaꞌate hui nyaɨjna ɨ Jesús , nyajta nyaɨjna ɨ Pablo . Ari muan , ¿ aꞌatáɨnni saj pɨrɨcɨ ?
44019016	Cɨmeꞌen puꞌu ayan tyuꞌutaxajtacaꞌa , aj puꞌi aɨn tiyaaruꞌu caꞌanacan huaꞌa jetze rajve . Aɨj pu cɨn huaꞌutyaamueꞌitɨ . Eecan pu huaꞌutyaavajxɨ . Majta maɨn , caꞌanacan mu huiiraacɨ , mamuámuaꞌavijmáꞌa , metiꞌipuéitiꞌihuajmáꞌa . Matɨꞌɨj mi huatauruu .
44019017	Majta ɨ maj maun eꞌechajcaꞌa maujna Efeso , naijmiꞌi mu raamuaꞌareeriꞌi aꞌij tɨ tiꞌitɨ huaꞌuruu aɨme ɨ mej Israel jetze ajtyamaꞌacan , majta ɨ mej seij chuejraꞌa japua eꞌemaꞌacan . Aɨj mu cɨn tyuꞌutatzɨn naijmiꞌi . Matɨꞌɨj mi rɨꞌɨ tiraataꞌa ɨ tavastaraꞌa , aɨjna ɨ Jesús .
44019018	Majta muiꞌitɨ ɨ mej tyaꞌatzaahuateꞌe , aɨ mu u aꞌuvaꞌajuꞌun mej huáujjujreꞌeteꞌen tiꞌitɨ cɨmeꞌe tɨ aꞌij puaꞌa een ɨ maj cɨn meri autyajturaa , tiꞌitɨ naꞌa ɨ mej aꞌij puaꞌa huarɨj .
44019019	Majta ɨ mej tiꞌichyahuaara , u mu tyajaꞌaraɨꞌɨpɨ ɨ tyuꞌujyuꞌuxari . Aj mu mi tyuꞌutaij , metiꞌiseiraca ɨ tyaɨte . Matɨꞌɨj raateꞌitee aꞌachu tɨ naꞌa caj tiꞌinajchicaꞌa aɨjna ɨ yuꞌuxari , ayaa pu aráꞌa aꞌachu cumu muaacua jetze viꞌiraꞌa ɨ plaata .
44019020	Ayaa pu caꞌanin cɨn tiꞌijnamuajraꞌacaa ɨ nyuucari tɨ jetzen raꞌaxa ɨ tavastaraꞌa , ajta meyee , asta nainjapua mu raamuaꞌareeriꞌi .
44019021	Tɨꞌɨj ayan tyuꞌurɨj . Tɨꞌɨqui Pablo raaxaꞌapɨꞌɨntare tɨ i u huajaꞌuvaꞌamuaare aujna Macedonia , ajta aujna Acaya , ajta tɨꞌij anna áꞌumeꞌen u Jerusalén . Ajta tɨ nuꞌu , anna huajaꞌumuaaren anna Jerusalén , ruxeꞌevaꞌa pu nuꞌu aꞌame tɨ aun áꞌumeꞌen aujna Roma .
44019022	Aɨj pu cɨn huaꞌapuaca huataityacaꞌa ɨ maj ravaɨreꞌe , aɨjna ɨ Timuteeyu , ajta aɨjna ɨ Erasto mej mi áꞌucɨɨnye aujna Macedonia . Ajta aɨn ɨ Pablo , au pu aucheꞌe aꞌutyajturaa aujna u Asia .
44019023	Ajna xɨcajraꞌa jetze , eihua mu huatanínyuꞌucacucaꞌa ɨ tyaɨte maɨjna cɨmeꞌe tɨ huataseijre ɨ huaꞌayeꞌira ɨ mej tyaꞌatzaahuateꞌe .
44019024	Saɨj pu aɨn puéenyaꞌa tɨ ayan antyahuaa tɨcɨn Demetrio . Aɨ pu chiꞌi taꞌahuaca tɨ cɨleꞌen tɨ plaata rumuaꞌatɨ . Ayaa pu eꞌenyeꞌen taꞌahuaacaa pu tɨj dioosi tɨ huaꞌachiꞌi . Ayaa pu antyahuaa aɨjna ɨ huaꞌadioj tɨcɨn Artemisa . Eihua pu huaꞌamueꞌitɨcɨ ɨ maj jamuan tiꞌimuaraꞌacaa .
44019025	Huaꞌajsaɨj aɨme ɨ maj jamuan tiꞌimuaraꞌacaa , ajta seica ɨ mej meyan cheꞌeta manaꞌa tiꞌimuaraꞌacaa tiꞌitɨj cɨmeꞌe . Ayaa pu tihuaꞌutaꞌixaa tɨcɨn : — Múan tyetyaca , muan xu ramuaꞌaree tyej tyamuaꞌa naa tiꞌijmueꞌitɨcɨ ɨ tumin tyaɨjna cɨmeꞌe tyej tiꞌimɨjhuaca .
44019026	Tyamuaꞌa xu tiꞌijmuaꞌaree , sajta ranamua saɨjna ɨ Pablo , aɨ pu tyajáꞌuxajtan tɨ aɨme ɨ dioosi au ma eꞌeseijreꞌe u teyujtaꞌa , tyetyaca mu huaꞌataꞌahuaca . Camu nuꞌu dioosi pɨrɨcɨ . Aɨj pu hui cɨn ari eihua huaꞌutyaamueꞌitɨ ɨ tyaɨte ɨ mej meyun maꞌacan Efeso , ajta nainjapua aun tɨ huatacáꞌa tɨj naꞌa u Asia .
44019027	’ Eecan pu aꞌij puaꞌa tiꞌiruure , aꞌini ayaa pu hui tyuꞌutarɨꞌɨristari tyej eihua tyajaꞌuraini ɨ tyej cɨn tiꞌimɨjhuaca . Ajta aɨjna cɨmeꞌe ɨ tatéyuu tɨ tzajtaꞌan huiirajvee ɨ tadioj tɨ veꞌe , aɨjna ɨ Artemisa , ayaa pu tyuꞌutarɨꞌɨristari maj hui cai cheꞌe meyan tiꞌijnaꞌamicheꞌen . Majta , camu cheꞌe raataxeꞌeveꞌesin ɨ tɨ veꞌe aɨjna i diooj ɨ maj ranaꞌamicheꞌe nainjapua aun tɨ huatacáꞌa tɨj naꞌa u Asia , ajta tɨj naꞌa iiyan chaanaca japua . — Ayaa pu tihuaꞌutaꞌixaa .
44019028	Matɨꞌɨj raanamuajriꞌi maɨjna , eecan mu huatanínyuꞌucacucaꞌa . Maꞌutyajhuii mej tyéjijhuajmáꞌa . Meyan tɨcɨn : — Huapɨꞌɨ pu hui veꞌe aɨjna ɨ Artemisa , Efeso tɨ eꞌemaꞌacan .
44019029	Caꞌanacan mu aꞌuvaɨjtzimaꞌa . Matɨꞌɨj mi ruaachijmaꞌa naijmiꞌi . Maun aꞌutyajrupi u teyujtaꞌa . Matɨꞌɨj mi tyaɨte huaꞌuvíviꞌi aɨme ɨ maj huaꞌapua , aɨjna ɨ Gayo , ajta aɨjna ɨ Aristarco , ɨ maj Macedonia eꞌemaꞌacan . Aɨ mu áꞌujhuaꞌanyaꞌa jamuan aɨjna ɨ Pablo . Matɨꞌɨj mi huajaꞌujájpuacaꞌa aujna chiꞌita aꞌu mej eꞌetyujsaꞌɨrihuaꞌa ɨ tyaɨte .
44019030	Ajta aɨn ɨ Pablo , aɨ pu ayan tiꞌijxeꞌevaꞌacaa tɨ ajta aɨn aun aꞌutyarute . Majta maɨn ɨ mej tyaꞌatzaahuateꞌe camu tyuꞌutaꞌa tɨ utyarute .
44019031	Majta seica ɨ mej tieꞌijta aujna Asia , ɨ Pablo tɨ hueꞌihuaaraꞌa , aɨ mu meyan tyuꞌutaxajtacaꞌa tɨcɨn : — Cheꞌe nuꞌu cai aꞌutyaruꞌipicheꞌen aujna chiꞌita .
44019032	Meenti aɨme ɨ tyaɨte , ayaa mu mauj titétejijhuajmáꞌa . Seica mu saɨque tíꞌitejijhuacaꞌa . Majta seica saɨque . Majta eꞌitaꞌa mu aráꞌaxcaa ɨ maj cai ramuaꞌareeracaꞌa aꞌij mej een cɨn tyéjijhuajmáꞌa , majta camu ramuaꞌareeracaꞌa aꞌij mej een cɨn tyujsaɨj .
44019033	Majta maɨn ɨ mej Israel jetze ajtyamaꞌacan , seica mu meyan caꞌanijraꞌa mu ayan tiraataꞌa tɨ maɨjna ɨ Alejandro tɨ tihuaꞌutaꞌixaateꞌen ɨ tyaɨte . Matɨꞌɨj mi seica ayauutáxɨ aꞌu maj aꞌavéꞌenyejnyeꞌe ɨ tyaɨte . Majta seica meyan tiraꞌaraajee aꞌij tɨ yeꞌi huarɨni . Ajta aɨn ɨ Alejandro , aɨ pu rumuajcaꞌa cɨn huaꞌutaꞌijmɨjriꞌi maj cai cheꞌe tiꞌixajta . Aɨ pu ayan tiꞌijxeꞌevaꞌacaa tɨ huaꞌa japua huatanyuuni aɨme ɨ mej Israel jetze ajtyamaꞌacan .
44019034	Ma majta ɨ tyaɨte , matɨꞌɨj raamuaꞌareeriꞌi tɨ aɨn Israel jetze ajtyamaꞌacan , naijmiꞌi mu jijhuacaꞌa aꞌachu cumu huaꞌapua hora . Meyan tɨcɨn : — Huapɨꞌɨ pu veꞌe , aɨjna ɨ Artemisa tɨ Efeso eꞌemaꞌacan .
44019035	Ajta aɨn ɨ tiꞌiyuꞌuxaca , aɨ pu xaa huaꞌutaꞌijmɨjriꞌi maj nuꞌu cai cheꞌe tiꞌixajta . Aj pu i ayan tihuaꞌutaꞌixaa ɨ tyaɨte tɨcɨn : — Muan tyetyaca , Efeso sej eꞌemaꞌacan , naijmiꞌi ɨ tyaɨte ɨ maj iiyan chaanaca japua seijreꞌe , naijmiꞌi mu hui ramuaꞌaree tyaj ityan antitamuaꞌaree taɨjna cɨmeꞌe tyaj ráachaɨn ɨ teyuu tɨ tzajtaꞌan urajca ɨ diooj tɨ veꞌe , aɨjna ɨ Artemisa , ajta aɨjna ɨ tetej tɨ u eꞌicajve u tajapua .
44019036	Capu aꞌij tiꞌirɨꞌɨri tɨ aꞌatɨ raꞌaxaahuariꞌira aɨjna . Xaatapuáꞌajta mɨ sej tyéjijhua . Caxu hui tiꞌitɨj muaꞌaree aꞌij sej tiꞌitɨj ruure .
44019037	’ Muan xu ya huaveꞌeviꞌitɨ saɨme ɨ tyetyaca iiyu chiꞌita , saɨjna ɨ Gayo , sajta saɨjna ɨ Aristarco . Majta maɨn , camu hui aꞌanaj tyuꞌunáhua u teyujtaꞌa , camu majta aꞌij puaꞌa tiꞌixa ɨ tadioj jemi .
44019038	’ Tɨ puaꞌa hui aɨn Demetrio , majta ɨ maj jamuan tiꞌimuareꞌe , tɨ puaꞌa aꞌatɨ huáꞌajaaxaijviꞌira , tyaꞌantacuuni aujna ɨ jueesi mej eꞌiraati . Micheꞌe maɨn maun aꞌahuaujnyuusteꞌen .
44019039	Ajta tɨ puaꞌa muan tiꞌitɨj cɨn setyuꞌujchaɨraꞌa , rujɨɨmuaꞌa xu raaxaꞌapɨꞌɨntareꞌen aꞌij tɨ tiꞌitɨj cɨn tiꞌitaꞌaca ɨ yuꞌuxari jetze .
44019040	Ayajna tyatɨj een , ayaa pu hui tyuꞌutacɨꞌɨpe mej tejmi jetze tyaꞌujpuáꞌajteꞌen maɨjna cɨmeꞌe , aꞌij tyaj tiꞌitɨj huáruu iiya chajtaꞌa tyej teyan tiꞌitaꞌɨtziiteꞌe . Tɨ puaꞌa meyan maɨjna cɨn tejmi jetze tyaꞌujpuáꞌajteꞌen , capu tiꞌitɨ maꞌa aꞌahuaꞌa tyej teyan tyuꞌutaꞌan ɨ maj cɨn taatatuaani . — Ayaa pu tihuaꞌutaꞌixaa aɨjna tɨ tiꞌiyuꞌuxaca .
44019041	Tɨꞌɨj antipuaꞌaracaꞌa tɨ tiꞌixa , aɨ pu hueꞌiréꞌityacaꞌa ɨ tyaɨte .
44020001	Tɨꞌɨj antipuaꞌaracaꞌa ɨ maj huauritziite , Pablo pu huaꞌutajee ɨ mej tyaꞌatzaahuateꞌe tɨ ij aɨn aꞌatzu caꞌanijraꞌa huaꞌutaꞌan mej mi cai ruxaamɨjtyaꞌa . Aj pu i hueꞌireꞌechuiixɨ seij ajta seij , ajta huaꞌutataujte . Tɨꞌɨqui áꞌuraa u Macedonia .
44020002	Nainjapua pu huaꞌumuaaracaꞌa matɨj manaꞌa tityeꞌechaatɨmaꞌacaa aɨme ɨ iꞌihuaamuaꞌameꞌen . Eecan pu caꞌanijraꞌa huaꞌutaꞌa aɨjna cɨmeꞌe ɨ tɨ cɨn tihuaꞌutaꞌixaa . Ajta eꞌeyan , aun aꞌaráꞌa aujna u Grecia .
44020003	Au pu ayan aꞌatee aꞌachu cumu hueica maxcɨraꞌi . Tɨꞌɨqui atyéyeꞌimɨjcaa ɨ baarcu jetze tɨ i antaraꞌani aujna Siria . Majta aɨme ɨ mej Israel jetze ajtyamaꞌacantacaa , aɨ mu meyan tiraaxaꞌapɨꞌɨntarej maj maun yeꞌityéchuꞌeveꞌen juye jetze tɨ jetzen huamej . Ajta aɨjna ɨ Pablo , tɨꞌɨj nuꞌu i raamuaꞌareeriꞌi . Tɨꞌɨqui ayan tyuꞌutaxajtacaꞌa tɨcɨn nicheꞌe huaraꞌaraꞌani nyej ni nyaun aꞌuréꞌenyen u Macedonia .
44020004	Aɨ mu aꞌucɨj jamuan , aɨjna ɨ Sópater tɨ yaujraꞌan pueen aɨjna ɨ Pirro . Au pu eꞌemaꞌacan aɨjna ɨ Sópater u Berea . Aɨ mu majta aꞌucɨj aɨjna ɨ Aristarco , ajta ɨ Segundo , ɨ maj Tesalónica eꞌeche . Gayo pu ajta áꞌuraa aun tɨ Derbe eꞌemaꞌacan . Aɨ mu majta aꞌucɨj aɨjna ɨ Timuteeyu , ajta aɨjna ɨ Tíquico , ajta Trófimo . Au mu eꞌemaꞌacan aꞌu tɨ huatacáꞌa u Asia .
44020005	Aɨ mu ɨ taꞌihuaamuaꞌa anáraꞌasacaꞌa . Majta maɨn , au mu nuꞌu tajeꞌechuꞌevaꞌa muaꞌajuꞌun ityejmi aujna chajtaꞌa u Troas .
44020006	Tyajta ityan , tɨꞌɨj tyaꞌupuaꞌaracaꞌa ɨ mej tyuꞌuyéꞌeste maɨjna cɨmeꞌe ɨ maj racuaꞌaca ɨ pan tɨ cai levaduura ranaxca , au tu aꞌaraacɨ aujna Filipos ɨ baarcu jetze . Anxɨj xɨcaj tu jetze aꞌaráꞌa aujna Troas . Au tu huajaꞌutyau ɨ seica . Tyajta ityan , au tu aꞌatee aráhuaꞌapua xɨcaj .
44020007	Tɨꞌɨjta tyajaꞌureꞌenye ɨ seij xɨcajraꞌa jetze , aɨ mu tyujsaɨj mej mi huaꞌuraɨꞌɨpɨꞌɨteꞌen ɨ pan . Ajta aɨ pu tihuaꞌumuáꞌate aɨjna ɨ Pablo . Aꞌini ayaa pu tyuꞌujxeꞌevaꞌacaa tɨ aꞌuraꞌani ɨ seij xɨcajraꞌa jetze tɨ raꞌityaꞌasi , aucheꞌe pu tihueꞌixaatyaꞌacaa asta eꞌitaꞌa tɨcaꞌɨmɨ .
44020008	Au mu tyujsaɨj anna ɨmɨ cuaartu jetze , tɨ tyuꞌujhueica . An pu uꞌutaaca eihua ɨ cantiiraꞌa .
44020009	Ajta au pu huiracatii tyamueij tɨ ayan antyahuaacaꞌa tɨcɨn Eutico . An pu aveꞌereꞌeyeijxɨ tɨ anacun . Ajta aɨn ɨ Pablo , eihua pu tihueꞌixaa . Eecan pu aꞌatee tɨ tihueꞌixaateꞌe . Aɨj pu cɨn huamuéꞌitɨche ɨ cutzi cɨmeꞌe aɨjna ɨ Eutico . Aj pu i ticu . Cuj pu ancureꞌejve tɨ tyuꞌujhueica jetze ɨ chiꞌi . Matɨꞌɨj mi raꞌajjáj mɨꞌɨchícan .
44020010	Aj pu i acajraa aɨjna ɨ Pablo tɨꞌɨj i raꞌaveꞌevii aɨjna ɨ tyamueij tɨꞌɨri mɨꞌɨchi . Tɨꞌɨqui ruꞌihuaamuaꞌa ayan tyuꞌutaꞌixaa tɨcɨn : — Caxu tiꞌitzɨɨnyaꞌa . Aucheꞌe pu hui ruuri .
44020011	Aj pu i ajtahuaꞌa antiraa ɨ chiꞌi jetze . Huaꞌuraɨꞌɨpɨꞌɨte ɨ pan . Matɨꞌɨj mi raacuaa . Tyamuaꞌa pu tyuꞌutáxai tɨ tihueꞌixaateꞌe . Tapuaꞌarijmaꞌaca pu áꞌuraa .
44020012	Ajta aɨn ɨ tyamueij , ruurican mu aꞌuvíꞌitɨ . Eecan mu naa tyuꞌutaujtyamuaꞌave .
44020013	Tyajta ityan , taꞌanáatyáꞌa tu aꞌujuꞌun . Tyatɨꞌɨj ti baarcu jetze atyaacɨ . Au tu aꞌaráꞌa taujna Asón , tyej ti yaꞌaráviꞌitɨn taɨjna ɨ Pablo , aꞌini ruꞌɨcan pu aꞌarayeꞌimɨjcaꞌa .
44020014	Tyatɨꞌɨj ráatyau taɨjna ɨ Pablo taujna Asón , tɨꞌɨqui tajamuan atyajraa ɨ baarcu jetze . Tyatɨꞌɨjta ti aꞌucɨj ajna aꞌahuaꞌa u Mitilene .
44020015	Au tu huiiraacɨ . Yaa ruijmuaꞌateꞌe yee tu antacɨj utan pujmeꞌen . Au tu vejliꞌi eꞌejtyenyaa aꞌutɨ aꞌaraahuachi tɨ ayan tyajaꞌarajtyahuaa tɨcɨn Quío , tyatɨꞌɨj ti seij jetze ɨ xɨcaj tyaun antanyej taujna Samos . Yaa ruijmuaꞌateꞌe yee aun tu aꞌaráꞌa aujna chajtaꞌa tɨ ayan tyajaꞌarajtyahuaa tɨcɨn Mileto .
44020016	Ayaa tu huarɨj aꞌini Pablo pu raaxaꞌapɨꞌɨntare tɨ cai aun aꞌatanyén aujna Efeso . Capu ajta eꞌeteerimɨꞌɨcaꞌa aujna aun tɨ huatacáꞌa u Asia . Caꞌanacan pu u aꞌurányajmɨꞌɨcaꞌa aujna Jerusalén , tɨ puaꞌa nuꞌu iꞌirɨꞌɨriistan tyaj tyaun aꞌutyáuuca matɨꞌɨj tiꞌiyestyen maɨjna cɨmeꞌe maj raꞌutamuaꞌaree tɨ ari ayan tyaumé anxɨj tamuaamuataꞌa xɨcaj .
44020017	Au pu aꞌutyaváa u Mileto , tɨꞌɨj Pablo huaꞌataijtacaꞌa maj u aꞌuvaꞌajuꞌun ɨ vaujsi ɨ maj huaꞌa jetze ajtyamaꞌacan aɨme ɨ maj tyujsaꞌɨrihuaꞌa aujna u Efeso .
44020018	Matɨꞌɨj mi maɨn vaujsi a eꞌireꞌenye . Aj pu i ayan tihuaꞌutaꞌixaa tɨcɨn : — Muan xu ramuaꞌaree aꞌij nyej ye tyuꞌutyejvee nyatɨj nyanaꞌa anacaican nyej yaraꞌa iiya Asia .
44020019	Ayaa nu hui tiꞌijvaɨɨreꞌe ɨ tavastaraꞌa tzaahuatiꞌiraꞌa cɨmeꞌe . Canu aꞌantzaahuateꞌe nyeijna cɨmeꞌe silu nyahuanyeinixɨ nyaɨjna cɨmeꞌe nyajáꞌamuachaꞌɨj . Nyajta , eihua nu tyuꞌutése nyaɨjna cɨmeꞌe mej aꞌij puaꞌa tinaatajée .
44020020	’ Canu aꞌanaj aꞌatura nyaj cai puaꞌa tyajaꞌamueꞌixaatyaꞌa tiꞌitɨj cɨmeꞌe tɨ amuaatyavaꞌɨri muejmi . Nyetyajaꞌamueꞌitii nyaujna teyujtaꞌa , nyajta nyaujna aꞌamuache .
44020021	Nyetihuaꞌutaꞌixaa nyaɨme ɨ mej Israel jetze ajtyamaꞌacan , nyajta nyaɨme ɨ mej seij chuejraꞌa japua eꞌemaꞌacan , tɨ ayan tyuꞌujxeꞌeveꞌe maj saɨque tyuꞌumuaꞌati ɨ Dioj jemi , majta ráꞌantzaahuateꞌen maɨjna ɨ tavastaraꞌa ɨ Jesús aɨjna tɨ Dioj an yáꞌujra ɨ ɨpuari japua .
44020022	’ Tɨj ajta ijii , au nu hui Jerusalén aꞌumaꞌaj naꞌame nyaɨjna cɨmeꞌe tɨ aɨn xaijnyuꞌucaraꞌaraꞌan ɨ Dioj ayan tinaataij . Canu xaahui ramuaꞌaree aꞌij tɨ tiꞌitɨ muꞌu nyajaꞌaruuren .
44020023	Aij nuꞌu xaa muaꞌaree , tɨ aɨn xaijnyuꞌucaraꞌaraꞌan ɨ Dioj anacaican ayan tinaataꞌixaa yee aꞌu tɨ naꞌa tɨ huachájtaꞌatajme , au mu nuꞌu nyeꞌityánajsin . Ayaa nyaj nuꞌu tirajpueiitzi naꞌame .
44020024	Capu amɨn aꞌij , capu nye jetze ruxeꞌeveꞌe inyeetzi . Ajta nyetevi , capu tiꞌitɨj ranajchi inyeetzi jemi . Aii nuꞌu hui neyan tiꞌijxeꞌeveꞌe , nyaj raꞌanticɨꞌɨti nyaj huáraꞌani iiyan chaanaca japua , nyajta raꞌaraꞌasten nyaɨjna cɨmeꞌe ɨ tɨ Dioj ayan tinyeijca nyej tihuaꞌutaꞌixaateꞌen ɨ tyaɨte ɨ nyuucari cɨmeꞌe tɨ jetzen raꞌaxa ɨ Dioj , tɨꞌij aɨn tihuaꞌutauuniꞌi ruxéꞌeviꞌiraꞌa cɨmeꞌe .
44020025	’ Ma sajta muan , nyej aꞌamuajemi áꞌuchaꞌacanyaꞌa aꞌayeꞌi , nyajta áꞌamueꞌixaateꞌe cɨmeꞌen ɨ Dioj tɨ nain japua tieꞌijta , iiyan chaanaca japua , ajta u tajapua . Ayaa nu tiꞌijmuaꞌaree saj cai cheꞌe aꞌanaj nyeseijran inyeetzi .
44020026	Aɨj nu cɨn neyan tyajaꞌamueꞌixaateꞌe ijii , tɨ puaꞌa aꞌatɨ yaꞌuraini ɨ ruxaijnyuꞌuca ɨ Dioj jemi , capu Dioj nye jetze rapuaꞌariteꞌe , aꞌini canu aꞌanaj raatapuaꞌajtacaꞌa nyej tyajamueꞌixaa ɨ nyuucari , silu nain nu tyajamueꞌixaa aꞌij tɨ tiꞌijxeꞌeveꞌe ɨ Dioj .
44020027	
44020028	Rɨꞌɨ xuꞌu muan mɨ rutzajtaꞌa . Sajta rɨꞌɨ xuꞌu huaꞌa jetze aɨme ɨ tyaɨte Dioj tɨ tyajamueijca . Sataꞌaj huaꞌuchaɨn naijmiꞌica ɨ mej tyujsaꞌɨri ɨ Dioj jemi , ɨ tɨ huaꞌunanai ɨ rutevi cɨmeꞌe aɨjna ɨ Jesús .
44020029	’ Ayaa nu nyaa tiꞌijmuaꞌaree nyatɨꞌɨj aꞌuraꞌani , seica mu aꞌuvaꞌajuꞌu muaꞌajuꞌun mueetzi tzajtaꞌa mej meyan eꞌen matɨj ɨɨraꞌave tityaꞌutyáruꞌipi huaꞌa tzajtaꞌa ɨ yaꞌamuaate . Camu tihuaꞌutauuniꞌira ɨ mej tyaꞌatzaahuateꞌe .
44020030	Majta seica mu aꞌamua tzajtaꞌa huataseijreꞌesin . Hueꞌitzi mu cɨn tyajáꞌamuamuaꞌaten mej mi amuajsaɨreꞌen muejmi ɨ rujemi .
44020031	’ Naa xuꞌu rɨꞌɨ muan . Aɨj xu autamuaꞌaree , tɨꞌɨri ayan tyauumé hueica ninyeꞌiraꞌa nyej tyajaꞌamueꞌixaateꞌe seij nyajta seij nain tujcaꞌari tzajtaꞌa , nain tɨcaꞌari tzajtaꞌa , neyan ni teꞌicán yéꞌinyaꞌa aꞌamua cɨmeꞌe .
44020032	’ Nyajta ijii , nyetyajaꞌamueijcateꞌe ɨ Dioj jemi , nyaɨjna cɨmeꞌe ɨ nyuucari tɨ jetzen raꞌaxa aꞌachu tɨ caj titaatapueijveꞌesin ɨ Dioj . Aijna ɨ nyuucari pu amuaataꞌasin ɨ caꞌanijraꞌa , ajta amuaataꞌasin saj aꞌutyáꞌa xaꞌaraꞌani huaꞌa jamuan ɨ tɨ Dioj rusaɨj huaꞌaváꞌajajpuacaꞌa .
44020033	’ Canu aꞌanaj neyan tiꞌijxeꞌevaꞌacaꞌa nyaj raꞌancuraꞌan huaꞌa tumin , canu nyajta ɨ tihuaꞌacɨɨxu aɨme ɨ nyeꞌihuaamuaꞌa .
44020034	Ayaa xu hui sajta tiꞌijmuaꞌaree nyaj huatyanvaɨ nyamuajcaꞌa cɨmeꞌe , nyajta neyan cheꞌeta nyanaꞌa tihuaꞌutyavaɨ aɨme ɨ mej nyaj jamuan áꞌujhuaꞌanyaꞌa .
44020035	Nain nu hui cɨn tyuꞌumuarej , nyajta nu amueꞌitiiriꞌi tɨ ayan tyuꞌujxeꞌeveꞌe aɨjna cɨmeꞌe tyaj huaꞌutyavaɨreꞌen ɨ maj cai aꞌij tiꞌijviicueꞌi . ’ Muan xu sajta seyan tiraꞌutamuaꞌaree aꞌij tɨ tyuꞌutaxajtacaꞌa ɨ Jesús tɨcɨn : “ Eitzeꞌe pu rɨꞌɨ rutyamuaꞌaveꞌe aɨjna ɨ tɨ tiꞌitaꞌaca cai aɨjna ɨ tɨ tyaꞌancuraꞌaca . ” — Ayaa pu tihuaꞌutaꞌixaa aɨjna ɨ Pablo .
44020036	Tɨꞌɨj ayan tihuaꞌutaꞌixáatyaꞌa , aj pu i Pablo titunutacaꞌa huaꞌa jamuan aɨme ɨ vaujsi . Ajta raatyahuau ɨ Dioj jemi .
44020037	Naijmiꞌi mu ruꞌireꞌechuixɨ , majta antyujyeinya . Majta raꞌancávisiitɨmuaꞌaxɨ .
44020038	Ai pu aɨn pueen ɨ nyuucari tɨ raataxajtacaꞌa tɨ eitzeꞌe aꞌij puaꞌa huaꞌutaꞌa yee maj nuꞌu cheꞌe aꞌanaj meꞌe yeꞌeseijran . Aj mu mi u aꞌujuꞌun jamuan aꞌu tɨ aꞌatyajraa ɨ baarcu jetze .
44021001	Tyatɨꞌɨj ti a huajaꞌuhuaꞌaxɨ ɨ taꞌihuaamuaꞌa , tyatɨꞌɨj ti atyaacɨ ɨ baarcu jetze . Aj tu ti antacɨj aujna u Cos . Yaa ruijmuaꞌateꞌe yee tu tyaun aꞌuraanye tyaujna Rodas . Tyajta tyaun huiiraacɨ , tyatɨꞌɨjta ti tyaun aꞌuraanye aujna u Pátara .
44021002	Au tu ti sei áꞌutyau ɨ baarcu tɨ Fenicia aꞌuméj . Aɨj tu jetze atyaacɨ . Tyatɨꞌɨj ti aꞌucɨj .
44021003	Au tu aꞌujúꞌucaa tyatɨꞌɨj raaseij a tɨ aꞌaraahuachi . Ayaa pu tyajaꞌarajtyahuaa tɨcɨn Chipre . Au tu tauutataꞌa pujmeꞌen ajcaanye , mu tu aꞌujuꞌun tyanaꞌa asta aujna u Siria . Au mu tyeꞌiratuaaxɨ ɨ ijca tɨ tyuꞌutɨsimaꞌa ɨ baarcu . Aɨj tu cɨn acaacɨj . Ayaa pu tyajaꞌarajtyahuaa aujna tɨcɨn Tiro .
44021004	Au tu ti huáꞌutyau ɨ taꞌihuaamuaꞌa . Au tu ti huaꞌa jamuan aꞌutyajturaa aráhuaꞌapua xɨcaj jetze . Aj pu i xaijnyuꞌucaraꞌaraꞌan ɨ Dioj , tiꞌitɨ huaꞌutaꞌixaa aɨme . Aɨj mu cɨn raataꞌijmɨjracaa tɨ nuꞌu cai aꞌuraꞌani aɨjna ɨ Pablo aujna Jerusalén .
44021005	Tɨꞌɨj tyajaꞌureꞌenye aráhuaꞌapua xɨcaj jetze , aj tu ti aꞌucɨj . Naijmiꞌi ɨ mej tyaꞌatzaahuateꞌe , majta ɨ maj huaꞌatyeviꞌitɨn , majta ɨ huaꞌayaujmuaꞌa , au mu tajautuaa tɨ uastɨmee chajtaꞌana jetze . Au tu titunutaxɨ aꞌapueiri japua , tej ti raatyajhuauni ɨ Dioj jemi .
44021006	Tyatɨꞌɨj ti huaꞌutatauutyaꞌa , aj tu ti atyaacɨ ɨ baarcu jetze . Majta maɨn ɨ maj a tajaꞌaváꞌatuaa , au mu huaraꞌacɨ .
44021007	Tyatɨꞌɨj huiiraacɨ taujna Tiro , tyaucheꞌe tu huajuꞌucaa baarcu jetze . Tyatɨꞌɨj ti tyaun aꞌaráꞌa taujna Tolemaida . Tyatɨꞌɨj ti huaꞌutataujte ɨ taꞌihuaamuaꞌa . Tyajta tyaun huáꞌa jamuan aꞌutyajturaa sei xɨcaj .
44021008	Yaa ruijmuaꞌateꞌe yee pu áꞌuraa ɨ Pablo . Tyajta ityan i tyaj jamuan áꞌujhuaꞌanyaꞌa , tyajta tu jamuan aꞌucɨj . Tyatɨꞌɨj ti eitacɨj ayun pujmeꞌen , chajtaꞌa tɨ ayan tyajaꞌarajtyahuaa tɨcɨn Cesarea . Au tu aꞌaráꞌa aa tɨ eꞌeche aɨjna ɨ Felipe tɨ tyajáꞌuxajtan tyaɨte tzajtaꞌa . Ai pu aɨn pueen seij ɨ maj aráhuaꞌapua araꞌase ɨ mej tiꞌivaɨreꞌe u teyujtaꞌa . Au tu aꞌutyajturaa taɨjna jamuan ɨ Felipe .
44021009	Muaacuaca pu tiyaujmuaꞌa juucajtaca maj cai xɨ vɨɨche . Aɨ mu tíꞌixajtacaa nyuucari cɨmeꞌe tɨ Dioj raatyajtuaa huaꞌa jemi .
44021010	Aun tu aꞌatee yaa puaꞌan xɨcaj tɨꞌɨj saɨj a eꞌireꞌenye tɨ ayan antyahuaa tɨcɨn Agabo . Au pu aꞌarajraa aujna u Judea . Ai pu pɨrɨcɨ aɨjna ɨ Agabo seij tɨ Dioj jetze maꞌacan tiꞌixaxaꞌa .
44021011	U pu aꞌuveꞌeme tɨ ij támuaꞌaree . Aj pu i raꞌavaꞌaxɨjtacaꞌa ɨ Pablo ɨ puaasajraꞌaraꞌan . Tɨꞌɨqui aɨjna cɨn raꞌanaajɨꞌɨque ɨ ɨɨcajraꞌan jetze , ajta ɨ muajcaꞌaraꞌaraꞌan jetze . Ayaa pu tyuꞌutaxajtacaꞌa tɨcɨn : — Ayaa pu hui tiꞌixa ɨ xaijnyuꞌucaraꞌaraꞌan ɨ Dioj aɨjna tɨ cɨmeꞌen yee , maj nuꞌu raꞌanaajɨꞌɨqueꞌesin aɨjna cɨmeꞌe ɨ puaasajraꞌaraꞌan aɨme ɨ mej Israel jetze ajtyamaꞌacan aujna Jerusalén . Majta nuꞌu huaꞌutatuiireꞌesin aɨme ɨ mej seij chuejraꞌa japua eꞌemaꞌacan .
44021012	Tyatɨꞌɨj raanamuajriꞌi tyaɨjna , ityan , majta aɨme ɨ mej Cesarea eꞌemaꞌacan , naijmiꞌi tu raatajée tɨ nuꞌu cai au áꞌumeꞌen .
44021013	Aj pu i ayan tyuꞌutanyúu ɨ Pablo tɨcɨn : — ¿ Aꞌini een cɨn seyan tyuꞌujyein , sajta aꞌij puaꞌa tityáꞌujmuajte inyeetzi cɨmeꞌe ? Nicheꞌe hui huamɨꞌɨni . Ayaa nu tyaꞌancaꞌanye maj naꞌanájɨꞌɨqueꞌen , nyajta nyaj huamɨꞌɨni nyaujna Jerusalén nyaɨjna cɨmeꞌe nyaj ravaɨreꞌe ɨ tavastaraꞌa ɨ Jesús . — Ayaa pu titaataꞌixaa aɨjna ɨ Pablo .
44021014	Aꞌini catu raataviicueꞌiriꞌi tyaj raꞌantimueꞌitɨn , tyatɨꞌɨj ti raataꞌa tɨ u áꞌumeꞌen . Ayaa tu tiraataꞌixaa tɨcɨn : — Cheꞌe ayan tyajaꞌureꞌenyen aꞌij tɨ tiꞌijxeꞌeveꞌe ɨ tavastaraꞌa .
44021015	Tyajta eꞌeyan huátacate . Tyajtɨꞌɨj ti tyaun aꞌujnyéj anna Jerusalén .
44021016	Seica ɨ mej tyaꞌatzaahuateꞌe ɨ mej Cesarea eꞌemaꞌacan , aɨ mu aꞌujnyéj tajamuan . Ajta saɨj tɨ huaꞌa jetze ajtyamaꞌacan ɨ me Chipre eꞌemaꞌacan , ayaa pu antyahuaa tɨcɨn Mnasón . Puꞌuri aꞌatee tyamuaꞌa tɨ tyaꞌatzaahuateꞌe . Au tu aꞌaraíxancheꞌe aꞌu tɨ eꞌeche aɨjna .
44021017	Tyatɨꞌɨj tyaun aꞌaráꞌa , naa mu rɨꞌɨ titaꞌancuréꞌeviꞌitɨ ɨ taꞌihuaamuaꞌa . Eecan mu huataujtyamuaꞌave .
44021018	Yaa ruijmuaꞌateꞌe yee pu Pablo ta jamuan u áꞌumej tyej ti yaꞌuvaꞌamuaare tyaɨjna ɨ Jacobo . Majta ɨ vaujsi , naijmiꞌi mu aun aꞌutyáuucaꞌa .
44021019	Aj puꞌi Pablo huaꞌutataujte . Tɨꞌɨqui ayan tihuaꞌutaꞌixaa naijmiꞌica aꞌij tɨ tiꞌitɨ huarɨj aɨme jemi ɨ mej seij chuejraꞌa japua eꞌemaꞌacan , aɨjna cɨmeꞌe tɨ Dioj jetze rucaꞌanye aɨn ɨ Pablo , ayan Dioj jetze tyaꞌaráujcaꞌanyajcaꞌa .
44021020	Matɨꞌɨj raanamuajriꞌi , aj mu mi rɨꞌɨ tiraataꞌa ɨ Dioj . Matɨꞌɨj mi meyan tiraataꞌixaa maɨjna ɨ Pablo tɨcɨn : — Casiꞌi , taꞌihuaaraꞌa , aꞌini aɨme ɨ mej Israel jetze ajtyamaꞌacan , muiꞌitɨ mu hui tyaꞌatzaahuateꞌe , majta , naijmiꞌi mu raxeꞌeveꞌe tɨ aꞌatɨ ayan huarɨni aꞌij tɨ tyuꞌutaxajtacaꞌa ɨ yuꞌuxari jetze aɨjna ɨ Moisés tyaacan tɨ raꞌuyuꞌuxacaꞌa .
44021021	Majta meyan tiꞌixa paj nuꞌu tihuaꞌamuaꞌate aɨme , ɨ mej Israel jetze ajtyamaꞌacan , ɨ maj majta seij chuejraꞌa japua eꞌeche , muaa paj nuꞌu peyan tihuaꞌamuaꞌate maj nuꞌu cai meyan rɨjca aꞌij tɨ tyuꞌutaxajtacaꞌa aɨjna ɨ Moisés , maj nuꞌu cai raꞌantisijchixɨꞌɨ ɨ huaꞌanavij ɨ huaꞌayaujmuaꞌa , majta nuꞌu cai raꞌaraꞌasten ɨ tayeꞌirá .
44021022	’ ¿ Aꞌini tyanaꞌa tijrɨni ? , aꞌini matɨꞌɨj raamuaꞌaree ɨ tyaɨte paj ya uveꞌenye , aj mu mi tyujsaɨreꞌesin .
44021023	’ Pataꞌaj peyan huarɨni aꞌij tyaj timuaataꞌixaateꞌesin ityan . Muaacua mu ya muaatyáuu ɨ tyetyaca , ɨ maj tiꞌitɨj cɨn tyaꞌataujratziiriꞌi ɨ Dioj jemi .
44021024	Pataꞌaj huaꞌanviꞌitɨn paujna teyujtaꞌa pej pi huáꞌajajcuareꞌen huaꞌa jamuan , pajta tyuꞌunaachita ɨ maj huaꞌajijveꞌen . Aj pu hui xaa rɨꞌɨriista aꞌame maj caujyajxɨꞌɨn . Aj mu mi ramuaꞌareeran tɨ cai ayan tiꞌayajna aꞌij mej timuaataꞌixaa mueetzi , silu pajta paj muaa raꞌaraꞌastejsin ɨ yuꞌuxari .
44021025	’ Majta ɨ maj cai Israel jetze ajtyamaꞌacan , tuꞌuri tihuaꞌutaitiꞌiriꞌi tyej teyan raaxaꞌapɨꞌɨntare maj cai hueꞌiraꞌa cuaꞌaca maj raamuaɨꞌɨvajtacaꞌa . Aɨ pu hui xaa rɨꞌɨri maj raacuaꞌani ɨ maj cai raamuaɨꞌɨvajtacaꞌa . Aru , camu nuꞌu majta xuureꞌe cuaꞌaca , majta cai racuaꞌaca ɨ hueꞌiraꞌaraꞌan ɨ maj racácueꞌimin . Majta cai tyuꞌujxanaꞌacɨraꞌa ɨ tyetyaca juuca jamuan ɨ maj cai huaꞌatyeviꞌitɨn , majta ɨ juuca , maj nuꞌu cai seica autyanaxcan ɨ tyetyaca ɨ maj cai huaꞌacɨnaꞌajmuaꞌa pueen .
44021026	Yaa ruijmuaꞌateꞌe yee , Pablo pu huajaꞌuviꞌitɨ aɨme ɨ tyetyaca . Ajta huaujjajcuare huaꞌa jamuan . Aj pu i teyujtaꞌa aꞌutyajrupi tɨ i huaꞌutaꞌixaateꞌen ɨ mej tieꞌijta aujna matɨꞌɨj raꞌantipuaꞌariteꞌen ɨ maj rujajcuareꞌen , majta maɨjna cɨn meyan huarɨni mej tyuꞌumuaɨꞌɨvejta , saɨj ajta saɨj .
44021027	Tɨꞌɨj ari tɨmuaꞌa antipuaꞌarijmaꞌaca aráhuaꞌapua xɨcaj jetze , seica ɨ mej Israel jetze ajtyamaꞌacan , aɨ mu raaseij aɨjna ɨ Pablo aujna teyujtaꞌa . Aɨme au mu eꞌemaꞌacan tɨj naꞌa au tɨ huatacáꞌa u Asia . Matɨꞌɨj raaseij , nainjapua mu huaꞌutaꞌixaa ɨ tyaɨte . Caꞌanijraꞌa mu huaꞌutaꞌa maj huatanínyuꞌucacu , matɨꞌɨjta mi raatyeeviꞌi .
44021028	Muajijhuacaꞌa caꞌanin cɨmeꞌe . Meyan tɨcɨn : — Muan tyetyaca mɨ sej hui Israel jetze ajtyamaꞌacan , sataatávaɨreꞌe . Ai pu hui aɨn pueen ɨ tyaataꞌa tɨ nainjapua aꞌuchaꞌacan , tihuaꞌamuaꞌatyá naijmiꞌica ɨ tyaɨte maj nuꞌu ma ruuraini ɨ tayeꞌirá , majta maj nuꞌu cai raꞌaraꞌasten aꞌij tɨ teꞌeyuꞌusiꞌi ɨ yuꞌuxari jetze , majta mej mi meyan aꞌij puaꞌa tiꞌixajta aɨjna cɨmeꞌe ɨ teyuu . Ajta aɨn , seij pu hui griegos utyaarujte iiyu teyujtaꞌa , aɨj pu cɨn autyaꞌɨtze ɨ tayeꞌirá cɨmeꞌe .
44021029	Ayaa mu tyuꞌutaxajtacaꞌa , aꞌini anacai mu raaseij maɨjna ɨ Trófimo tɨ Efeso eꞌemaꞌacan . Au mu yaꞌuseij chajtaꞌa , jamuan aɨjna ɨ Pablo . Aɨj mu cɨn meyan tyuꞌumuáꞌa tɨ aun ruꞌutyaarujte aujna teyujtaꞌa .
44021030	Nainjapua ɨ chajtaꞌana , eihua mu ruꞌitziityaꞌacaa . Majta curaꞌaruaáchejyeꞌicaa . Matɨꞌɨj mi raatyeeviꞌi maɨjna ɨ Pablo . Majta ruꞌirajáanajraa a puaꞌaque aujna teyujtaꞌa . Majta eꞌeyan tyeꞌityaana a tɨ aꞌapueerta .
44021031	Muꞌuri tɨn raajéꞌicatacheꞌe maɨjna ɨ Pablo . Tɨꞌɨj i raamuaꞌareeriꞌi aɨjna ɨ xantaaruꞌu taꞌanajca ayan tɨcɨn maj nuꞌu nainjapua ruꞌitziiteꞌe u chajtaꞌa . Ajta aɨjna ɨ xantaaruꞌu , ayaa pu aɨjna tyeꞌentyujmuaꞌareeracaꞌa tɨ tihuaꞌutaijteꞌen ɨ xantaaruꞌu ɨ maj seiviꞌiraꞌa aráꞌaxcaa .
44021032	Aj pu i aɨn xantaaruꞌu taꞌanajca huaꞌajsaɨj ɨ ruxantaaruꞌustyamuaꞌa , ajta aɨme ɨ maj anxɨte tieꞌijta . Matɨꞌɨj mi u aꞌujuꞌun maruáachijmáꞌa aꞌu maj aꞌutyáuucaꞌa ɨ tyaɨte . Majta maɨn ɨ tyaɨte , matɨꞌɨj huaꞌuseij maɨjna ɨ xantaaruꞌu taꞌanajca jamuan ɨ ruxantaaruꞌustyamuaꞌa , matɨꞌɨj mi raatapuaꞌajtacaꞌa maj ratyávaꞌaraꞌa ɨ Pablo .
44021033	Aj pu i ajtyáxɨɨracaꞌa ɨ xantaaruꞌu taꞌanajca . Tɨꞌɨj i rajvíꞌi aɨjna ɨ Pablo . Aj pu i raataijtacaꞌa maj raꞌanajɨꞌɨqueꞌen huaꞌapuaca cɨmeꞌe ɨ cadeena . Aj pu i ayan tihuaꞌutaꞌihuaꞌuriꞌi tɨcɨn : — ¿ Aꞌataani pɨrɨcɨ ? ¿ Tiꞌitajni aꞌij huáruu ?
44021034	Majta maɨn ɨ tyaɨte , seica mu meyan saɨque titétejijhuajmáꞌa , majta seica saɨque . Aɨj pu cɨn cai aꞌij tiraamuaꞌareeriꞌi tzaahuatiꞌiraꞌa cɨmeꞌe aɨjna ɨ xantaaruꞌu taꞌanajca aɨjna cɨmeꞌe mej eihua tyéjijhuajmáꞌa . Tɨꞌɨj i raataijtacaꞌa maj raꞌajjan aꞌu mej eꞌiraati ɨ xantaaruꞌu .
44021035	Aꞌini eihua mu tyaɨte , majta caꞌanyejri cɨn ratyácaꞌanihuaꞌa maɨjna ɨ Pablo , matɨꞌɨj mi maɨn ɨ xantaaruꞌu huáꞌajajniꞌiriꞌi . Matɨꞌɨj mi yáꞌuchui maɨjna ɨ Pablo , majta raꞌantítuaa maɨjna escaleera jetze tɨ ajtyuꞌupuꞌu ɨ chiꞌi jetze .
44021036	Majta maɨn tyaɨte ɨ maj raatavén , ayaa mu mauj titétejijhuajmáꞌa tɨcɨn : — Sáꞌajajniꞌiriꞌi , cheꞌe huamɨꞌɨni .
44021037	Matɨꞌɨj ruꞌutyarúuteꞌesimaꞌaca maɨjna ɨ Pablo aꞌu maj eꞌiraati ɨ xantaaruꞌu , tɨꞌɨqui aɨn Pablo tiraataihuaꞌuriꞌi aɨjna ɨ xantaaruꞌu taꞌanajca tɨcɨn : — ¿ Ni pacai naataꞌaca nyej aꞌatzu timuaataꞌixaateꞌen ? Ajta aɨn xantaaruꞌu taꞌanajca , ayaa pu tyuꞌutanyúu tɨcɨn : — ¿ Ni muaa paraayɨꞌɨtɨ ɨ huaꞌanyuuca ɨ griego ?
44021038	¿ Ni pacai paɨn pueen ɨ paj Egipto eꞌemaꞌacan , u paj pauchan huaꞌɨtziityaꞌacaꞌa ɨ tyaɨte mej mi autyajhuii mej tyújnyaꞌusiꞌiteꞌen ? ¿ Ni pacai muaa paɨn pɨrɨcɨ ɨ paj huajaꞌuviꞌitɨ muaacua viꞌiraꞌa mej tiꞌityacuiꞌica paujna aꞌu tɨ cai eꞌe tiꞌitɨ ?
44021039	Aj pu i Pablo ayan tiraataꞌixaa tɨcɨn : — Me nyajta , nyaa nu Israel jetze ajtyamaꞌacan . Au nu eꞌemaꞌacan aujna Tarso , chajtaꞌana tɨ eihua ruxeꞌeveꞌe aun tɨ huatacáꞌa u Cilicia . Eihua nu muahuavii paj naataꞌan nyej tihuaꞌutaꞌixaateꞌen ɨ tyaɨte .
44021040	Aj pu i xaa raataꞌa tɨ tihuaꞌutaꞌixaateꞌen . Aj pu i Pablo huatyeechaxɨ ajna escaleera jetze . Rumuajcaꞌa pu cɨn huaꞌutaꞌijmɨjriꞌi maj cai cheꞌe téjijhuajmeꞌen . Matɨꞌɨj cai cheꞌe eꞌijtyáruaasimaꞌaca , aj pu i huaꞌanyuuca cɨn tihuaꞌutaꞌixaa ɨ hebreo . Ayan tɨcɨn :
44022001	— Neꞌihuaamuaꞌa , sajta nyavaujsimuaꞌa , xaanamuajriꞌi aꞌij nyaj tyajamuaataꞌixaateꞌesin inyaa cɨmeꞌen .
44022002	Matɨꞌɨj raanamuajriꞌi tɨ ayan tihuaꞌutaꞌixaa huaꞌanyuuca cɨmeꞌe ɨ hebreo , matɨꞌɨj mi huatyapuaꞌaracaꞌa tyamuaꞌa naa . Ajta ayan tihuaꞌutaꞌixaa aɨjna ɨ Pablo tɨcɨn :
44022003	— Nyaa nu hui Israel jetze ajtyamaꞌacan . Au nu aꞌunuꞌihuacaꞌa aujna aꞌahuaꞌa Tarso au tɨ huatacáꞌa u Cilicia . Aru , ayuu nu huaveꞌese yu Jerusalén . Nyetihuanmuaꞌate nyaɨjna jemi ɨ Gamaliel , tɨ tyejtyánamuajracaꞌa ɨ yuꞌuxari jetze ajcaꞌi tɨ ɨmɨ eꞌemaꞌacan . Ayaa nu hui nyaa tyuꞌuvaɨ jemin ɨ Dioj nain cɨmeꞌe ɨ nyexeꞌeviꞌiraꞌa satɨj muan rɨcɨ ijii .
44022004	Aꞌanaj ɨmɨ nu aꞌij puaꞌa huaꞌaruurajcaa nyaɨme ɨ mej tyaꞌatzaahuateꞌe aɨjna cɨmeꞌe ɨ nyuucari ɨ mej jetzen huajuꞌucaa . Nyahuaꞌutavén asta nyanaꞌa cai huaꞌucuii . Nyajta naijmiꞌica huavíviꞌi ɨ tyetyaca , nyajta ɨ maj juuca nyej ni hueꞌityaanan .
44022005	’ Aɨjna tɨ tihueꞌijteꞌe aɨme ɨ mej tiꞌivaɨreꞌe teyujtaꞌa , majta aɨme ɨ vaujsi , naijmiꞌi mu hui ramuaꞌaree ɨ maj yuꞌuxari naatapij nyej ni huájaꞌuváꞌajajpuan u Damasco ɨ taꞌihuaamuaꞌa ɨ mej Israel jetze ajtyamaꞌacan nyej ni tyuꞌutatuiireꞌen . Au nu áꞌumej nyej ni huaꞌuvíviꞌiran nu ɨ mej tyaꞌatzaahuateꞌe , nyajta u huájaꞌarájajpua neyujna Jerusalén tyej ti pueijtzi huaꞌutaꞌan .
44022006	’ Nyatɨꞌɨj ni nyaun aumaꞌaca juye jetze . Nuꞌuri tɨmuaꞌa antyenyéesimaꞌacaa nyaujna Damasco aꞌatzaj cumu tacuarixpua . Caꞌanacan pu hui taij huatátaaxɨ inyee jemi . Uteꞌe pu eꞌicátatzaveꞌe caꞌanin cɨmeꞌe .
44022007	Nyatɨꞌɨj ni caꞌanacan a aꞌarajve a chuaataꞌa . Nyajta eꞌeyan aꞌatɨ huanamuajriꞌi tɨ ayan tinaatajée tɨcɨn : “ Saulo , ¿ aꞌini een cɨn peyan aꞌij puaꞌa nyaruure ? ”
44022008	Nyatɨꞌɨj ni neyan tiraataihuaꞌuriꞌi tɨcɨn : “ ¿ Aꞌatani paj pɨrɨcɨ muaa , nyavastaraꞌa ? ” Ajta ayan tinaataꞌixaa tɨcɨn : “ Nyaa nu nuꞌu hui aɨn pueen Jesús nyaj Nazaret eꞌemaꞌacan , nyaa nu aɨn pueen ɨ pej aꞌij puaꞌa nyaruure . ”
44022009	’ Majta maɨn ɨ mej nya jamuan huajuꞌucaa , aɨ mu majta raaseij ɨ taij , majta tyuꞌutatzɨn . Ma majta , camu raanamuajriꞌi ɨ aꞌatɨ tɨ naatajée .
44022010	’ Nyatɨꞌɨj ni neyan tiraataihuaꞌuriꞌi tɨcɨn : “ ¿ Aꞌini tiꞌitɨ nyaruuren , nyavastaraꞌa ? ” ’ Ajta aɨn tavastaraꞌa , ayaa pu hui tinaataꞌixaa tɨcɨn : “ Ajchesi , aricu aujna u Damasco . Au mu muaataꞌixaateꞌesin nain aꞌij pej yeꞌi huarɨni . ”
44022011	’ Nyajta arácuuniꞌi naꞌaraa ɨ taij cɨmeꞌe . Aɨj mu cɨn maɨn ɨ maj nya jamuan huajuꞌucaa , aɨ mu nyajautuaa u Damasco .
44022012	’ Saɨj pu aun aꞌutyavaacaꞌa aujna tɨ ayan antyahuaa tɨcɨn Ananías . Nain pu cɨn raꞌaraꞌaste ɨ tɨ teꞌeyuꞌusiꞌi ɨ yuꞌuxari jetze aꞌij tɨ tyuꞌutaxajtacaꞌa aɨjna ɨ Moisés tyaacan . Rɨꞌɨ mu tiraatajee naimiꞌi ɨ mej Israel jetze ajtyamaꞌacan ɨ maj aun eꞌechajcaa aujna Damasco .
44022013	Mu pu aꞌuveꞌeme tɨ naamuaare aɨjna . Aa vejliꞌi pu nye jemi huatyeechaxɨ . Aj pu i ayan tinaataꞌixaa tɨcɨn : “ Neꞌihuaaraꞌa , Saulo , pataꞌaj atanyéeri puaꞌaraꞌani . ” ’ Cɨmeꞌen puꞌu ayan tinaataꞌixaa , aj nu ni atanyéeri naꞌaraa .
44022014	Ajta ayan tinaataꞌixaa tɨcɨn : “ HuaꞌaDioj ɨ tavaujsimuaꞌa tyaacan , aɨ pu nuꞌu hui muaꞌaveꞌeviꞌitɨ mueetzi pej pi raamuaꞌaree aꞌij tɨ tiꞌijxeꞌeveꞌe , pajta raseijran aɨjna tɨ cai aꞌanaj tiꞌitɨj cɨn autyajturaa ɨ Dioj jemi , pajta ranamuaaran aꞌij tɨ tiꞌitɨ tiꞌixa .
44022015	Muaa pa áꞌuchaꞌacanyaꞌa puaꞌame tyaɨte tzajtaꞌa paɨjna jetze maꞌacan ɨ tavastaraꞌa . Muaa pa nuꞌu hui hueꞌixáatyaꞌa puaꞌame aꞌij pej peri tyuꞌuseij , pajta ɨ pej peri raanamuajriꞌi .
44022016	Ajta ijii , ¿ tiꞌitajni pauj chuꞌeveꞌe ? Ajchesi , aꞌa huáꞌamuaɨꞌɨhuachi , pajta raatajéeven nyuucajtzeꞌen ɨ tavastaraꞌa tɨ ij aɨn timuaatauuniꞌi ɨ paj cɨn autyajturaa ɨ Dioj jemi . ” Yaa pu hui tinaataꞌixaa .
44022017	’ Nyatɨꞌɨj ni neyun aꞌuveꞌeme yu Jerusalén . Teyujtaꞌa nu aꞌutyajrupi nyej ni Dioj jemi tyuꞌutanyuuniꞌi . Nyajta eꞌeyan tyuꞌumaaracaꞌa .
44022018	Aɨj nu hui tavastaraꞌa huaseij , tɨ nuꞌu ayan tinaataꞌixaa tɨcɨn : “ Caꞌanacan , áꞌuraꞌa ayujna Jerusalén aꞌini camu muaꞌantzaahuateꞌesin aꞌij pej tihuaꞌutáꞌixaateꞌesin inyeetzi jetze maꞌacan . ”
44022019	’ Aj nu ni neyan tiraataꞌixaa tɨcɨn : “ Nyavastaraꞌa , aɨ mu ramuaꞌaree ɨ nyaj áꞌuchaꞌacanyaꞌa huaꞌateyujtaꞌa a , nyajta meyee , nyajta hueꞌityaana ɨ mej tyaꞌatzaahuateꞌe mueetzi jemi , nyajta huaꞌutyaavajxɨ .
44022020	Majta ramuaꞌaree nyaj nyaun aꞌutyavaacaꞌa nyaujna matɨꞌɨj raajeꞌica maɨjna ɨ Esteban ɨ tɨ tyuꞌutaxajtacaꞌa mueetzi jetze maꞌacan . Nyaa nu hui tyuꞌutaꞌa nyaɨjna cɨmeꞌe maj raajeꞌica . Nyajta tyúꞌuchaɨ ɨ tihuaꞌacɨɨxu aɨme ɨ maj raajeꞌica . ”
44022021	’ Ma ajta aɨn tavastaraꞌa , ayaa pu tinaataꞌixaa tɨcɨn : “ Aricu , aꞌini nyamuaataiti ɨmɨ tyaɨte tzajtaꞌa ɨ mej seij chuejraꞌa japua eꞌemaꞌacan . ” — Ayaa pu tihuaꞌutaꞌixaa aɨjna ɨ Pablo .
44022022	Maucheꞌe mu raanamuajriꞌi . Aj mu mi autyajhuii maj huatyéjíihuajraꞌani . Meyan tɨcɨn : — Xaꞌanviꞌitɨchi sataꞌaj raajeꞌica . Tyanaꞌajtzɨ raatáijtacheꞌe maj raajeꞌica .
44022023	Eecan mu tyéjijhuajmáꞌa . Majta tyuꞌujcɨɨxu , uteꞌe mu tyajáꞌuhuaꞌanaa , majta chuej eiráꞌaratzɨ́ꞌɨ . Uteꞌe mu tyajáꞌuhuaꞌanaa .
44022024	Meenti mauj tyéjijhuajmáꞌa , ajta aɨn xantaaruꞌu taꞌanajca , aɨ pu huaꞌutaij maj ruꞌutyajtuaani u teteꞌe aꞌu me eꞌeche ɨ xantaaruꞌu . Ajta tyuꞌutaijtacaꞌa maj raꞌiraꞌavajxɨꞌɨn , majta tiraihuaꞌuran maɨjna ɨ Pablo mej mi raamuaꞌaree aꞌij mej een cɨn meyan títyetyéjijhuajmaꞌa ɨ tyaɨte .
44022025	Matɨꞌɨj mi raatyáajɨꞌɨque mej mi raꞌiraꞌavajxɨꞌɨn . Aj pu i Pablo ayan tiraataꞌixaa ɨ cɨn tiꞌityejvee tɨ aa aꞌutejvee ayan tɨcɨn : — ¿ Ni ayan tyajamuaataꞌaca ɨ aꞌamuayeꞌira sej si naꞌiraꞌavajxɨꞌɨn inyeetzi i nyaj nyaun Roma jetze eꞌejtyamaꞌacan ? Ma majta cai xɨ meyan tiraaxaꞌapɨꞌɨntarej maj pueijtzi naataꞌan inyeetzi .
44022026	Ajta aɨn tɨ anxɨte tieꞌijta , tɨꞌɨj raanamuajriꞌi aɨjna ɨ Pablo , au pu aꞌumej aɨjna jemi xantaaruꞌu ɨ taꞌanajca . Aj pu i ayan tiraataꞌixaa tɨcɨn : — ¿ Aꞌini panaꞌa pijrɨni aɨjna cɨmeꞌe ɨ aꞌatɨ ? ¿ Au pu chajtaꞌa eꞌemaꞌacan Roma tɨ eꞌejtyamaꞌacan ?
44022027	Aj pu i aɨn ɨ xantaaruꞌu ɨ taꞌanajca , a aꞌireꞌenye ɨ Pablo jemi . Tɨꞌɨqui ayan tiraataihuaꞌuriꞌi tɨcɨn : — Naataꞌixaateꞌe . ¿ Ni paun eꞌemaꞌacan chajtaꞌa tɨ Roma eꞌejtyamaꞌacan ? Aj puꞌi Pablo ayan tyuꞌutanyúu tɨcɨn : — Ee .
44022028	Aj pu i aɨn ɨ xantaaruꞌu ɨ taꞌanajca ayan tiraataꞌixaa tɨcɨn : — Eihua nu tyuꞌunajchitacaꞌa inyaa nyej ni huatyanromáanota . Tɨꞌɨj i ayan Pablo tiraataꞌixaa tɨcɨn : — Niꞌi romano inyaa aꞌini auj nu aꞌunuꞌihuacaꞌa .
44022029	Majta maɨn ɨ maj raataihuaꞌuriꞌi , aj mu mi avaꞌacɨ rujɨmeꞌe . Ajta aɨn xantaaruꞌu ɨ taꞌanajca , aɨ pu miꞌijmu tyuꞌutatzɨn tɨꞌɨj raamuaꞌareeriꞌi tɨ raꞌityaana aɨjna ɨ Pablo , ɨ tɨ aun Roma jetze ajtyamaꞌacan .
44022030	Yaa ruijmuaꞌateꞌe yee , ajta aɨn xantaaruꞌu ɨ taꞌanajca , ayaa pu tiꞌijxeꞌevaꞌacaa tɨ raamuaꞌaree aꞌij mej een cɨn meyan tíꞌijxajtziꞌi ɨ Pablo aɨme ɨ mej Israel jetze ajtyamaꞌacan . Tɨꞌɨqui raꞌuxɨjte . Ajta huaꞌutaij maj nuꞌu tyujsaɨreꞌen aɨme ɨ mej tieꞌijta u teyujtaꞌa , majta ɨ jueesi . Aj pu i yaꞌujáj aɨjna ɨ Pablo . Tɨꞌɨqui huaꞌa jemi a yáuutuaa .
44023001	Tɨꞌɨj i huaꞌuseij ɨ Pablo aɨme ɨ huaꞌa jueesi ɨ maj eꞌetyujsaɨraꞌacaa . Tɨꞌɨj i ayan tihuaꞌutaꞌixaa tɨcɨn : — Neꞌihuaamuaꞌa , tɨj naꞌa nyej cheꞌe tyamueista , tɨj naꞌa tɨ yu eꞌireꞌene nain nu cɨn tyaꞌaraꞌaste . Canu hui tiꞌitɨj cɨn autyajturaa ɨ Dioj jemi .
44023002	Aj pu i aɨn Ananías , ɨ tɨ tihueꞌijteꞌe aɨme ɨ mej tiꞌivaɨreꞌe u teyujtaꞌa , aɨ pu huaꞌutaij maj raꞌancajveeni .
44023003	Ajta aɨn Pablo , ayan tiraataꞌixaa tɨcɨn : — Dioj pu muaꞌancavejsin mueetzi , mɨ paj aꞌij puaꞌa tiꞌitevi . Muaa papuꞌu paman huataca pej pi naꞌuxɨjteꞌen peijna jetze i yuꞌuxari . Ma pajta ayaa paj tyaꞌutyaturaasin peijna cɨmeꞌe paj huaꞌutaij maj naꞌancájveeni .
44023004	Majta maɨn ɨ maj maun eꞌereꞌetyaꞌacaa , ayaa mu tiraataꞌixaa tɨcɨn : — ¿ Aꞌini pej pi peyan aꞌij puaꞌa tiꞌijree pamɨjna tɨ eitzeꞌe ruxeꞌeveꞌe ɨ Dioj jemi ?
44023005	Ayaa pu tihuaꞌutaꞌixaa ɨ Pablo tɨcɨn : — Neꞌihuaamuaꞌa , canu ramuaꞌareeracaꞌa aꞌatɨ tɨ pueen . Ma ajta tzɨj aɨn pueen ɨ tɨ eitzeꞌe ruxeꞌeveꞌe ɨ Dioj jemi . Ajta , tɨ puaꞌa nyajmuaꞌareera , canu neyan tyuꞌutaxáatacheꞌe , aꞌini ayaa pu teꞌeyuꞌusiꞌi ɨ yuꞌuxari jetze tɨcɨn : “ Capej aꞌij puaꞌa tiꞌijxajta paɨjna tɨ tihueꞌijteꞌe ɨ tyaɨte . ”
44023006	Aj pu i raamuaꞌareeriꞌi ɨ Pablo tɨcɨn seica mu puéenyaꞌa ɨ mej meyan huataujmuaꞌa tɨcɨn saduceos , majta seica meyan tɨcɨn fariseos . Aj pu i caꞌanin cɨmeꞌe huaꞌutajée tɨcɨn : — Neꞌihuaamuaꞌa , nyaa nu fariseo pɨrɨcɨ . Huaꞌa jetze nu huanuꞌeihuacaꞌa aɨme ɨ fariseos . Ijii mu tiꞌinyaxajtziꞌi iiyacui maɨjna cɨmeꞌe nyaj rachuꞌeveꞌe ajna xɨcajraꞌan jetze matɨꞌɨj huatarun ɨ mɨꞌɨchite .
44023007	Tɨꞌɨj ayan tyuꞌutaxajtacaꞌa aɨjna ɨ Pablo , aj mu mi autyajhuii mej tiꞌihuáurihuaꞌu aɨme ɨ fariseos , majta aɨme ɨ saduceos . Aɨj pu cɨn cai cheꞌe huatarɨꞌɨristaracaꞌa mej tiꞌitɨj huaxaꞌapɨꞌɨntareꞌen matɨꞌɨj tyujre saɨj ajta saɨj .
44023008	Majta maɨn ɨ saduceos , ayaa mu tiꞌixa tɨcɨn : “ Camu nuꞌu huatarujsin ɨ mɨꞌɨchite . ” Majta meyan tɨcɨn : “ Camu nuꞌu seiraꞌa muaꞌajuꞌun ɨ xaijnyuꞌucaraꞌaraꞌan mej tiꞌivaɨreꞌe u tajapua , camu majta seiraꞌa muaꞌajuꞌun ɨ huaꞌaxaijnyuꞌuca aɨme ɨ meri huacuii . ” Ma majta aɨme fariseos , nain mu cɨn tyaꞌatzaahuatyaꞌacaa .
44023009	Eecan mu eihua ijhuacaꞌa . Muꞌuri eitzeꞌe eihua tyéjijhuajmáꞌa . Matɨꞌɨj mi seica huatyahuiixɨ . Ai mu aɨn pueen ɨ mej tihuaꞌamuaꞌate ɨ yuꞌuxari jetze . Majta mu maɨn pɨrɨcɨ ɨ maj fariseos jetze ajtyamaꞌacan . Aj mu mi meyan tyuꞌutaxajtacaꞌa tɨcɨn : — Amɨjna mɨ aꞌatɨ , capu hui tiꞌitɨj aꞌij huáruu . Ajta tɨ puaꞌa saɨj ari tiraataꞌixaa ɨ xainyuꞌucari tɨ tiꞌivaɨreꞌe vaꞌacan cɨmeꞌe u tajapua tɨ eꞌeseijreꞌe , ticheꞌe cai jemin nyuucaꞌan ɨ Dioj .
44023010	Eecan mu eihua tyuꞌurixaatyaꞌacaa . Muꞌuri eitzeꞌe nínyuꞌucacucaꞌa . Aɨj pu cɨn tyuꞌutatzɨn ɨ xantaaruꞌu tɨ anxɨte tieꞌijta . Ajta ayan tyuꞌumuáꞌa tɨcɨn tyamuaꞌa mu hui tiraatéteꞌenyajxɨꞌɨsin aɨjna ɨ Pablo . Aɨj pu cɨn huaꞌutaij ɨ xantaaruꞌu maj aꞌujuꞌun mej mi ruꞌiráviꞌitɨn caꞌanyejri cɨmeꞌe , mej mi maun raꞌanviꞌitɨn aꞌu me eꞌeche ɨ xantaaruꞌu .
44023011	Seij tɨcaꞌari tzajtaꞌa pu aɨn tavastaraꞌa huataseijre vejliꞌi aɨjna jemi ɨ Pablo . Ayaa pu tiraataꞌixaa tɨcɨn : — Uhuatyáꞌacaꞌanyechi muaꞌa tzajtaꞌa . Ayajna patɨj peri nye jemi tyuꞌutanyúu iiyan Jerusalén , ayaa paj hui cheꞌeta panaꞌa tyájaꞌutaxájta paujna Roma .
44023012	Yaa ruijmuaꞌateꞌe yee , seica ɨ mej Israel jetze ajtyamaꞌacan , aɨ mu tyaꞌataujratziiriꞌi maj raajeꞌica maɨjna ɨ Pablo , Huaꞌapuate japuan cɨj caj mu aráꞌaxcaa ɨ tyetyaca . Ayaa mu tyuꞌutaxajtacaꞌa tɨcɨn : “ Camu nuꞌu tiꞌicuaꞌani , ni camu majta yeꞌen asta manaꞌa cai raajeꞌica . ”
44023013	
44023014	Au mu aꞌujuꞌun aɨme jemi ɨ mej tieꞌijta u teyujtaꞌa , majta aɨme jemi ɨ huaꞌavaujsi . Ayaa mu tihuaꞌutaꞌixaa tɨcɨn : — Tuꞌuri hui teyan tityaꞌatátaratziiriꞌi tyaj cai cheꞌe tyuꞌucuaꞌani , asta tyanaꞌa cai raajeꞌica ɨ Pablo . Aj tu hui ti tiꞌicuaꞌani , tyajta yeꞌen .
44023015	Ijii , ayaa xu huarɨni muan , majta ɨ seica ɨ jueesi , sataꞌaj raatahuavii ɨ xantaaruꞌu taꞌanajca tɨ yaꞌaráviꞌitɨn ɨ Pablo , aɨjna cɨmeꞌe sej si tyuꞌutaihuaꞌu tyamuaꞌa naa . Tyajta ityan , tuꞌuri rɨꞌɨ huataruu tyaj raajeꞌica meenti cai xɨ ya uveꞌenye .
44023016	Ma ajta paꞌarɨꞌɨ pu tiꞌinamuáaraca tɨꞌɨj ayan tihuaꞌutaꞌixaa . Aj puꞌi aɨn paꞌarɨꞌɨ aun aꞌumej aꞌu mej eꞌeche ɨ xantaaruꞌu . Tɨꞌɨj i raataꞌixaa aɨjna ɨ Pablo . Aɨjna ɨ paꞌarɨꞌɨ , aɨ pu rayauj cuꞌutzaaraꞌan ɨ Pablo .
44023017	Tɨꞌɨqui aɨn Pablo seij huatajée ɨ maj anxɨte tieꞌijta . Ayaa pu tiraataꞌixaa tɨcɨn : — Pataꞌaj hui raꞌanviꞌitɨn ɨ paꞌarɨꞌɨ aɨjna ɨ taꞌanajca jemi ɨ xantaaruꞌu . Tiꞌitɨj pu raataꞌixaateꞌesin .
44023018	Tɨꞌɨqui aɨn tɨ anxɨte tieꞌijta , yaꞌuviꞌitɨ ɨ xantaaruꞌu jemi taꞌanajca . Tɨꞌɨj i ayan tiraataꞌixaa tɨcɨn : — Aɨjna ɨ Pablo tɨ aityanamiꞌi , ayaa pu tinaataij nyaj nuꞌu yaꞌaráviꞌitɨn iiya mueetzi jemi nyeijna i paꞌarɨꞌɨ . Tiꞌitɨj pu nuꞌu muaataꞌixaateꞌesin .
44023019	Ajta aɨn xantaaruꞌu taꞌanajca , raꞌanavíꞌiraꞌa ɨ muajcaꞌaraꞌaraꞌan jetze . Tɨꞌɨj i yaꞌuviꞌitɨ ayée . Tɨꞌɨj i ayan tiraataihuaꞌuriꞌi tɨcɨn : — ¿ Tiꞌitajni pényeꞌixaatyaꞌamɨꞌɨ ?
44023020	Ayaa pu tiraataꞌixaa ɨ paꞌarɨꞌɨ tɨcɨn : — Aɨme ɨ mej Israel jetze ajtyamaꞌacan , aɨ mu ataujratziiriꞌi mej muaatahuavii ɨ Pablo paj nuꞌu ruijmuaꞌa raꞌanviꞌitɨn huaꞌa jemi ɨ huaꞌajueesi . Mataꞌaj nuꞌu rɨꞌɨ tiraamuaꞌaree .
44023021	Aru , capaj huaꞌatzaahuatyaꞌa . Seica mu nuꞌu rachuꞌevaꞌa muaꞌajuꞌun maujna juye jetze aviitzi cɨmeꞌe . Huaꞌapuate japuan cɨj caj mu araꞌase aɨme ɨ tyetyaca . Maraaxaꞌapɨꞌɨntarej runyuuca cɨmeꞌe maj nuꞌu cai tiꞌitɨj cuaꞌani , majta nuꞌu cai yeꞌen asta manaꞌa nuꞌu cai raajeꞌica . Muꞌuri rɨꞌɨ huaujruu . Mejchuꞌeveꞌe muꞌu mi paj raataꞌan tɨ ayan huarɨni .
44023022	Aj pu i ɨ xantaaruꞌu taꞌanajca raataityacaꞌa ɨ paꞌarɨꞌɨ tɨ aꞌuraꞌani . Anacaican pu ayan tiraataꞌixaa tɨcɨn : — Capaj aꞌatɨ ixaatyaꞌa aꞌij pej tinaataꞌixaa .
44023023	Aj pu i huaꞌapuaca huatajée ɨ maj anxɨte tieꞌijta . Tɨꞌɨj i ayan tihuaꞌutaij tɨcɨn : — Sataꞌaj huaꞌajsaɨreꞌen ɨ xantaaruꞌu , aꞌachu cumu huaꞌapua ciento ɨ maj ruꞌɨcan áꞌujuꞌun , majta hueicate japuan tamuaamuataꞌa maj avéꞌetyeꞌete , majta huaꞌapua ciento ɨ maj chun tyuꞌɨsin . Sataꞌaj aꞌujuꞌun saujna Cesarea ijii tɨcaꞌa aꞌatzaj aramuaacuacajretze pu tyauumaꞌaca ɨ tɨcaꞌari .
44023024	Ajta huaꞌutaꞌixaa tɨcɨn : — Sajta seij tyéꞌesiirateꞌen ɨ cahuaayuꞌu ɨ Pablo tɨ japuan avaꞌacái aꞌuméj . Sataꞌaj saun yautuaani ɨ tajtuhuan jemi tɨ ayan antyahuaa tɨcɨn Félix . Caxu aꞌatɨ taꞌacareꞌen tɨ aꞌij raruuraa .
44023025	Ayaa pu tiraataitiꞌiriꞌi aɨjna ɨ Félix tɨcɨn :
44023026	“ Claudio Lisias , ɨ tajtuhuan tɨ eihua ruxeꞌeveꞌe . Yaa nu muataujteꞌe muaa Félix mɨ paj tajtuhuan cɨn tiꞌityejvee , mɨ pej eihua axeꞌeveꞌe .
44023027	Aɨme ɨ mej Israel jetze ajtyamaꞌacan , aɨ mu raatyeeviꞌi maɨjna ɨ tevi . Majreꞌicatacheꞌe mu , aru nyaa nu aꞌuréꞌenye nyahuaꞌantíviꞌitɨ́ ɨ nyaxantaaruꞌustyamuaꞌa . Nyaa nu japuan huanyúu aꞌini nyaraamuaꞌareeriꞌi tɨ aɨn romano pueen .
44023028	Nyeyaꞌuviꞌitɨ huaꞌa jemi ɨ jueesi ɨ mej tiꞌixaꞌapɨꞌɨntareꞌe aꞌini nyájmuaꞌareerimɨꞌɨcaꞌa aꞌij mej een cɨn tíꞌijxajtziꞌi .
44023029	’ Nyatɨꞌɨj ni raamuaꞌareeriꞌi maj maɨjna cɨn tíꞌijxajtziꞌi maɨjna cɨmeꞌe ɨ ruyeꞌira . Capu tiꞌitɨ cɨn autyajturaa ɨ maj cɨn raajeꞌica nusu ɨ maj cɨn raꞌityaanan aɨjna ɨ aꞌatɨ .
44023030	Aru nyatɨꞌɨj raamuaꞌareeriꞌi maj seica ɨ maj maun Israel jetze ajtyamaꞌacan , aɨ mu nuꞌu tyaꞌataujratziiriꞌi maj raajeꞌica , nyatɨꞌɨj ni muaataitiꞌiriꞌi nyaɨjna ɨ tevi . Nyajta nu huaꞌutaij ɨ maj tíꞌijxajtziꞌi maj mueetzi huataꞌixaateꞌen ɨ maj cɨn tíꞌijxajtziꞌi . ” Aj pu i aɨjna huataitiꞌiriꞌi ɨ tajtuhuan .
44023031	Majta maɨn xantaaruꞌu , ayaa mu raaruu aꞌij tɨ tihuaꞌutaꞌixaa ɨ xantaaruꞌu taꞌanajca . Tɨcaꞌa mu yaꞌuviꞌitɨ maɨjna ɨ Pablo . Matɨꞌɨj mi maun yaꞌureꞌenyejte aujna chajtaꞌa tɨ ayan tyajaꞌarajtyahuaa tɨcɨn Antípatris .
44023032	Yaa ruijmuaꞌateꞌe yee mu aꞌucɨj ɨ maj taꞌaveꞌeteꞌete maɨjna Pablo jamuan . Majta ɨ maj ruꞌɨcan huajuꞌucaa , aɨ mu huaraꞌacɨ aꞌumaj eꞌeche ɨ xantaaruꞌu .
44023033	Matɨꞌɨj aꞌucanyáa maujna Cesarea ɨ maj avéꞌetyeꞌete , matɨꞌɨj mi raatatui maɨjna ɨ yuꞌuxari , majta maɨjna ɨ Pablo .
44023034	Ajta aɨn ɨ tajtuhuan tɨꞌɨj raꞌancureꞌepi ɨ yuꞌuxari , aj pu i raꞌujijve . Ajta eꞌeyan aɨjna Pablo tyuꞌutaihuaꞌuriꞌi ayan tɨcɨn : — ¿ Tiꞌitajni chuejraꞌa japua peꞌemaꞌacan ? Tɨꞌɨj i raamuaꞌareeriꞌi tɨ aun Cilicia eꞌemaꞌacan .
44023035	Aj pu i ayan tiraataꞌixaa tɨcɨn : — Aj nu muanamuajran matɨꞌɨj yá uveꞌenyén ɨ maj tiꞌitɨj cɨn mueetzi jetze tiꞌipuaꞌajteꞌe . Aj pu i raataijtacaꞌa maj nuꞌu ráachaɨn ɨ polisiiya aujna aꞌu tɨ Herodes eirajca .
44024001	Anxɨj xɨcaj pu tyauumaꞌaca , tɨꞌɨj aɨn ɨ Ananías ɨ tɨ tieꞌijta u teyujtaꞌa , aɨ pu aꞌucanyáa aujna Cesarea aɨme jamuan ɨ huaꞌavaujsi , ajta seij tɨ abogado pɨrɨcɨ . Ayaa pu antyahuaa aɨjna tɨcɨn Tértulo . Aɨ mu tiꞌitɨ cɨn jetzen tyaꞌujpuáꞌajte aɨjna ɨ Pablo ɨ tajtuhuan jemi .
44024002	Matɨꞌɨj u yaꞌutajée ɨ Pablo , aj pu i aɨn Tértulo autyejche tɨ tiraaxajtziꞌi . Ayaa pu tiraataꞌixaa aɨjna ɨ Félix tɨcɨn : — Tuꞌuri hui eihua rɨꞌɨ tíꞌityeche naa tyaxaahua meenti pauj muaa tiꞌitaijteꞌe . Eihua paj rɨꞌɨ tirajtyauve aꞌa tzajtaꞌa tyataꞌaj eitzeꞌe rɨꞌɨ yee títeecháatɨmeꞌeni .
44024003	Nain tu teri ancuraꞌa . Aɨj tu cɨn naa títaatátyamuaꞌave nain japua . Rɨꞌɨ tu timuaataꞌaca muaa Félix pej iꞌi tajtuhuan , pej eihua naa rɨꞌɨ tiꞌiruure .
44024004	Aru tyataꞌaj cai maa muáꞌɨtzaa , ayaa nu tiꞌimuahuavii paj aꞌatzu huataꞌan ɨ caꞌanijraꞌa paj aꞌatzu taanamua tej timuaataꞌixaateꞌesin .
44024005	’ Aꞌini amɨjna mɨ tevi , eihua tuꞌuri hui tirájtyauriꞌiriꞌi tɨ tiꞌitziita iiyan chaanaca japua . Nain japua pu caꞌanyijraꞌa huaꞌutaꞌa ɨ tyaɨte ɨ mej Israel jetze ajtyamaꞌacan mej mi huaujnyaꞌusiꞌiteꞌen . Aɨ pu ajta antyujmuaꞌaree aɨme cɨmeꞌe ɨ maj raꞌatzaahuateꞌe maɨjna tɨ Nazaret eꞌemaꞌacan .
44024006	Ajta aɨ pu huataujtese tɨ raatyaxaahuata ɨ teyuu . Aɨj tu hui cɨn rajvíꞌi . Ayaa tu tiꞌijxeꞌevaꞌacaꞌa tyaj pueijtzi raataꞌan aꞌij tɨ teꞌeyuꞌusiꞌi ɨ yuꞌuxari jetze .
44024007	Ajta aun tɨ taꞌanajca , aɨjna ɨ Lisias , aɨ pu aun aꞌutyajrupi . Tɨꞌɨj i táꞌajajniꞌiriꞌi caꞌanyejri cɨmeꞌe .
44024008	Ajta ayan titaataꞌixaa tɨcɨn maj mueetzi jemi aꞌuvaꞌajuꞌun ɨ mej tíꞌijxajtziꞌi . Tɨ puaꞌa nuꞌu muaa asaɨj petiraihuaꞌu , aj paj xaa ramuaꞌareeran tɨ ayan tiꞌayajna nain ɨ tyaj cɨn tiꞌitɨj cɨn jetzen tiꞌipuaꞌajteꞌe . — Ayaa pu tiraataꞌixaa aɨjna ɨ Tértulo .
44024009	Majta maɨn ɨ maj aꞌutyáuucaꞌa ɨ mej Israel jetze ajtyamaꞌacan , aɨ mu majta naimiꞌi meyan tyuꞌutaxajtacaꞌa tɨcɨn : — Ayaa pu tiꞌayajna .
44024010	Aj pu i aɨn tajtuhuan rumuajcaꞌa cɨn tiraataꞌixaa aɨjna ɨ Pablo ayan tɨcɨn : — Pataꞌaj hui tyuꞌutaxaj . Tɨꞌɨj i Pablo ayan tyuꞌutaxajtacaꞌa tɨcɨn : — Rɨꞌɨ pu hui tinaataꞌa nyaj huatyánnyaꞌa inyaa , aꞌini nyajmuaꞌaree tɨcɨn juees paj pɨrɨcɨ aijna chuejraꞌa japua . Papuꞌuri aꞌatee paj juees pɨrɨcɨ .
44024011	Aꞌini tiꞌirɨꞌɨri paj raamuaꞌaree tɨ ayan tiꞌayajna . Auchan pu tamuaamuataꞌa japuan huaꞌapua xɨcaj aꞌatee nyaj an aꞌujnyéj an Jerusalén nyej ni rɨꞌɨ tiraataꞌan ɨ Dioj .
44024012	’ Majta aɨme ɨ mej tiꞌinyaxajtziꞌi , matɨꞌɨj naateeviꞌi , canu huaꞌajtyaꞌaxɨꞌɨcaꞌa ɨ tyaɨte aujna teyujtaꞌa tɨ veꞌe tzajtaꞌa , ni canu nyajta caꞌanijraꞌa huaꞌataꞌacaa maj huataninyuꞌucacun aujna teyujtaꞌa , ni canu nyajta caꞌanijraꞌa huaꞌataꞌacaa nyaujna u chajtaꞌa .
44024013	Amɨme mɨ tyaɨte , camu majta aꞌij tirájtyausin ɨ maj cɨn nye jetzen tyaꞌujpuáꞌajteꞌen .
44024014	’ Ayaa nuꞌu xaa tiꞌimueꞌixaateꞌe . Nyaa nu hui ravaɨreꞌe ɨ Dioj ɨ maj ranaꞌamichaꞌa ɨ nyavaujsimuaꞌacɨꞌɨ . Nyaa nu ravaɨreꞌe nyaɨjna cɨmeꞌe ɨ yeꞌira ɨ mej jetzen huajuꞌucaa . Aɨjna cɨmeꞌe ɨ nyeyeꞌira , ayaa mu tiꞌixa amɨme tɨcɨn nyasaɨj nu aꞌij tirajtyau . Me nyajta , canu . Nain nu hui antzaahua aꞌij tɨ yeꞌi teꞌeyuꞌusiꞌi ɨ yuꞌuxari jetze ɨ tyaꞌanxɨvi , nyajta nain aꞌachu maj caj tiraꞌuyuꞌuxacaꞌa aɨme ɨ mej tiꞌixaxaꞌataꞌa ɨ Dioj jetze maꞌacan .
44024015	Ayaa nu hui nyajta inyaa tirájxeꞌeviꞌiraꞌa ɨ Dioj jemi , matɨj amɨme nyaɨjna cɨmeꞌe maj huatarujsin ɨ mɨꞌɨchite tzajtaꞌa ɨ mej meri huacuii , aɨme ɨ maj rɨꞌɨ tiꞌityetyaɨtestacaꞌa , majta aɨme ɨ maj aꞌij puaꞌa titetyújchaɨcaꞌa .
44024016	Aj nu hui cɨn tiꞌityeseꞌe nyej neyan réenyaꞌa me nyáꞌuchaꞌacanyeꞌen ɨ Dioj jemi , nyajta huaꞌa jemi ɨ tyaɨte .
44024017	’ Tɨꞌɨj tyauumaꞌaca aꞌachu puaꞌan ninyeꞌiraꞌa nyaj aꞌuchaꞌacan nyej ni tumin huaꞌutaꞌan ɨ nyetyaɨtestyamuaꞌa , nyajta tyuꞌutámuaɨꞌɨvejtan ɨ Dioj jemi .
44024018	Nyatɨꞌɨj ni u aꞌahuánjajcuare aꞌij tɨ tyaꞌaxa ɨ tayeꞌirá jetze . Ayaa nu rɨjcaa matɨꞌɨj seica taaseij maujna teyujtaꞌa tɨ veꞌe .
44024019	’ Aɨme aɨn pueenyaꞌa ɨ maj maun eꞌemaꞌacan aun tɨ huatacáꞌa aujna Asia . Camu eihua a eꞌetyaɨtestacaꞌa inyeetzi jemi , camu majta ruꞌitzíityaꞌacaꞌa . Tɨ puaꞌa tiꞌitɨ aꞌij metyáꞌumuaꞌareera inyeetzi jemi , micheꞌe maɨn yéveꞌeréꞌenyen mueetzi jemi mej mi maɨjna cɨn nye jetze tyaꞌujpuáꞌajteꞌen .
44024020	Naꞌari cai , micheꞌe mamɨn mɨ mej ya huatyáuu raataxaj tiꞌitɨ nyaj cɨn autyajturaa nyatɨꞌɨj nyaun aꞌutyavaacaꞌa huaꞌa jemi ɨ huaꞌa jueesi .
44024021	’ Tij cai hui aɨ pueen ɨ tiꞌitɨ ɨ nyaj cɨn autyajturaa nyatɨꞌɨj u aꞌutyavaacaꞌa huaꞌa jemi , nyatɨꞌɨj ni huajijhuacaꞌa neyan tɨcɨn : “ Muan xu tiꞌinyaxajtziꞌi ijii saɨjna cɨmeꞌe ɨ nyaj tyaꞌatzaahuateꞌe aɨjna cɨmeꞌe maj nuꞌu majtahuaꞌa huatarujsin ɨ mɨꞌɨchite . ” — Ayaa pu tyuꞌutaxajtacaꞌa aɨjna ɨ Pablo .
44024022	Tɨꞌɨj Félix raanamuajriꞌi , capu raꞌaranajchacaꞌa tɨ raaxaꞌapɨꞌɨntareꞌen . Aꞌini aɨ pu rúꞌumuaꞌareeracaa aꞌij tɨ eenyaꞌa ɨ huaꞌayeꞌira ɨ mej tyaꞌatzaahuateꞌe . Ayaa pu tihuaꞌutaꞌixaa tɨcɨn : — Chauj miꞌi uveꞌenyén ɨ xantaaruꞌu ɨ taꞌanajca aɨjna ɨ Lisias . Aj nu tyamuaꞌa naa tiꞌijmuaꞌareeran aijna ɨ saj cɨn tíꞌijxajtziꞌi muan .
44024023	Aj pu i Félix aɨjna huataij ɨ xantaaruꞌu tɨ anxɨte tieꞌijta tɨ auj rachaɨ́ca aɨjna ɨ Pablo . Ajta nuꞌu aꞌatzu raataꞌan tɨ áꞌuchaꞌacanyeꞌen rusaɨj . Ajta maj ráamuaare ɨ amiincustyamuaꞌameꞌen , majta tiꞌitɨ tiraataꞌan tɨ tiraꞌaturaateꞌe . Ajta aɨjna ɨ Félix , aj pu i áꞌuraa .
44024024	Tɨꞌɨj tyauumaꞌaca aꞌachu puaꞌan xɨcaj , ajtahuaꞌa pu uveꞌenye aɨjna ɨ Félix , ajta jamuan ɨraꞌaraꞌan tɨ ayan antyahuaa tɨcɨn Drusila . Aɨ pu Israel jetze ajtyamaꞌacan . Tɨꞌɨj i raataijtacaꞌa ɨ Pablo tɨ i aɨn tiraataihuaꞌu aɨjna cɨmeꞌe tɨ puaꞌa aꞌatɨ raꞌatzaahuaatyaꞌa aɨjna ɨ Jesús , tɨ iꞌi Cɨriistuꞌu .
44024025	Pablo pu ayan tiraataꞌixaa tɨ ayan tyuꞌujxeꞌeveꞌe tɨ aꞌatɨ ayan huarɨni ɨ tɨ iꞌi xaꞌapɨꞌɨn cɨmeꞌe naijmiꞌica jemi , ajta nuꞌu tɨ rɨꞌɨ huaꞌutyéchaɨn . Pablo pu ajta ayan aɨjna tyuꞌutaꞌixaa aɨjna ɨ Félix tɨ Dioj ayan pueijtzi tihuaꞌutaꞌasin aɨme ɨ mej yen seijreꞌe iiyan ɨ chaanaca japua . Aɨj pu cɨn tyuꞌutatzɨn aɨjna ɨ Félix . Aj pu i ayan tiraataꞌixaa tɨcɨn : — Pataꞌaj aꞌuraꞌani ijii . Nyamuaatájeevi hui nyajtahuaꞌa nyatɨꞌɨj huatácɨꞌɨpáaca . Aj nu ni muanamuajran nyajtahuaꞌa .
44024026	Ma ajta aɨn Félix ayaa pu tiꞌijxeꞌevaꞌacaa tɨ Pablo tumin raataꞌan aɨjna cɨmeꞌe tɨ raatatuaani . Aj pu cɨn eihua pu raataijtacaꞌa tɨ tyuꞌuxáj jamuan .
44024027	Tɨꞌɨj tyauumaꞌaca huaꞌapua ninyeꞌiraꞌa , tɨꞌɨqui Félix airajraa tɨ tiꞌityavaacaꞌa tajtuhuan cɨmeꞌe . Tɨꞌɨquitaꞌi saɨj teꞌentyajrupi tajtuhuan cɨmeꞌe . Ayaa pu antyahuaacaꞌa tɨcɨn Porcio Festo . Ajta aɨn ɨ Félix , ayaa pu tiꞌijxeꞌevaꞌacaa tɨ reenyaꞌa huatyaturan aɨme jemi ɨ mej Israel jetze ajtymaꞌacan , aɨj pu cɨn cai raatátuaa ɨ Pablo .
44025001	Aj pu i Festo aun aꞌaráꞌa aujna tɨꞌij tyeꞌentyarute tajtuhuan cɨmeꞌe . Hueica xɨcaj pu aꞌatee aujna Cesarea . Aj pu i aꞌujnyéj anna Jerusalén .
44025002	Majta maɨn ɨ mej tihueꞌijteꞌe u teyujtaꞌa , majta seica ɨ mej Israel jetze ajtyamaꞌacan ɨ maj vaꞌacan cɨn títyatatí , aɨ mu jemin aꞌuréꞌenye maɨjna ɨ Festo . Matɨꞌɨj mi tiraaxajtziꞌiriꞌi maɨjna ɨ Pablo .
44025003	Eihua mu rájhuaviiriꞌi tiꞌitɨ tɨ huaꞌa jetze ruxeꞌevaꞌacaa tɨ aɨn Festo raataijta maj yaꞌuveꞌeviꞌitɨn maɨjna ɨ Pablo . Ayaa mu tiꞌimuajcaa aɨme maj raajeꞌica a aꞌahuaꞌa , juye jetze .
44025004	Ajta ayaa pu tihuaꞌutaꞌixaa aɨjna ɨ Festo tɨcɨn : — Aityanamiꞌi aɨjna ɨ Pablo aujna Cesarea . Nyajta inyaa , u nu aꞌumaꞌaj naꞌame ruijmuaꞌa , naꞌari aaruijmuaꞌa .
44025005	Micheꞌe seica u aꞌujuꞌun nya jamuan ɨ mej tieꞌijta vaꞌacan cɨmeꞌe mej mi raamuaꞌaree tɨ puaꞌa aɨn Pablo autyaꞌɨtze tiꞌitɨj cɨmeꞌe , mej mi maɨn tiꞌitɨj cɨn jetzen tyaꞌujpuáꞌajteꞌen . — Ayaa pu tihuaꞌutaꞌixaa .
44025006	Ayaa pu u eꞌetee aꞌachu cumu arahueica xɨcaj , naꞌari tamuaamuataꞌa xɨcaj anna Jerusalén . Aj pu i aꞌucáanye aujna Cesarea . Yaa ruijmuaꞌateꞌe yee pu antiyeijxɨ huaꞌa jamuan ɨ jueesi . Aj pu i raataijtacaꞌa maj nuꞌu yaꞌaráajan maɨjna ɨ Pablo .
44025007	Tɨꞌɨj aɨn Pablo aꞌutyajrupi aujna , aj mu mi maɨn ɨ mej Israel jetze ajtyamaꞌacan , aɨme ɨ maj maun aꞌaraacɨ u Jerusalén , aɨ mu ajtyáxɨɨracaꞌa . Matɨꞌɨj mi eihua tiraaxajtziꞌiriꞌi maɨjna cɨmeꞌe tɨ aꞌij puaꞌa een . Aru capu huatarɨꞌɨristaracaꞌa maj raataxaj tɨ puaꞌa ayan tiꞌayajna nusu cai .
44025008	Aj pu i Pablo tyuꞌutaxajtacaꞌa tɨꞌij huatyaujnan . Ayan tɨcɨn : — Canu hui tiꞌitɨj cɨn autyajturaa jemin ɨ huaꞌayuꞌuxa ɨ mej Israel jetze ajtyamaꞌacan ni canu nyajta nyaɨjna cɨmeꞌe ɨ huaꞌateyuu . Canu nyajta tiꞌitɨj cɨn autyajturaa aɨjna jemi ɨ tɨ tihueꞌijteꞌe aɨme ɨ romanos . — Ayaa pu tihuaꞌutaꞌixaa aɨjna ɨ Pablo .
44025009	Ajta aɨn ɨ Festo , aꞌini ayaa pu tiꞌijxeꞌevaꞌacaa tɨ rɨꞌɨ tyuꞌutyaturan aɨme jemi ɨ mej Israel jetze ajtyamaꞌacan , tɨꞌɨj i ayan tiraataihuaꞌuriꞌi tɨcɨn : — ¿ Ni muaꞌaraanajchi paj aꞌuraꞌani panna Jerusalén nyataꞌaj nyanna yaꞌuxaꞌapɨꞌɨntareꞌen mueetzi cɨmeꞌe ?
44025010	Pablo pu ayan tyuꞌutanyúu tɨcɨn : — Yaa nu huatyejvee huaꞌa jemi i jueesi i maj hueica i maj ravaɨreꞌe ɨ tɨ tihueꞌijteꞌe ɨ romanos . Ayaa pu hui tiraavijteꞌe saj raaxaꞌapɨꞌɨntareꞌen seyajna . Aꞌini papuꞌuri tyamuaꞌa ramuaꞌaree , canu tiꞌitɨj cɨn autyajturaa aɨme jemi ɨ mej Israel jetze ajtyamaꞌacan .
44025011	Tɨ puaꞌa xaa naꞌutyáturáncheꞌe tiꞌitɨj cɨmeꞌe tɨ huaꞌataꞌaca maj naajeꞌica , aj nu xaa áncaꞌanyéncheꞌe nyaj huamɨꞌɨni . Naꞌari cai , tɨ puaꞌa hui cai ayan tiꞌayajna aꞌij mej meri tinaaxajtziꞌiriꞌi , capu aꞌatɨ huataujcɨꞌɨpua tɨ nyeetzi tyuꞌutatuiireꞌen huaꞌa jemi . Nyámuahuavii tɨ aɨn raaxaꞌapɨꞌɨntareꞌen aɨjna tɨ tihueꞌijteꞌe ɨ romanos .
44025012	Ajta aɨn ɨ Festo , aɨme jamuan pu tyuꞌuxajtacaꞌa ɨ maj tiraꞌixaa . Aj pu i ayan tiraataꞌixaa aɨjna ɨ Pablo tɨcɨn : — Muaa pa hui rájhuau tɨ aɨn raaxaꞌapɨꞌɨntareꞌen ɨ tɨ tihueꞌijteꞌe ɨ romanos , aɨjna jemi pa aꞌuméj .
44025013	Tyauumaꞌaca aꞌachu cumu huaꞌapua xɨcaj , hueica xɨcaj tɨꞌɨj saɨj aun aꞌaráꞌa aujna u Cesarea . Ai pu aɨn pueen aijna tɨ rey cɨmeꞌe tiꞌityavaacaꞌa . Aɨ pu tihueꞌijteꞌe aɨme ɨ mej Israel jetze ajtyamaꞌacan . Ayaa pu antyahuaacaꞌa tɨcɨn Agripa . Ai pu ajta aun aꞌaráꞌa aɨjna tɨ yáꞌuviꞌitɨn tɨ ayan antyahuaacaꞌa tɨcɨn Berenice . Au mu aꞌuvaꞌajuꞌun mej mi raatataujteꞌen maɨjna ɨ Festo .
44025014	Aꞌini eihua mu u eꞌeteeri maujna , Festo pu raataꞌixaa aɨjna ɨ rey aɨjna cɨmeꞌen ɨ Pablo . Ayaa pu tiraataꞌixaa tɨcɨn : ― Ajna tɨꞌɨj hui Félix airajraa ɨ tɨ cɨn tiꞌityavaacaꞌa , nyatɨꞌɨj nyauna aꞌucatii u Jerusalén , aɨme ɨ mej tieꞌijta huaꞌa teyujtaꞌa , majta huaꞌavaujsi ɨ mej Israel jetze ajtyamaꞌacan , aɨ mu tiꞌitɨj cɨn jetzen tyaꞌujpuáꞌajte maɨjna ɨ Pablo . Majta eꞌeyan nyajhuaviiriꞌi nyaj pueijtzi raataꞌan .
44025015	
44025016	Ayaa nu tihuaꞌutaꞌixaa nyaɨjna cɨmeꞌe tɨ cai taataꞌaca ɨ huaꞌayeꞌira ɨ romanos tyej teyan pueijtzi raataꞌan ɨ aꞌatɨj tɨ aɨn huamɨꞌɨni . Anacai pu ayan tyuꞌujxeꞌeveꞌe tɨ aɨn aꞌatɨ tyuꞌuxáj huaꞌa jamuan ɨ mej tiꞌitɨj cɨn jetzen tiꞌipuaꞌajteꞌe tɨ rusaɨj runyuuca cɨn huatyaujnan .
44025017	’ Aɨj nu hui cɨn , matɨꞌɨj mu aꞌuvaꞌajuꞌun nyeetzi jemi , canu aꞌachu aꞌatee , silu yaa ruijmuaꞌateꞌe yee nu antiyeijxɨ huaꞌa jamuan ɨ jueesi . Nyatɨꞌɨj ni raataijtacaꞌa mej raꞌanviꞌitɨn ɨ Pablo .
44025018	Majta maɨn ɨ mej tiꞌitɨj cɨn jetzen tyaꞌujpuáꞌajte , matɨꞌɨj autyajhuii maj tyuꞌutaxaj , camu maɨjna cɨn jetzen tyaꞌujpuáꞌajte aꞌij nyej tiꞌimuajcaa .
44025019	Ai muꞌu cɨn tiraaxajtziꞌiriꞌi maɨjna cɨmeꞌe ɨ ruyeꞌira , ajta aɨjna ɨ aꞌatɨ tyaacan tɨ ayan antyahuaacaꞌa tɨcɨn Jesús . Ma ajta aɨn Pablo ayan tiꞌixa tɨcɨn : “ Aucheꞌe pu nuꞌu ruuri aɨjna ɨ Jesús . ”
44025020	’ Aꞌini canu aꞌatzu rajtyau aꞌij nyej yeꞌi huarɨni nyeijna cɨmeꞌe , nyetiraihuaꞌuriꞌi nyaɨjna ɨ Pablo tɨ puaꞌa u aꞌuyeꞌimɨꞌɨ anna Jerusalén mej mi yaꞌuxaꞌapɨꞌɨntareꞌen maɨjna cɨmeꞌe .
44025021	Tɨꞌɨqui aɨn naatahuaviiriꞌi tɨ aɨn hui raaxaꞌapɨꞌɨntareꞌen ɨ tɨ tiꞌitaijteꞌe ityejmi ɨ tyaj romanos pueen . Nyatɨꞌɨj ni raataityacaꞌa tɨ aityanamiꞌihua , ajta cai capu rɨꞌɨri nyaj raatáite nyaɨjna jemi ɨ tɨ tiꞌitaijteꞌe .
44025022	Aj pu i aɨn Agripa ayan tiraataꞌixaa tɨcɨn : — Naꞌaraanajchi hui nyaj raanamua inyaa rusentacan . Aj pu i ayan tyuꞌutanyúu aɨjna ɨ Festo tɨcɨn : — Ruijmuaꞌa paj hui ranamuajran .
44025023	Yaa ruijmuaꞌateꞌe yee pu aun aꞌaráꞌa aɨjna ɨ Agripa , ajta aujna ɨ Berenice , ajta aɨjna ɨ Festo . Eihua mu aꞌujtzaahuatyaꞌacaa . Matɨꞌɨj mi maun aꞌutyajrupi huaꞌa jamuan ɨ mej vivejmeꞌen cɨn títyatatí ɨ xantaaruꞌu , majta ɨ maj yaꞌaráaja maɨjna ɨ Pablo .
44025024	Yaa pu tyuꞌutaxajtacaꞌa aɨjna ɨ Festo tɨcɨn : — Agripa mɨ paj iꞌi rey , sajta mɨ sej yaa huatyáuu tajamuan , xaaseij hui samɨjna mɨ tevi . Aɨme ɨ mej Israel jetze ajtyamaꞌacan ɨ maj aun eꞌeche anna Jerusalén , majta ɨ mej iiyan huachaatɨme ayujna Cesarea , naijmiꞌi mu naatahuaviiriꞌi amɨjna cɨmeꞌe i tevi . Ayaa mu títyetyéjijhuajmaꞌa tɨcɨn : “ Capu nuꞌu cheꞌe ayan tiraavijteꞌe tɨ ruuri . ”
44025025	’ Ayaa pu hui tinaꞌamitejteꞌe ineetzi tɨ cai tiꞌitɨj cɨn autyaꞌɨtze tɨ huaꞌataꞌaca maj raajeꞌica . Ajta amɨjna , ayaa pu tinaatahuaviiriꞌi tɨ aɨn nuꞌu raaxaꞌapɨꞌɨntareꞌen aujna ɨ tɨ tiꞌitaijteꞌe . Nyatɨꞌɨj ni neyan tyuꞌumuáꞌa tɨcɨn nicheꞌe raatáite nyaujna u Roma .
44025026	’ Aꞌini capu hui aꞌij tinaꞌamitejteꞌe aꞌij nyej yeꞌi tiraataite ɨ nyavastaraꞌa , aɨjna tɨ tiꞌitaijteꞌe aijna cɨmeꞌe i tevi , nyaa nu yaa raveꞌeviꞌitɨ muejmi jemi , neꞌihuaamuaꞌa , nyajta mueetzi jemi , Agripa , mɨ paj iꞌi rey , pataꞌaj tiráihuaꞌu tɨꞌij huámuaꞌareeriꞌihua aꞌij nyej yeꞌi tiraataite .
44025027	Ayaa puꞌu , aꞌini ayej nyaꞌase capu tiꞌitɨj vaɨreꞌe tɨ puaꞌa nyaj cai raꞌuyuꞌuxan aꞌij mej tiꞌitɨj cɨn jetzen tiꞌipuaꞌajteꞌe nyej ni raatáite . — Ayaa pu tiraataꞌixaa aɨjna ɨ Festo .
44026001	Aj pu i Agripa ayan tiraataꞌixaa aɨjna ɨ Pablo tɨcɨn : — Nyaa nu muaataꞌasin paj tyuꞌutaxaj muaꞌa nyuuca cɨmeꞌe . Aj pu i Pablo ajméijcaꞌatacaꞌa . Tɨꞌɨj i autyejche tɨ huatyaujnan runyuuca cɨmeꞌe .
44026002	Ayan tɨcɨn : — Agripa muaa paj iꞌi rey , yaa pu hui tinaꞌamitejteꞌe tɨ tyamuaꞌa naa tinatyavaꞌɨri nyej ya huatyejvee mueetzi jemi nyej ni huatyannan ijii i maj cɨn tiꞌinyaxajtziꞌi ɨ mej Israel jetze ajtyamaꞌacan .
44026003	Naa pu nyaꞌase aꞌini papuꞌuri ramuaꞌaree aꞌij tɨ een ɨ huaꞌayeꞌira ɨ mej Israel jetze ajtyamaꞌacan , pajta ramuaꞌaree ɨ maj cɨmeꞌen rujee . Aɨj nu cɨn neyan tiꞌimuahuavii paj naanamua tyamuaꞌa naa .
44026004	’ Naijmiꞌi ɨ mej Israel jetze ajtyamaꞌacan muꞌuri hui ramuaꞌaree aꞌij nyaj ye tyuꞌutyavaacaꞌa nyatɨꞌɨj paꞌarɨꞌɨstacaa , ajta ijii nyej nyeri vastaꞌa . Canu tiꞌitɨj aꞌij huáruu ajna nyej eꞌeche ni iiyacui , canu nyajta tiꞌitɨj aꞌij ruure .
44026005	Muꞌuri aꞌatee maj nyamuaꞌate . Tɨ puaꞌa huaꞌaraanajchi , íꞌirɨni mej meyan tyuꞌutaxaj yee nain nu cɨn tyaꞌaraꞌaste ɨ yeꞌira ɨ maj raaxaꞌapɨꞌɨntare ɨ maj iꞌi fariseo . Eitzeꞌe pu hui muareꞌeri huaꞌayeꞌira aɨme ɨ fariseo .
44026006	’ Ma majta , muꞌuri u nyaꞌaraajaj mej mi nyeetzi jetze tyaꞌujpuáꞌajteꞌen maɨjna cɨmeꞌe nyaj rachuꞌeveꞌe nyaɨjna tɨ Dioj cɨn tyaꞌataujratziiriꞌi ɨ tavaujsimuaꞌacɨꞌɨ jemi .
44026007	’ Majta aɨme ɨ tatyaɨtestyamuaꞌa ɨ maj tamuaamuataꞌa japuan huaꞌapua araꞌase , aɨ mu majta rachuꞌeveꞌe asta naꞌa cai tyajaꞌureꞌenyen ajna xɨcajraꞌa jetze matɨꞌɨj huatarujsin huaꞌatzajtaꞌa ɨ mɨꞌɨchite . Aɨj mu hui cɨn ranaꞌamicheꞌe ɨ Dioj . Nain tujcaꞌari tzajtaꞌa , majta nain tɨcaꞌari tzajtaꞌa mu ravaɨreꞌe . Ajta muaa , Agripa , pej iꞌi rey , aꞌini ayaa nu cheꞌeta nyanaꞌa tiꞌijchuꞌeveꞌen nyaɨjna , aɨj mu cɨn tiꞌinyaxajtziꞌi .
44026008	¿ Ni tzaa cai rɨꞌɨri saj ráꞌantzaahuateꞌen tɨ Dioj ajtahuaꞌa huaꞌutaꞌasen ɨ mej meri huacuii mej mi majtahuaꞌa huatarun ?
44026009	’ Nyaa nu nyajta jajcuaꞌɨmɨ neyan tiꞌimuajcaa tɨ ayan tyuꞌujxeꞌeveꞌe nyaj nain cɨn tihuaꞌutaꞌijmɨ ɨ maj raꞌatzaahuateꞌe maɨjna tɨ ayan antyahuaa tɨcɨn Jesús tɨ Nazaret eꞌemaꞌacan .
44026010	Nyajta neyan huarɨj anna Jerusalén . Aɨme ɨ mej tieꞌijta teyujtaꞌa , aɨ mu hui papee naatapij ɨ nyaj cɨn huatancɨꞌɨpua nyaj hueꞌityaanan eihua ɨ mej tyaꞌatzaahuateꞌe . Ajta , matɨꞌɨj huaꞌacuiꞌicaraꞌa , nyaa nu nyajta tyuꞌutaꞌa ɨ caꞌanijraꞌa nyaɨjna cɨmeꞌe tɨ naꞌaránajchacaꞌa .
44026011	’ Muiꞌitɨ nu hui pueijtzi huaꞌutaꞌa mej mi raꞌantipuaꞌariteꞌen ɨ maj raꞌatzaahuateꞌe , mej mi majta raatyaxaahuata maɨjna ɨ Jesús . Ayaa nu huaꞌaruurajcaa nain japua huaꞌateyujtaꞌa , aꞌini eihua nu huaꞌajchaɨraꞌacaa . Aꞌu tɨ naꞌa nu huayeꞌivajcaa matɨj manaꞌa tityeechaatɨmaꞌacaa nyej ni aꞌij puaꞌa huaꞌuruuren .
44026012	’ Ayaa nu eenyeꞌequeꞌe aumaꞌaca nyaujna Damasco . Aɨme ɨ mej tieꞌijta teyujtaꞌa , aɨ mu hui naataityacaꞌa , majta naataꞌa ɨ nyaj cɨn neyan rɨcɨ .
44026013	’ Ayaa nu tiꞌimueꞌixaateꞌe , muaa paj iꞌi rey , au nu auumaꞌaca juye jetze aꞌatzaj cumu tacuarixpua nyatɨꞌɨj raaseij tɨ aꞌicátaaxɨ u ta japua . Tyamuaꞌa pu nye jetze tiꞌirájve ɨ taij , ajta huaꞌa jetze ɨ mej nya jamuan áꞌujhuaꞌanyaꞌa . Eitzeꞌe pu huatátaaxɨ cai ɨ xɨcaj .
44026014	Tyatɨꞌɨj ti aitavátzɨ . Aj nu ni aꞌatɨ huanamuajriꞌi tɨ aꞌa tyajaꞌutaxajtacaꞌa huaꞌanyuuca cɨmeꞌe aɨme ɨ mej Israel jetze ajtyamaꞌacan tɨcɨn : “ Saulo , Saulo , ¿ aꞌini pej pi peyan aꞌij puaꞌa nyaruure inyeetzi ? Muaa pa asaɨj tiáꞌani . ”
44026015	’ Nyatɨꞌɨj ni neyan tiraataihuaꞌuriꞌi tɨcɨn : “ ¿ Aꞌataani paj pueen , nyavastaraꞌa ? ” ’ Aj pu i ayan tyuꞌutanyúu tɨcɨn : “ Nyaa nu nuꞌu nyaɨn pueen ɨ Jesús , paj aꞌij puaꞌa nyaruure .
44026016	Ajchesi . Huatyechaxɨ . Ayaa nu een cɨn huataseijre mueetzi jemi nyej ni timueijcateꞌen nyaɨjna cɨmeꞌe paj naatyavaɨreꞌen , pajta tihuaꞌutaꞌixaateꞌen ɨ tyaɨte aꞌij pej peri tyuꞌuseij inyee jemi , pajta peyan tihuaꞌutáꞌixaateꞌesin aꞌij nyaj nyauj eenyeꞌequeꞌe timuaataseijrateꞌesin .
44026017	’ Nyaa nu nuꞌu a japua nyuuni huaꞌa jemi ɨ mej Israel jetze ajtyamaꞌacan , nyajta huaꞌa jemi ɨ mej seij chuejraꞌa japua eꞌemaꞌacan . Ijii nu muaataiti paj aꞌuraꞌani aɨme jemi mej mi yauꞌeitaa muaꞌaraꞌani , majta raamuaꞌaree aꞌij tɨ tiꞌijxeꞌeveꞌe ɨ Dioj , tɨ i cai cheꞌe aɨn tihueꞌijtyaꞌa ɨ Satanás silu Dioj puꞌu tihuaꞌutaijteꞌesin . Aj pu nuꞌu xaa Dioj tihuaꞌutauuniꞌira . Ajta huaꞌutaꞌasin maj maun aꞌutyáꞌa muaꞌaraꞌani aɨme jamuan ɨ tɨ Dioj rɨꞌɨ a tihuajaꞌutyahuii aɨjna cɨmeꞌe ɨ maj naꞌantzaahua . ” Ayaa pu hui tinaataꞌixaa aɨjna ɨ Jesús .
44026018	
44026019	’ Ayaa puꞌu xaa , Agripa muaa paj iꞌi rey , nyaraꞌaraꞌaste nyaɨjna u tajapua tɨ eꞌeseijreꞌe .
44026020	Nyatɨꞌɨj ni anacai tihuaꞌutaꞌixaa nyaɨme ɨ maj aun aꞌuchaatɨme aujna Damasco . Nyajta aɨme jemi ɨ maj maun Jerusalén eꞌeche . Nyajta naijmiꞌiqueꞌe tɨj naꞌa au tɨ huatacáꞌa u Judea , au nu tihuaꞌutaꞌixaa ɨ tyaɨte , nyajta ɨ mej seij chuejraꞌa japua eꞌemaꞌacan . Eihua nu hui huaꞌuje mej mi saɨque tyuꞌumuaꞌati ɨ rutzajtaꞌa , mej mi majtahuaꞌa Dioj jemi seiraꞌa muaꞌaraꞌani , mataꞌaj majta meyan huarɨni mej mi seica raamuaꞌaree tɨcɨn : “ Muꞌuri saɨque tyuꞌumuáꞌa . ”
44026021	Aɨj mu hui cɨn ɨ mej Israel jetze ajtyamaꞌacan , aɨ mu naatyeeviꞌi aujna teyujtaꞌa . Menejeꞌicatacucaꞌa , micu .
44026022	’ Ma majta , Dioj pu naatavaɨ eihua . Aɨj nu cɨn cai xɨ huamɨꞌɨ silu nyaucheꞌe nu hui tihueꞌixaateꞌe naijmiꞌica ɨ tyaɨte , ɨ maj tɨꞌɨrii , nyajta ɨ maj vaujsi . Ai nuꞌu huaꞌutaꞌixaa aꞌij mej tyuꞌutaxajtacaꞌa aɨme ɨ mej tiꞌixaxaꞌataꞌa ɨ Dioj jetze maꞌacan , ajta aɨjna ɨ Moisés tyaacan . Ayaa mu tyuꞌutaxajtacaꞌa tɨ ayan eenyeꞌen rɨniicheꞌe tɨ nuꞌu ayan rajpueiitzi aꞌaraꞌani aɨn tɨ Dioj an yáꞌujra ɨ ɨpuari jetze . Ajta nuꞌu tɨꞌɨj huamɨꞌɨn , aɨ pu aɨn pueenyeꞌe aꞌame ɨ tɨ anacai huatarujsin ɨ mɨꞌɨchite tzajtaꞌa . Ajta eꞌeyan aɨn nuꞌu tihueꞌixaateꞌen tɨ ari eꞌeseijreꞌe ɨ tɨ cɨn Dioj huaꞌutavaɨ ɨ tyaɨte ɨ mej Israel jetze ajtyamaꞌacan , ajta ɨ mej seij chuejraꞌa japua eꞌemaꞌacan .
44026023	
44026024	Cɨmeꞌen puꞌu ayan tyuꞌutaxajtacaꞌa ɨ Pablo , aj pu i eꞌeyan huajijhuacaꞌa aɨjna ɨ Festo tɨcɨn : — Pablo , paꞌatɨmueꞌi muaa . Paꞌatɨmueꞌi hui paɨjna cɨmeꞌe paj eihua tihuaꞌamuaꞌate .
44026025	Ajta aɨn ɨ Pablo , ayaa pu tiraataꞌixaa tɨcɨn : — Festo paj iꞌi tajtuhuan . Canu hui nyatɨmueꞌi . Cɨmeꞌen aɨjna ɨ nyej neri tyajamueꞌixaa nyamuaꞌariiraꞌa jetze pu huanyej tɨ reꞌen , ajta ayan tiꞌayajna .
44026026	Amɨ pu hui rey ruꞌumuaꞌaree aɨjna cɨmeꞌe . Aɨj pu cɨn íꞌirɨni nyaj cai tiꞌitzɨɨnyaꞌa nyetyuꞌutaxaj jamuan . Ayej nyaꞌase , capu tiꞌitɨ aꞌij huarɨj tɨ cai raamuaꞌareeriꞌi , aꞌini capu tiꞌitɨ aꞌij huarɨj aviitzi cɨmeꞌe .
44026027	’ Ari muaa , Agripa pej iꞌi rey , ¿ ni pacai raꞌatzaahuateꞌe ɨ maj tyuꞌutaxajtacaꞌa aɨme , ɨ mej tiꞌixaxaꞌataꞌa ɨ Dioj jetze maꞌacan ? Nyaa nu ramuaꞌaree paj raꞌatzaahuateꞌe .
44026028	Ajta Agripa ayan tiraataꞌixaa tɨcɨn : — ¿ Ni ayan timuaꞌamitejteꞌe paj paɨjna cɨn naꞌantimueꞌitɨn nyaj nyajta inyaa tyaꞌantzaahuateꞌen aɨjna cɨmeꞌe ɨ nyuucari tɨ cai tiꞌimuiꞌi ?
44026029	Ajta aɨn Pablo , ayaa pu tyuꞌutanyúu tɨcɨn : — Tɨ puaꞌa cɨj naꞌa , naꞌari tɨ puaꞌa eihua , ayaa nu hui tiꞌijxeꞌeveꞌe ɨ Dioj jemi , paj muaa , majta naijmiꞌi mɨ seica ɨ maj nyanamua ijii , mej mi meyan tiraꞌaraꞌasten maɨjna ɨ Jesús nyatɨj inyaa , ɨ nyaj cɨmeꞌen neri pueijtzi huatánnyaꞌa , silu maj cai meyan tirajpueiitzi muaꞌaraꞌani nyatɨj inyaa .
44026030	Cɨmeꞌen puꞌu ayan tyuꞌutaxajtacaꞌa aɨjna ɨ Pablo , tɨꞌɨj i huatyeechaxɨ aɨjna ɨ rey , ajta aɨjna ɨ tajtuhuan , ajta aɨjna ɨ Berenice ; majta mu huatyahuiixɨ ɨ mej eꞌereꞌetyaꞌacaa huaꞌa jamuan .
44026031	Aj mu mi huiiraacɨ rujɨɨmuaꞌa mej mi tihuaurixaateꞌen maɨjna cɨmeꞌe . Majta meyan tyuꞌurixaatyaꞌacaa tɨcɨn : — Amɨjna mɨ tevi , capu hui tiꞌitɨj aꞌij huáruu ɨ tɨ tiꞌitaꞌaca ɨ maj cɨn raajeꞌica . Capu ajta ayan tiraavijteꞌe tɨ ayan aityanamiꞌihua .
44026032	Ajta aɨn Agripa , aɨ pu ayan tiraataꞌixaa aɨjna ɨ Festo tɨcɨn : — Tɨ puaꞌa aɨn cai ayan tiꞌijhuauca tɨ aɨn raaxaꞌapɨꞌɨntareꞌen ɨ tɨ tiꞌitaijteꞌe , rɨꞌɨriistaca pu tyaj raꞌuxɨjteꞌencheꞌe ityan .
44027001	Matɨꞌɨj raaxaꞌapɨꞌɨntare mej huaꞌutaite aujna Italia , matɨꞌɨj mi tyuꞌutatuii maɨjna ɨ Pablo , majta ɨ seica ɨ maj namiꞌihuacaa seij jemi ɨ tɨ anxɨte tiꞌijta . Ayaa pu antyahuaacaꞌa aɨjna tɨcɨn Julio . Aɨ pu tihueꞌijteꞌe ɨ mej meyan antyaꞌaruu tɨcɨn xantaaruꞌustyamuaꞌameꞌen ɨ tɨ tiꞌitaijteꞌe .
44027002	Au tu aꞌatyaacɨ baarcu jetze aujna chajtaꞌa tɨ ayan tyajaꞌarajtyahuaa tɨcɨn Adramitio . Ajta aɨn ɨ baarcu , aɨ pu antaméꞌenicheꞌe utan pujmeꞌen tɨ ij aun aꞌureꞌenyénicheꞌe aꞌu maj baarcu áꞌutyauuve tɨ huatacáꞌa u Asia . Tyatɨꞌɨj ti aꞌucɨj , seij pu ajta áꞌuraa ta jamuan tɨ ayan antyahuaacaꞌa tɨcɨn Aristarco . Au pu eꞌemaꞌacan aujna Tesalónica , aujna chajtaꞌa tɨ aun huatacáꞌa aujna aꞌahuaꞌa tɨ ayan tyajaꞌarajtyahuaa tɨcɨn Macedonia .
44027003	Yaa ruijmuaꞌateꞌe yee , tyatɨꞌɨj ti tyaun aꞌaráꞌa baarcu tɨ aꞌutyeechaꞌaca tɨ ayan tyajaꞌarajtyahuaa tɨcɨn Sidón . Ajta aɨn ɨ Julio , aɨ pu rɨꞌɨ tiꞌitevistacaa aɨjna jemi ɨ Pablo . Aɨ pu raataꞌa tɨ huaꞌumuaare ɨ ruꞌamiincustyamuaꞌa . Majta maɨn ɨ amiincustyamuaꞌameꞌen , rɨꞌɨ mu naa tiraꞌancureꞌeviꞌitɨ ɨ Pablo .
44027004	Au tu tijta ti antacɨj . Tyatɨꞌɨj ti taun aꞌuréꞌenye tɨ aꞌaraahuachi , tauutataꞌa tu pujmeꞌen ajcaanye aujna tɨ ayan tyajaꞌarajtyahuaa tɨcɨn Chipre . Au tu pujmeꞌen aꞌuraꞌarupi aꞌini yeemeꞌen pu avaꞌaacacaa .
44027005	Tyatɨꞌɨjta ti antacɨj ajna vejliꞌi tɨ aꞌavastɨme ɨ jaj , aun tɨ huatacáꞌa aujna u Cilicia , ajta u Panfilia . Tyatɨꞌɨjta ti taun antanyej aujna chajtaꞌa tɨ ayan tyajaꞌarajtyahuaa tɨcɨn Mira , ajta aun tɨ huatacáꞌa aꞌahuaꞌa Licia .
44027006	Ajta aɨn tɨ anxɨte tieꞌijta , seij pu aun huátyau ɨ baarcu tɨ Italia áꞌumej . Au pu eꞌemaꞌacan aɨjna ɨ baarcu aujna Alejandría . Aj pu i aɨn taataij tyaj atyacɨɨnye tyaɨjna jetze .
44027007	Aɨjna ɨ baarcu , yaa pu puaꞌan xɨcaj aꞌatee tɨ huamej . Eecan pu taatamuáreꞌeriste . Xaꞌichuꞌi tu a vejliꞌi aꞌuréꞌenye aujna tɨ aꞌaraahuachi tɨ ayan tyajaꞌarajtyahuaa tɨcɨn Gnido . Aucheꞌe pu aꞌavaꞌaacacaa aujna . Aɨj tu cɨn u jetze pujmeꞌen ajcaanye tɨ aꞌaraahuachi tɨ ayan tyajaꞌarajtyahuaa tɨcɨn Creta . Au tu vejliꞌi aꞌuréꞌenye aujna aꞌahuaꞌa Salmón .
44027008	Tyatɨꞌɨjta ti mu aꞌujuꞌun muareꞌeri cɨmeꞌe aujna tɨ aꞌavastɨme ɨ jaj . Tyatɨꞌɨjta ti tyaun antanyej tɨ baarcu aꞌutyeechaꞌaca tɨ ayan tyajaꞌarajtyahuaa tɨcɨn Tɨ aꞌuréꞌen tɨ rɨꞌɨri tɨ iraꞌujcheni . Au pu vejliꞌi pɨtyajaꞌarɨcɨ aujna chajtaꞌa tɨ ayan tyajaꞌarajtyahuaa tɨcɨn Lasea .
44027009	Tuꞌuri aꞌateeviꞌi tyaj huajuꞌun . Puꞌuri tyuꞌutzɨɨniꞌiraꞌacaa aujna aꞌu tyaj aꞌujuꞌucaa , aꞌini puꞌuri vejliꞌi pɨ tiꞌirɨjcaa ɨ tɨ jetzen tɨ huaseeviꞌi aꞌayeꞌi . Aɨj pu cɨn ayan tihuaꞌutaꞌixaa aɨjna ɨ Pablo , tɨcɨn : ― Muan tyetyaca , ayaa pu hui tinaꞌamitejteꞌe inyeetzi tɨ eecan tyuꞌutzɨɨniꞌiraꞌa aꞌame , tɨ puaꞌa taajuꞌun . Teyáꞌujɨsin i baarcu , tyajta ɨ ijca , ajta ayan tyuꞌutarɨꞌɨristari tyaj hui aꞌuveti ityan .
44027010	
44027011	Ajta aɨn tɨ anxɨte tieꞌijta , eitzeꞌe pu ráꞌantzaahua aɨjna ɨ aꞌatɨ tɨ baarcu huajájsín , ajta aɨjna tɨ antyujmuaꞌaree aɨjna u baarcu cɨmeꞌe . Ajta aɨjna ɨ nyuucari ɨ tɨ Pablo huaꞌutaꞌixaa , capu ráꞌantzaahua .
44027012	Ajta aujna maj aꞌutyajhuii , capu naa hueꞌeenyaꞌa mej mi maun aꞌateeviꞌin maujna ajna xɨcajraꞌa jetze tɨ huacɨmuajra . Aɨj mu cɨn muiꞌitɨ meyan tyuꞌumuáꞌa maj áꞌucɨɨnye maujna mej mi maun aꞌaraꞌasti maujna Fenice , tyej ti aꞌatzu aꞌateeviꞌin tyaujna , baarcu tɨ aꞌutyeechaꞌaca . Aujna Fenice , au pu Creta eꞌejtyemaꞌacan . Au pu seijraꞌacaa tɨj naꞌa ujtyapua pujmeꞌen , ajta ante pujmeꞌen .
44027013	Aujna , cɨj pu tiráacarejyeꞌicaa yente pujmeꞌen . Ayaa mu tíꞌixajtacaa tɨcɨn rɨꞌɨri maj nuꞌu mauj huajuꞌun . Matɨꞌɨj mi aꞌucɨj . Au mu vejliꞌi ajtéenyee aꞌu tɨ aꞌavastɨme ɨ jaj , aujna u Creta .
44027014	Ma ajta , capu aꞌachu aꞌateeviꞌi , caꞌanin cɨn acaꞌaacaracaꞌa ɨ jɨri jetze . Caꞌanin pu cɨn raatajɨꞌɨtze ɨ baarcu aɨjna tɨ yentyapua pujmeꞌen aꞌiraꞌaacaracaꞌa .
44027015	Eecan pu yáꞌutajchájraa ɨ baarcu . Capu cheꞌe huatarɨꞌɨristaracaꞌa tyaj huajuꞌun ɨ aaca tzajtaꞌa . Aɨj tu cɨn huatátaꞌa tɨ taꞌantɨni ɨ aaca .
44027016	Aj tu ti tyaun aꞌuréꞌenye tɨ aꞌaraahuachi , chuej tɨ calen , tɨ ayan tyajaꞌarajtyahuaa tɨcɨn Cauda . Capu ayan rɨꞌɨ huapɨꞌɨ tyuꞌaacacaꞌa aujna . Ajta aɨn ɨ baarcu tɨ cɨleꞌen tyaj raajájsimaꞌa , muareꞌeri tu cɨn raꞌantítuaa ɨ baarcu jetze tɨ veꞌe .
44027017	Matɨꞌɨj meri raꞌantítuaa , aj mu mi raatacáꞌanye caujnari cɨmeꞌe ɨ baarcu tɨ veꞌe . Muꞌuri tiꞌitzɨɨnyaꞌacaa tɨ ari tyáꞌajcachaa ɨ sej japua . Ayaa pu tyajaꞌarajtyahuaa aujna tɨcɨn La Sirte . Aɨj mu cɨn raꞌacajtuaa a jaataꞌa ɨ tiꞌitɨj tɨ ij raꞌanján ɨ aaca .
44027018	Yaa ruijmuaꞌateꞌe yee , aucheꞌe pu huaꞌaacacaꞌa tyamuaꞌa , eihua . Matɨꞌɨj mi autyajhuii maj teꞌetyáhuaꞌaxɨn a jaataꞌa ɨ ijca maj tyuꞌutɨsimaꞌa ɨ baarcu jetze .
44027019	Hueica xɨcaj tu aꞌatee tyej teꞌetyaahuaꞌaxɨ tamuajcaꞌa cɨmeꞌe nain tɨ tyuꞌutɨsimaꞌacaa ɨ baarcu .
44027020	Eecan tu aꞌatee tyaj cai aꞌatzu raaseij ɨ xɨcaj , tyajta ɨ xuꞌuraꞌave . Ajta aucheꞌe pu aꞌij puaꞌa hueꞌeenyaꞌacaa . Tyamuaꞌa pu tyuꞌaacacaꞌa , majta viiyacaa . Tuꞌuri teyan tiꞌimuajcaa tej teri mueꞌitɨcheꞌesin . Tyajta teyan tiꞌimuajcaa tyaj cai cheꞌe aꞌij rɨni .
44027021	Ajta tuꞌuri aꞌateeviꞌi tyaj cai tiꞌitɨj cuaꞌacaa . Aj pu i huatyeechaxɨ huaꞌa tzajtaꞌa aɨjna ɨ Pablo . Ayaa pu tihuaꞌutaꞌixaa tɨcɨn : — Muan tyetyaca , sanaꞌajtzɨ́ naꞌantzaahuateꞌencheꞌe . Saj cai aꞌaracɨꞌɨcaꞌancheꞌe saujna u Creta , catu teyan tyajaꞌurainiicheꞌe ɨ ijca .
44027022	Aru ijii , eihua nu hui aꞌamuahuavii saj uhuatyaujcaꞌanyen mɨ rutzajtaꞌa , aꞌini capu aꞌatɨ mɨꞌɨni muan . Tij tyajta baarcu aꞌuraini . Capu amɨn tiꞌitɨ .
44027023	’ Tɨcaꞌa , saɨj pu hui huataseijre inyee jemi , saɨj tɨ ravaɨreꞌe ɨ Dioj ɨ nyaj nyajta ravaɨreꞌe inyaa , ɨ tɨ ajta nyechaꞌɨ .
44027024	Ayaa pu tinaataꞌixaa tɨcɨn : “ Pablo , capej nuꞌu tiꞌitzɨɨnyaꞌa . Ruxeꞌeveꞌe tɨ aɨn César raaxaꞌapɨꞌɨntareꞌen ɨ maj cɨn tiꞌimuaxajtziꞌi . Ajta nuꞌu ruxéꞌeviꞌiraꞌa pu cɨn Dioj raataꞌa maj ruuri muaꞌaraꞌani naijmiꞌi aꞌachu puaꞌamua maj huajuꞌun aꞌa jamuan . ”
44027025	Aɨj pu hui cɨn sataꞌaj uhuatyaujcaꞌanyen mɨ rutzajtaꞌa , muan , tyetyaca . Nyaa nu xaa raꞌatzaahuateꞌe ɨ Dioj . Ayaa pu teꞌeme aꞌij tɨ aɨn tinaataꞌixaa .
44027026	Ma ajta , aucheꞌe pu hui ruxeꞌeveꞌe tyej tyaun aꞌaraꞌasti aujna aꞌahuaꞌa tɨ aꞌaraahuachi .
44027027	Tyauumaꞌaca aꞌachu cumu tamuaamuataꞌa japuan muaacua xɨcaj , tɨcaꞌa , aucheꞌe pu ráatajchijmaꞌa ɨ baarcu ɨ aaca . Aɨjna japua ɨ jaj tɨ ayan tyajaꞌarajtyahuaa tɨcɨn Adriático , tɨꞌɨj tyajaꞌureꞌenye cumu aꞌatzaj eꞌitaꞌa tɨcaꞌa , aɨme ɨ maj ramuareꞌe ɨ baarcu , muꞌuri ramuaꞌareeracaꞌa tyej teri rataꞌasijmaꞌa aꞌu tɨ aꞌaraahuachi .
44027028	Matɨꞌɨj mi raateꞌitee caujnari cɨmeꞌe aꞌachu tɨ auutɨꞌɨ . Ayaa pu autɨ́ꞌɨcaa aꞌachu cumu seite japuan tamuaamuataꞌa japuan arajsevij meetru . Capu aꞌatzu aꞌatyeeviꞌi , majtahuaꞌa raateꞌitee , puꞌuri seite japuan arahuaꞌapua meetruu autɨ́ꞌɨcaa .
44027029	Matɨꞌɨj mi muaacuaca atyaahuaꞌaxɨ ɨ tyapuustiꞌi tɨ acaujtuáavijmee cɨtzajtaꞌan ɨ baarcu tɨ i sej jetze aváꞌujnan . Metiꞌitzɨɨnyaꞌacaa tyaj tyaꞌaraatuꞌan ɨ tetej jetze . Majta tiꞌitzɨɨnyaꞌacaa , aɨj mu cɨn autyajhuii mej huatyejnyuuni asta naꞌa cai huatapuaꞌare .
44027030	Seica mu meyan tiꞌijxeꞌevaꞌacaa maj huiracɨɨnye ɨ baarcu jetze . Aɨ mu meyan ruseijratacaꞌa maj raꞌatyahuaꞌaxɨn ɨ tyapuustiꞌi tɨ acaujtuáavijmee . Ma majta cai ayan huarɨj . Maraacajtuaa muꞌu ɨ baarcu ɨ tɨ calen mej mi maɨjna jetze huataujvaɨreꞌen .
44027031	Aj pu i Pablo ayan tiraataꞌixaa aɨjna anxɨte tɨ tiꞌijta , ajta ɨ maj jamuan áꞌujhuaꞌanyaꞌa tɨcɨn : — Ayaa pu hui tyuꞌujxeꞌeveꞌe maj yaa huatyaturan ta jamuan iiya baarcu jetze , naꞌari cai , capu tiꞌitɨ aꞌij tyajamuaatyavaɨreꞌesin .
44027032	Aɨj mu cɨn maɨn xantaaruꞌu raꞌantiveijchacaꞌa ɨ caujnari ɨ tɨ cɨn aꞌijtapiꞌihuacaꞌa ɨ baarcu tɨ calen . Aj pu i atyejve a aataꞌa .
44027033	Tɨꞌɨj ari tɨn tapuaꞌarijmaꞌaca , Pablo pu ayan caꞌanijraꞌa tihuaꞌutaꞌa ɨ huaꞌa tzajtaꞌa maj nuꞌu tiꞌicuaꞌani . Ayan tɨcɨn : — Puꞌuri aꞌatyee tamuaamuataꞌa japuan muaacua xɨcaj sej seyan tiꞌijchuꞌeveꞌe , sajta seyan tirajpueiitzi tujri cɨmeꞌe , caxu meꞌe tyajaꞌacuaꞌa .
44027034	Nuꞌuri tyajaꞌamueꞌixaateꞌe saj aꞌatzu tyuꞌucuaꞌani . Ayaa pu hui tyuꞌujxeꞌeveꞌe sej si cai huacuiꞌini , aꞌini capu tiꞌitɨ aꞌij áꞌamuaruuren .
44027035	Tɨꞌɨj ayan tihuaꞌutaꞌixaa , aj pu i pan huiiráꞌɨ . Tɨꞌɨj i rɨꞌɨ tiraataꞌa ɨ Dioj jemi , meseíraca ɨ tyaɨte . Tɨꞌɨj i raꞌantitaaraxɨ ɨ pan , aj pu i autyejche tɨ raacuaꞌani .
44027036	Naijmiꞌi mu aꞌujcaꞌanyajcaa . Matɨꞌɨj mi tyuꞌucuaa majta aɨme .
44027037	Ayaa tu aráꞌaxcaa aꞌachu cumu huaꞌapua ciento japuan hueicate japuan tamuaamuataꞌa japuan arájsevi tyaj arátyaꞌacaa ɨ baarcu jetze .
44027038	Matɨꞌɨj tyuꞌucuaa aꞌachu tɨ huaꞌaranajchacaꞌa , matɨꞌɨj mi raꞌatyájrai a jaataꞌa maɨjna ɨ triigu tɨ ij cai cheꞌe tíjetyejtere ɨ baarcu .
44027039	Tɨꞌɨj huatapuaꞌaracaꞌa , camu cheꞌe huamuájtyajcaa aꞌu tɨ pɨtyajaꞌarɨcɨ . Matɨꞌɨj mi raaseij aꞌu tɨ aꞌarɨꞌɨri tɨ aꞌutyejcheni ɨ baarcu , aꞌu tɨ aꞌutásaataꞌa . Au mu tiꞌijxeꞌevaꞌacaa maj yaꞌusaráichajraꞌani ɨ baarcu ɨ sej japua tɨ puaꞌa rɨꞌɨristan .
44027040	Matɨꞌɨj mi raꞌantiveijchacaꞌa ɨ caujnari ɨ maj cɨn raꞌijtápe ɨ baarcu . Majta raatáxɨpi ɨ cɨye mej jetzen huajuꞌun . Matɨꞌɨj mi raataxɨjtacaꞌa maɨjna ɨ caujnari ɨ tɨ cɨn ajtatápiꞌihuajmaꞌacaa ɨ paala ɨ maj cɨn raacáꞌaca ɨ baarcu . Majta meyan huarɨj , marajcaꞌanye ɨ cɨɨxuri ɨ taꞌacaavɨ ɨ baarcu jetze a tɨ auunyee tɨ ij raꞌanján aaca cɨmeꞌe aɨjna ɨ cɨɨxuri . Matɨꞌɨj mi huatauraꞌa tɨ raꞌantɨni aɨjna ɨ baarcu .
44027041	Ajta catu raataꞌasacaꞌa ajna aꞌu tɨ áꞌusaataꞌa aꞌini sej jetze pu tyeꞌijcáxɨ . Capu cheꞌe rɨꞌɨristacaꞌa maj raatáruꞌuxanteꞌen aꞌu tɨ aunyee . Ajta ɨ cɨtzajtaꞌan u baarcu , puꞌuri tyaanáꞌachijmaꞌacaa aɨjna cɨmeꞌe tɨ raꞌajtyaavaꞌara ɨ jaj caꞌanin cɨmeꞌe .
44027042	Majta maɨn xantaaruꞌu , mahuaꞌacuiꞌicucaa naijmiꞌica ɨ maj aityanamiꞌihuacaꞌa mej mi cai antajaun , ajta , mej mi cai aꞌucɨ́ꞌɨcaꞌan .
44027043	Ajta aɨn anxɨte tɨ tieꞌijta , aɨ pu ayan tiꞌijxeꞌevaꞌacaa tɨ japuan huanyuuni tɨꞌij raavaɨreꞌen aɨjna ɨ Pablo . Aj pu cɨn cai huaꞌutaꞌa ɨ xantaaruꞌu maj huaꞌucuiꞌini . Aj pu i ayan tihuaꞌutaij ɨ maj raayɨꞌɨtɨhuaꞌa maj huatajaun maj nuꞌu anáatyáꞌa muaꞌatyavatzɨn a jaataꞌa mej mi antajaun u jetze pujmeꞌen aꞌu tɨ áꞌusaataꞌa .
44027044	Majta nuꞌu seica cɨye japua huatajaun , majta seica cɨye japua tɨ tiꞌipaꞌatza ɨ baarcu jetze ajtanáꞌaxɨ . Au mu naijmiꞌi aꞌaráꞌa u jetze pujmeꞌen . Capu aꞌatɨ aujamɨ .
44028001	Tyatɨꞌɨj tyeri tyaun eꞌereꞌeti tɨ aꞌaraahuachi , naijmiꞌi tu ruuricaa . Capu saɨj huamɨꞌɨ . Aj tu ti raamuaꞌareeriꞌi tɨcɨn ayaa pu tyajaꞌarajtyahuaa ajna tɨ aꞌaraahuachi tɨcɨn Malta .
44028002	Majta maɨn ɨ maj aun eꞌeche , rɨꞌɨ mu tiꞌityetyaɨtestacaꞌa ityejmi jemi . Matɨꞌɨj mi auunai , aj mu mi taatajée tyaj ahuátacɨxaiteꞌen aꞌini meviiyacaa , ajta huaseeviꞌi .
44028003	Ajta aɨn Pablo , cɨye pu huaraꞌasaɨj tɨꞌij raꞌanajtuaa a táꞌataa . Aj pu i cuꞌucuꞌu u aꞌiraanye tɨ tyuꞌujéꞌica ɨ taij jetze aꞌini capu raꞌaviicueꞌiracaꞌa tɨ pɨsti ɨ taij . Tɨꞌɨqui Pablo tímuiiriꞌi muajcaꞌaraꞌaraꞌan jetze .
44028004	Majta maɨn ɨ maj aun eꞌeche , matɨꞌɨj raaseij tɨ cuꞌucuꞌu an cávɨjcaa muajcaꞌaraꞌaraꞌan jetze ɨ Pablo , ayaa mu tyúꞌurixaatyaꞌacaa tɨcɨn : — Cu xuee aɨn pueen ɨ tɨ tiꞌityacuiꞌica . Puꞌuri xaa ráavaɨ tɨ cai aujamɨ a jaataꞌa . Ma ajta ayaa pu hui tiraavijteꞌe ɨ Dioj jemi , tɨ cai raataꞌasin tɨ ruuri aꞌaraꞌani aɨjna ɨ Pablo .
44028005	Tɨꞌɨqui aɨn Pablo , raatyaacaꞌatzɨj ɨ rumuajcaꞌa . Aj pu i an táꞌataa huavatzɨ ɨ cuꞌucuꞌu . Capu tiꞌitɨ aꞌij raaruu ɨ Pablo .
44028006	Majta maɨn ɨ tyaɨte , ayaa mu tiꞌimuajcaa tɨcɨn puꞌuri tɨn tyájaasin . Majta seica meyan tɨcɨn puꞌuri tɨn mɨꞌɨni . Metiꞌijchúꞌevaꞌacaa aꞌatzaj tɨ tiꞌitɨ aꞌij raruuren . Aꞌatzu aꞌateeviꞌica , ajta aɨjna ɨ Pablo , capu tiꞌitɨ aꞌij raaruu . Aj mu mi saɨque tyuꞌumuáꞌa . Matɨꞌɨj mi meyan tyuꞌutaxajtacaꞌa tɨcɨn : — Amɨjna , Dioj pu hui pɨrɨcɨ .
44028007	Aujna vejliꞌi chuej tɨ aꞌutacáꞌa , ajta aɨjna ɨ aꞌatɨ ɨ tɨ tajtuhuan pɨrɨcɨ aujna tɨ aꞌaraahuachi , aɨ pu taꞌancureꞌeviꞌitɨ . Ajta , tyamuaꞌa pu naa titaaxaꞌapueiriꞌi hueica xɨcaj tzajtaꞌa . Ayaa pu antyahuaacaꞌa aɨjna tɨcɨn Publio .
44028008	Ajta aɨn taatajraꞌan aɨjna ɨ Publio , aɨ pu tiꞌicuiꞌicaa . Eihua pu pɨstacaraꞌa , ajta aꞌachuꞌitacaꞌa . Tɨꞌɨqui Pablo raamuaaracaꞌa . Ajta raatahuaviiriꞌi ɨ Dioj tɨ huarún . Aj pu i raꞌavaꞌamuarej an múutzeꞌen . Tɨꞌɨj i huaruj .
44028009	Ayaa puꞌu huarɨj , majta mu seica u aꞌuvaꞌajuꞌun ɨ mej tiꞌicucuiꞌi ɨ maj aun eꞌeche . Aɨme pu ajta tyuꞌuhuaa .
44028010	Eecan mu rɨꞌɨ titaatyeejee , majta nain mu titaatapueijve aꞌachu tɨ titaꞌaturaatyaꞌacaa ɨ tyaj cɨn aꞌujuꞌun . Tyatɨꞌɨjta ti huátacate tyej ti áꞌucɨɨnye .
44028011	Tɨꞌɨj tyauumaꞌaca hueica maxcɨraꞌi , aj tu ti atyaacɨ seij jetze ɨ baarcu tɨ ajta aun aꞌutyajturaa tejmi jamuan hasta tɨj naꞌa cai cheꞌe tyúꞌucɨmuajraviꞌicaa . Au pu eꞌemaꞌacan aɨjna ɨ baarcu u Alejandría ɨ tɨ taajáꞌutɨɨ . Ajta , tiꞌitɨ pu seijraꞌacaa a tɨ aunyee ɨ baarcu jetze . Tiꞌitɨ pu antitaavíihuajmaꞌacaa huaꞌapua tɨ ayan seijreꞌe tɨj dioosi ɨ maj huaꞌapua , saɨj tɨ ayan antyahuaa tɨcɨn Cástor , ajta ɨ saɨj tɨcɨn Pólux . Tyatɨꞌɨjta ti tyaun aꞌucɨj tej ti tyaun u aꞌaraꞌasti , seij jetze ɨ chajtaꞌana .
44028012	Tyatɨꞌɨj ti tyaun aꞌaráꞌa baarcu tɨ aꞌutyeechaꞌaca aujna chajtaꞌa tɨ ayan tyajaꞌarajtyahuaa tɨcɨn Siracusa . Hueica xɨcaj tu aꞌatee tyaujna .
44028013	Tyatɨꞌɨj ti aꞌucɨj . Tyatɨꞌɨj ti tyaun vejliꞌi ajtyeenye tɨ aꞌavastɨme . Au tu ti aꞌaráꞌa tyaujna chajtaꞌa tɨ ayan tyajaꞌarajtyahuaa tɨcɨn Regio . Yaa ruijmuaꞌateꞌe yee yente pujmeꞌen pu vaꞌatáꞌaacacaꞌa caꞌanin cɨmeꞌe . Tyajta seij jetze ɨ xɨcaj , au tu aꞌaráꞌa aujna chajtaꞌa tɨ ayan tyajaꞌarajtyahuaa tɨcɨn Puteoli .
44028014	Au tu huáꞌutyau seica ɨ taꞌihuaamuaꞌa . Matɨꞌɨj mi taatajee tyaj tyaun aꞌutyaturan huaꞌa jamuan sei iteeri . Ayaa tu tyaɨjna cɨn huarɨj , tyatɨꞌɨj ti tyaun aꞌaráꞌa tyaujna u Roma .
44028015	Majta maɨn ɨ taꞌihuaamuaꞌa ɨ maj maun eꞌeche , muꞌuri ramuaꞌareeracaꞌa tyej tyeri tyaun aujúꞌun . Aɨj mu cɨn huiiraacɨ u chajtaꞌana mej mi taꞌantinájche . Au mu ɨmɨ aꞌaraacɨ maujna chajtaꞌa tɨ ayan tyajaꞌarajtyahuaa tɨcɨn El Foro de Apio , ajta tɨ ayan tyajaꞌarajtyahuaa tɨcɨn Tɨ hueica chiꞌi aꞌaraꞌase aꞌu maj áꞌujtaꞌarujveꞌe . Tɨꞌɨj Pablo huaꞌuseij , aj pu i rɨꞌɨ tiraataꞌa ɨ Dioj , ajta eitzeꞌe ahuaujcaꞌanye ɨ rutzajtaꞌa .
44028016	Tyatɨꞌɨj tyaun aꞌaráꞌa tyaujna u Roma , aɨ mu raataꞌa tɨ Pablo rusaɨj namiꞌihua . Seij puꞌu rachaɨcaꞌa ɨ xantaaruꞌu .
44028017	Tyauumaꞌaca hueica xɨcaj tzajtaꞌa , aj pu i Pablo huaꞌutajee ɨ maj tihueꞌijteꞌe ɨ mej Israel jetze ajtyamaꞌacan . Matɨꞌɨj tyujsaɨj , tɨꞌɨqui Pablo ayan tihuaꞌutaꞌixaa tɨcɨn : — Neꞌihuaamuaꞌa , canu hui tiꞌitɨ aꞌij huaꞌuruu aɨme jemi ɨ tyaɨte , canu nyajta autyaꞌɨtze aɨjna cɨmeꞌe ɨ tayeꞌirá . Ayaa nu éenyaꞌa , majtahuaꞌa mu naatyeeviꞌi maujna Jerusalén , matɨꞌɨj mi aɨme huaꞌutatui ɨ romanos .
44028018	Metinyaihuaꞌuriꞌi , majta meyan tiꞌijxeꞌevaꞌacaa maj naatatuaani aꞌini canu tiꞌitɨ aꞌij huáruu tɨ ayan tiraavijteꞌe maj maɨjna cɨn naajeꞌica .
44028019	Canu tiꞌitɨ cɨn tihuáꞌaxajtziꞌiran ɨ mej Israel jetze ajtyamaꞌacan inyaa . Ma majta , matɨꞌɨj huaujnyuuste , aj nu ni raatahuaviiriꞌi tɨ aɨn raaxaꞌapɨꞌɨntareꞌen aɨjna tɨ ayan antyahuaa tɨcɨn César .
44028020	Aɨ nu hui cɨn neyan tiraatahuaviiriꞌi nyaj ya amuaateeseij , nyajta tyajaꞌamueꞌixaateꞌen . Aɨj nu cɨn anájɨꞌɨquiꞌi cadeena cɨmeꞌe aꞌini nyaa nu neyan cheꞌeta nyanaꞌa tiꞌijchuꞌeveꞌe ɨ Dioj matɨj aɨme ɨ mej Israel jetze ajtyamaꞌacan .
44028021	Matɨꞌɨj mi meyan tiraataꞌixaa tɨcɨn : — Capu aꞌatɨ mu titajaꞌutaitiꞌiriꞌi mueetzi cɨmeꞌe aujna u Judea . Majta ɨ taꞌihuaamuaꞌa , ɨ maj aun aꞌaraacɨ , capu ajta aꞌatɨ tiꞌitɨ cɨn tiꞌimuaxajtziꞌi , ni capu ajta aꞌatɨ titaataꞌixaa mueetzi cɨmeꞌe tiꞌitɨ paj aꞌij huáruu ma aꞌahuaꞌa .
44028022	Ajta ityejmi , taꞌaraanajchi tyej hui raanamua aꞌij pej tiꞌixa muaa , aꞌini naijmiꞌiqueꞌe pu aꞌij puaꞌa namuajreꞌe aɨjna cɨmeꞌe ɨ tɨ jajcua ɨ nyuucari pej tihueꞌihueꞌixaa ɨ tyaɨte . — Ayaa mu tiraataꞌixaa maɨjna ɨ Pablo .
44028023	Matɨꞌɨj mi raaxaꞌapɨꞌɨntare aꞌanaj maj majtahuaꞌa tyujsaɨreꞌesin mej mi majtahuaꞌa raanamua maɨjna ɨ Pablo . Muiꞌitɨ mu ajtyáxɨɨracaꞌa ɨ tyaɨte aꞌu tɨ Pablo aꞌutyavaacaꞌa . Tɨj naꞌa araꞌapuaꞌa tyaꞌutyejche asta chumuaꞌanɨmɨ , raatapuaꞌajtacaꞌa tɨ tihueꞌixaa aɨjna cɨmeꞌe tɨ Dioj tieꞌijta nainjapua iiyan chaanaca japua , ajta u tajapua . Aɨjna ɨ Pablo huaꞌatesaꞌacaa tɨ huaꞌutyamueꞌitɨn mej mi ráꞌantzaahuateꞌen ɨ Jesús . Yuꞌuxari jetze pu tihuaꞌutaꞌixaatyaꞌacaꞌa aɨn tɨ raꞌuyuꞌuxacaꞌa aɨjna ɨ Moisés tyaacan , ajta aɨn maj raꞌuyuꞌuxacaꞌa ɨ seica ɨ mej tiꞌixaxaꞌataꞌa ɨ Dioj jetze maꞌacan .
44028024	Seica mu raꞌatzaahuatyaꞌacaa aꞌij tɨ Pablo tihueꞌixaatyaꞌacaꞌa . Majta seica , camu aꞌatzu raꞌatzaahuatyaꞌacaa .
44028025	Matɨꞌɨj mi cai aꞌij tyuꞌutaꞌa . Aɨj mu cɨn aꞌucɨ́jxɨ . Maucheꞌe mu seica ranamuajracaa aꞌij tɨ Pablo tíꞌixajtacaa . Tɨꞌɨj raꞌantipuaꞌari , ayaa pu tihuaꞌutaꞌixaa tɨcɨn : — Aɨn ɨ xaijnyuꞌucaraꞌaraꞌan ɨ Dioj , tzaahuatiꞌiraꞌa pu hui cɨn tihuaꞌutaꞌixaa aꞌamuavaujsimuaꞌacɨꞌɨ tɨꞌɨj aɨn Isaías ayan tyuꞌutaxajtacaꞌa ɨ Dioj jetze maꞌacan tɨcɨn :
44028026	Aricu , huaꞌa tzajtaꞌa aɨme jemi ɨ tyaɨtestyamuaꞌameꞌen . Pataꞌaj nuꞌu tihuaꞌutaꞌixaateꞌen yee muan xu ranamuaara xaꞌajuꞌun , aru caxu yauꞌeitaa xaꞌajuꞌun . Aꞌatɨ pu nuꞌu xaa tyajamuaataꞌixaateꞌesin aɨjna cɨmeꞌe ɨ nyuucari , aru caxu ramuaꞌareeran aꞌij tɨ huataujmuaꞌa .
44028027	Ayaa nu nuꞌu huaꞌaruuren aꞌini muꞌuri huaꞌutyaana ɨ huaꞌaxaijnyuꞌuca jetze . Majta nacuxaꞌi pueen . Yaa mu cu xuee macai tanamua . Camu nuꞌu majta atanyéjnyeꞌe . Canu xaa huaꞌutaꞌasin maj maunyejnyeꞌere . Canu nyajta huaꞌutaꞌasin maj raanamua a mej mi yauꞌeitaa muaꞌaraꞌani ɨ rutzajtaꞌa , mej mi cai ya vaꞌajuꞌun inyeetzi jemi nyej ni tihuaꞌutauuniꞌi .
44028028	’ Sataꞌaj hui seyan raamuaꞌaree muan , ijii tɨ yu auumé , tɨ Dioj ari huaꞌutaꞌa ɨ mej seij chuejraꞌa japua eꞌemaꞌacan , mej mi meyan cheꞌeta manaꞌa tiraꞌancuraꞌan ɨ tɨ cɨn Dioj tyaꞌataujratziiriꞌi tɨ nuꞌu huaꞌa japua huatanyuuni . Aɨ mu xaa ranamuajran , micu . — Ayaa pu tihuaꞌutaꞌixaa aɨjna ɨ Pablo .
44028029	Tɨꞌɨj ayan tyuꞌutaxajtacaꞌa aɨjna ɨ Pablo , aj mu mi aꞌucɨ́j ɨ mej Israel jetze ajtyamaꞌacan . Matɨꞌɨj mi huiiraacɨ a puaꞌaque . Aj mu mi tiꞌityúrixáatyaꞌajraa rujɨɨmuaꞌa .
44028030	Ajta aɨjna ɨ Pablo , au pu aꞌatee huaꞌapua ninyeꞌiraꞌa aujna u chiꞌita ɨ maj huataujnyaɨj tzajtaꞌa . Aɨ pu huaꞌancureꞌeviꞌitɨjcɨcaraꞌa naijmiꞌica ɨ maj yaꞌamuaaracaraꞌa .
44028031	Eihua pu tihueꞌixaatyahuaꞌa aɨjna cɨmeꞌe tɨ Dioj nain cɨn antyujmuaꞌaree iiyan chaanaca japua , ajta u tajapua . Ajta tihuaꞌamuaꞌatyahuaꞌa aɨjna cɨmeꞌe ɨ tavastaraꞌa , ɨ Jesús tɨ Dioj an yáꞌujra ɨ ɨpuari japua . Capu tiꞌitzɨɨnyaꞌacaa aɨjna ɨ Pablo . Ajta capu aꞌatɨ nyuꞌucamɨꞌɨcaa .
45001001	Aij nu jetze tyajaꞌamuayuꞌuseꞌe nyaɨjna cɨmeꞌe ɨ nyaj ravaɨreꞌe ɨ Cɨriistuꞌu tɨ iꞌi Jesús . Aɨ pu naꞌantihuau inyeetzi , i nyaj iꞌi Pablo nyej ni nyaɨjna cɨn tyaꞌaraꞌasten aꞌij tɨ aɨn tinyeijca . Ayaa pu een cɨn naꞌavaꞌahuau huaꞌa tzajtaꞌa ɨ seica nyej ni tihuaꞌutaꞌixaateꞌen nyeijna cɨmeꞌe ɨ nyuucari tɨ cɨn Dioj huaꞌa japua huanyuuni .
45001002	Jajcua jɨmɨ pu Dioj ayan tyaꞌataujratziiriꞌi tɨ ayan rɨꞌɨ tihuaꞌutaꞌan aɨme ɨ maj tiꞌixaxaꞌataꞌa ɨ Dioj jetze maꞌacan . Aɨj mu cɨn meyan raꞌuteyuꞌuxacaꞌa maɨjna jetze ɨ yuꞌuxari tɨ yan tyejmi jemi huatyajturaa .
45001003	Ajta aɨn ɨ nyuucari , aɨj pu cɨmeꞌen raxaj aɨjna tɨ iꞌi yaujraꞌan pueen , tɨ ajta eꞌiraanyej aɨjna jetze ɨ David tyaacan . Ayaa pu tyajaꞌureꞌenye aꞌini aɨ pu tyaatacan huanuꞌeihuacaꞌa matɨj ɨ seica .
45001004	Ma ajta aɨn ɨ Dioj , aɨ pu eꞌeyan ayan raꞌantihuau tɨ nain cɨn antyujmuaꞌaréera aɨjna cɨmeꞌe tɨ aɨjna jetze araujcaꞌanyajcaꞌa ɨ xaijnyuꞌucaraꞌaraꞌan ɨ Dioj aɨjna tɨ ayan raatamuáꞌa tɨcɨn niyauj pu yee pueen . Dioj pu ayan nain cɨn tiraijca tɨꞌɨj aɨn aiitaraa huaꞌa tzajtaꞌa ɨ mɨꞌɨchite . Ai pu aɨn pueen aɨjna ɨ aꞌatɨ tɨ ayan antyahuaa Jesús tɨ ajta iꞌi Cɨriistuꞌu . Aɨ pu tavastaraꞌa pueen .
45001005	Cɨriistuꞌu nu jetze raꞌancuraꞌa aɨjna tɨ cɨn ɨ Dioj rɨꞌɨ tinaataꞌa nyej ni neyan jetzen maꞌacan aꞌuraꞌani huaꞌa tzajtaꞌa ɨ tyaɨte nyej ni neyan huaꞌutaꞌinen mej mi raꞌaraꞌastijreꞌen maɨjna ɨ tavastaraꞌa maɨjna cɨmeꞌe mej tyaꞌantzaahuateꞌen , naimiꞌi ɨ tyaɨte ɨ mej yan chaanaca japua huachaatɨme .
45001006	Sajta muan , muan xu sajta huaꞌa jetze ajtyamaꞌacan aɨme ɨ tyaɨte , ɨ tɨ Dioj ajta amuaꞌantihuau muejmi sej si jetzen ajtyamaꞌacanta xaꞌaraꞌani ɨ Jesús tɨ ajta iꞌi Cɨriistuꞌu .
45001007	Aijna yuꞌuxari jetze nu nyeyan tyajaꞌamuayuꞌuseꞌe naijmiꞌica mɨ sej saun huachaatɨme saujna u Roma , muan ɨ tɨ Dioj aꞌamuaxeꞌeveꞌe , tɨ ajta amuaꞌantihuau sej si jemin seijraꞌa xaꞌaraꞌani . Cheꞌe ayan tyajaꞌureꞌenyen tɨ aɨn ɨ Dioj , ɨ tyej rajyaꞌupua , ajta ɨ tavastaraꞌa , aɨjna ɨ Jesús tɨ ajta iꞌi Cɨriistuꞌu , micheꞌe maɨn rɨꞌɨ tyajamuaataꞌan , majta jamuaatyapuaꞌariteꞌen .
45001008	Anacaican cɨmeꞌe , ayaa nu naijmiꞌi rɨꞌɨ tirataꞌaca nyaɨjna ɨ Dioj ɨ nyaj ravaɨreꞌe nyaɨjna cɨmeꞌe saj seyan tiraꞌatzijreꞌe ɨ Dioj . Jamuan ɨ Jesús tɨ ajta iꞌi Cɨriistuꞌu , ayaa nu rɨꞌɨ tirataꞌaca , aꞌini nain japua chaanaca japua muꞌuri ramuaꞌaree sej seyan tyaꞌatzaahuateꞌe .
45001009	Ajta aɨn ɨ Dioj , ɨ nyaj ravaɨreꞌe nain cɨn aꞌachu nyaj aꞌancaꞌanyaacan cɨn neyan tihuaꞌutaꞌixaateꞌen ɨ nyuucari tɨ cɨmeꞌen raxaj aɨjna tɨ yaujraꞌan pueen ɨ Dioj , aɨ pu ruꞌumuaꞌaree nyaj aꞌanaj tɨ naꞌa neyan amuaꞌatámuaꞌareeri nyatɨꞌɨjta rahuavíiraj naꞌayeꞌi . Ayaa nu tiꞌijhuavii tɨ ayan nataꞌacareꞌen ɨ Dioj nyaj nyaun aꞌamuamuaara naꞌaraꞌani tɨ puaꞌa ayan Dioj tiráꞌacaꞌane .
45001010	
45001011	Eihua nu áꞌamuaseijramɨꞌɨ nyej ni caꞌanijraꞌa amuaataꞌan sej si saɨjna jetze araujcaꞌanyen ɨ xaijnyuꞌucaraꞌaraꞌan ɨ Dioj sej si eitzeꞌe tyaꞌutaviicueꞌi .
45001012	Ee xaa nyaꞌu , ayaa nu tiꞌijxeꞌeveꞌe inyaa , tej ti teyan cheꞌeta tyanaꞌa caꞌanijraꞌa huatátaꞌan ityejmi jemi , aɨjna cɨmeꞌe tyej tyaxáꞌa tyaꞌatzaahuateꞌe taxeꞌeviꞌiraꞌa cɨmeꞌe .
45001013	Ayaa nu nyajta tiꞌijxeꞌeveꞌe , nyeꞌihuaamuaꞌa , saj seyan raamuaꞌaree nyaj muiꞌitɨ neyan raaxaꞌapɨꞌɨntare nyaj nyaun aꞌatanyén muejmi jemi . Tɨj naꞌa nyaj anacai neyan tiraaxaꞌapɨꞌɨntarej nyaj neyan huarɨni , tɨj naꞌa tɨ yu eꞌireꞌenye , tiꞌitɨ pu naataꞌijmɨjriꞌi nyej ni cai nyaun áꞌumeꞌen . Ayaa nu tiꞌijxeꞌevaꞌacaa nyej neyan cheꞌeta nyanaꞌa tiraamueꞌitɨn muejmi cɨmeꞌe ɨ nyaj cɨn tyuꞌutatuꞌireꞌen ɨ Dioj jemi aꞌij nyej nyeri tiraamueꞌitɨ huaꞌa tzajtaꞌa ɨ seica ɨ tyaɨte ɨ maj seij chuejraꞌa japua huachaatɨme .
45001014	Ayaa nu nyeri nyaɨjna cɨn tyaꞌatanratziiriꞌi ɨ Dioj jemi nyej ni tihuaꞌutaꞌixaateꞌen aɨme ɨ maj raayɨꞌɨtɨ huaꞌanyuuca aɨme ɨ maj Grecia eꞌemaꞌacan , nyej ni nyajta tihuaꞌutaꞌixaateꞌen aɨme ɨ maj seij chuejraꞌa japua eꞌemaꞌacan . Capu amɨn aꞌij tɨ puaꞌa eihua metyáumuaꞌaree nusu tɨ puaꞌa macai tiꞌitɨ aꞌij tyaꞌumuaꞌaree , nyaucheꞌe nu neyan tihuaꞌutaꞌixaateꞌesin naijmiꞌica .
45001015	Aɨj nu cɨn eihua nu aꞌancaꞌanyaacan cɨn neyan raxeꞌeveꞌe nyaj nyajta tyajamuaataꞌixaateꞌen ɨ nyuucari cɨmeꞌe tɨ cɨn Dioj aꞌamuajapua huanyuuni , muan , mɨ sej Roma eꞌeche .
45001016	Capu nyeteviꞌirasteꞌe aɨjna ɨ nyuucari , silu aɨj nu cɨn rɨꞌɨ tirataꞌaca ɨ Dioj , aꞌini ɨ nyuucari jetze pu maꞌacan ɨ muáreꞌeriꞌiraꞌaraꞌan ɨ Dioj ɨ tɨ cɨn huaꞌajapua huanyuuni naijmiꞌica ɨ mej raꞌaraꞌastijreꞌesin , anacaican aɨme ɨ maj Israel jetze ajtyamaꞌacan , majta eꞌeyan aɨme ɨ mej seij chuejraꞌa japua eꞌemaꞌacan .
45001017	Aɨjna ɨ nyuucari jetze pu ajta seijreꞌe aꞌij tɨ huarɨj ɨ Dioj mej mi maɨn tyaɨte meyan urareꞌenyaꞌacan cɨn huatyaturan ɨ jemin . Ayaa mu xaa nyaꞌu urareꞌenyaꞌacan cɨn huatyaturaasin ɨ Dioj jemi tɨj naꞌa rusen cɨmeꞌe , maɨjna cɨmeꞌe mej meri tyaꞌatzaahuateꞌe . Aɨj pu cɨn ayan teꞌeyuꞌusiꞌi ɨ yuꞌuxari jetze tɨcɨn : “ Aɨjna tɨ urareꞌenyaꞌacan cɨn huatyajturaa ɨ Dioj jemi ɨ rutzajtaꞌa , aɨ pu ruurican huatyaturaasin aɨjna cɨmeꞌe tɨ araujcaꞌanye aɨjna cɨmeꞌe tɨ tyaꞌatzaahuateꞌe . ”
45001018	Ma ajta , uteꞌe pu eꞌeveꞌemaꞌacan aɨjna tɨ jeijreꞌe seijreꞌe tɨ rɨꞌɨ huapɨꞌɨ nyuꞌucamɨꞌɨ ɨ Dioj aɨjna cɨmeꞌe aꞌij maj rɨcɨ ɨ tyaɨte aɨjna tɨ aꞌij puaꞌa een , aɨjna cɨmeꞌe ɨ maj meri ma ruurai ɨ Dioj , majta eꞌij puaꞌa tihuaꞌajchaɨ ɨ ruxaꞌaj tyaɨte , majta meyan tihueꞌijmɨ maj cai cheꞌe ranajche ɨ Dioj tzaahuatiꞌiraꞌa cɨmeꞌe . Ayaa mu een cɨn huaꞌaruure mej mi aꞌij puaꞌa tiꞌitetyaɨtesta muaꞌaraꞌani .
45001019	Ajta tɨj naꞌa tɨ ayan íꞌirɨni tɨ aꞌatɨ ayan tiraꞌamitejtyaꞌa aꞌij tɨ een ɨ Dioj , matɨj manaꞌa puaꞌamua ɨ tyaɨtye meyan ruꞌumuaꞌaree ɨ rutzajtaꞌa aꞌini Dioj pu rusaɨj ari huaꞌutaseijrate .
45001020	Tɨj naꞌa tɨ Dioj raatyataahuacaꞌa ɨ chaanaca tɨ yu eꞌireꞌenye , tyamuaꞌa pu naa ayan tihuaꞌamityejtyaꞌa aꞌayeꞌi aɨme aɨjna ɨ tyaj cai rasiseꞌij tajɨꞌɨ cɨmeꞌe . Aɨ pu xaa ayan tiraꞌamitejtyaꞌa aꞌayeꞌi aꞌij tɨ een ɨ muáreꞌeriꞌiraꞌaraꞌan ɨ Dioj , ajta tɨ ayan huatyaturan tɨj naꞌa tɨ yu aucaꞌitɨ aꞌame , tɨj naꞌa rusen cɨmeꞌe , aꞌini ayaa pu een ɨ Dioj . Ayaa pu tiraꞌamitejtyaꞌa aꞌayeꞌi aɨjna cɨmeꞌe tɨ Dioj ari raatyataahuaacaꞌa . Aɨj pu cɨn , capu rɨꞌɨri tɨ aꞌatɨ ayan jetzen seij tyáꞌujpuaapuaꞌareꞌen . Aɨme mu rujɨɨmuaꞌa meyan púeenyaꞌa .
45001021	Aɨ mu ramuaꞌatyajcaa ɨ Dioj . Majta raatyaxaahuatacaꞌa maɨjna cɨmeꞌe maj cai cheꞌe ranajchacaꞌa maɨjna tɨ iꞌi Dioj , camu majta rɨꞌɨ tiraataꞌacaa . Ma majta aɨme , aɨj mu jetze ucajrupi maj maɨjna jetze tyuꞌumuaꞌati ɨ muaꞌatziiraꞌa tɨ cai tiꞌitɨ vaɨraꞌacaa . Capu cheꞌe huatarɨꞌɨristaracaꞌa tɨ ayan tihuaꞌutamitejteꞌen tzaahuatiꞌiraꞌa cɨmeꞌe .
45001022	Meenti mauj meyan tíꞌixajtacaa tɨcɨn tyan tu yee rɨꞌɨ metityaumuámuaꞌaree , capu ayan tyeꞌirájraa . Eꞌitzeꞌe mu cai mauumúmuaꞌaraa muaꞌaraa .
45001023	Ayaa pu tihuaꞌaruurajcaa asta manaꞌa cai raatapuaꞌajtacaꞌa mej meyan rɨꞌɨ tiraataꞌan maɨjna ɨ Dioj tɨ cai aꞌanaj mɨꞌɨni . Ayaa muꞌu seij huatyaanajche tɨ ayan seijreꞌe tɨj tevi naꞌari tɨj pinaꞌa nusu tɨj tiꞌitɨ tɨ muaacuaca ajtaɨɨcajmee caꞌɨn tiꞌitɨ tɨ aꞌusinuuran .
45001024	Aɨj pu cɨn Dioj ayan mahuaꞌuhuaꞌaxɨ mej mi meyan raꞌaraꞌastijreꞌen naijmiꞌi tɨj naꞌa tɨ eꞌij puaꞌa een tɨ ayan tihuaꞌamitejteꞌe ɨ huaꞌa tzajtaꞌa , tiꞌitɨ tɨ naꞌa tɨ eꞌij puaꞌa een ɨ maj cɨn huaujtyamuaꞌaveꞌen . Aɨ mu majta meyan tiꞌijrɨꞌɨraa muaꞌaraa ɨ rujetze tɨj naꞌa tɨ tyuꞌutyéviꞌiraste .
45001025	Ayaa pu aɨjna cɨn tihuaꞌuruu aꞌini aɨ mu yaꞌuhuaꞌaxɨ maɨjna tɨ cɨmeꞌen raxa ɨ Dioj tzaahuatiꞌiraꞌa cɨmeꞌe mej mi raꞌaraꞌastijreꞌen maɨjna tɨ hueꞌitzi naꞌa pueen . Aɨ mu meyan huaꞌutyanajchacaꞌa , majta huaꞌutyavaɨ aɨme tɨ Dioj huaꞌutaahuacaꞌa . Camu cheꞌe mi ravaɨraꞌacu muaꞌaraa maɨjna ɨ Dioj , ɨ tyej teyan rɨꞌɨ tirataꞌaca tɨj naꞌa rusen cɨmeꞌe . Cheꞌe ayan tyajaꞌureꞌenyen .
45001026	Aɨj pu cɨn Dioj ayan huaꞌutaꞌa mej mi meyan raꞌaraꞌastijreꞌen tiꞌitɨj tɨ aꞌij puaꞌa eenyaꞌacan cɨn eꞌiraninyeica ɨ huaꞌa tzajtaꞌa , tɨj naꞌa tɨ tyuꞌutyeviꞌirasteꞌe . Ajta aɨme ɨ maj juuca ɨ maj huaꞌa jetze ajtyamaꞌacantacaꞌa , aɨ mu tiratápuaapuaꞌajtyahuaꞌa mej meyan tityeꞌentyaujnyaxcan tyetyaca jamuan aꞌij tɨ aɨn Dioj tihuꞌautyajtuaa . Ayaa muꞌu een cɨn huarɨj mej mi meyan saɨque huarɨni tɨ cai aɨn Dioj ayan eenyeꞌequeꞌen tihuaꞌutyajtuaa .
45001027	Majta aɨme ɨ tyetyaca , ayaa mu cheꞌeta manaꞌa tiratápuaapuaꞌajtyahuaꞌa mej meyan tihuaꞌantyanyaxcan ɨ juuca aꞌij tɨ tiraaxaꞌapɨꞌɨntare ɨ Dioj . Ayaa mu eenyeꞌequeꞌen huarɨj maɨjna cɨmeꞌe maj ruxaꞌa tyetyaca jamuan huaujxanaꞌacɨreꞌen aɨjna cɨmeꞌe ɨ tɨ aꞌij puaꞌa een tɨ huaꞌa tzajtaꞌa eꞌiráninyeicaꞌa . Ayaa mu huarɨj maɨjna cɨmeꞌe tɨ tyuꞌutyeviꞌirasteꞌe ɨ ruxaꞌaj tyetyaca jamuan . Aɨj pu cɨn puꞌuri tihuaꞌucɨꞌɨ aꞌij tɨ tiraavijteꞌe aɨjna cɨmeꞌe ɨ mej eihua huapɨꞌɨ aꞌij puaꞌa huarɨj .
45001028	Ajta , aꞌini capu ayan tihuaꞌamityejtyaꞌacaa tɨ ayan raavijtyaꞌacaa mej meyan raamuaꞌati ɨ Dioj , aɨ pu ayan huaꞌutaꞌa mej meyan tyuꞌumuaꞌati aꞌij mej tirajtyau rujɨɨmuaꞌa aɨjna cɨmeꞌe ɨ rumuaꞌatziiraꞌa . Ayaa muꞌu huarɨj maɨjna cɨmeꞌe tɨ cai tiꞌitɨj vaɨreꞌe , ajta mej mi meyan tiꞌijrɨꞌɨraa tɨj naꞌa tɨ cai ayan tiraavijteꞌe .
45001029	Nain pu huaꞌa jemi seijreꞌe tɨ aꞌij puaꞌa een . Aɨj mu cɨn huataujxanaꞌacɨraꞌatacaꞌa , majta aꞌij puaꞌa titetyújchaɨcaꞌa . Eecan mu tiꞌinyacuaꞌatzacaꞌa . Ee xaa nyaꞌu aꞌij mu puaꞌa tiꞌityetyaɨtestacaꞌa . Aɨj mu jetze ucajrupi : aɨ mu tiꞌityauraꞌatyaꞌacaraꞌa ɨ tyiꞌaraꞌan ɨ ruxaꞌaj tevi . Majta tiꞌityacuiꞌica . Eihua mu majta rutyaꞌaxɨꞌɨcaa . Majta rucuanamuajcaꞌa rujɨɨmuaꞌa . Majta mu aꞌij puaꞌa huaꞌaruurajcaa ɨ ruꞌihuaamuaꞌa . Ee xaa nyaꞌu , ayaa mu rɨcɨ . Aꞌij mu puaꞌa tyuꞌujepeꞌe .
45001030	Hueꞌitzi mu cɨn tihueꞌixaateꞌe ɨ ruxaꞌa tyaɨte , majta rajchaɨreꞌe ɨ Dioj . Majta ruxéꞌeviꞌiraꞌa cɨn huaꞌutyaxaahuaꞌajtacaꞌa ɨ ruxaꞌa tyaɨte . Majta aꞌujtzáahuatyaꞌa . Ayaa mu ruseijratacaꞌa maj nuꞌu huapɨꞌɨ ruxeꞌeveꞌe . Aɨj mu majta jetzen ucajrupi aꞌij mej yeꞌi huarɨni mej mi aꞌij puaꞌa tihuaꞌutzájraꞌamuaꞌan . Camu majta huaꞌastijreꞌe ɨ ruvaujsimuaꞌa .
45001031	Camu aꞌatzu meyan tiꞌijrɨꞌɨre tɨ xaꞌapɨꞌɨn een seijreꞌe . Eihua mu majta cai arauraste ɨ maj cɨn tyaꞌataujratziiriꞌi . Camu majta huaꞌaxeꞌeveꞌe ɨ rutyaɨtestyamuaꞌa . Camu aꞌatzu xaa nyaꞌu huaꞌacuꞌuvaa muaꞌayeꞌi ɨ ruxaꞌaj tyaɨte .
45001032	Rumuaꞌatziiraꞌa mu cɨn ruꞌumuaꞌaree aꞌij tɨ Dioj ari tiraaxaꞌapɨꞌɨntare tɨ ayan tiraavijteꞌe tɨ ayan tiraacɨꞌɨti tɨ huamɨꞌɨni aɨjna ɨ aꞌatɨ tɨ ayan tiꞌijrɨꞌɨre . Capu huaꞌa jetze ruxeꞌeveꞌe . Maucheꞌe mu meyan rɨcɨ . Majta caꞌanijraꞌa huaꞌataꞌaca ɨ seica mej mi meyan cheꞌeta manaꞌa tiꞌijrɨꞌɨraa muaꞌaraꞌani .
45002001	Pajta muaa , aꞌatɨ paj pɨrɨcɨ , tɨ puaꞌa peyan seij jetze tíꞌijpuaꞌajteꞌe ɨ aꞌaxaꞌaj tevi tiꞌitɨj cɨmeꞌe , capu rɨꞌɨri pej peyan tyuꞌutaxaj yee capaj aɨn púeenyaꞌa ɨ paj cɨn peyan huarɨj tiꞌitɨj tɨ aꞌij puaꞌa een . Muaa paj asaɨj a jetze tiaꞌapuaꞌajteꞌe paɨjna cɨmeꞌe pej peyan cheꞌeta panaꞌa tiꞌityeꞌechaꞌɨ aꞌij tɨ aɨn tiꞌityujchaꞌɨ aɨjna ɨ pej jetzen tiꞌitɨj cɨn tiꞌipuaꞌajteꞌe .
45002002	Tyajta ityan , ayaa tu ramuaꞌaree tɨ aɨn Dioj ayan tihuaꞌuxɨjteꞌen tzaahuatiꞌiraꞌa cɨmeꞌe aɨme ɨ mej meyan aꞌij puaꞌa títeetyújchaꞌɨ .
45002003	¿ Ni qui ayan timuaꞌamitejteꞌe tɨ cai Dioj pueijtzi muaataꞌasin , muaa mɨ pej peyan cheꞌeta panaꞌa aꞌij puaꞌa tiꞌityeꞌechaꞌɨ tɨj ajta aɨn aꞌij puaꞌa tiꞌityujchaꞌɨ ɨ paj jetzen tiꞌijpuaꞌajteꞌe tiꞌitɨj cɨmeꞌen ?
45002004	¿ Ní qui muaa paj raatyaxaahuatacaꞌa paɨjna ɨ Dioj tɨ eihua huapɨꞌɨ rɨꞌɨ timuataꞌaca , tɨ ajta muaꞌacuꞌuvaa aꞌayeꞌi ? Aucheꞌe pu teꞌeviicueꞌi mueetzi cɨmeꞌe . ¿ Ni cai tiꞌitɨ mueetzi jetze tasiseiri tɨ Dioj ayan rɨꞌɨ timuataꞌaca pej pi saɨque tyuꞌumuaꞌati ɨ jemin ?
45002005	Ma pajta muaa , ¿ aꞌini pej pi peri raꞌantyaana ɨ aꞌaxaijnyuꞌuca pej pi cai saɨque tyuꞌumuaꞌati ɨ Dioj jemi ? Ayaa paj ramueꞌitɨcɨ tɨ aɨn Dioj eihua huapɨꞌɨ pueijtzi muaataꞌasin ajna xɨcajraꞌa jetze tɨ jetzen ayan huataseijreꞌen a jeijreꞌe ɨ Dioj tɨꞌij nain cɨn tityaꞌaxɨjteꞌen tzaahuatiꞌiraꞌa cɨmeꞌe .
45002006	Aɨ pu Dioj nuꞌu aꞌatɨ ayan tyuꞌutaꞌasin aꞌij tɨ nuꞌu tiraavijteꞌe seij ajta seij .
45002007	Majta seica , aɨ mu ɨ mej meyan teꞌeviicueꞌi mej meyan rɨꞌɨ titetyujchaꞌɨ maɨjna cɨmeꞌe mej meyan rahuauhuau tɨ Dioj ayan rɨꞌɨ tihuaꞌutaꞌan , tɨ aɨn ajta vaꞌacan cɨn tihuaꞌutaijteꞌen , tɨ ajta ayan tihuaꞌutaꞌan mej mi ruurican huatyaturan ɨ jemin tɨj naꞌa rusen cɨmeꞌe , ayaa pu xaa nyaꞌu tihuaꞌucɨꞌɨti mej meyan ruurican huatyaturan ɨ Dioj jemi tɨj naꞌa rusen cɨmeꞌe .
45002008	Ajta aɨme ɨ mej rujɨɨmuaꞌa manaꞌa rájtyauve , majta cai áꞌujcaꞌanye mej meyan raꞌaraꞌastijreꞌen aɨjna cɨmeꞌe tɨ ayan tiꞌayajna , silu aɨ muꞌu maɨjna cɨn raꞌaraꞌastijreꞌen maɨjna tɨ huaꞌa tzajtaꞌa huiraninyei tɨ aꞌij puaꞌa een , ayaa pu tihuaꞌacɨꞌɨti tɨ Dioj ayan huaꞌajtyaꞌaxɨꞌɨsin . Aꞌij pu puaꞌa tihuaꞌutaꞌasin ɨ pueijtzi aɨjna cɨmeꞌe tɨ nyuꞌucamɨꞌɨ .
45002009	Matɨj manaꞌa puaꞌamua ɨ mej aꞌij puaꞌa títeetyújchaꞌɨ , eecan pu huaꞌutamuareꞌeristeꞌesin . Dioj pu huapɨꞌɨ pueijtzi huaꞌutaꞌasin , anacai aɨme ɨ maj Israel jetze ajtyamaꞌacan , ajta eꞌeyan aɨme jemi ɨ mej seij chuejraꞌa japua huachaatɨme .
45002010	Majta aɨme , matɨj manaꞌa puaꞌamua ɨ mej rɨꞌɨ títeetyújchaꞌɨ , Dioj pu ayan rɨꞌɨ tihuaꞌutaꞌasin . Aɨ pu ajta vaꞌacan cɨn tihuaꞌutaijteꞌesin . Tyamuaꞌa pu naa huaꞌutyapuaꞌariteꞌesin tɨj naꞌa rusen cɨmeꞌe . Ayaa pu xaa nyaꞌu tihuaꞌacɨꞌɨti aɨme ɨ maj Israel jetze ajtyamaꞌacan , majta aɨme ɨ maj seij chuejraꞌa japua eꞌemaꞌacan .
45002011	Ayaa pu teꞌeme aꞌini naimiꞌi mu ruxaꞌa eꞌen ɨ Dioj jemi .
45002012	Matɨj manaꞌa puaꞌamua ɨ maj cai aꞌanaj raꞌancuraꞌa ɨ nyuucari ɨ maj cɨn tiꞌijta , ayaa mu majta áꞌapuaꞌaren . Ma ajta Dioj pu cai huaꞌaxɨjteꞌesin aɨjna cɨmeꞌe ɨ nyuucari . Majta aɨme ɨ maj raꞌancuraꞌa maɨjna ɨ nyuucari , tɨ puaꞌa meyan tiꞌitɨ cɨn atyaꞌɨtzaꞌaraꞌan , matɨj manaꞌa puaꞌamua , aɨjna ɨ nyuucari , aɨ pu xaa tiꞌitɨ cɨn huaꞌajetze tyaꞌujpuáꞌajteꞌesin .
45002013	Ayaa puꞌu , aꞌini aɨme ɨ mej urareꞌenyaꞌacan cɨn huatyaturaasin ɨ Dioj jemi , camu meyan huatyaturaasin maɨjna cɨmeꞌe maj ranamua maɨjna ɨ nyuucari ɨ maj cɨn tiꞌijta . Camu xaa nyaꞌu , silu ayaa mu xaa urareꞌenyaꞌacan cɨn huatyaturaasin ɨ Dioj jemi tɨ puaꞌa meyan raꞌaraꞌastijreꞌen aꞌij tɨ tiraꞌaxa aɨjna ɨ nyuucari .
45002014	Ee xaa nyaꞌu , aɨme ɨ mej seij chuejraꞌa japua eꞌemaꞌacan , ɨ maj cai aꞌanaj raꞌancuraꞌa ɨ nyuucari , tɨ puaꞌa meyan raꞌaraꞌastijreꞌen aꞌij tɨ tiꞌixa maɨjna cɨmeꞌe mej aꞌij tirajtyau ɨ rutzajtaꞌa , ayaa pu aɨjna cɨn huataujmuaꞌa maj rutzajtaꞌa aꞌij tirajtyau maɨjna ɨ nyuucari ɨ maj cɨn tiꞌijta .
45002015	Aɨ mu meyan tiꞌitaseijrateꞌe tɨj naꞌa aꞌij tɨ aɨn tiꞌijxeꞌeveꞌe ɨ nyuucari ɨ maj cɨn tiꞌijta , aɨ pu seijreꞌe ɨ huaꞌa tzajtaꞌa . Tzaahuatiꞌiraꞌa pu cɨn huaꞌataꞌaca maj xaa ruꞌumuaꞌaree aꞌij tɨ tiꞌijxeꞌeveꞌe aɨjna ɨ nyuucari . Ayaa pu huaꞌa jetze tiꞌipuaapuaꞌajteꞌe ɨ huaꞌamuaꞌatziiraꞌa , ajta aɨ pu tihuaꞌataꞌuuniꞌiraca .
45002016	Ayaa pu teꞌeme aꞌij nyej tyajáꞌamuamuaꞌate . Ajna xɨcajraꞌa jetze tɨ jetzen nain cɨn antyujmuaꞌaréera aꞌame aɨjna ɨ Jesús tɨ ajta iꞌi Cɨriistuꞌu , Dioj pu raataꞌasin tɨ aɨn Cɨriistuꞌu huaꞌuxɨjteꞌesin ɨ tyetyaca tɨj naꞌa ɨ maj cɨn meyan tyuꞌuruu aviitzi cɨmeꞌe .
45002017	Pajta muaa , ticheꞌe teyan mueetzi cɨn tyuꞌutaxaj paj nuꞌu paɨjna jetze ajtyamaꞌacan ɨ Israel , pajta raꞌastijreꞌe paɨjna ɨ nyuucari ɨ maj cɨn tiꞌijta , pajta peyan aꞌatzaahuateꞌe paɨjna cɨmeꞌe paj nuꞌu ranajche tzaahuatiꞌiraꞌa cɨmeꞌe ɨ Dioj .
45002018	¿ Ni qui ayan tiꞌayajna , nusu peri ramuaꞌaree aꞌij tɨ aɨn tiꞌijxeꞌeveꞌe ? , ¿ pajta peri peyan raxaꞌapɨꞌɨntare ɨ tɨ iꞌixaꞌapɨꞌɨn paɨjna cɨmeꞌe pej tyamuaꞌa naa tihuaꞌamuaꞌate paɨjna jetze ɨ nyuucari ɨ maj cɨn tiꞌijta ?
45002019	¿ Ni qui pajta peyan tiꞌimuaꞌatze paj nuꞌu raayɨꞌɨtɨ pej tihuaꞌumuaꞌaten aɨme ɨ maj cai aꞌanaj tiꞌihuaujmuaꞌate ? , naꞌari ¿ paj nuꞌu raayɨꞌɨtɨ pej tihuaꞌutaseijrateꞌen tzaahuatiꞌiraꞌa cɨmeꞌe aꞌij tɨ een ɨ Dioj ?
45002020	¿ Ni qui peyan raayɨꞌɨtɨ paj rɨꞌɨ tihuaꞌumuaꞌaten aɨme ɨ tɨ cai ayan tihuaꞌamityejteꞌe aꞌij tɨ tiraavijteꞌe ? , nusu ¿ peyan raayɨꞌɨtɨ pej tihuaꞌumuaꞌaten aɨme ɨ maj cai xɨ huavaujse ? ¿ Ni qui ayan tiꞌayajna pej peyan raayɨꞌɨtɨ aɨjna cɨmeꞌe ɨ nyuucari ɨ maj cɨn tiꞌijta , tɨ ajta ayan tzaahuatiꞌiraꞌa cɨn teꞌeyuꞌusiꞌi ? ¿ Ni tzaa ayan tiꞌivaɨreꞌe aɨjna ɨ nyuucari pej pi nain cɨn ruꞌumuaꞌareera ?
45002021	Tɨ puaꞌa ayan tiꞌayajna mueetzi jemi , mɨ pej seica tyuꞌumuaꞌaten , ¿ aꞌini een cɨmeꞌe pacai peyan tiaꞌamuaꞌate asaɨj ? Mɨ pej peyan tihuaꞌamuaꞌate maj nuꞌu cai tyuꞌunahuaꞌan , ¿ ni qui peyan cai tiꞌinahuaꞌa muaa ?
45002022	Ayaa paj pajta tihueꞌixaateꞌe maj nuꞌu cai ruxanaꞌacɨreꞌe . ¿ Ni qui muaa pacai peyan axanaꞌacɨreꞌe ? Mɨ tɨ cai muaꞌaraanajchi maj huaꞌanajche ɨ maj cai diooj pueen , ¿ ni pacai peyan tiꞌinahuaꞌa huaꞌa teyujtaꞌa tzajtaꞌa ?
45002023	Muaa paj caꞌanyejri huaꞌataꞌaca mej mi ratyaxaahua ɨ Dioj aɨjna cɨmeꞌe paj cai raꞌaraꞌastijreꞌe paɨjna ɨ nyuucari ɨ maj cɨn tiꞌijta . Ma pajta muaa , muaa paj ahuaꞌatzaahuateꞌe paɨjna cɨmeꞌe ɨ nyuucari .
45002024	Aɨj pu cɨn ayan teꞌeyuꞌusiꞌi , tɨcɨn : “ Aꞌij mu puaꞌa tíyaꞌuséij ɨ Dioj aɨme ɨ mej seij chuejraꞌa japua eꞌemaꞌacan muejmi cɨmeꞌe . ”
45002025	Tɨ puaꞌa peyan raꞌastijreꞌe paɨjna ɨ nyuucari ɨ maj cɨn tiꞌijta , aj pu xaa ayan timuaatyavaɨreꞌesin mej mi raamuaꞌaree ɨ tyaɨte paj paɨjna jetze ajtyamaꞌacan aɨjna ɨ Israel . Ma ajta , tɨ puaꞌa peyan tiꞌitɨ cɨn autyaturan paɨjna jetze ɨ nyuucari , ayaa mu muaruuren matɨj huaꞌarujca aɨme ɨ mej seij chuejraꞌa japua eꞌemaꞌacan .
45002026	Ajta aꞌatɨ tɨ seij chuejraꞌa japua eꞌemaꞌacan , tɨ puaꞌa aɨn ayan raꞌaraꞌastijreꞌen ɨ nyuucari ɨ maj cɨn tiꞌijta . ¿ Ni cai Dioj ayan tiraataꞌasin aɨjna ɨ jaꞌatɨ tɨ ayan eenyeꞌen huatyaturan aɨme jemi ɨ maj Israel jetze ajtyamaꞌacan tɨj ɨ aꞌatɨ tɨ raꞌantisijchacaꞌa ɨ runavij ? Ee xaa nyaꞌu , ayaa pu tíꞌen .
45002027	Aɨjna ɨ aꞌatɨ tɨ cai raꞌantisijchacaꞌa ɨ runavij tɨ ajta auj raꞌastijreꞌe ɨ nyuucari ɨ maj cɨn tiꞌijta , aɨ pu muaꞌaxɨjteꞌen mueetzi aɨjna cɨmeꞌe pej atyaꞌɨtzaꞌara paɨjna jemi ɨ nyuucari . Capu amɨn aꞌij pej peri raꞌancuraꞌa paɨjna ɨ nyuucari , pajta raꞌantisijchacaꞌa ɨ aꞌanavij .
45002028	Tɨ puaꞌa aꞌatɨ ayaa naꞌa tiꞌijrɨꞌɨra me jeijreꞌe , capu ayan huataujmuaꞌa tɨ aɨn ɨ aꞌatɨ tzaahuatiꞌiraꞌa cɨn Israel jetze ajtyamaꞌacan . Capu xaa nyaꞌu . Ajta aɨn ɨ aꞌatɨ tɨ ayan raꞌantisijchacaꞌa ɨ runavij , capu ayaa naꞌa tiꞌivaɨreꞌe tɨ ij ayan seiraꞌa aꞌaraꞌani me jeijreꞌe ɨ hueꞌiraꞌaraꞌan jetze .
45002029	Capu ayan tiꞌayajna tɨ aꞌatɨ tzaahuatiꞌiraꞌa cɨn Israel jetze ajtyamaꞌacan aɨjna cɨmeꞌe tɨ aɨn tyaꞌaraꞌastijre me jeijreꞌe seijreꞌe . Aɨ puꞌu xaa ruxeꞌeveꞌe tɨ aɨn nain cɨn aráurasten ɨ rutzajtaꞌa . Ajta , aɨjna ɨ tiꞌitɨ tɨ tiꞌivaɨreꞌe tɨ ij aꞌatɨ ayan urareꞌenyaꞌacan cɨn huatyaturan ɨ Dioj jemi , capu aɨ naꞌa ɨ maj meyan tiꞌijrɨꞌɨre ɨ ruhueꞌiraꞌa cɨmeꞌe . Capu ajta aɨ naꞌa pɨrɨcɨ ɨ tɨ teꞌeyuꞌusiꞌi ɨ yuꞌuxari jetze , silu ai pu aɨn pɨrɨcɨ tɨ aɨn xaijnyuꞌucaraꞌaraꞌan ɨ Dioj ayan rɨꞌɨ raaruuren ɨ aꞌatɨ ɨ tzajtaꞌan . Ajta aɨjna ɨ maj cɨn rɨꞌɨ tiraataꞌasin aɨjna ɨ aꞌatɨ , capu huaꞌa jemi eꞌiraninyeica ɨ tyaɨte silu Dioj pu jemi eꞌiraninyeica .
45003001	¿ Tiꞌitajni cɨn aꞌij tirajchaɨreꞌe aɨjna ɨ aꞌatɨ tɨ Israel jetze ajtyamaꞌacan ? ¿ Ni qui tiꞌitɨj aꞌij tiraatyavaꞌɨri tɨ aɨn raꞌantisijchacaꞌa ɨ runavij ?
45003002	Ayej xaa nyaꞌu . Eihua pu tiraꞌancuraꞌasin , ajta muiꞌicaca pu cɨn raatyavaꞌɨri , aɨjna cɨmeꞌe tɨ Dioj anacai raatyajtuaa ɨ runyuuca aɨme jemi ɨ maj Israel jetze ajtyamaꞌacan .
45003003	Ma majta seica , camu meyan tiraꞌaraꞌastijre . ¿ Aꞌini huataujmuaꞌa aɨjna ɨ maj cai meyan tiraꞌaraꞌastijre ? ¿ Ni qui meyan raꞌurauuna maɨjna tɨ cɨn Dioj tyaꞌataujratziiriꞌi ?
45003004	Camu aꞌatzu xaa nyaꞌu . Cheꞌe ayan eenyeꞌen ɨ Dioj jemi tɨ aɨn Dioj rusaɨj ayan tzaahuatiꞌiraꞌa cɨn huatyaturan tɨj naꞌa rusen cɨmeꞌe . Ma majta ɨ tyetyaca , cheꞌe ayan eenyeꞌen mej tiꞌihueꞌitaca . Cheꞌe ayen eenyeꞌen aꞌini ayaa pu teꞌeyuꞌusiꞌi tɨcɨn : Mej mi raamuaꞌaree tɨ ayan tiꞌayajna aꞌij pej peri tyuꞌutaxajtacaꞌa , pej pi tyuꞌutyamueꞌitɨn paɨjna cɨmeꞌe matɨꞌɨj maɨn muaꞌaxɨjteꞌen .
45003005	Tɨ puaꞌa ayan seijreꞌe tɨ Dioj ayan urareꞌenyaꞌacan cɨn huatyajturaa aɨjna cɨmeꞌe tyaj cai raꞌastijreꞌe ityan , ¿ aꞌini huataujmuaꞌa amɨjna ? ¿ Ni qui teyan tyuꞌutaxaj aꞌij mej tiꞌixaxaꞌa aɨme ɨ maj cai ramuaꞌate ɨ Dioj ? Ayaa mu tɨcɨn : “ Capu nuꞌu xaꞌapɨꞌɨn rɨcɨ ɨ Dioj aɨjna cɨmeꞌe tɨ aɨn huatanyuꞌucan ityejmi jemi . ”
45003006	Ayaa nu tyajaꞌamueꞌixaateꞌe , tɨ puaꞌa ayan tiꞌayajna aꞌij mej tiꞌixaxaꞌa aɨme , ¿ aꞌini auj tiꞌirɨꞌɨri tɨ aɨn Dioj huaꞌaxɨjteꞌen naijmiꞌica ɨ maj yan huachaatɨme ɨ chaanaca japua ? Capu xaa nyaꞌu aꞌij tiꞌirɨꞌɨri .
45003007	Rɨꞌɨri tɨ aꞌatɨ ayan tyuꞌutaxaj yee , ¿ aꞌini een cɨmeꞌe Dioj ayan auj naꞌaxɨjteꞌen aɨjna cɨmeꞌe ɨ nyaj nuꞌu autyajturaa ɨ jemin ? Capu ayan tiraavijteꞌe aꞌini Dioj pu eitzeꞌe tzaahuatiꞌiraꞌa cɨn huatyaturaasin aɨjna cɨmeꞌe nyaj nuꞌu tiꞌihueꞌitaca . Ajta eitzeꞌe mu meyan rɨꞌɨ tirataꞌaca ɨ Dioj maɨjna cɨmeꞌe .
45003008	Tɨ puaꞌa ayan tiꞌayajnacacheꞌe aꞌij tɨ tiꞌixa aɨjna ɨ aꞌatɨ , ayaa pu ajta rɨꞌɨrístaca tyej teyan tyuꞌutaxajtancheꞌe tɨcɨn : “ Ticheꞌe nuꞌu teyan aꞌij puaꞌa tiꞌirajchaꞌɨ tɨ ij ayan huatyaturan ɨ tɨ iꞌixaꞌapɨꞌɨn . ” Ee xaa nyaꞌu , ayaa mu seica ta jetze tiꞌipuaꞌariteꞌe tyaj nuꞌu teyan tiꞌixaxaꞌa . Muꞌuri xaa nyaꞌu meyan raꞌantimueꞌitɨ tɨ Dioj ayan aɨjna cɨn huaꞌaxɨjteꞌen .
45003009	¿ Aꞌini naꞌaqui ? ¿ Ni qui ayan huataujmuaꞌa tɨ eitzeꞌe naa tiꞌitavaɨreꞌe ityejmi i tyej Israel jetze ajtyamaꞌacan cai aɨme ? Capu xaa nyaꞌu aꞌatzu , aꞌini tuꞌuri teyan raataxajtacaꞌa tɨ aɨn ɨ tɨ aꞌij puaꞌa een , aɨ pu taꞌantimueꞌitɨ tyej ti tyaꞌutaꞌɨtzee ɨ Dioj jemi naijmiꞌica ityan i tyaj Israel jetze ajtyamaꞌacan , majta aɨme ɨ mej seij chuejraꞌa japua eꞌemaꞌacan .
45003010	Ayaa pu xaa nyaꞌu tiꞌayajna aꞌini ayaa pu teꞌeyuꞌusiꞌi tɨcɨn : Capu nuꞌu maꞌa aꞌa aꞌatɨ tɨ ayan urareꞌenyaꞌacan cɨn seijraꞌa . Capu aꞌatɨ .
45003011	Capu nuꞌu maꞌa aꞌa aꞌatɨ tɨ yauꞌeite aꞌij tɨ een ɨ Dioj jemi . Capu nuꞌu maꞌa aꞌa aꞌatɨ tɨ ayan rahuauhuau tɨ ij raatyaanajche .
45003012	Naijmiꞌi mu meri ma ruurai majcaꞌi . Camu cheꞌe tiꞌitɨ cɨn tiꞌivaɨreꞌe ɨ jemin . Capu maꞌa aꞌa aꞌatɨ tɨ ayan rɨꞌɨ tiꞌityujchaꞌɨ . Capu aꞌatɨ xaa nyaꞌu .
45003013	Aꞌij pu puaꞌa namuajreꞌe aꞌij mej tiꞌixaxaꞌa . Runyanu mu cɨn tiꞌihueꞌitaca mej mi huaꞌucuanamuan ɨ ruxaꞌa tyaɨte . Ayaa pu cheꞌeta naꞌa tiꞌivaɨreꞌe ɨ nyuucari ɨ maj cɨn tiꞌixaxaꞌa tɨj ajta ɨ huaꞌaveꞌeri tɨ jeꞌihuajeꞌica , aɨjna tɨ cuꞌucuꞌu jetze eꞌijninyei .
45003014	Eihua mu aꞌij puaꞌa tyuꞌujepeꞌe , majta huapɨꞌɨ eihua huaꞌajaaxaijteꞌe ɨ ruxaꞌa tyaɨte .
45003015	Caꞌanacan mu aꞌuruaachejyeꞌi mej mi seij huajeꞌica ma aꞌahuaꞌa .
45003016	Aꞌu tɨ naꞌa maj aꞌacɨɨnye , aɨ mu aꞌujcaꞌanyaacan cɨn raatyáuuna tɨj naꞌa tɨ aun tyejeꞌeseijreꞌe . Eihua mu pueijtzi huaꞌataꞌaca ɨ ruxaꞌaj tyaɨte .
45003017	Capu ayan tihuaꞌamityejteꞌe aꞌij tɨ een tɨꞌɨj Dioj huaꞌutyapuaꞌariteꞌen ɨ tyaɨte mej mi ruꞌihuaamuaꞌatan tyamuaꞌa naa .
45003018	Camu majta raꞌateseꞌe ɨ Dioj . Camu majta rataꞌaca tɨ huaꞌa jemi seijraꞌa .
45003019	Tyajta ityan , tuꞌuri teyan ramuaꞌaree aꞌij tɨ tiꞌixa ɨ nyuucari ɨ maj cɨn tiꞌijta . Ayaa pu tihueꞌixaateꞌe aɨme ɨ mej jetzen ruxeꞌeveꞌe mej meyan raꞌaraꞌastijreꞌen maɨjna ɨ nyuucari . Ajta ayan huatyatuiihuacaꞌa mej mi huatyaturan maj cai cheꞌe tiꞌitɨ xajta naijmiꞌi ɨ tyaɨte maɨjna cɨmeꞌe tɨ cai cheꞌe meꞌe tiꞌitɨ ɨ maj ru jetze rupuaꞌariteꞌe . Ayaa puꞌu teꞌirajraa tɨ ij ayan amiteera tɨ Dioj huaꞌaxɨjteꞌesin naijmiꞌica ɨ maj yan huachaatɨme ɨ chaanaca japua aɨjna cɨmeꞌe maj autyajturaa ɨ jemin .
45003020	Aɨj pu cɨn capu aꞌatɨ ayan urareꞌenyaꞌacan cɨn huatyaturaasin ɨ Dioj jemi aɨjna cɨmeꞌe tɨ aɨn aꞌatɨ ayan raꞌastijreꞌe aɨjna ɨ nyuucari ɨ maj cɨn tiꞌijta . Me tyajta ityan , ayaa tu een cɨn ramuaꞌaree tiꞌitɨ tɨ pɨrɨcɨ tɨ aꞌij puaꞌa een tyaɨjna cɨmeꞌe tɨ cai rɨꞌɨri tyaj nain cɨn raꞌaraꞌastijreꞌen tyaɨjna ɨ nyuucari .
45003021	Ajta ijii , puꞌuri ayan titaataseijrate aꞌij tɨ tiꞌirɨꞌɨri tyej teyan urareꞌenyaꞌacan cɨn huatyaturan ɨ Dioj jemi . Tuꞌuri ramuaꞌaree tɨ cai ayan cheꞌeta naꞌa tiꞌivaɨreꞌe aɨjna ɨ nyuucari ɨ maj cɨn tiꞌijta . Ee xaa nyaꞌu , ayaa pu cheꞌeta naꞌa tiꞌitaꞌixaateꞌe aɨjna ɨ nyuucari , majta aɨme ɨ mej mejmiꞌi tiꞌixaxaꞌataꞌa ɨ Dioj jetze maꞌacan .
45003022	Ayaa pu cheꞌeta naꞌa tihuaꞌacɨꞌɨti naijmiꞌica mej mi meyan urareꞌenyaꞌacan cɨn huatyaturan ɨ Dioj jemi maɨjna cɨmeꞌe mej meyan raꞌaraꞌasten maɨjna ɨ Jesús tɨ ajta iꞌi Cɨriistuꞌu . Ayaa pu cheꞌeta naꞌa tihuaꞌacɨꞌɨti aɨme ɨ maj Israel jetze ajtyamaꞌacan , majta aɨme ɨ mej seij chuejraꞌa japua eꞌemaꞌacan , aꞌini naimiꞌi mu ruxaꞌa eꞌen ɨ Dioj jemi . Naimiꞌi mu majta autyajturaa ɨ jemin . Ajta capu aꞌatɨ ayan raayɨꞌɨtɨ tɨꞌij ayan nain cɨn rɨꞌɨ tiraataꞌan ɨ Dioj .
45003023	
45003024	Ajta pu Dioj ruxéꞌeviꞌiraꞌa cɨn ayan tihuaꞌuxaꞌapɨꞌɨntariꞌiriꞌi mej mi urareꞌenyaꞌacan cɨn huatyaturan ɨ jemin aɨjna cɨmeꞌe tɨ aɨ pu ayan rɨꞌɨ tihuaꞌutaꞌa . Ayaa pu een cɨn huaꞌa japua huanyúu aɨjna cɨmeꞌe aꞌij tɨ huarɨj ɨ Cɨriistuꞌu tɨ ajta iꞌi Jesús .
45003025	Dioj pu ayan raatyajtuaa ɨ Jesús huaꞌa tzajtaꞌa aɨme ɨ maj yan japuan huachaatɨme iiyan chaanaca japua tɨ ij aɨn ayan huatauraꞌan tɨj muaɨꞌɨvejri ɨ tɨ cɨn tyuꞌutanajchita aɨjna cɨmeꞌe ɨ mej tyeꞌechaɨcaꞌa ɨ Dioj jemi . Ajta tɨ ij aɨn huaꞌutyapuaꞌariteꞌen ɨ Dioj jemi aɨjna cɨmeꞌe mej raꞌatzaahuateꞌe . Dioj pu ayan huarɨj tɨ ij ayan tihuaꞌutaseijrateꞌen tɨ cai aɨn aꞌij puaꞌa huarɨj tɨꞌɨj aɨn anacai tihuaꞌutaꞌuuniꞌiriꞌi ɨ maj cɨn autyajturaa ɨ jemin . Capu ajnaꞌɨmɨ pueijtzi huaꞌataꞌacaraꞌa .
45003026	Aɨ pu ajta ayan huarɨj mej mi maɨn ɨ mej huatyaɨte ijii meyan raaseij tɨ aɨn xaꞌapɨꞌɨn huarɨj aɨjna cɨmeꞌe tɨ rusaɨj uraréꞌen . Ayaa pu ajta huarɨj mej mi raamuaꞌaree tɨ ajta xaꞌapɨꞌɨn rɨcɨ aɨjna cɨmeꞌe tɨ ayan tihuaꞌaxaꞌapɨꞌɨntariꞌira mej mi meyan urareꞌenyaꞌacan cɨn huatyaturan ɨ jemin , naijmiꞌica , aꞌachu maj puaꞌamua raꞌastijreꞌe .
45003027	Tɨ puaꞌa ayan tiꞌayajna , ¿ tiꞌitajni cɨn tyáꞌatatzaahuateꞌen ? Catu tiꞌitɨj cɨmeꞌe , aꞌini capu cheꞌe ayan tiraavijteꞌe . ¿ Tiꞌitajni pɨrɨcɨ ɨ nyuucari tɨ taataꞌijmɨjra ? ¿ Ni qui aɨjna cɨmeꞌe tyaj raꞌaraꞌastijreꞌen tyaɨjna ɨ nyuucari ɨ maj cɨn tiꞌijta ? Capu xaa nyaꞌu aɨn pueen , silu aɨjna ɨ nyuucari ɨ tyaj cɨn tyaꞌatzaahuateꞌe .
45003028	Ayaa pu xaa tiꞌayajna aꞌini ayaa pu titaꞌamitejteꞌe tɨ aꞌatɨ ayan urareꞌenyaꞌacan cɨn huatyaturaasin ɨ Dioj jemi aɨjna cɨmeꞌe tɨ aɨn aꞌatɨ tyaꞌatzaahuateꞌe . Ajta capu tiꞌitɨ cɨn raatyavaꞌɨri tɨ ayan raꞌaraꞌastijreꞌen aɨjna ɨ nyuucari ɨ maj cɨn tiꞌijta .
45003029	Ajta aɨn ɨ Dioj , ¿ ni qui ayaa naꞌa pueen huaꞌa Dioj , ɨ maj Israel jetze ajtyamaꞌacan nusu ajta huaꞌa Dioj pueen aɨme ɨ maj seij chuejraꞌa japua eꞌemaꞌacan ? Ee xaa nyaꞌu , aɨ pu ajta huaꞌa Dioj pueen aꞌini saɨj puꞌu aɨn pueen ɨ Dioj . Aɨ pu huaꞌaxɨjteꞌen aɨme ɨ mej Israel jetze ajtyamaꞌacan mej mi urareꞌenyaꞌacan cɨn huatyaturan ɨ jemin maɨjna cɨmeꞌe ɨ mej tyaꞌatzaahuateꞌe . Aɨ pu ajta ayan cheꞌeta naꞌa huaꞌaxɨjteꞌen aɨme ɨ mej seij chuejraꞌa japua eꞌemaꞌacan mej mi meyan cheꞌeta manaꞌa urareꞌenyaꞌacan cɨn huatyaturan ɨ jemin aꞌini ayaa mu cheꞌeta manaꞌa tyaꞌatzaahuateꞌe .
45003030	
45003031	¿ Ni qui teyan tyaɨjna cɨn raꞌurauuna tyaɨjna ɨ nyuucari ɨ maj cɨn tiꞌijta tyaɨjna cɨmeꞌe tyej teyan tyaꞌatzaahuateꞌe ? Catu xaa nyaꞌu . Me tyajta ityan , tyan tu tyaɨjna cɨn ranaijmireꞌen .
45004001	¿ Aꞌini tyanaꞌa tyuꞌutaxajta tyaɨjna cɨmeꞌe ɨ tayaaxujcɨꞌɨ , aɨjna ɨ Abraham tyaacan , ɨ tyaj jetzen eꞌiraanye ? ¿ Aꞌini tiraarɨꞌɨre aɨjna jemi ɨ Dioj ?
45004002	Ayej xaa nyaꞌu tiꞌayajna , tɨ puaꞌa aɨn Abraham ayan urareꞌenyaꞌacan cɨn huatyaturancheꞌe ɨ Dioj jemi , aɨjna cɨmeꞌe tɨ ayan tiꞌitɨj cɨn tyaꞌaraꞌaste , aj pu xaa rɨꞌɨrístacajcheꞌe tɨ aɨn rusaɨj ahuaujtzaahuateꞌen . Ma ajta cai , capu aꞌatzu rɨꞌɨristacaꞌa tɨ ayan huarɨni ɨ Dioj jemi .
45004003	Ma ajta , ayaa pu tyaꞌaxa ɨ yuꞌuxari jetze tɨcɨn : “ Abraham pu ráꞌantzaahua aɨjna ɨ Dioj . Aɨj pu cɨn , ayaa pu Dioj tiraaxaꞌapɨꞌɨntariꞌiriꞌi tɨ aɨn ayan urareꞌenyaꞌacan cɨn huatyajturaa ɨ jemin . ” Ayaa pu teꞌeyuꞌusiꞌi .
45004004	Nicheꞌe seij huataxaj ɨ nyuucari . Tɨ puaꞌa aꞌatɨ tiꞌitɨj cɨn tiꞌimuaraꞌa ayaa pu ruxeꞌeveꞌe mej tiraanajchiteꞌen maɨjna cɨmeꞌe tɨ aɨn tyuꞌumuarej . Camu tiꞌitɨ raatapueijveꞌesin ruxéꞌeviꞌiraꞌa cɨmeꞌe , silu ayaa mu tiꞌijnajchiteꞌen aꞌij tɨ tiraavijteꞌe .
45004005	Ayaa pu cheꞌeta naꞌa een ɨ Dioj jemi . Capu aꞌatzu aꞌij tiꞌirɨꞌɨri tɨ aꞌatɨ ayan raamueꞌitɨn tɨ ayan urareꞌenyaꞌacan cɨn huatyaturan ɨ Dioj jemi aɨjna cɨmeꞌe tɨ ayaa naꞌa tyuꞌumuarej tiꞌitɨ cɨmeꞌe . Ma ajta aɨn , tɨ puaꞌa ayan ráꞌantzaahuateꞌen aɨjna tɨ tihuaꞌaxaꞌapɨꞌɨntariꞌira aɨme ɨ mej aꞌij puaꞌa tiꞌityetyújchaꞌɨ mej mi meyan urareꞌenyaꞌacan cɨn huatyaturan ɨ jemin , tɨ puaꞌa ráꞌantzaahuateꞌen naꞌa aɨjna ɨ aꞌatɨ , Dioj pu aɨjna cɨn tiꞌijxaꞌapɨꞌɨntariꞌiran tɨ ij aɨn urareꞌenyaꞌacan cɨn huatyaturan ɨ jemin .
45004006	Ajta , ayaa pu cheꞌeta naꞌa raꞌuteyuꞌuxacaꞌa aɨjna ɨ David tyaacan tɨ ayan tyaꞌaxa tɨ nuꞌu Dioj ayan rɨꞌɨ tirataꞌaca aɨjna ɨ aꞌatɨ tɨ Dioj ayan tijiꞌijxaꞌapɨꞌɨntariꞌire tɨ ij ayan aɨn urareꞌenyaꞌacan cɨn huatyaturan ɨ jemin . Capu ajta nuꞌu jetzen ruxeꞌeveꞌe tɨ aɨn aꞌatɨ cai tyuꞌumuarej tiꞌitɨj cɨmeꞌe tɨ xaꞌapɨꞌɨn een .
45004007	Ayan tɨcɨn : Rɨꞌɨ pu tihuaꞌutaꞌa aɨme ɨ tɨ Dioj tihuaꞌutaꞌuuniꞌiriꞌi ɨ maj cɨn autyajturaa ɨ jemin . Micheꞌe maɨjna cɨn huaujtyamuaꞌaveꞌen , aꞌini capu cheꞌe pueijtzi huaꞌutaꞌasin .
45004008	Rɨꞌɨ pu tirataꞌaca aɨjna ɨ aꞌatɨ tɨ Dioj cai ayan jetzen tiꞌitɨj cɨn tyaꞌujpuáꞌajteꞌen tɨ aɨn tiꞌitɨj cɨn autyajturaa ɨ jemin .
45004009	Ajta aɨjna ɨ tɨ cɨn Dioj rɨꞌɨ tihuaꞌataꞌaca , ¿ ni qui aɨme naꞌa cɨꞌɨti ɨ mej meri raꞌantisijchacaꞌa ɨ runavij naꞌari ajta ayan tihuaꞌucɨꞌɨti ɨ seica ɨ maj cai meyan raꞌantijsijchacaꞌa ɨ runavij ? Ayaa nu neri tyajamuaataꞌixaa nyaɨjna cɨmeꞌe ɨ Abraham tyaacan , tɨ Dioj ayan tiraaxaꞌapɨꞌɨntariꞌiriꞌi tɨ aɨn urareꞌenyaꞌacan cɨn huatyajturaa ɨ jemin , aɨjna cɨmeꞌe tɨ aɨn Abraham ayan ráꞌantzaahua .
45004010	¿ Aꞌanajni ayan tiraaxaꞌapɨꞌɨntariꞌiriꞌi ɨ Dioj ? ¿ Ni qui ayan raaruu tɨꞌɨj Abraham cai xɨ raꞌantisijchacaꞌa ɨ runavij ? , naꞌari ¿ ayan tiraaxaꞌapɨꞌɨntariꞌiriꞌi tɨꞌɨj aɨn ayan ari raꞌantisijchacaꞌa ? Ee xaa nyaꞌu , ayaa pu tiꞌayajna , capu Dioj ayan tiraaxaꞌapɨꞌɨntariꞌiriꞌi tɨꞌɨj ayan ari raꞌantisijchacaꞌa ɨ runavij silu tɨꞌɨj cai xɨ raꞌantisijchacaꞌa .
45004011	Aj puꞌi ayan raatyajtua aɨjna ɨ yeꞌira mej mi meyan raꞌantisijche ɨ runavij . Ajta ayan huataujmuaꞌacaa aɨjna ɨ yeꞌira tɨ aɨn Abraham tyaacan ayan urareꞌenyaꞌacan cɨn huatyajturaa ɨ Dioj jemi , aɨjna cɨmeꞌe tɨꞌɨj cai xɨ raꞌantisíicha ɨ runavij , aɨ pu raꞌantzaahuate ɨ Dioj . Aɨj pu cɨn , ai pu aɨn pueen ɨ huaꞌahuaacɨxaꞌa naijmiꞌi aɨme ɨ maj cai raꞌantisiꞌiche ɨ runavij , ɨ maj majta tyaꞌatzaahuateꞌe . Aɨj pu cɨn Dioj ayan cheꞌeta naꞌa tihuaꞌaxaꞌapɨꞌɨntariꞌira mej mi meyan cheꞌeta manaꞌa urareꞌenyaꞌacan cɨn huatyaturan ɨ Dioj jemi tɨj aɨjna ɨ huaꞌahuaacɨxaꞌajcɨꞌɨ .
45004012	Ajta aɨjna ɨ Abraham tyaacan , aɨ pu ajta huaꞌahuaacɨxaꞌa pueen ɨ maj raꞌantisiꞌiche ɨ runavij . Majta aɨme , camu meyan manaꞌa raꞌantisiꞌiche ɨ runavij , silu aɨ mu majta meyan eenyeꞌe rɨꞌɨ tiꞌityetyújchaꞌɨ tɨj ajta aɨjna ɨ Abraham tyaacan rɨꞌɨ tiꞌityújchaɨcaꞌa , aɨjna tɨ tahuaacɨxaꞌa pueen , tɨ ajta tyaꞌatzaahuatyaꞌacaa tɨꞌɨj cai xɨ raꞌantisíicha ɨ runavij .
45004013	Ajta pu Dioj ayan tyaꞌataujratziiriꞌi aɨjna jemi ɨ Abraham , ajta aɨme jemi ɨ mej jetzen aꞌiraanye tɨ nuꞌu ayan tiraacɨꞌɨti nain tɨ seijreꞌe iiyan chaanaca japua . Capu Dioj ayan tyaꞌataujratziiriꞌi , aɨjna cɨmeꞌe tɨ aɨn Abraham ayan raꞌastijraꞌacaa aɨjna ɨ nyuucari ɨ maj cɨn tiꞌijta . Capu xaa nyaꞌu , silu ayaa pu een cɨn Dioj tyaꞌataujratziiriꞌi aɨjna cɨmeꞌe tɨ aɨn Abraham tyaacan ayan urareꞌenyaꞌacan cɨn huatyaturan ɨ Dioj jemi aɨjna cɨmeꞌe tɨ tyaꞌatzaahuatyaꞌacaa .
45004014	Ayaa puꞌu naꞌa , aꞌini tɨ puaꞌa ayan tihuaꞌucɨꞌɨti aɨme ɨ maj raꞌastijreꞌe maɨjna ɨ nyuucari ɨ maj cɨn tiꞌijta , capu cheꞌe ayan ruxeꞌeveꞌe tɨ aꞌatɨ ayan tyaꞌantzaahuateꞌen , ajta capu cheꞌe tiꞌitɨj vaɨreꞌe ɨ tɨ cɨn Dioj tyaꞌataujratziiriꞌi . Pueijtzi pu huaꞌataꞌaca aɨjna cɨmeꞌe tɨ cai rɨꞌɨri tɨ aꞌatɨ nain cɨn raꞌaraꞌastijreꞌen aɨjna ɨ nyuucari . Ma ajta , camu tiꞌitɨj cɨn autyaturan tɨ puaꞌa cai seijreꞌe aɨjna ɨ nyuucari ɨ maj cɨn tiꞌijta .
45004015	
45004016	Aɨj pu cɨn , aɨjna tɨ cɨn Dioj tyaꞌataujratziiriꞌi ayan tihuaꞌacɨꞌɨti aɨjna cɨmeꞌe maj meyan tyaꞌatzaahuateꞌe tɨ ij ayan eenyaꞌa aꞌaraꞌani tɨ Dioj ruxéꞌeviꞌiraꞌa cɨn rɨꞌɨ tihuaꞌutaꞌan , ajta tɨ ayan tzaahuatiꞌiraꞌa cɨn tihuaꞌucɨꞌɨti naijmiꞌica aɨme ɨ maj maɨjna jetze aꞌiraanye ɨ Abraham tyaacan . Naijmiꞌica pu tiꞌicɨꞌɨti anacaican aɨme ɨ maj raꞌantisijchacaꞌa ɨ runavij , ajta aɨme ɨ mej meyan cheꞌeta manaꞌa tyaꞌatzaahuateꞌe tɨj aɨjna ɨ Abraham tyaacan . Aɨ pu aɨn pueen ɨ tahuaacɨxaꞌa , naijmiꞌica aꞌachu tyaj puaꞌamua .
45004017	Ayaa pu teꞌeyuꞌusiꞌi tɨcɨn : “ Ayaa nu neri timuaaxaꞌapɨꞌɨntariꞌiriꞌi mueetzi . Muiꞌitɨ mu tyaɨtye mueetzi jetze eirányejsin . ” Aɨj pu cɨn , ayaa pu tiraꞌamitejteꞌe ɨ Dioj , tɨ aɨn Abraham tyaacan aɨn pueenyaꞌa aꞌaraa ɨ tahuaacɨxaꞌa . Abraham pu ayan ráꞌantzaahua aɨjna ɨ Dioj tɨ raayɨꞌɨtɨ tɨ ajtahuaꞌa huaꞌutatɨsten ɨ huaꞌaxaijnyuꞌuca aɨme ɨ maj meri huacuii . Ajta aɨjna ɨ tɨ cai xɨ tiꞌiseijreꞌe , Dioj pu runyuuca cɨn ayan tiꞌixaxaꞌa tɨꞌij ajta ayan teꞌirajraꞌani .
45004018	Ajta aɨn ɨ Abraham , tɨꞌɨj ayan tiraꞌamitejtyaꞌacaa tɨ cai cheꞌe aꞌij tiꞌirɨꞌɨristacaꞌa tɨ tipeꞌeri aꞌaraꞌani , ma ajta ayaa pu tyaꞌantzaahua mej meyan muiꞌitɨ jetzen tityeꞌirányejsin ɨ tyaɨtye aꞌij tɨ Dioj tyaꞌataujratziiriꞌi ɨ jemin . Ayan tɨcɨn : “ Ayaa mu puaꞌamua muaꞌajuꞌun aɨme ɨ mej mueetzi jetze eirányejsin tɨj xuꞌuraꞌave . ”
45004019	Puꞌuri rájchaɨcaꞌa aɨjna aꞌachu cumu anxɨte ninyeꞌiraꞌa aɨjna ɨ Abraham . Aɨj pu cɨn ayan tiraꞌamitejtyaꞌacaa tɨ ari áꞌapuaꞌaren ɨ rutevi jetze . Ayaa pu cheꞌeta naꞌa tiraꞌamitejtyaꞌacaa aɨjna rujɨ́raꞌaraꞌan cɨmeꞌen , aɨjna ɨ Sara , tɨ cai cheꞌe rɨꞌɨristacaꞌa tɨ tiyauj aꞌaraꞌani .
45004020	Capu amɨn aꞌij . Capu raatyaxaahuatacaꞌa tɨ ráꞌantzaahuateꞌen . Eecan pu raꞌutamuaꞌareeriꞌi aꞌij tɨ tyaꞌataujratziiriꞌi ɨ Dioj . Aɨj pu cɨn , huatyaujcaꞌane ɨ rutzajtaꞌa tɨ ij eitzeꞌe ayan tyaꞌantzaahuateꞌen . Ajta , aɨ pu rɨꞌɨ tiraataꞌa ɨ Dioj .
45004021	Ayaa pu nain cɨn tiraꞌamitejtyaꞌacaa tɨ Dioj ayan raayɨꞌɨtɨ tɨ ayan huarɨni ɨ rumuareꞌeriꞌiraꞌa cɨmeꞌe aꞌij tɨ aɨn ari tyaꞌataujratziiriꞌi .
45004022	Aɨj pu cɨn ayan Dioj tiraaxaꞌapɨꞌɨntariꞌiriꞌi tɨ aɨn Abraham urareꞌenyaꞌacan cɨn huatyaturan ɨ jemin .
45004023	Ajta aɨjna ɨ nyuucari tɨ cɨmeꞌen ayan Dioj tiraaxaꞌapɨꞌɨntariꞌiriꞌi , capu ayan teꞌeyuꞌusiꞌihuacaꞌa tɨ ij ayaa naꞌa tiraacɨꞌɨti aɨjna silu ayaa pu ajta tiꞌitacɨꞌɨti ityejmi . Dioj pu ayan cheꞌeta naꞌa titaaxaꞌapɨꞌɨntariꞌira ityejmi tej ti tyajta urareꞌenyaꞌacan cɨn huatyaturan ɨ jemin . Ayaa pu ajta tiꞌitacɨꞌɨti ityejmi , i tyej raꞌatzaahuateꞌe aɨjna tɨ raꞌajjáj huaꞌa tzajtaꞌa ɨ mɨꞌɨchite aɨjna ɨ Jesús tɨ ajta aɨn pueen ɨ tavastaraꞌa .
45004024	
45004025	Aɨ pu ayan huatáujtuii tɨ i huamɨꞌɨni ta jetze maꞌacan , tɨ ij aɨn tyuꞌunajchitacaꞌa itá cɨmeꞌen ɨ tyej téꞌechaɨcaꞌa tyaɨjna cɨmeꞌe ɨ tyej cɨn autyajturaa ɨ Dioj jemi . Aj puꞌi Dioj aɨjna cɨn raꞌajjáj huaꞌa tzajtaꞌa ɨ mɨꞌɨchite tyej ti teyan urareꞌenyaꞌacan cɨn huatyaturan ɨ jemin .
45005001	Ayaa pu tiꞌayajna . Tuꞌuri urareꞌenyaꞌacan cɨn huatyajturaa ɨ Dioj jemi aɨjna cɨmeꞌe ɨ tyej tyaꞌatzaahuateꞌe . Ajta aɨn ɨ tavastaraꞌa , aɨjna Jesús tɨ ajta iꞌi Cɨriistuꞌu , aɨ pu ayan taatyapuaꞌari ɨ Dioj jemi .
45005002	Puꞌuri xaa nyaꞌu rɨꞌɨri tyej teyan huataseijreꞌen jemin tɨ ij ijii aɨ rɨꞌɨ titaataꞌan . Ayaa tu eenyeꞌequeꞌe seijreꞌe tɨ aɨ rɨꞌɨ titaatáꞌa . Tyajta teyan tyaɨjna cɨn tatyamuaꞌaveꞌe tyaɨjna cɨmeꞌe tyej tyauj rachuꞌeveꞌe ajna xɨcaaraꞌan ɨ tyaj jetzen seijraꞌa taꞌaraꞌani tyaɨjna jamuan ɨ Dioj tɨ ayan rɨꞌɨ huapɨꞌɨ naa seijreꞌe mej mi maɨjna cɨn rɨꞌɨ naa tiraꞌutaseij ɨ tyaɨte .
45005003	Capu aɨ naꞌa , silu tyajta tyaɨjna cɨn teyan tatyamuaꞌaveꞌe tyaɨjna cɨmeꞌe ɨ tyaj cɨn rajpueijtzi , aꞌini ayaa tu tiꞌijmuaꞌaree tyej teyan raayɨꞌɨtɨ tyaj tyaꞌutaviicueꞌi tyaɨjna cɨmeꞌe tyej tiꞌitɨ cɨn tirajpueijtzicaꞌa .
45005004	Ajta , tɨ puaꞌa teyan raayɨꞌɨtɨ tyej teyan tyaꞌutaviicueꞌi , tyajta tu teri tyuꞌutyaamueꞌitɨ ɨ Dioj jemi . Tɨ puaꞌa tyajta teyan tyuꞌutyamueꞌitɨn , aj pu xaa ayan íꞌirɨni tyej teyan raachuꞌeveꞌen tyej ti tyaun aꞌutyaturan ɨ Dioj jemi .
45005005	Capu aꞌanaj taatatyeviꞌirasteꞌesin tyej teyan raachuꞌeveꞌen aꞌini eihua pu caꞌanijraꞌa taataꞌa ɨ Dioj ɨ tatzajtaꞌa aɨjna cɨmeꞌe tyaj jetzen arátacaꞌanye aɨjna ɨ xaijnyuꞌucaraꞌaraꞌan ɨ Dioj . Ajta Dioj ayan tiyaꞌutaityacaꞌa ɨ ruxaijnyuꞌuca tɨꞌi tyejmi jemi huatyaturan .
45005006	Tyaucheꞌe tu cai aꞌij téꞌeviicueꞌiracaa tɨꞌɨj ajna tyajaꞌureꞌenye ajna xɨcaaraꞌan tɨ jetzen Dioj ayan tiraaxaꞌapɨꞌɨntare tɨ aɨn Cɨriistuꞌu huaꞌa jetze maꞌacan huamɨꞌɨni ɨ tyaɨtye ɨ maj cɨn autyajturaa ɨ Dioj jemi .
45005007	Aꞌanácɨmɨ pu ayan tiꞌirɨni tɨ aꞌatɨ ayan huatauraꞌan tɨ huamɨꞌɨni seij jetze maꞌacan tɨ rɨꞌɨ tiꞌitevij . Ee xaa nyaꞌu , camu muiꞌi ɨ mej meyan huatauraꞌan mej mi seij jetzen maꞌacan huacuiꞌini , capu amɨn aꞌij tɨ puaꞌa aɨn aꞌatɨ eecan huapɨꞌɨ rɨꞌɨ tiꞌitevij .
45005008	Ma ajta Dioj , ayaa pu een cɨn titaataseijrate tɨ aɨn huapɨꞌɨ taxeꞌeveꞌe aɨjna cɨmeꞌe tyatɨꞌɨj tyauj aꞌaturaacaraꞌa ɨ jemin , Cɨriistuꞌu pu xaa tajetze maꞌacan huamɨꞌɨ .
45005009	Ayaa puꞌu een cɨn huamɨꞌɨ tej ti teyan urareꞌenyaꞌacan cɨn huatyaturan ɨ Dioj jemi . Aɨj pu cɨn ayan huarɨn , ayej xaa nyaꞌu tiꞌayajna tɨꞌi aɨn tajapua huanyuuni tɨ ij cai taacɨꞌɨti ɨ pueijtzi tɨ ayan tyajaꞌureꞌenyejsin .
45005010	Ayaa pu tiꞌayajna , aꞌini tyatɨꞌɨj tyauj rajchaɨraꞌacaa tyaɨjna ɨ Dioj , aɨ pu ayan rɨꞌɨ taaruu tej ti teyan rɨꞌɨ titeetyaturan ɨ jemin aɨjna cɨmeꞌe tɨ aɨn yaujraꞌan tajetze maꞌacan huamɨꞌɨ . Ijii , aꞌini aɨ pu ayan rɨꞌɨ taaruu tej ti rɨꞌɨ titeetyaturan ɨ Dioj jemi , ¿ ni cai ayan tiꞌayajna tɨ aɨn tuꞌirajtuaani aɨjna cɨmeꞌe tɨ ajtahuaꞌa iꞌiruuri ? Ee xaa nyaꞌu ayaa pu tiꞌayajna .
45005011	Capu aɨ naꞌa , silu tyajta tu teyan tatyamuaꞌaveꞌe jemin ɨ Dioj tyaɨjna cɨmeꞌe tɨ aɨn tavastaraꞌa , aɨjna ɨ Jesús tɨ ajta iꞌi Cɨriistuꞌu , aɨ pu ayan rɨꞌɨ titaaruu tyej ti teyan rɨꞌɨ titeetyaturan ɨ Dioj jemi .
45005012	Ayaa pu tiꞌayajna , tɨ aɨjna tɨ aꞌij puaꞌa een ayan huataseijre iiyan chaanaca japua aɨjna cɨmeꞌe tɨ saɨj naꞌa ayan autyajturaa ɨ Dioj jemi . Ajta aɨjna cɨmeꞌe tɨ aɨjna ɨ seij ayan autyajturaa , aj puꞌi ajta yan tyajaꞌureꞌenye tɨ huamɨꞌɨ aɨjna ɨ aꞌatɨ . Aꞌini naimiꞌi mu meyan eꞌiraanyej maɨjna jetze ɨ tevi , ayaa pu ajta tihuaꞌucɨꞌɨ mej mi majta huacuii aꞌini naimiꞌi mu majta meyan autyajturaa ɨ Dioj jemi .
45005013	Ee xaa , tɨꞌɨj cai xɨ huatyatuiihuacaꞌa ɨ nyuucari ɨ maj cɨn tiꞌijta , muꞌuri meyan aꞌaturaacaꞌa ɨ tyaɨte ɨ Dioj jemi . Ma ajta , tɨ puaꞌa cai seijraꞌa ɨ nyuucari ɨ maj cɨn tiꞌijta , capu ajta xaa rɨꞌɨrista aꞌame tɨ aꞌatɨ ayan raꞌuxɨ́jteꞌen ɨ saɨj tiꞌitɨj cɨmeꞌe ɨ tɨ cɨn autyajturaa .
45005014	Ma ajta , tɨj naꞌa tɨ Dioj raatyataahuacaꞌa aɨjna ɨ Adán asta naꞌa cai huataseijre aɨjna ɨ Moisés , naimiꞌi mu huacuii ɨ tyaɨte . Capu amɨn aꞌij tɨ puaꞌa macai meyan cheꞌeta manaꞌa huarɨj aꞌij tɨ huarɨj aɨjna ɨ Adán tɨ cai ayan raꞌaraꞌastijre aꞌij tɨ Dioj ayan tiraijca . Ajta aɨjna ɨ Adán , aɨ pu ayan éenyaꞌa tɨj aɨjna tɨ cai xɨ huataseijre .
45005015	Ma ajta , capu ruxaꞌaj naꞌa aɨjna tɨ teꞌirajraa aɨjna cɨmeꞌe tɨ Dioj ruxéꞌeviꞌiraꞌa cɨn taatapueijve , ajta aɨjna tɨ aꞌirájraa tɨ saɨj naꞌa autyajturaa ɨ Dioj jemi . Capu xaa nyaꞌu , aꞌini muiꞌitɨ mu meyan huacuii maɨjna cɨmeꞌe tɨ saɨj ayan autyajturaa ɨ Dioj jemi . Ma ajta , eitzeꞌe pu huapɨꞌɨ tiꞌivaɨreꞌe aɨjna tɨ Dioj taatapueijve , aꞌini aɨ pu raꞌuraú aɨjna tɨ jetzen maꞌacan seiraꞌa jaꞌaraa tɨ aꞌij puaꞌa eenyaꞌacaa tɨ ij ajta huáꞌucɨꞌɨti muiꞌicaca aꞌij tɨ ɨ saɨj ɨ tevi huarɨj ruxéꞌeviꞌiraꞌa cɨmeꞌe tɨ ij aɨn ayan rɨꞌɨ tihuaꞌutaꞌan .
45005016	Ajta , aɨjna tɨ Dioj taatapueijve , capu ayan cheꞌeta naꞌa een aꞌij tɨ teꞌirajraa aɨjna cɨmeꞌe tɨ ɨ saɨj ayan autyajturaa ɨ Dioj jemi . Tɨꞌɨj aɨn ɨ aꞌatɨ ayan autyajturaa ɨ Dioj jemi , aj puꞌi Dioj raꞌuxɨjte , ajta pueijtzi raataꞌa . Ma ajta Dioj , matɨꞌɨj eihua autyajturaa ɨ jemin , aɨ pu ayan taatapueijve aɨjna ɨ tyaj cɨn uraréꞌenyeꞌen cɨn huatyaturan ɨ jemin .
45005017	Ayaa puꞌu xaa nyaꞌu , aꞌini tɨ puaꞌa ayan tiꞌayántan ɨ maj huacuii matɨj manaꞌa puaꞌamua eꞌiraanye maɨjna jetze ɨ tevi , ayaa pu ajta ayan tiꞌayajna mej mi ruuri muaꞌaraꞌani maɨjna cɨmeꞌe maj raꞌancuraꞌa maɨjna tɨ cɨn Dioj eihua huapɨꞌɨ rɨꞌɨ tihuaꞌutaꞌa , majta maɨjna cɨmeꞌe meyan raꞌancuraꞌa tɨ huaꞌutapueijve mej mi meyan urareꞌenyaꞌacan cɨn huatyaturan ɨ jemin aɨjna cɨmeꞌe aꞌij tɨ huarɨj aɨjna ɨ tevi , aɨjna ɨ Jesús tɨ ajta iꞌi Cɨriistuꞌu .
45005018	Ayaa pu xaa nyaꞌu tyajaꞌureꞌenye , aꞌini seij puꞌu ayan autyajturaa ɨ Dioj jemi , Dioj pu naijmiꞌica auxɨ́jte tɨ ij pueijtzi huaꞌutaꞌan . Ayaa pu ajta teꞌirajraa mej mi naijmiꞌi meyan urareꞌenyaꞌacan cɨn huatyaturan , mej mi ruuri muaꞌaraꞌani tɨj naꞌa rusen cɨmeꞌe .
45005019	Aɨj pu cɨn , ayan teꞌirajraa mej meyan tityaꞌutyajturaa ɨ Dioj jemi aɨme ɨ maj muiꞌi aɨjna cɨmeꞌe tɨ ɨ seij aɨjna ɨ Adán tyaacan ayan autyajturaa ɨ Dioj jemi , ayaa pu ajta tihuaꞌacɨꞌɨti muiꞌicaca mej mi meyan urareꞌenyaꞌacan cɨn huatyaturan ɨ Dioj jemi aɨjna cɨmeꞌe tɨ ɨ saɨj ɨ tevi , aɨjna ɨ Jesús ayan arauraste aɨjna tɨ cɨn Dioj tiréijca .
45005020	Ajta aɨn ɨ nyuucari ɨ maj cɨn tiꞌijta , ayaa pu een cɨn raatyajtuaa tɨ ij ayan eitzeꞌe huataseijreꞌen ɨ maj cɨn autyajturaa ɨ Dioj jemi . Ma ajta cɨmeꞌen aɨjna tɨ nuꞌu ayan eitzeꞌe huataseijre ɨ maj cɨn autyajturaa , ayaa pu ajta teꞌirájraa . Dioj pu ajta eitzeꞌe rɨꞌɨ tihuaꞌutaꞌa ɨ ruxéꞌeviꞌiraꞌa cɨmeꞌe .
45005021	Ayaa puꞌu xaa nyaꞌu , aɨjna tɨ aꞌij puaꞌa een ɨ Dioj jemi , ayaa pu aɨjna huaꞌutyaamueꞌitɨ ɨ mej huacuii . Ayaa pu teꞌirájraa tɨꞌij ayan cheꞌeta naꞌa tyuꞌutyaamueꞌitɨ aꞌame aɨjna ɨ tɨ cɨn Dioj rɨꞌɨ titaatáꞌa , tyej ti urareꞌenyaꞌacan cɨn huatyaturan , tyej ti teyan ruuri taꞌaraꞌani tɨj naꞌa rusen cɨmeꞌe aɨjna cɨmeꞌe tɨ aɨn tavastaraꞌa ɨ Jesús , tɨ ajta iꞌi Cɨriistuꞌu , aɨ pu ayan ta japua huanyúu .
45006001	¿ Aꞌini huataujmuaꞌa ɨ nyej neri jamueꞌixaa ? ¿ Ni qui tyaj tyauj autyaꞌɨtzaꞌaraꞌan ɨ Dioj jemi tɨ ij eitzeꞌe Dioj rɨꞌɨ titaataꞌan ?
45006002	Catu xaa nyaꞌu . ¿ Aꞌini tiꞌirɨꞌɨri tej teyan tyauj títyaꞌutyaꞌɨtzaꞌaraꞌan ɨ Dioj jemi , aꞌini catu cheꞌe raꞌastijreꞌe tyaɨjna tɨ aꞌij puaꞌa een ? Capu xaa nyaꞌu cheꞌe aꞌij tiꞌirɨꞌɨri tyaj raꞌaraꞌasten ɨ tɨ aꞌij puaꞌa een .
45006003	Ma sajta muan , xuꞌuri seyan ramuaꞌaree saɨjna , tyatɨꞌɨj huamuaɨꞌɨvijhuacaꞌa tyaɨjna cɨmeꞌe tyej teri raꞌastijreꞌe tyaɨjna ɨ Cɨriistuꞌu , tɨ ajta iꞌi Jesús , tyan tu tyajta tyaɨjna jetze ajtyamaꞌacantacaꞌa tɨꞌij aɨn huamɨꞌɨ .
45006004	Tyatɨꞌɨj huamuaꞌɨvijhuacaꞌa , ayaa pu ajta titaaruu maj taꞌavaꞌana aɨjna jamuan ɨ tɨ huamɨꞌɨ , tej ti teyan cheꞌeta tyanaꞌa jajcuacan cɨn ruuri taꞌaraꞌani aꞌij tɨ ajta tiraaruu aɨjna ɨ Cɨriistuꞌu . Dioj pu ayan raꞌajjáj huaꞌa tzajtaꞌa ɨ mɨꞌɨchite aɨjna cɨmeꞌe tɨ muáreꞌeriꞌiraꞌaraꞌan huataseijre .
45006005	Tɨ puaꞌa teyan tyaɨjna jetze ajtyamaꞌacantacaꞌa tɨꞌɨj aɨn huamɨꞌɨ , ayaa pu tiꞌayajna tyaj tyajta jetzen ajtyamaꞌacanta taꞌajuꞌun tyaɨjna tɨꞌɨj Dioj ayan raꞌajjáj huaꞌa tzajtaꞌa ɨ mɨꞌɨchite .
45006006	Ayaa puꞌu , ayaa pu titaꞌamitejteꞌe , tɨ aɨn tɨ aꞌij puaꞌa een , ɨ tyaj cɨn aꞌij puaꞌa tiꞌitítachaɨcaꞌa , Dioj pu ajta raꞌuxɨjte jamuan ɨ Cɨriistuꞌu matɨꞌɨj ráꞌutatai ɨ Curuu jetze , tɨ ij ayan antipuaꞌare aɨjna tɨ aꞌij puaꞌa een ɨ tyaj cɨn aꞌij puaꞌa tiꞌitítachaɨcaꞌa tɨ ij cai cheꞌe caꞌanijraꞌa tyajamuaataijteꞌen aɨjna tɨ aꞌij puaꞌa een .
45006007	Tɨ puaꞌa aꞌatɨ arí huamɨꞌɨni , capu cheꞌe rɨꞌɨrista aꞌame tɨ aɨn ɨ tɨ aꞌij puaꞌa een ayan tiraataijteꞌen .
45006008	Me tyajta ityan , ayaa pu titaꞌamitejteꞌe tɨ ayan tiꞌayajna . Tɨ puaꞌa ityan Cɨriistuꞌu jetze ajtyamaꞌacan aɨjna cɨmeꞌe tɨ huamɨꞌɨ , tyan tu tyajtahuaꞌa ruuri taꞌajuꞌun tyaɨjna jamuan .
45006009	Ayej xaa nyaꞌu tiꞌayajna , aꞌini Dioj pu ari raꞌajjáj aɨjna ɨ Cɨriistuꞌu huaꞌa tzajtaꞌa ɨ mɨꞌɨchite , aɨj pu cɨn , capu cheꞌe rɨꞌɨri tɨ Cɨriistuꞌu ajtahuaꞌa huamɨꞌɨni . Capu cheꞌe rɨꞌɨri tɨ raꞌantimueꞌitɨn aɨjna ɨ muáreꞌeriꞌiraꞌaraꞌan ɨ maj cɨn huacuiꞌini .
45006010	Tɨꞌɨj aɨn huamɨꞌɨ , ayaa pu een cɨn huamɨꞌɨ tɨ ij raꞌupuaꞌariteꞌen aɨjna tɨ aꞌij puaꞌa een ɨ maj cɨn aꞌij puaꞌa titetyújchaɨcaꞌa . Ajta ijii , tɨ Cɨriistuꞌu ajtahuaꞌa iꞌiruuri , aɨ pu ayan aɨjna cɨn ruuri tɨ ij rɨꞌɨ tiraataꞌan ɨ Dioj .
45006011	Cheꞌe ayan cheꞌeta naꞌa tyajamuaꞌamityejtyaꞌa sej seri huacuii sej si cai cheꞌe seyan raatyavaꞌɨrihuaꞌan saɨjna tɨ aꞌij puaꞌa een . Cheꞌe ajta ayan tyajamuaꞌamityejtyaꞌa sej ruurican huatyajturaa ɨ Dioj jemi aɨjna cɨmeꞌe sej seri saɨjna jetze ajtyamaꞌacan ɨ Cɨriistuꞌu tɨ ajta iꞌi Jesús .
45006012	Aɨj pu cɨn , caxu seyan rataꞌacareꞌen tɨ aɨn ɨ tɨ aꞌij puaꞌa een ayan tyajaꞌamueꞌijtyaꞌa ɨ aꞌamua tzajtaꞌa . Caxu sajta raꞌastijraꞌa aɨjna tɨ aꞌij puaꞌa een tɨ huiiraninyei ɨ aꞌamua tzajtaꞌa .
45006013	Caxu sajta ratuiiraꞌa tɨj naꞌa tɨ seijreꞌe ɨ aꞌamuajetze saɨjna jemi ɨ tɨ aꞌij puaꞌa een sej si seyan ratyavaꞌɨrihuaꞌan , silu sataꞌaj seyan huataujtuiireꞌen ɨ Dioj jemi saɨjna cɨmeꞌe tɨ ayan tyajamuaꞌamitejteꞌe tɨ aɨn ari amueꞌirajtuaa huaꞌa tzajtaꞌa aɨme ɨ mej meri huacuii . Sataꞌaj seyan tiraatatuireꞌen tɨj naꞌa tɨ seijreꞌe aꞌamuajetze sej si seyan saɨjna cɨn raatyavaꞌɨrihuaꞌan tiꞌitɨj cɨmeꞌe tɨ xaꞌapɨꞌɨn een .
45006014	Tɨ puaꞌa seyan huarɨni , capu aꞌanaj tyajamuaataijteꞌesin aɨjna tɨ aꞌij puaꞌa een , aꞌini xuꞌuri seyan saɨjna jetze araujcaꞌanye tɨ Dioj ruxéꞌeviꞌiraꞌa cɨn rɨꞌɨ tyajamuataꞌaca . Caxu cheꞌe seyan caꞌanyejri cɨn raꞌastijraꞌa saɨjna ɨ nyuucari ɨ maj cɨn tiꞌijta .
45006015	¿ Aꞌini tyajamuaꞌamitejteꞌe muejmi ? ¿ Ni qui teyan tyauj aꞌij puaꞌa tiꞌitítacháɨ taꞌaraꞌani tyaɨjna cɨmeꞌe tɨ Dioj ruxéꞌeviꞌiraꞌa cɨn rɨꞌɨ titaataꞌaca , tyajta cai cheꞌe raꞌastijraꞌa tyaɨjna ɨ nyuucari ɨ maj cɨn tiꞌijta ? Catu xaa nyaꞌu aꞌatzu .
45006016	Muan xu seyan ramuaꞌaree tɨ puaꞌa seyan huataujtuiireꞌen aꞌatɨ jemi sej si caꞌanyejri cɨn raꞌaraꞌastijreꞌen , muan xu caꞌanyejri cɨn raatyavaꞌɨrihaꞌa saꞌajuꞌun , xaa nyaꞌu . Capu amɨn aꞌij tɨ puaꞌa seyan tiraatyavaꞌɨrihuaꞌan saɨjna tɨ aꞌij puaꞌa een , tɨ ajta ayan amuaataꞌasin saj huacuiꞌini , naꞌari tɨ puaꞌa seyan sanaꞌa tiraatyavaꞌɨrihuaꞌan saɨjna tɨ xaꞌapɨꞌɨn een sej si seyan ruuri huatyaturan ɨ Dioj jemi .
45006017	Ajnaꞌɨmɨ xu xaa seyan caꞌanyejri cɨn raatyavaɨ saɨjna tɨ aꞌij puaꞌa een . Arú ijii , ayaa nu een cɨn rɨꞌɨ tirataꞌaca ɨ Dioj nyaɨjna cɨmeꞌe saj aꞌujcaꞌanyaacan cɨn raꞌaraꞌastijreꞌe saɨjna ɨ nyuucari ɨ maj cɨn tyajamuaamuáꞌate , ɨ saj sajta raꞌancuraꞌa .
45006018	Dioj pu amueꞌirajtuaa sej si cai cheꞌe caꞌanyejri cɨn raatyavaꞌɨrihuaꞌan saɨjna tɨ aꞌij puaꞌa een . Ma ajta , ayaa pu amuaaruu sej si caꞌanyejri cɨn raatyavaɨreꞌen saɨjna tɨ xaꞌapɨꞌɨn een aɨjna jemi ɨ Dioj .
45006019	Ayaa nu nyaɨjna cɨn aꞌahuauritaacan cɨn tyajaꞌamueꞌixaateꞌe aꞌij tɨ tihuaꞌaruurajcaa huaꞌa tzajtaꞌa ɨ tyaɨte aꞌini ayaa pu tyajamuaꞌaturaateꞌe saj cai nain jauꞌeite . Ayaa xu sejmiꞌi tyuꞌujtuiiraꞌacaa satɨj sanaꞌa saj ratyáhueꞌiraꞌa sej si seyan raatyavaꞌɨrihuaꞌan ɨ saj cɨn huataujxanaꞌacɨreꞌen , sej si sajta seyan huarɨni tɨj naꞌa tɨ cai xaꞌapɨꞌɨn een ɨ Dioj jemi . Aɨj pu cɨn , ayaa pu ruxeꞌeveꞌe sej seyan cheꞌeta sanaꞌa huataujtuiiren nain cɨmeꞌe satɨj sanaꞌa saj ratyáhueꞌiraꞌa sej si seyan raatyavaꞌɨrihuaꞌan ɨ tɨ xaꞌapɨꞌɨn een sej si seyan urareꞌenyaꞌacan cɨn huatyaturan ɨ Dioj jemi .
45006020	Satɨꞌɨj sauj raatyavaꞌɨrihuaꞌa saɨjna tɨ aꞌij puaꞌa een , capu aꞌamua jetze ruxeꞌevaꞌacaa sej seyan raꞌaraꞌastijreꞌen saɨjna tɨ xaꞌapɨꞌɨn een ɨ Dioj jemi .
45006021	¿ Tiꞌitajni cɨn aꞌij tyajamuaatyavaɨ ajnaꞌɨmɨ aɨjna , tɨj naꞌa tɨ ari jáꞌamuatyeviꞌirasteꞌe ? Capu sein tiꞌitɨ , aꞌini tɨj naꞌa tɨ ayan aꞌij puaꞌa een , ayaa pu huaꞌatyavaꞌɨrihuaꞌa mej mi maɨjna cɨn huacuiꞌini .
45006022	Ma ajta ijii , tɨꞌɨj Dioj amueꞌirajtuaa sej si cai cheꞌe raatyavaꞌɨrihuaꞌan aɨjna ɨ tɨ aꞌij puaꞌa een , ayaa xu seri caꞌanyejri cɨn raatyavaꞌɨri saɨjna ɨ Dioj . Ajta , ayaa pu tyajamuaacɨꞌɨti sej seyan urareꞌenyaꞌacan cɨn huatyaturan ɨ Dioj jemi , sej si seyan seiraꞌa xaꞌaraꞌani ɨ jemin tɨj naꞌa rusen cɨmeꞌe .
45006023	Ayaa puꞌu xaa nyaꞌu tiꞌayajna . Ayaa pu raamueꞌitɨn ɨ aꞌatɨ tɨ huamɨꞌɨni tɨ puaꞌa ayan raatyavaɨreꞌe aɨjna tɨ aꞌij puaꞌa een . Ajta , ayaa pu een cɨn Dioj rɨꞌɨ titaatáꞌa ruxéꞌeviꞌiraꞌa cɨmeꞌe tej ti teyan ruuri huatyaturan ɨ jemin , aɨjna cɨmeꞌe tyej tyaɨjna jetze ajtyamaꞌacan tyaɨjna ɨ Cɨriistuꞌu tɨ ajta iꞌi Jesús , ɨ tavastaraꞌa .
45007001	Neꞌihuaamuaꞌa , mɨ sej ramuaꞌaree aꞌij tɨ tyaꞌaxa ɨ yuꞌuxari jetze ɨ maj cɨn tiꞌijta , ayaa nu tyajaꞌamueꞌixaateꞌe tɨ aɨn nyuucari ayaa naꞌa tiꞌiraijteꞌe ɨ aꞌatɨ tɨj naꞌa tɨ auj ruuri . Capu cheꞌe tiꞌiraityaꞌa aꞌame tɨꞌɨj huamɨꞌɨni .
45007002	Ayaa pu tiꞌayajna , tɨ puaꞌa jɨitaꞌa ayan ari vicheꞌe , ayaa pu tiꞌiraijteꞌe aɨjna ɨ nyuucari tɨ nuꞌu ayan ruxeꞌeveꞌe tɨ aɨn jɨitaꞌa ayan huatyaturan jamuan ɨ rucɨn tɨj naꞌa tɨ auj ruuri . Aru tɨ puaꞌa aɨn cɨnaꞌaraꞌan huamɨꞌɨni , capu cheꞌe ayan tiꞌiraityaꞌa aꞌame .
45007003	Aɨj pu cɨn , tɨ puaꞌa nuꞌu seij jamuan huatyevicheꞌen tɨ puaꞌa auj ruuri ɨ cɨnaꞌaraꞌan , ayaa mu tiraatamuaꞌamuatyaꞌa muaꞌajuꞌun maɨjna ɨ jɨitaꞌa tɨcɨn tɨ huataujxanaꞌacɨre . Ma ajta tɨ puaꞌa aɨn cɨnaꞌaraꞌan ayan huamɨꞌɨni , aɨjna ɨ nyuucari capu cheꞌe tiꞌiraityaꞌa aꞌame . Ajta camu cheꞌe meyan raatamuaꞌamuatyaꞌa muaꞌajuꞌun tɨcɨn tɨ huataujxanaꞌacɨre , tɨ puaꞌa seij jamuan huatyevicheꞌen .
45007004	Sajta muan , nyeꞌihuaamuaꞌa , aꞌini Cɨriistuꞌu pu ayan rajpueijtzi jaꞌaraa ɨ rutevi cɨmeꞌe muejmi jetze maꞌacan aɨjna cɨmeꞌe tɨ huamɨꞌɨ ɨ curuu jetze , capu cheꞌe tyajamueityaꞌa aꞌame aɨjna ɨ nyuucari ɨ maj cɨn tiꞌijta . Aɨj xu cɨn , muan seij jetze xu ajtyamaꞌacan . Ai pu aɨn pueen aɨjna tɨ Dioj ayan raꞌajjáj huaꞌa tzajtaꞌa ɨ mɨꞌɨchite sej si seyan raatatuiireꞌen ɨ Dioj jemi satɨj sanaꞌa saj saɨjna cɨn huarɨj tɨ iꞌixaꞌapɨꞌɨn .
45007005	Ayaa puꞌu xaa nyaꞌu titaaruu tɨꞌɨj ayan tiꞌitaijtyaꞌacaa aɨjna cɨmeꞌe tɨ aꞌij puaꞌa een . Aɨjna ɨ nyuucari ɨ maj cɨn tiꞌijta , aɨ pu caꞌanijraꞌa raataꞌa aɨjna tɨ aꞌij puaꞌa een tɨ huiiraninyei ɨ ta tzajtaꞌa . Ajta aɨn tɨ aꞌij puaꞌa een , ayaa pu tiꞌimuaraꞌacaa ɨ ta tzajtaꞌa , tyatɨj tyanaꞌa veꞌe ɨ ta jetze , tyej ti teyan raamueꞌitɨn tyaj huacuiꞌini .
45007006	Ajta ijii , capu cheꞌe tiꞌitaityaꞌa aꞌame aɨjna ɨ nyuucari ɨ maj cɨn tiꞌijta , aꞌini Cɨriistuꞌu pu huamɨꞌɨ ta jetze maꞌacan . Aɨ pu aɨjna jetze taatyajtuaa tyej ti jajcuacan cɨn tiꞌityavaꞌɨrihuaꞌan tyaɨjna cɨmeꞌe ɨ yeꞌira tɨ aɨjna jetze maꞌacan ɨ xaijnyuꞌucaraꞌaraꞌan ɨ Dioj , tyej ti cai cheꞌe teyan tiꞌityavaꞌɨrihuaꞌan ɨ yeꞌira cɨmeꞌe tɨ miꞌimaꞌacan , tɨ ajta teꞌeyuꞌusiꞌihuacaꞌa .
45007007	¿ Aꞌini huataujmuaꞌa aɨjna ? ¿ Ni ayan huataujmuaꞌa , tɨ aɨn nyuucari ɨ maj cɨn tiꞌijta , ni cai aɨn pueen ɨ tɨ aꞌij puaꞌa een ? Capu xaa nyaꞌu , aꞌini canu neyan ramuaꞌareerancheꞌe tiꞌitɨ tɨ pɨrɨcɨ tɨ aꞌij puaꞌa een tɨ puaꞌa cai huatyaturancheꞌe ityejmi jemi aɨjna ɨ nyuucari ɨ maj cɨn tiꞌijta . Tɨ puaꞌa cai ayan tinaataꞌixáateꞌencheꞌe aɨjna ɨ nyuucari tɨcɨn : “ Capej tiꞌinyacuaꞌatze ” , canu aꞌanaj ramuaꞌareerancheꞌe tɨ ayan aꞌij puaꞌa een tɨ puaꞌa neyan tiꞌinyacuaꞌatze .
45007008	Ajta aɨjna tɨ aꞌij puaꞌa een tɨ huiiraninyei yu nyatzajtaꞌa , aɨ pu ayan tiꞌihuaujxeꞌeviste inyeetzi jetze nyej ni eihua huapɨꞌɨ tiꞌinyacuaꞌatze aɨjna cɨmeꞌe tɨ aɨn nyuucari ayan tinaamuaꞌate aꞌij tɨ huataujmuaꞌa aɨjna ɨ nyuucari tɨ cɨmeꞌen yee capej tiꞌinyacuaꞌatze . Ayaa puꞌu , aꞌini tɨ puaꞌa cai ayan seijraꞌa ɨ nyuucari ɨ maj cɨn tiꞌijta , capu rɨꞌɨri tej teyan raamuaꞌareera tiꞌitɨ tɨ pɨrɨcɨ tɨ aꞌij puaꞌa een .
45007009	Ajta jajcua ɨmɨ nu neyan nyaxaahua áꞌuchaꞌacanyaꞌa ; canu tiꞌitɨ tiꞌimuaꞌareeracaꞌa . Capu tiꞌinyeijtyaꞌacaa aɨjna ɨ nyuucari ɨ maj cɨn tiꞌijta . Aj nu ni neyan raꞌutamuaꞌareeriꞌi nyaɨjna ɨ nyuucari . Nyatɨꞌɨj ni neyan tiraamuaꞌareeriꞌi tɨj naꞌa ɨ nyaj cɨn autyajturaa nyaɨjna jemi ɨ nyuucari . Canu cheꞌe rɨꞌɨ me tyaꞌuchaꞌacanyaꞌa .
45007010	Ajta , ayaa pu tinaꞌamitejtyaꞌacaa tɨ ayan tyuꞌurɨj . Aɨjna ɨ nyuucari tɨ cɨn Dioj ayan tiraaxaꞌapɨꞌɨntare tɨ nuꞌu cɨn rɨꞌɨ titaataꞌacareꞌencheꞌe , capu ayan rɨꞌɨ titaatáꞌa tzɨteꞌe , silu ayaa puꞌu naꞌuxɨjte nyej ni neyan huamɨꞌɨni nyaɨjna cɨmeꞌe nyaj cai raꞌaraꞌaste nyaɨjna ɨ nyuucari .
45007011	Ayaa pu aɨjna cɨn tyeꞌirájraa . Aɨjna tɨ aꞌij puaꞌa een , ayaa pu tiꞌihuaujxeꞌeviste inyeetzi jetze aɨjna cɨmeꞌe tɨ aɨn nyuucari ayan tyuꞌutaxajtacaꞌa tiꞌitɨ tɨ pɨrɨcɨ tɨ aꞌij puaꞌa een . Ajta eꞌeyan , aɨn tɨ aꞌij puaꞌa een ayan naacuanamua nyej ni cai neyan raꞌaraꞌasten nyaɨjna ɨ nyuucari . Ayaa pu aɨjna cɨn huarɨj , aɨ pu ɨ nyuucari ayan nyaꞌuxɨjte nyej ni huamɨꞌɨni aɨjna cɨmeꞌe nyaj cai raꞌaraꞌastijre .
45007012	Aɨj pu cɨn , capu tiꞌitɨj raꞌaturaateꞌe aɨjna ɨ nyuucari ɨ maj cɨn tiꞌijta . Ajta aɨjna tɨ cɨn ayan tihueijteꞌe , capu ajta tiꞌitɨ raꞌaturaateꞌe . Ayaa pu een cɨn tiꞌijta aꞌij tɨ tiraavijteꞌe , ajta nain pu cɨn iꞌi xaꞌapɨꞌɨn .
45007013	¿ Ni qui ayan huataujmuaꞌa tɨ aɨjna tɨ iꞌi xaꞌapɨꞌɨn ayan naꞌuxɨjte nyej ni nyeyan huamɨꞌɨni ? Capu xaa nyaꞌu aꞌatzu . Ma ajta , ayaa pu ruxeꞌevaꞌacaa tyej teyan tiraatamuaꞌati tiꞌitɨ tɨ pɨrɨcɨ tɨ aꞌij puaꞌa een , tyej ti teyan raamuaꞌaree tɨ aɨn pɨrɨcɨ aɨjna tɨ xaa aꞌij puaꞌa een ɨ Dioj jemi . Aɨj pu cɨn aɨjna tɨ aꞌij puaꞌa een ayan tiꞌihuaujxeꞌeviste inyeetzi jetze , tɨ i aɨn tɨ iꞌi xaꞌapɨꞌɨn , ayan naꞌuxɨjteꞌen nyej ni nyaɨjna cɨn huamɨꞌɨni , nyaj cai raꞌaste nyaɨjna ɨ nyuucari , tɨ ij ajta ayan seiraꞌa aꞌaraꞌani tɨ eihua huapɨꞌɨ aꞌij puaꞌa seijreꞌe ɨ Dioj jemi aɨjna ɨ tiꞌitɨ tɨ aɨn nyuucari raataꞌijmɨ .
45007014	Ayaa tu ramuaꞌaree tɨ aɨn nyuucari aɨjna jetze maꞌacan ɨ xaijnyuꞌucaraꞌaraꞌan ɨ Dioj . Me nyajta inyaa , i nyaj cɨn ratyáhueꞌiraꞌa , nyaa nu nyajta tiꞌivaɨreꞌe nain cɨmeꞌe nyaɨjna tɨ aꞌij puaꞌa een .
45007015	Ayaa puꞌu , canu yauꞌeite aꞌij nyej een cɨn neyan tiꞌitinchaꞌɨ . Aꞌini ɨ tiꞌitɨ ɨ nyaj neyan raxeꞌeveꞌe nyaj cɨn neyan huarɨni , canu xaa nyaꞌu neyan rɨcɨ . Ajta , aɨjna tɨ cai aꞌatzu naꞌaraanajchi , ayaa nu nyaɨjna cɨn rɨcɨ .
45007016	Ayaa puꞌu , tɨ puaꞌa neyan rɨcɨ nyaɨjna cɨmeꞌe tɨ cai aꞌatzu naꞌaraanajchi , aj nu xaa nyaɨjna cɨn neyan tyuꞌutaxaj yee aɨ pu nuꞌu iꞌi xaꞌapɨꞌɨn aɨjna ɨ nyuucari ɨ maj cɨn tiꞌijta .
45007017	Aɨj pu cɨn , ayaa naꞌa een . Canu cheꞌe nyaɨn pueen ɨ nyej nyasaɨj neyan rɨcɨ , silu aɨ pu aɨn pueen ɨ tɨ aꞌij puaꞌa een tɨ tasiseiri yu nyatzajtaꞌa .
45007018	Ayaa nu ramuaꞌaree tɨ yu nyatzajtaꞌa aɨjna jetze ɨ nyaj ratyáhueꞌiraꞌa , capu tiꞌitɨ úꞌuseijreꞌe tɨ xaꞌapɨꞌɨn een . Nyaa nu xaa neyan aꞌancaꞌanye nyej neyan huarɨni nyaɨjna cɨmeꞌe tɨ iꞌi xaꞌapɨꞌɨn . Me nyajta inyaa , capu rɨꞌɨri nyej neyan rɨjca .
45007019	Ma ajta , ɨ nyaj cɨn neyan rɨcɨ , capu aɨn pueen ɨ tɨ iꞌi xaꞌapɨꞌɨn tɨ ajta naꞌaraanajchi nyej neyan huarɨni . Ca pu xaa nyaꞌu . Ajta , aɨjna tɨ aꞌij puaꞌa een , tɨ ajta cai aꞌatzu naꞌaraanajchi nyej neyan rɨjca , nyaucheꞌe nu nyaɨjna cɨn neyan rɨcɨ .
45007020	Aɨj pu cɨn , tɨ puaꞌa neyan nyaɨjna cɨn rɨjca aꞌij tɨ cai tinaꞌaraanajchi , canu cheꞌe nyaɨn pueen inyaa , i nyaj neyan rɨcɨ , silu aɨjna tɨ aꞌij puaꞌa een tɨ úꞌuseijreꞌe yu nyatzajtaꞌa , aɨ pu xaa aɨn pueen ɨ tɨ aɨjna cɨn ayan rɨcɨ .
45007021	Aɨj pu cɨn , ayaa pu tinaꞌamitejteꞌe tɨ ayan tiꞌinyaruure . Nyatɨj nyanaꞌa nyaj neyan nyaɨjna cɨn áꞌancaꞌanye nyej neyan huarɨni ɨ tɨ iꞌi xaꞌapɨꞌɨn cɨmeꞌe , aɨ pu ajta nyeetzi jemi seijreꞌe aɨjna tɨ aꞌij puaꞌa een .
45007022	Ee xaa nyaꞌu , nyaxaijnyuꞌuca nu cɨn neyan tiꞌijxeꞌeveꞌe nyej neyan raꞌaraꞌastijreꞌen tɨj naꞌa tɨ taatyajtuaa ɨ Dioj .
45007023	Ayaa pu ajta tinaꞌamitejteꞌe tɨ ayan tiꞌinyaruure nyatɨj nyanaꞌa tiꞌityejveꞌe ɨ nyejetze . Aɨ pu nyaꞌuseꞌe aɨjna tɨ aꞌij puaꞌa een aɨjna jamuan ɨ tɨ tiꞌijta yu nyaxaijnyuꞌuca jetze . Aɨ pu ajta naꞌantimueꞌitɨ nyej ni caꞌanyejri cɨn raatyavaꞌɨrihuaꞌan nyaɨjna tɨ aꞌij puaꞌa een tɨ ayan tiꞌijta yu nyej jetze nyatɨj nyanaꞌa tiꞌityejveꞌe .
45007024	Cuiꞌixaa inyeetzi . ¿ Aꞌataani ayan nuꞌiratuaasin aɨjna jetze i nyaj ratyáhueꞌiraꞌa tɨ i cai ayan tiꞌinyacɨꞌɨti nyej neyan huamɨꞌɨni ?
45007025	Ee xaa nyaꞌu , eecan nu huapɨꞌɨ rɨꞌɨ tirataꞌaca ɨ Dioj nyaɨjna cɨmeꞌe aꞌij tɨ huarɨj ta jetze maꞌacan aɨjna ɨ Jesús , ɨ Cɨriistuꞌu tɨ ajta tavastaraꞌa pueen . Me nyajta inyaa , nyaxaijnyuꞌuca nu cɨn ratyavaꞌɨri aꞌij tɨ titaatyajtuaa aɨjna ɨ Dioj . Nyatɨj nyanaꞌa tiꞌityejveꞌe yu nye jetze , ayaa nu nyajta ratyavaꞌɨri aꞌij tɨ tíꞌinyeijteꞌe aɨjna tɨ aꞌij puaꞌa een .
45008001	Rumuareꞌeriꞌiraꞌaraꞌan pu cɨn amueꞌirajtuaa aɨjna ɨ xaijnyuꞌucaraꞌaraꞌan ɨ Dioj sej si seyan ruuri huatyaturan ɨ jemin aɨjna ɨ Cɨriistuꞌu , tɨ ajta iꞌi Jesús . Capu cheꞌe aꞌanaj tyajaꞌamueityaꞌa aꞌame aɨjna ɨ muáreꞌeriꞌiraꞌaraꞌan aɨjna tɨ aꞌij puaꞌa een tɨ ajta jamuataꞌaca saj huacuiꞌini . Aɨj pu cɨn , capu cheꞌe Dioj tiꞌitɨj cɨn muejmi jetze tyaꞌupuáꞌajteꞌesin .
45008002	
45008003	Ajta aɨn ɨ Dioj , aɨ pu ayan huarɨj aꞌij tɨ cai tyuꞌutarɨꞌɨristaracaꞌa tɨ ayan huarɨni ityejmi jemi aɨjna ɨ nyuucari ɨ maj cɨn tiꞌijta . Capu aꞌatzu taavaɨraꞌacaa aɨjna ɨ nyuucari aɨjna cɨmeꞌe tyaj cai tyaꞌatavíꞌicueꞌiraꞌa tyej raꞌaraꞌasten . Aɨj pu cɨn Dioj ayan mu yaꞌutaityacaꞌa ɨ ruyauj tɨ ij aɨn ayan cheꞌeta naꞌa huataseijreꞌen matɨj aɨme ɨ tyetyaca ɨ mej aꞌij puaꞌa titetyújchaꞌɨ ɨ Dioj jemi , tɨ ij ajta aɨn huataujmuaɨꞌɨvejrita aɨme jetze maꞌacan ɨ maj cɨn autyajturaa ɨ Dioj jemi . Ayaa pu aɨjna cɨn huarɨj tɨꞌij ayan raꞌuxɨ́jteꞌen tɨ cai cheꞌe tiꞌitaityaꞌa aꞌaraꞌani aɨjna tɨ aꞌij puaꞌa een .
45008004	Aɨ pu ayan huarɨj tyej ti tyaɨjna cɨn teyan raꞌaraꞌastijreꞌen aꞌij tɨ tiraavijteꞌe , aꞌij tɨ aɨn tiꞌijxeꞌeveꞌe aɨjna ɨ nyuucari . Ayaa tu xaa teri teyan raꞌaraꞌastijre aꞌini catu cheꞌe teyan tiꞌititachaꞌɨ tyaɨjna cɨmeꞌe tɨ aꞌij puaꞌa een tɨ huiiraninyei ɨ ta tzajtaꞌa , silu tyej teyan tyaɨjna jetze arátacaꞌanye tyaɨjna ɨ xaijnyuꞌucaraꞌaraꞌan ɨ Dioj .
45008005	Majta aɨme ɨ mej meyan tiꞌityujchaꞌɨ maɨjna cɨmeꞌe tɨ aꞌij puaꞌa een tɨ huiiraninyei ɨ huaꞌa tzajtaꞌa aɨme , ayaa mu maɨjna cɨn tiꞌimuaꞌatze aꞌij tɨ aɨn caꞌanijraꞌa tihuaꞌataꞌaca aɨjna tɨ aꞌij puaꞌa een . Majta aɨme ɨ mej maɨjna jetze araujcaꞌanye ɨ xaijnyuꞌucaraꞌaraꞌan ɨ Dioj , ayaa mu maɨjna cɨn rahuahuau aꞌij tɨ tiꞌijxeꞌeveꞌe aɨjna ɨ xaijnyuꞌucaraꞌaraꞌan ɨ Dioj .
45008006	Tɨ puaꞌa aꞌatɨ ayan naꞌa aɨjna jetze tiꞌimuajca tɨ aꞌij puaꞌa een tɨ huiiraninyei ɨ tzajtaꞌan , ayaa pu tiꞌijcɨꞌɨti tɨ huamɨꞌɨni . Ma ajta tɨ puaꞌa aɨn aꞌatɨ ayan tyuꞌutauraꞌan tɨ ayan tiꞌityujchaꞌɨ aꞌij tɨ aɨn tiꞌijxeꞌeveꞌe aɨjna ɨ xaijnyuꞌucaraꞌaraꞌan ɨ Dioj , ayaa pu Dioj raatyapuaꞌariteꞌen ɨ tzajtaꞌan , ajta ayan raataꞌacareꞌen tɨ ayan ruurican huatyaturan ɨ jemin .
45008007	Ajta aɨjna ɨ aꞌatɨ tɨ aɨjna jetze tyuꞌumuaꞌati tɨ aꞌij puaꞌa een , aɨ pu rajchaɨreꞌe ɨ Dioj . Capu tauraꞌaca tɨ aɨn tiꞌiraiítyaꞌa aꞌaraꞌani aɨjna ɨ nyuucari tɨ Dioj jetze eꞌiraninyei . Ee xaa nyaꞌu , capu aꞌatzu aꞌij tiꞌirɨꞌɨri tɨ aɨn aꞌatɨ ayan raꞌaraꞌasten rusaɨj .
45008008	Ayaa puꞌu naꞌa . Capu aꞌij tiꞌirɨꞌɨri mej rɨꞌɨ tiraataꞌan ɨ Dioj aɨme ɨ maj manaꞌa meyan raꞌastijreꞌe maɨjna tɨ aꞌij puaꞌa een tɨ huiiraninyei ɨ huaꞌa tzajtaꞌa .
45008009	Ma sajta muan , caxu seyan tityatauraꞌacareꞌen tɨ aɨn ɨ tɨ aꞌij puaꞌa een ayan tyajaꞌamueityaꞌa jaꞌaraꞌani , aꞌini aɨj pu ari huatyajturaa muejmi jemi aɨjna ɨ xaijnyuꞌucaraꞌaraꞌan ɨ Dioj . Aɨj pu cɨn , aɨ pu tyajaꞌamueityaꞌa aꞌame . Ajta , tɨ puaꞌa cai ayan seij jemi huatyajturaa aɨjna ɨ xaijnyuꞌucaraꞌaraꞌan ɨ Cɨriistuꞌu , aɨjna ɨ aꞌatɨ capu Cɨriistuꞌu jetze ajtyamaꞌacan .
45008010	Ajta , tɨ puaꞌa Cɨriistuꞌu ayan huatyajturaa ɨ aꞌamua tzajtaꞌa , ayaa pu jaꞌamuacɨꞌɨti tɨ aɨn aupuaꞌare ɨ saj ratyáhueꞌiraꞌa . Aꞌapuaꞌaren xaa nyaꞌu aɨjna cɨmeꞌe tɨ huiraninyeicaꞌa aꞌayeꞌi tɨ aꞌij puaꞌa een ɨ aꞌamua tzajtaꞌa . Ma ajta , ayaa xu ruuri huatyajturaa ɨ aꞌamua tzajtaꞌa aɨjna cɨmeꞌe tɨ Dioj ayan amuaꞌuxɨjte sej si seyan urareꞌenyaꞌacan cɨn huatyaturan ɨ jemin .
45008011	Ajta , tɨ puaꞌa ayan huatyajturaa muejmi tzajtaꞌa ɨ xaijnyuꞌucaraꞌaraꞌan aɨjna ɨ Dioj tɨ raꞌajjáj aɨjna ɨ Jesús huaꞌa tzajtaꞌa ɨ mɨꞌɨchite , aɨjna tɨ raꞌajjáj ɨ Cɨriistuꞌu huaꞌa tzajtaꞌa ɨ mej meri huacuii , aɨ pu ajta rarujteꞌen ɨ saj ratyáhueꞌiraꞌa aɨjna cɨmeꞌe tɨ aɨn xaijnyuꞌucaraꞌaraꞌan ari seijreꞌe ɨ aꞌamua tzajtaꞌa .
45008012	Aɨj pu cɨn , ayan ruxeꞌeveꞌe ityejmi jemi tej ti cai cheꞌe teyan raꞌastijraꞌa tyaɨjna tɨ aꞌij puaꞌa een tɨ huiiraninyei ɨ ta tzajtaꞌa .
45008013	Ayaa puꞌu naꞌa , aꞌini tɨ puaꞌa seyan raꞌaraꞌastijreꞌen saɨjna tɨ aꞌij puaꞌa een tɨ huiiraninyei ɨ aꞌamua tzajtaꞌa , ayaa pu tyajamuaacɨꞌɨti saj huacuiꞌini . Ma sajta muan , tɨ puaꞌa seyan tiraꞌantipuaꞌariteꞌen saɨjna tɨ aꞌij puaꞌa een tɨ ayan huiiraninyei ɨ aꞌamua tzajtaꞌa , tɨ puaꞌa sajta seyan huarɨni saɨjna cɨmeꞌe saj jetzen araujcaꞌanye ɨ xaijnyuꞌucaraꞌaraꞌan ɨ Dioj , ayaa pu tyajamuáacɨꞌɨti sej seyan ruuri huatyaturan ɨ Dioj jemi , aꞌini aɨme ɨ mej meyan jetzen araujcaꞌanye ɨ xaijnyuꞌucaraꞌaraꞌan ɨ Dioj , aɨ mu yaujmuaꞌameꞌen pueen ɨ Dioj .
45008014	
45008015	Ajta aɨn ɨ xaijnyuꞌucaraꞌaraꞌan ɨ saj raꞌancuraꞌa , capu ayan tyajaꞌamueijteꞌe saj caꞌanyejri cɨn tyuꞌumuareꞌen , sej si sajtahuaꞌa ratzɨɨnyeꞌe saɨjna tɨ tyajaꞌamueijteꞌe . Capu xaa nyaꞌu , silu ai puꞌu aɨn pueen ɨ xaijnyuꞌucari tɨ ayan aꞌamuayaꞌupuajtacaꞌa . Aɨj tu cɨn teyan raꞌanjee ɨ Dioj , tɨcɨn : “ Taata yee , taata . ”
45008016	Ajta aɨjna ɨ xaijnyuꞌucaraꞌaraꞌan ɨ Dioj , ajta ɨ tamuaꞌatziiraꞌa , ayaa mu cheꞌeta manaꞌa tiꞌijmuaꞌaree tyaj nuꞌu teyan yaujmuaꞌameꞌen pueen ɨ Dioj , ɨ tɨ taꞌiyaꞌupua .
45008017	Ajta , tɨ puaꞌa teri teyan yaujmuaꞌameꞌen pueenyeꞌen ɨ Dioj , tiꞌitɨ pu aɨjna cɨn ajta tiꞌitacɨꞌɨti . Ayaa pu tiꞌitacɨꞌɨti ɨ Dioj jemi tɨj ajta ayan tiraacɨ́ꞌɨ ɨ Cɨriistuꞌu . Tɨ puaꞌa teyan tyajta jamuan Cɨriistuꞌu rajpueijtzi , tyan tu tyajta jamuan Cɨriistuꞌu raꞌancuraꞌasin tyaɨjna tɨ rɨꞌɨ huapɨꞌɨ naa seiiraꞌa aꞌame tɨj naꞌa rusen cɨmeꞌe .
45008018	Ayaa pu xaa nyaꞌu tinaꞌamitejteꞌe inyeetzi . Aɨjna tɨ cai xɨ seijreꞌe ityejmi jemi , ɨ tɨ huapɨꞌɨ naa seiiraꞌa aꞌame tɨ ajta tiꞌitacɨꞌɨti tɨꞌɨjtahuaꞌa huataseijreꞌen ɨ tavastaraꞌa , eihua pu jeitzeꞌe huapɨꞌɨ ruxeꞌeveꞌe aɨjna cai aɨjna ɨ tyaj cɨn rajpueijtzi iiyan chaanaca japua .
45008019	Ajta , tɨj naꞌa tɨ ayan tiꞌiseijreꞌe tɨ Dioj ayan tyuꞌutaahuacaꞌa , aɨ pu ari aꞌujcaꞌanyaacan cɨn rachuꞌeveꞌe ajna xɨcaaraꞌan tɨ jetzen Dioj huaꞌutaseijrata aɨme ɨ mej yaujmuaꞌameꞌen pueen .
45008020	Ajta nain tɨj naꞌa aɨjna tɨ tiꞌiseijreꞌe , ayaa pu saɨque huaujruu tɨ ij cai ayan eenyaꞌa aꞌaraꞌani aꞌij tɨ tiꞌijxeꞌevaꞌacaa ɨ Dioj . Ma ajta , capu ayan rusaɨj huaujruu silu Dioj pu ruxéꞌeviꞌiraꞌa cɨn ayan raatyajtuaa tɨ ij ayan raajajcuareꞌen majcaꞌihuayee .
45008021	Nain tɨ tiꞌiseijreꞌe , ayaa pu tiꞌijchuꞌeveꞌe ajna xɨcaaraꞌan tɨ jetzen Dioj ayan raatyajtuaani tɨ ij cai cheꞌe ayan caꞌanyejri cɨn raatyavaꞌɨrihuaꞌan aɨjna tɨ raꞌantipuaꞌariteꞌesin . Aj pu xaa ayan cheꞌeta naꞌa huataujseijrata aꞌame tɨj naꞌa ɨ tɨ Dioj raatyataahuacaꞌa jamuan ɨ maj yaujmuaꞌameꞌen pueen ɨ Dioj . Ruxaahua pu cɨn naa seiraꞌa aꞌame .
45008022	Ayaa tu tiꞌijmuaꞌaree tɨ ayan eenyaꞌa aꞌayeꞌi tɨj naꞌa jajcua jɨmɨ tɨ yu eꞌireꞌenye , tɨ ayan cheꞌeta naꞌa tiꞌiseijreꞌe tɨ taujyeꞌin aɨjna cɨmeꞌe tɨ tyamuaꞌa tirajpueitzi aꞌayeꞌi tɨj jɨitaꞌa tɨ puaꞌa ayan tiraꞌutacuiꞌinye .
45008023	Me tyajta ityan , tyan tu teyan cheꞌeta tyanaꞌa tatayeꞌin aꞌini puꞌuri seijreꞌe ityejmi jemi aɨjna ɨ xaijnyuꞌucaraꞌaraꞌan ɨ Dioj , tɨ aɨn pueen ɨ taꞌanajca tɨ Dioj ayan cɨn tyaꞌataujratziiriꞌi . Taꞌatacaꞌanyaacan tu cɨn teyan rachuꞌeveꞌe tɨ ij ayan nain cɨn titáacɨꞌɨti aɨjna cɨmeꞌe tyej yaujmuaꞌameꞌen pueen ɨ Dioj , tɨ ij ajta Dioj ayan ruꞌirajtuaani ɨ tyaj ratyáhueꞌiraꞌa .
45008024	Ayaa pu een cɨn Dioj tuꞌirajtuaa tyej ti teyan raachuꞌeveꞌen tyaɨjna ɨ tyaj cai xɨ raseij . Aru , tɨ puaꞌa teri raaseij ɨ tej rachuꞌeveꞌe , capu cheꞌe ruxeꞌeveꞌe tyaj rachueꞌevaꞌa . ¿ Ni cai ayan tiꞌayajna tɨ cai maꞌa aꞌatɨ tɨ ayan rachuꞌeveꞌe aɨjna tɨ ari raseij ? Capu xaa nyaꞌu maꞌa aꞌa jaꞌatɨ .
45008025	Aꞌini tuꞌuri rachuꞌeveꞌe tyaɨjna tɨ cai xɨ taacɨ́ꞌɨ , aɨj pu cɨn ayan tyuꞌujxeꞌeveꞌe tyej teyan raachuꞌeveꞌen tyacai teyan caxaahuata .
45008026	Ajta aɨn xaijnyuꞌucaraꞌaraꞌan ɨ Dioj , aɨ pu tavaɨreꞌe aɨjna cɨmeꞌe ɨ tyaj rahuaviꞌiraca ɨ Dioj jemi , aꞌini catu aꞌij rɨni tyajɨɨmuaꞌa , ni catu aꞌatzu ramuaꞌaree tiꞌitɨ tɨ nyuucarijraꞌa ayan ruxeꞌeveꞌe tej ti teyan tyuꞌutyejnyuuni ɨ jemin . Aɨj pu cɨn aɨ pu ta jetze maꞌacan tyenyuusin . Ayaa pu tiꞌicɨꞌɨxɨ , cumu tɨ cai tyáꞌanrɨꞌɨre , aꞌini capu aꞌatɨ raayɨꞌɨtɨ tɨ ayan tyuꞌutaxaj .
45008027	Ajta aɨjna tɨ ayan tiruꞌumuaꞌaree nain cɨmeꞌe aꞌij tyej tiꞌimuaꞌatze ɨ ta tzajtaꞌa , aɨ pu ajta ramuaꞌaree aꞌij tɨ huataujmuaꞌa aɨjna tɨ rahuavii aɨjna ɨ xaijnyuꞌucaraꞌaraꞌan ɨ Dioj aꞌini aɨ pu ayan huaꞌa japua huatanyuusin aꞌij tɨ aɨn ayan tiꞌijxeꞌeveꞌe ɨ Dioj .
45008028	Tyan tu tyajta teyan ramuaꞌaree tɨ Dioj ayan tavaɨreꞌe tɨ ij nain cɨn ayan teꞌirajraꞌani tɨ i aɨjna cɨn rɨꞌɨ titaataꞌan ityejmi , i tyaj raxeꞌeveꞌe ɨ Dioj . Ajta Dioj pu aɨjna cɨn ayan taatajée tej ti teyan raatyavaꞌɨrihuaꞌan aꞌij tɨ aɨn ari titaaxaꞌapɨꞌɨntariꞌiriꞌi .
45008029	Ajta aɨme ɨ tɨ Dioj jajcua jɨmɨ huaꞌamuajtyacaꞌa tɨ ayan hueꞌirajtuaani , aɨ pu ajta jajcua jɨmɨ huaꞌantihuau tɨ ij ayan huaꞌuruuren mej mi meyan cheꞌeta manaꞌa seiraꞌa muaꞌaraꞌani tɨj aɨjna ɨ yaujraꞌan . Ajta ayan tiraaxaꞌapɨꞌɨntare tɨ ij ayan huaꞌajáꞌa pueenyaꞌa aꞌaraꞌani , aɨ pu ajta eitzeꞌe vastaꞌa pueenyaꞌa aꞌaraꞌani macai ɨ seica ɨ ruꞌihuaamuaꞌa ɨ maj muiꞌi tɨ Dioj huaꞌayaꞌupuacaꞌa .
45008030	Ajta aɨme ɨ tɨ ayan jajcua jɨmɨ huaꞌantihuau , aɨ pu ajta huaꞌutajée . Ajta aɨme ɨ tɨ ayan huaꞌutajée , aɨ pu ajta ayan tihuaꞌuxaꞌapɨꞌɨntariꞌiriꞌi maj nuꞌu urareꞌenyaꞌacan cɨn huatyaturan ɨ jemin . Ajta aɨme ɨ tɨ ayan tihuaꞌuxaꞌapɨꞌɨntariꞌiriꞌi , aɨ pu ajta ayan huaꞌutaꞌa mej mi nain cɨn meyan cheꞌeta manaꞌa seiiraꞌa tɨj ajta aɨn seijreꞌe ɨ yaujraꞌan tɨj naꞌa rusen cɨmeꞌe .
45008031	Aɨj pu cɨn , ¿ aꞌini tetyuꞌutaxajta ? Tɨ puaꞌa Dioj ayan tajapua nyuuca , ¿ ni auj ayan tiꞌirɨꞌɨri tɨ aꞌatɨ ayan taꞌantipuaꞌariteꞌen ityejmi ? Capu xaa nyaꞌu .
45008032	Capu Dioj ayan tiraatauuniꞌiriꞌi ɨ ruyauj tɨ ij cai huamɨꞌɨni ɨ curuu jetze , silu ayaa pu tihuaꞌutatuii ta jetze maꞌacan naijmiꞌica , tyatɨj tyanaꞌa puaꞌamua ityan . Aɨj pu cɨn , ayan cheꞌeta naꞌa ruxéꞌeviꞌiraꞌa cɨn ayan nain taatapueijveꞌesin , nain tɨj naꞌa tɨ tiꞌiseijreꞌe ɨ Cɨriistuꞌu jemi .
45008033	¿ Aꞌataani ayan tihuáꞌaxajtziꞌiran aɨme tɨ Dioj ayan huaꞌantihuau ? Capu aꞌatɨ xaa nyaꞌu , aꞌini Dioj pu rusaɨj ayan tihuaꞌuxaꞌapɨꞌɨntariꞌiriꞌi mej mi meyan urareꞌenyaꞌacan cɨn huatyaturan ɨ jemin .
45008034	¿ Aꞌataani ayan tiꞌijxaꞌapɨꞌɨntareꞌen tɨ ayan pueijtzi taataꞌan ityejmi ? Capu aꞌatɨ , aꞌini saɨj puꞌu ta jetze maꞌacan nyuu aꞌame . Aɨ pu ajta aun eꞌeseijreꞌe ɨrɨɨtaꞌan ɨ Dioj . Ai pu aɨn pueen ɨ Cɨriistuꞌu tɨ huamɨꞌɨ tajetze maꞌacan . Ee xaa nyaꞌu , eitzeꞌe pu ayan tiraavijteꞌe tej teyan raataxaj yee ai pu aɨn pueen tɨ ajta aꞌitáraa huaꞌa tzajtaꞌa ɨ mej meri huacuii .
45008035	¿ Aꞌataani ayan teꞌentyuꞌuuna ɨ Cɨriistuꞌu jemi tɨ ij cai cheꞌe ayan taxeꞌevaꞌa ? ¿ Ni qui ayan tiꞌijruuren tɨ puaꞌa tiꞌitɨ tamuareꞌeristeꞌe naꞌari tɨ puaꞌa tiꞌitɨ ayan taꞌɨtziityaꞌa ? Capu xaa nyaꞌu . ¿ Arí tɨ puaꞌa meyan aꞌij puaꞌa taaruuren nusu tɨ puaꞌa teyan tajcu ? Capu ajta aɨjna . ¿ Ari tɨ puaꞌa tyaj cai aꞌij tiꞌijviicueꞌi ? , caꞌɨn ¿ tɨ puaꞌa ayan titáacɨꞌɨti tɨ tzɨɨniꞌiraꞌa ɨ tyaj tyaɨjna cɨn huacuiꞌini ? Capu xaa nyaꞌu ayan teꞌentyuꞌuuna ɨ Cɨriistuꞌu jemi . ¿ Arí tɨ puaꞌa meyan taacuiꞌini ? Capu ajta xaa nyaꞌu .
45008036	Ayaa pu teꞌeyuꞌusiꞌi tɨcɨn : Tɨj naꞌa tɨ éꞌijninyei ɨ xɨcaj , asta naꞌa cai u eꞌetyarute , tɨꞌɨj pɨnaꞌa mu meyan huaꞌatuꞌireꞌe aɨme mej mi taacuiꞌini . Ayaa pu tihuaꞌamityejteꞌe tej teyan cheꞌeta tyanaꞌa tiꞌityavaꞌɨri matɨj aɨme ɨ canyaꞌaxɨ ɨ mej huaꞌacuiꞌica mej mi meyan raatuaani ɨ huaꞌahueꞌiraꞌa ɨ canyaꞌaxɨ .
45008037	Capu xaa nyaꞌu ayan aꞌatɨ teꞌentyuꞌuuna . Tɨj naꞌa tɨ ayan tiꞌitaruure , nain tu cɨn teyan tyuꞌutyamueꞌitɨ aɨjna cɨmeꞌe tɨ Cɨriistuꞌu ayan taataxeꞌeve tɨ ij ayan huamɨꞌɨni ta jetze maꞌacan .
45008038	Ayej xaa nyaꞌu tiꞌayajna . Ayaa pu tinaꞌamitejteꞌe inyeetzi tɨ ayan tiꞌayajna tɨ cai tiꞌitɨ ayan teꞌentyuꞌuuna tɨ ij cai cheꞌe ayan titáacɨꞌɨti aɨjna tɨ cɨn Dioj taataxeꞌeve . Capu amɨn aꞌij tɨ puaꞌa teyan ruuri huatyaturan naꞌari tɨ puaꞌa teyan huacuiꞌini . Camu majta meyan teꞌentyuꞌuuna aɨme ɨ mej tajapua tiꞌivaɨreꞌe ɨ Dioj jemi , naꞌari aɨme ɨ mej meyan tiꞌivaɨreꞌe ɨ tiyaaruꞌu jemi . Tiꞌitɨ tɨ naꞌa tɨ aꞌij seijreꞌe , tɨ puaꞌa auj tyajaꞌureꞌenyejsin naꞌari tɨ puaꞌa ari ayan teꞌirajraa nusu muáreꞌeriꞌiraꞌaraꞌan pueen ɨ aꞌatɨ , capu ajta ayan teꞌentyuꞌuuna . Capu amɨn aꞌij tɨ puaꞌa aɨn puéenyeꞌen tɨ tajapua eꞌeseijreꞌe naꞌari u tajete , tiꞌitɨ tɨ naꞌa tɨ ayan seijreꞌe , capu aꞌatzu aꞌij tiꞌirɨꞌɨri tɨ ayan teꞌentyuꞌuuna ɨ Cɨriistuꞌu jemi , aɨjna ɨ Jesús tɨ ajta tavastaraꞌa pueen .
45008039	
45009001	Ayaa nu tzaahuatiꞌiraꞌa cɨn neyan tyajaꞌamueꞌixaateꞌe ɨ Cɨriistuꞌu jemi . Canu tiꞌihueꞌi nyanaꞌa . Ayaa nu áꞌanxɨjteꞌen ɨ nyamuaꞌatziiraꞌa cɨmeꞌe nyej ni nyeyan raamuaꞌati tɨ puaꞌa ayan tiraavijteꞌe nusu cai . Ajta aɨn ɨ xaijnyuꞌucaraꞌaraꞌan ɨ Dioj , aɨ pu ajta aɨjna cɨn nyavaɨreꞌe .
45009002	Eecan nu huatyanxaꞌamɨste , nyajta aꞌanaj tɨ naꞌa neyan rajpueijtzi yu nyatzajtaꞌa .
45009003	Tɨ puaꞌa rɨꞌɨrístacajcheꞌe , naꞌaraanajchicacheꞌe tɨ Cɨriistuꞌu ayan ma nuurainijcheꞌe tɨ ij naꞌantipuaꞌariteꞌen huaꞌa jetze maꞌacan ɨ nyeꞌihuaamuaꞌa , aɨme ɨ mej meyan cheꞌeta manaꞌa airaujneijte nyatɨj inyaa .
45009004	Aɨ mu Israel jetze ajtyamaꞌacan . Ai mu aɨn pueen ɨ tɨ Dioj huaꞌayaꞌupuacaꞌa . Aɨ pu ajta huataseijre huaꞌa jemi aɨjna tɨ naa seiraꞌa aꞌaraa mej mi meyan raamuaꞌaree tɨ Dioj aun huatyajturaa huaꞌa jemi . Dioj pu ajta huaꞌa jemi muiꞌicaca cɨn tyuꞌutaꞌa ɨ runyuuca aꞌij tɨ ayan tyaꞌameꞌencheꞌe . Majta aɨme , ayaa mu raꞌancuraꞌa maɨjna ɨ nyuucari ɨ maj cɨn tiꞌijta , majta maɨjna ɨ yeꞌira aꞌij mej tiꞌinaꞌamiche . Dioj pu ajta muiꞌicaca cɨn tyaꞌataujratziiriꞌi huaꞌa jemi .
45009005	Aɨ mu majta huaꞌa jetze huanyej ɨ tavaujsimuaꞌa jetze . Ajta , huaꞌa jetze pu ayan airaujneijte aɨjna ɨ Cɨriistuꞌu tɨ ajta aɨn pueen ɨ Dioj ɨ tɨ nain cɨn antyujmuaꞌaree . Ticheꞌe teyan rɨꞌɨ tiraataꞌacareꞌen tɨj naꞌa rusen cɨmeꞌe . Cheꞌe ayen tyajaꞌureꞌenyen .
45009006	Canu nyeyan tyajaꞌamueꞌixaateꞌe tɨ aɨn nyuucari cai tiꞌitɨ vaɨraꞌacaa tɨ Dioj ayan tihuaꞌutaꞌa . Canu xaa nyaꞌu , aꞌini aɨme ɨ mej jetzen airaujneijte ɨ tayaꞌupuacɨꞌɨ aɨjna ɨ Israel , camu naimiꞌi meyan Israel jetze ajtyamaꞌacan .
45009007	Ajta capu ayan huataujmuaꞌa maj naimiꞌi yaujmuaꞌameꞌen pueen aɨjna ɨ Abraham tyaacan tɨ puaꞌa meyan maɨjna jetze airaujneijte . Camu xaa nyaꞌu . Ma ajta ayan tɨcɨn : “ Ayaa pu amiteeraꞌa aꞌame . Aɨ muꞌu aɨn pueenyaꞌa muaꞌajuꞌun ɨ aꞌayaujmuaꞌa , aɨme ɨ mej jetzen airanyejsin aɨjna jetze ɨ Isaac . ”
45009008	Ayaa puꞌu naꞌa , aɨme ɨ maj Abraham jetze airaujneijte , capu ayaa naꞌa huaꞌucɨ́ꞌɨ naijmiꞌica tɨ Dioj ayan huaꞌayaꞌupuacaꞌa maɨjna cɨmeꞌe maj maɨjna jetze airaujneijte . Ayaa pu ajta tihuaꞌacɨꞌɨti aɨme ɨ maj tyaꞌatzaahuateꞌe maɨjna tɨ cɨn Dioj tyaꞌataujratziiriꞌi . Aɨme pu xaa ayan amiteeraꞌa aꞌame maj meyan yaujmuaꞌameꞌen pueen aɨjna ɨ Abraham tyaacan .
45009009	Ayaa puꞌu , aꞌini Dioj pu ayan tyaꞌataujratziiriꞌi tɨcɨn : “ Ajna tɨ ari ayan tiraaxaꞌapɨꞌɨntare tɨ ayan tyajaꞌureꞌenyejsin , nyaa nu nyajtahuaꞌa ya uveꞌenyejsin . Ajta aɨn ɨ Sara , aɨ pu arí tiyauj aꞌame . ”
45009010	Ajta ɨ tɨ eitzeꞌe ruxeꞌeveꞌe , ayaa pu tiraaruu aɨjna ɨ Rebeca . Aɨ pu huaꞌapuaca tiyaujmuaꞌa aꞌaraa . Ajta saɨj puꞌu aɨn pueenyaꞌa ɨ huaꞌataata , aɨjna ɨ tayaꞌupuacɨꞌɨ , aɨjna ɨ Isaac .
45009011	Ajta matɨꞌɨj cai xɨ huanunuꞌeihuacaꞌa ɨ maj huaꞌapua , matɨꞌɨj cai xɨ tiꞌitɨ aꞌij huaruurajcaꞌa , tɨ puaꞌa tɨ xaꞌapɨꞌɨn een naꞌari tɨ aꞌij puaꞌa een , ayaa pu Dioj tiraataꞌixaa ɨ huaꞌanaana tɨcɨn : “ Aɨjna tɨ vastaꞌa , aɨ pu raatyavaɨreꞌesin aɨjna tɨ paꞌarɨꞌɨ . ” Ajta ayan tɨcɨn : “ Nyaa nu raataxeꞌeve nyaɨjna ɨ Jacobo . Nyajta rájchaɨraꞌacaa nyaɨjna ɨ Esaú . ” Ayaa pu een cɨn tiraataꞌixaa tɨ ij ayan raamuaꞌaree aꞌij tɨ rɨcɨ ɨ Dioj tɨ aɨn seij avaꞌahuau . Capu ayan aɨjna cɨn raꞌavaꞌahuau aɨjna cɨmeꞌe tɨ aɨn aꞌatɨ tiꞌitɨj cɨn raꞌaraꞌastijre , silu aɨ pu ayan een cɨn raꞌavaꞌahuau tɨ aɨn Dioj rusaɨj raatajée .
45009012	
45009013	
45009014	Aꞌini teyan tyaɨjna cɨn tyuꞌutaxajta . ¿ Ni qui teyan tyuꞌutaxajta tɨ cai xaꞌapɨꞌɨn rɨcɨ ɨ Dioj ? Catu xaa nyaꞌu .
45009015	Ayaa pu tiraataꞌixaa aɨjna ɨ Moisés tɨcɨn : “ Nyaa nu neyan tiraatauuniꞌira aꞌatɨ tɨ naꞌa tɨ ayan naꞌaraanajchi . Nyajta nu neyan raꞌacuꞌuve aꞌatɨ tɨ naꞌa tɨ ayan naꞌaraanajchi . ”
45009016	Aɨj pu cɨn , capu ayan tiꞌijcɨꞌɨti seij ɨ aꞌatɨ aɨjna cɨmeꞌe tɨ ayan raxeꞌeveꞌe rusaɨj . Capu ajta aɨjna cɨn tɨ tiꞌitɨj rɨcɨ , silu aɨjna cɨn pu ayan tiꞌijcɨꞌɨti tɨ Dioj ayan ráꞌancuꞌuvajxɨ .
45009017	Aɨj pu cɨn Dioj ayan tiraataꞌixaa aɨjna ɨ Faraón tɨcɨn : “ Ayaa nu nyaɨjna cɨn neyan timuéijca pej teꞌentyarute paɨjna cɨmeꞌe pej iꞌi rey , nyej ni huaꞌutaseijrateꞌen aꞌij nyej huarɨni ɨ nyamuareꞌeriꞌiraꞌa cɨmeꞌe nyej ni pueijtzi muaataꞌan . Aj mu mi nyeetzi cɨmeꞌen meyan tihuaꞌutaꞌixaateꞌesin aꞌu tɨ naꞌa maj huachaatɨme iiyan chaanaca japua . ”
45009018	Aɨj pu cɨn Dioj ayan raꞌacuꞌuve aꞌatɨ tɨ naꞌa tɨ ayan raꞌaraanajchi . Ajta pu ayan raataꞌaca tɨ ayan raꞌantyánaamɨn ɨ ruxaijnyuꞌuca aꞌatɨ tɨ naꞌa tɨ ayan raꞌaraanajchi ɨ Dioj tɨ ij ayan raaruuren .
45009019	Ajta saɨj muan , ayan pu tinaataꞌixaateꞌesin tɨcɨn : “ Tɨ puaꞌa ayan tiꞌayajna , ¿ aꞌini een cɨmeꞌe Dioj ayan auj ta jetze tiꞌipuaꞌariteꞌe ? ¿ Aꞌataani rajchaɨreꞌe ɨ Dioj ? ”
45009020	Me nyajta inyaa , ayaa nu tiꞌimueꞌihuau tɨcɨn : “ ¿ Aꞌataani paj pueen pej pi peyan anyuusteꞌe ɨ Dioj jemi mɨ pej iꞌi tyaataꞌa ? ” Dioj pu muaatyataahuacaꞌa mueetzi . ¿ Ni peyan tiraataꞌixaateꞌesin paɨjna tɨ muaatyataahuacaꞌa tɨcɨn : “ Aꞌini een cɨmeꞌe peyan naatyataahuacaꞌa ” ? Capaj xaa nyaꞌu .
45009021	Nicheꞌe nyajtahuaꞌa seij tiꞌimueꞌihuau nyaɨjna cɨmeꞌe ɨ aꞌatɨ tɨ xaꞌari tíꞌitaꞌahuaca . ¿ Ni cai ayan tiraavijteꞌe tɨ aɨn seica huátaahuan ɨ xaꞌari tɨ naa tiꞌiseijreꞌe , tɨ ajta huapɨꞌɨ tiꞌinajchi , ajta seica tɨ cai naa tiꞌen , tɨ chaꞌanaꞌa naꞌa cɨn tiꞌivaɨreꞌe ? Ajta nain , aɨj pu cɨn ayan tíꞌitaavijhuacaꞌa seij cɨmeꞌe ɨ xarij .
45009022	¿ Aꞌini panaꞌa tyuꞌutaxajta tɨ puaꞌa Dioj ayan huárɨniicheꞌe tɨ aɨn cai huatanyuꞌucan , ajta ayan taꞌutaviicueꞌirancheꞌe tyamuaꞌa naa aꞌij mej rɨꞌɨ muaꞌayeꞌi aɨme ɨ tɨ ayan tiraavijteꞌe tɨ aɨn Dioj pueijtzi huaꞌutaꞌan ? Ayaa pu een cɨn rɨni ɨ Dioj tɨ ij ayan amiteeraꞌa tɨ aɨn rumuareꞌeriꞌiraꞌa cɨn pueijtzi huaꞌutaꞌasin aɨme ɨ mej aꞌij puaꞌa titetyujchaꞌɨ .
45009023	Ajta , ayaa pu taꞌutaviicueꞌirancheꞌe tɨ ij ajta tiraataseijrata tɨ ayan huapɨꞌɨ rɨꞌɨ tihuaꞌutaꞌa aɨme ɨ tɨ huaꞌancuꞌuvajxɨ , ɨ tɨ anacai ayan rɨꞌɨ tihuaꞌutyajtuaa tɨ ij ayan tihuaꞌucɨꞌɨti mej mi ruuri meyan eenyeꞌequeꞌe huatyaturan ɨ jemin tɨj naꞌa rusen cɨmeꞌe .
45009024	Ayaa pu xaa nyaꞌu tiꞌitaruuren ityejmi ɨ tɨ ari taatajée , ityejmi i tyaj Israel jetze ajtyamaꞌacan , ajta aɨme ɨ maj seij chuejraꞌa japua eꞌemaꞌacan .
45009025	Jee xaa nyaꞌu , ayaa pu aɨjna cɨn tiꞌixaj ɨ Dioj aɨjna jetze tɨ ayan raꞌuteyuꞌuxacaꞌa aɨjna ɨ Oseas tyaacan tɨcɨn : Aɨme ɨ maj cai anacai nyeetzi jetze ajtyamaꞌacantacaꞌa , nuꞌuri neyan huaꞌutamuaꞌatzi tɨcɨn maj nyetyaɨtejmuaꞌa pueen . Ajta aɨjna nyaj cai raataxeꞌeve , ayaa nu nyajta raatámuaꞌatzi tɨcɨn mɨ nyaj muaxeꞌeveꞌe .
45009026	Ajta , ayaa pu teꞌeme ajna aꞌu maj meyan tihuaꞌutaꞌixaa ɨ tyaɨte maj nuꞌu cai nyetyaɨtestyamuaꞌa pueen , amajna mu meyan huaꞌutamuaꞌatzi maj nuꞌu yaujmuaꞌameꞌen pueen ɨ Dioj tɨ iꞌi ruuri . Ayaa tu eenyaꞌa taꞌajuꞌuncheꞌe matɨj aɨme ɨ maj maun aꞌuchaatɨmaꞌacaa u Sodoma , matɨj majta aɨme ɨ maj aun eꞌechajcaꞌa u Gomorra , ɨ maj cai cheꞌe eꞌeseijreꞌe maujna . Ma ajta aɨn Dioj , ɨ tɨ tihueꞌijteꞌe naijmiꞌica ɨ maj aun eꞌeseijreꞌe u tajapua , aɨ pu ayan raatyajtuaa ityejmi jemi mej mi meyan huatyaturan aɨme ɨ maj ta jetze airaujneijte .
45009027	Ajta aɨn ɨ Isaías tyaacan , ayaa pu caꞌanin cɨn tyuꞌutaxajtacaꞌa aɨme cɨmeꞌen ɨ maj Israel jetze ajtyamaꞌacan tɨcɨn : “ Capu amɨn aꞌij tɨ puaꞌa meyan muiꞌicá aɨme ɨ huaꞌayaujmuaꞌa aɨme ɨ mej Israel jetze ajtyamaꞌacan . Tɨ puaꞌa maj meyan aꞌachu araxca tɨj naꞌa tɨ seijreꞌe ɨ sej tɨ aun aꞌajca aꞌu tɨ aꞌavastɨme ɨ jaj , capu naijmiꞌica huiiratuaasin ɨ Dioj , silu aɨme puꞌu huiiratuaasin ɨ maj cɨn meyan huatyajturaa .
45009028	Ayaa pu teꞌeme , aꞌinicaꞌanacan pu Dioj ayan nain cɨn raꞌantipuaꞌariteꞌesin tɨ pueijtzi huaꞌutaꞌasin aɨme ɨ maj yan huachaatɨme ɨ chaanaca japua . ”
45009029	Ayaa pu cheꞌeta anacai tiraꞌuteyuꞌuxacaꞌa aɨjna ɨ Isaías tɨcɨn : Ayaa tu eenyaꞌa taꞌajuꞌuncheꞌe matɨj aɨme ɨ maj maun aꞌuchaatɨmaꞌacaa u Sodoma , matɨj majta aɨme ɨ maj aun eꞌechajcaꞌa u Gomorra , ɨ maj cai cheꞌe eꞌeseijreꞌe maujna . Ma ajta aɨn Dioj , ɨ tɨ tihueꞌijteꞌe naijmiꞌica ɨ maj aun eꞌeseijreꞌe u tajapua , aɨ pu ayan raatyajtuaa ityejmi jemi mej mi meyan huatyaturan aɨme ɨ maj ta jetze airaujneijte .
45009030	Aɨj pu cɨn , ¿ aꞌini tiꞌitɨ tetyuꞌutaxajta ? Ayaa puꞌu xaa nyaꞌu . Aɨme ɨ maj seij chuejraꞌa japua eꞌemaꞌacan , camu meyan rahuaucaꞌa mej mi meyan urareꞌenyaꞌacan cɨn huatyaturan ɨ Dioj jemi . Capu amɨn aꞌij . Ayaa pu ajta tihuaꞌucɨꞌɨ maj meyan urareꞌenyaꞌacan cɨn huatyajturaa ɨ Dioj jemi maɨjna cɨmeꞌe mej tyaꞌantzaahua .
45009031	Ma majta aɨme , ɨ maj Israel jetze ajtyamaꞌacantacaꞌa , ɨ maj meyan rahuaucaꞌa mej mi urareꞌenyaꞌacan cɨn huatyaturan ɨ Dioj jemi , maɨjna cɨmeꞌe mej meyan raꞌaraꞌastijre maɨjna ɨ nyuucari ɨ maj cɨn tiꞌijta , aɨ mu xaa cai meyan raꞌancuraꞌa maɨjna ɨ maj rahuaucaꞌa .
45009032	¿ Aꞌini een cɨn macai meyan raꞌancuraꞌa ? Ayej xaa nyaꞌu , ayaa mu een cɨn huamueꞌitɨche maɨjna cɨmeꞌe maj rahuaucaꞌa mej mi meyan huarɨni maj tiꞌitɨj cɨn tyaꞌaraꞌastijreꞌen . Camu meyan rahuaucaꞌa maɨjna cɨmeꞌe maj tyaꞌantzaahua . Aɨ mu meyan huamueꞌitɨche maɨjna cɨmeꞌe maj ratite maɨjna tɨ cɨmeꞌen ayan teꞌeyuꞌusiꞌi tɨcɨn : Casiꞌi , ayaa nu ratyatuaasin nyaɨjna ɨ aꞌatɨ nyaujna u Sión . Ayaa pu tinaatyavaꞌɨri tɨj ɨ tetej ɨ mej jetzen aꞌijcáꞌacatá ɨ tyetyaca , ɨ maj majta jetzen aꞌitavitze . Ma ajta capu raatatyeviꞌirasteꞌesin aɨjna ɨ aꞌatɨ tɨ ayan ráꞌatzaahuateꞌen .
45009033	
45010001	Ayaa nu tyajaꞌamueꞌixaateꞌe , nyeꞌihuaamuaꞌa , nyej neyan aꞌancaꞌanyaacan cɨn tiꞌijxeꞌeveꞌe yu nyatzajtaꞌa , nyajta nu rahuavii ɨ Dioj tɨ ij aɨn Dioj ayan hueꞌirajtuaani .
45010002	Aɨme nu cɨn neyan tiꞌixa ɨ maj aꞌujcaꞌanyaacan cɨn ranaꞌamiche ɨ Dioj . Aru camu tzaahuatiꞌiraꞌa cɨn ranaꞌamiche .
45010003	Matɨꞌɨj meyan rahuauca aꞌij mej yeꞌi huarɨni mej mi meyan urareꞌenyaꞌacan cɨn huatyaturan ɨ Dioj jemi , camu aꞌatzu ramuaꞌareeracaꞌa aꞌij tɨ Dioj ari tiraaxaꞌapɨꞌɨntare tɨ ij aꞌatɨ ayan urareꞌenyaꞌacan cɨn huatyaturan ɨ jemin . Ayaa muꞌu rahuauca maɨjna ɨ maj cɨn rujɨɨmuaꞌa manaꞌa rajtyau . Aɨj mu cɨn meyan ratite maɨjna ɨ tɨ Dioj ari ayan tiraaxaꞌapɨꞌɨntare .
45010004	Ayaa puꞌu naꞌa , aꞌini Cɨriistuꞌu pu nain cɨn raꞌaraꞌastijre aɨjna ɨ nyuucari ɨ maj cɨn tiꞌijta tɨ ij aꞌatɨ tɨ naꞌa ayan urareꞌenyaꞌacan cɨn huatyaturan ɨ Dioj jemi aɨjna cɨmeꞌe tɨ aɨn ɨ jaꞌatɨ ayan tyaꞌatzaahuateꞌe .
45010005	Ajta aɨjna ɨ Moisés , ayaa pu raꞌuyuꞌuxacaꞌa tɨ nuꞌu aɨn ɨ aꞌatɨ tɨ ayan raꞌastijreꞌe aɨjna ɨ nyuucari ɨ maj cɨn tiꞌijta , ayaa pu nuꞌu ajta tyuꞌujxeꞌeveꞌe tɨ aɨn aɨjna jetze araujcaꞌanye ɨ nyuucari .
45010006	Ajta aɨjna ɨ aꞌatɨ tɨ ari urareꞌenyaꞌacan cɨn huatyajturaa ɨ Dioj jemi , ayaa pu tiꞌimuaꞌatze tɨcɨn : “ Capej peyan tyaꞌumuaꞌatzɨ ɨ aꞌatzajtaꞌa tɨ ayan ruxeꞌeveꞌe paj aꞌujnyén u tajapua pej yáravaꞌacájneijteꞌen paɨjna ɨ Cɨriistuꞌu . ” Ajta ayan tɨ aɨjna cɨmeꞌen : “ Capej peyan paj tyetyaꞌɨmɨ aꞌucaanyen ɨ tajete paj raꞌitatuaani ɨ Cɨriistuꞌu huaꞌa tzajtaꞌa ɨ mej meri huacuii . ”
45010007	
45010008	Ma ajta , ayaa pu tiꞌixa aɨjna tɨ tzaahuatiꞌiraꞌa cɨn huatyajturaa urareꞌenyaꞌacan cɨn ɨ Dioj jemi tɨcɨn : “ Puꞌuri mueetzi jemi seijreꞌe ɨ nyuucari paj peyan tihuaꞌutaꞌixaateꞌen , pajta paɨjna jetze peyan tiꞌimuaꞌatza ɨ aꞌa tzajtaꞌa . ” Ai pu aɨn pueen ɨ nyuucari ɨ tej teyan tihueꞌixaatyaꞌa taꞌayeꞌi .
45010009	Ayaa puꞌu naꞌa , aꞌini tɨ puaꞌa mamuaseiiraca ɨ tyaɨte , pej peyan raataxaj yee Jesús pu tavastaraꞌa pueen , ajta tɨ puaꞌa peyan tyaꞌatzaahuateꞌe ɨ aꞌatzajtaꞌa tɨ Dioj ayan raꞌajjáj huaꞌatzajtaꞌa ɨ mɨꞌɨchite , aj pu xaa Dioj mueꞌirajtuaani .
45010010	Jee xaa nyaꞌu , ayaa pu tiꞌayajna , aꞌatɨ pu ayan urareꞌenyaꞌacan cɨn huatyaturaasin ɨ Dioj jemi aɨjna cɨmeꞌe tɨ tyaꞌatzaahuateꞌe ɨ rutzajtaꞌa . Dioj pu ajta ruꞌirajtuaasin aɨjna cɨmeꞌe tɨ aɨn aꞌatɨ ayan tyuꞌutaxajtacaꞌa tɨ Dioj jetze ajtyamaꞌacan , meseíraca ɨ tyaɨte .
45010011	Ayej xaa nyaꞌu tiꞌayajna , aꞌini ayaa pu teꞌeyuꞌusiꞌi ɨ nyuucari jetze tɨcɨn : “ Capu aꞌanaj ratatyeviꞌirasteꞌesin aꞌatɨ tɨ naꞌa tɨ ráꞌantzaahuateꞌen aɨjna ɨ Cɨriistuꞌu . ”
45010012	Ayaa puꞌu , naimiꞌi mu ruxaꞌa een , aɨme ɨ maj Israel jetze ajtyamaꞌacan , majta aɨme ɨ mej seij chuejraꞌa japua eꞌemaꞌacan , aꞌini seij puꞌu aɨn pueen ɨ tavastaraꞌa tɨ ayan tiꞌitaijteꞌe naijmiꞌica ityejmi , tɨ ajta nain cɨn rɨꞌɨ tihuaꞌataꞌaca aɨme ɨ mej meyan rahuavii tɨ aɨn huaꞌutavaɨreꞌen .
45010013	Ajta ayan tyeꞌeyuꞌusiꞌi tɨcɨn : “ Aꞌatɨ tɨ naꞌa tɨ ayan rahuauhuau ɨ tavastaraꞌa jemi tɨ aɨn raatavaɨreꞌen , Dioj pu ayan ruꞌirajtuaasin aɨjna ɨ aꞌatɨ . ”
45010014	Aru , ¿ aꞌini tiꞌirɨꞌɨri mej meyan rahuaviira maɨjna ɨ tavastaraꞌa tɨ puaꞌa maj cai xɨ raꞌatzaahuatyaꞌa ? Capu aꞌij tiꞌirɨꞌɨri xaa nyaꞌu . Ajta , ¿ aꞌini tiꞌirɨꞌɨri mej meyan ráꞌantzaahuateꞌen tɨ puaꞌa maj cai xɨ raanamuajriꞌi maɨjna aꞌatɨ tɨ pɨrɨcɨ ? Capu aꞌatzu aꞌij tiꞌirɨꞌɨri . Ajta , ¿ aꞌini tiꞌirɨꞌɨri mej meyan raanamuaj tɨ puaꞌa cai aꞌatɨ ayan tihuaꞌutaꞌixaateꞌen ? Capu xaa nyaꞌu aꞌij tiꞌirɨꞌɨri .
45010015	Ajta , ¿ aꞌini tiꞌirɨꞌɨri mej meyan tihuaꞌutaꞌixaateꞌen tɨ puaꞌa ma cai huataitiꞌihuacaꞌa maj aun áꞌujuꞌun huaꞌa jemi ? Capu xaa nyaꞌu aꞌij tiꞌirɨꞌɨri . Aɨj pu cɨn ayan teꞌeyuꞌusiꞌi tɨcɨn : “ Eecan tu huapɨꞌɨ naa huaꞌaseijrateꞌe aɨme ɨ maj huataitiꞌihuacaꞌa tejmi jemi mej mi taataꞌixaateꞌen maɨjna cɨmeꞌen ɨ tavastaraꞌa . ”
45010016	Ma ajta , camu naimiꞌi meyan raꞌancuraꞌa maɨjna ɨ nyuucari ɨ tyaj cɨn tatyamuaꞌaveꞌe , aꞌini ayaa pu tyuꞌutaxajtacaꞌa aɨjna ɨ Isaías tyaacan tɨcɨn : “ Tavastaraꞌa , capu aꞌatɨ ayan ráꞌantzaahua aꞌij tyej tihuaꞌutaꞌixaa . ”
45010017	Ayaa puꞌu . Aꞌatɨ pu ayan tyaꞌatzaahuateꞌe aɨjna cɨmeꞌe tɨ ayan raanamuajriꞌi ɨ mej tyuꞌutaxajtacaꞌa . Ajta aɨn ɨ nyuucari ɨ mej meyan raataxajtacaꞌa , ayaa mu een cɨn raataxajtacaꞌa aꞌini Cɨriistuꞌu pu ayan huaꞌutaij .
45010018	Nyajta inyaa , ayaa nu tyajaꞌamueꞌihuau tɨ puaꞌa macai raanamuajriꞌi . Aꞌini mijta , xaa nyaꞌu . Ayan teꞌeyuꞌusiꞌi tɨcɨn : Ayaa pu nainjapua namuajreꞌe aꞌij mej tiꞌixaxaꞌa iiyan chaanaca japua . Ajta huaꞌanyuuca , muꞌuri meyan raanamuajriꞌi aꞌu tɨ naꞌa yan japuan ɨ chaanaca tɨj naꞌa aꞌuyauj . Ayaa nu caꞌanyejri cɨn amuaataꞌasin saj ahuaujchueereꞌen nyaɨjna cɨmeꞌe nyaj rɨꞌɨ tihuaꞌutaꞌasin aɨme ɨ maj cai Israel jetze ajtyamaꞌacan . Nyajta nu amuaatanyúꞌucasteꞌesin nyaɨjna cɨmeꞌe nyej ni rɨꞌɨ tihuaꞌutaꞌasin aɨme ɨ tyaɨte ɨ maj cai rɨꞌɨ me tityaꞌumuámuaꞌaree . Ayaa mu naꞌantinajchacaꞌa aɨme ɨ maj cai nyaꞌuuhuausimaꞌa . Nyajta nu huatanseijratacaꞌa aɨme jemi ɨ maj cai nyahuaucaꞌa .
45010019	 Nyajtahuaꞌa nu neyan tyajaꞌamueꞌihuau tɨ puaꞌa macai yauꞌeitaa muaꞌaraa aɨme ɨ maj Israel jetze ajtyamaꞌacan . Ajmiꞌi pu ayan tyuꞌutanyúu aɨjna ɨ Moisés tyaacan . Ayan tɨcɨn : Ayaa nu caꞌanyejri cɨn amuaataꞌasin saj ahuaujchueereꞌen nyaɨjna cɨmeꞌe nyaj rɨꞌɨ tihuaꞌutaꞌasin aɨme ɨ maj cai Israel jetze ajtyamaꞌacan . Nyajta nu amuaatanyúꞌucasteꞌesin nyaɨjna cɨmeꞌe nyej ni rɨꞌɨ tihuaꞌutaꞌasin aɨme ɨ tyaɨte ɨ maj cai rɨꞌɨ me tityaꞌumuámuaꞌaree .
45010020	Ajta aɨn Isaías , ayaa pu huatauraꞌa tɨ ayan a jeijreꞌe tyuꞌutaxaj tɨcɨn : Ayaa mu naꞌantinajchacaꞌa aɨme ɨ maj cai nyaꞌuuhuausimaꞌa . Nyajta nu huatanseijratacaꞌa aɨme jemi ɨ maj cai nyahuaucaꞌa .
45010021	Ma ajta aɨn , ayaa pu tyuꞌutaxajtacaꞌa aɨme cɨmeꞌen ɨ mej Israel jetze ajtyamaꞌacantacaꞌa tɨcɨn : “ Tɨꞌɨj pɨ naꞌa nain xɨcaj tzajtaꞌa , ayaa nu huaꞌahuavii mej mi saɨque tyuꞌumuaꞌati inyeetzi jemi . Ma ajta , camu aꞌatzu naꞌastijreꞌe . Tyamuaꞌa mu antaujnaamɨ inyeetzi jemi . ”
45011001	Aɨj nu cɨn neyan tyajaꞌamueꞌihuaꞌu . ¿ Ni qui ari ma huaꞌuhuaꞌaxɨ ɨ Dioj aɨme ɨ maj tyaɨtestyamuaꞌameꞌen pueen ? Capu xaa nyaꞌu , aꞌini capu ma nuurai inyeetzi , i nyaj nyajta Israel jetze ajtyamaꞌacan , aꞌini aɨj nu jetze airáanye ɨ Abraham tyaacan , nyajta huaꞌa jetze ajtyamaꞌacan aɨme ɨ mej airaujneijte maɨjna jetze ɨ Benjamín .
45011002	Ee xaa nyaꞌu , capu ayan ma huaꞌuhuaꞌaxɨ ɨ Dioj aɨme ɨ rutyaɨtestyamuaꞌa ɨ tɨ jajcua ɨmɨ huaꞌantihuau . ¿ Ni sacai seyan ramuaꞌaree aꞌij tɨ teꞌeyuꞌusiꞌi ɨ yuꞌuxari jetze tɨ aɨjna cɨn ayan tyaꞌaxa aꞌij tɨ aɨn Elías ayan tiraatyajhuau ɨ Dioj jemi tɨ ij aɨn pueijtzi huaꞌutaꞌan ? Ayan tɨcɨn :
45011003	“ Casiꞌi , nyavastaraꞌa , muꞌuri huaꞌucuii aɨme ɨ mej mueetzi jetze maꞌacan tiꞌixaxaꞌa . Majta meyan tyuꞌutauunaxɨ maɨjna ɨ tyajcua ɨ mej japuan tiꞌimuaɨꞌɨvajtaca . Nyaa nuꞌu ni ya huatyejvee . Capu cheꞌe maa aꞌatɨ . Majta meri nyajeꞌicatacu . ” Ayaa puꞌu tyuꞌutaxajtacaꞌa aɨjna ɨ Elías .
45011004	Ma ajta aɨn ɨ Dioj , ayaa pu tyuꞌutanyúu tɨcɨn : “ Ayaa nu huaꞌutyajtuaa mej mi meyan huatyaturan inyeetzi jemi aꞌachu cumu arahuaꞌapua viꞌiraꞌa ɨ tyaɨte , ɨ maj cai aꞌanaj ranajchacaꞌa maɨjna ɨ Baal . ” Ayaa pu tiraataꞌixaa .
45011005	Ayaa pu cheꞌeta naꞌa seijreꞌe ijii aɨme ɨ maj tyaɨtestyamuaꞌameꞌen pueen . Dioj pu ruxéꞌeviꞌiraꞌa cɨn huaꞌantihuau .
45011006	Ajta tɨ puaꞌa Dioj ayan huaꞌantihuau ruxéꞌeviꞌiraꞌa cɨmeꞌe , capu cheꞌe rɨꞌɨri mej meyan tiꞌitɨ cɨn teꞌentyarute ɨ jemin aɨjna cɨmeꞌe mej meyan tiꞌitɨj cɨn raꞌaraꞌastijren . Naꞌari cai , capu tiꞌitɨ aꞌij tiꞌityavaꞌɨri tɨ Dioj ayan huaꞌantihuau ɨ ruxéꞌeviꞌiraꞌa cɨmeꞌe .
45011007	¿ Aꞌini naꞌaqui ? Aɨjna ɨ maj aꞌujcaꞌanyaacan cɨn rahuaucaꞌa aɨme ɨ maj Israel jetze ajtyamaꞌacantacaꞌa , camu raꞌancuraꞌa maɨjna . Ma majta , aɨme ɨ tɨ Dioj huaꞌantihuau , aɨ mu xaa raꞌancuraꞌa . Majta aɨme ɨ seica , Dioj pu ayan caꞌanijraꞌa huaꞌutaꞌa mej mi antaujnaamɨn ɨ ruxaijnyuꞌuca ɨ jemin .
45011008	Ayaa puꞌu naꞌa , aꞌini ayaa pu teꞌeyuꞌusiꞌi tɨcɨn : “ Dioj pu ayan huaꞌuruu mej mi meyan tyuꞌujtɨmueꞌira ɨ rumuꞌu jetze . Ayaa pu huaꞌuruu tɨ ij cai aꞌij tihuaꞌamityejtyaꞌa ɨ maj rasiseꞌij , mej mi majta cai yauꞌeitaa muaꞌaraꞌani ɨ maj ranamuaj . Ayaa puꞌi eenyaꞌa jaꞌaraa tɨj naꞌa tɨ yu eꞌireꞌenye . ”
45011009	Ajta aɨn ɨ David tyaacan , ayaa pu tyuꞌutaxajtacaꞌa tɨcɨn : Micheꞌe cai cheꞌe meyan rutyamuaꞌavaꞌa maɨjna cɨmeꞌe tɨ eihua tihuaꞌucɨꞌɨ , silu micheꞌe seica tihuaꞌariꞌi nain cɨmeꞌe , majta huaꞌantipuaꞌariteꞌen . Cheꞌe ayan huaꞌa japua rajveti aꞌij tɨ tiraavijteꞌe aɨjna cɨmeꞌe mej autaꞌɨtze ɨ Dioj jemi .
45011010	Cheꞌe cai ayan tihuaꞌamityejtyaꞌa aꞌij tɨ tiꞌitɨ tihuaꞌucɨꞌɨti . Micheꞌe meyan tyaujcaꞌanihuaꞌan tɨj naꞌa tɨ yu aucaꞌitɨ aꞌame maɨjna cɨmeꞌe maj caꞌanyejri cɨn tiꞌimuareꞌe .
45011011	Nyajta nu neyan tyajaꞌamueꞌihuaꞌu . ¿ Ni qui meyan nain cɨn autaꞌɨtze tɨ ij ayan huaꞌa japua rajveti mej rajpueiitzi muaꞌaraꞌani tɨj naꞌa rusen cɨmeꞌe , tɨ ij cai cheꞌe rɨꞌɨristan tɨ Dioj hueꞌirajtuaani ? Capu xaa nyaꞌu aꞌatzu , silu ayaa pu eenyaꞌa aꞌaraa . Aꞌini aɨ mu autyajturaa ɨ Dioj jemi , Dioj pu ayan rɨꞌɨ tihuaꞌutaꞌa aɨme ɨ mej seij chuejraꞌa japua eꞌemaꞌacan mej mi meyan ruuri huatyaturan ɨ jemin . Ayaa pu een cɨn huarɨj ɨ Dioj tɨ ij ayan huaꞌuruuren aɨme ɨ maj Israel jetze ajtyamaꞌacan mej mi chueeraꞌa muaꞌaraꞌani .
45011012	Ajta , tɨ puaꞌa Dioj ayan eihua huapɨꞌɨ rɨꞌɨ tihuaꞌutaꞌa aɨme ɨ mej seij chuejraꞌa japua eꞌemaꞌacan aɨjna cɨmeꞌe ɨ mej meyan huamueꞌitɨche ɨ jemin aɨme ɨ mej Israel jetze ajtyamaꞌacantacaꞌa , eihua pu eitzeꞌe huapɨꞌɨ tihuaꞌutaꞌasin naijmiꞌica ajna xɨcaaraꞌan tɨ jetzen huaꞌanaijmireꞌen aɨme ɨ mej Israel jetze ajtyamaꞌacan .
45011013	Ayaa nu tyajaꞌamueꞌixaateꞌe mɨ sej seij chuejraꞌa japua eꞌemaꞌacan , aꞌini Dioj pu ayan tinaataij nyej neyan tyajamuaataꞌixaateꞌen muejmi , ayaa nu tyuꞌutancaꞌanyej nyej ni nain cɨn jamuaatyavaɨreꞌen aꞌij tɨ tiraavijteꞌe .
45011014	Ayaa nu een cɨn rɨcɨ nyej nyaɨjna cɨn caꞌanijraꞌa huaꞌutaꞌan nyaɨme ɨ nyaxaꞌaj tyaɨte tɨ puaꞌa rɨꞌɨristan mej mi chueeraꞌa muaꞌaraꞌani nyej ni jeꞌicaca antimuéꞌitɨn mej meyan ráꞌantzaahuateꞌen .
45011015	Ayaa puꞌu , tɨꞌɨj aɨn Dioj ayan ma huaꞌuhuaꞌaxɨ aɨme ɨ mej Israel jetze ajtyamaꞌacantacaꞌa , aj pu i aɨn huaꞌancureꞌeviꞌitɨ aɨme ɨ mej seij chuejraꞌa japua eꞌemaꞌacantacaa . ¿ Aꞌini teꞌeme icu , tɨꞌɨj Dioj ajtahuaꞌa huaꞌancureꞌeviꞌitɨn aɨme ɨ mej Israel jetze ajtyamaꞌacan ? ¿ Ni cai ayan seiraꞌa aꞌame tɨj tɨ puaꞌa Dioj ayan huaꞌajjájpua huaꞌa tzajtaꞌa ɨ mej meri huacuii ?
45011016	Nicheꞌe seij nyuucari jamuaataꞌixaateꞌen nyaɨjna cɨmeꞌe ɨ cueijtzi ɨ maj pan huátaahuan . Tɨ puaꞌa Dioj huatauraꞌateꞌen aɨjna ɨ cueijtzi ɨ maj anacaican raatamuaɨꞌɨvejte , aɨ pu ajta huatauraꞌateꞌesin nain ɨ pan ɨ maj raataahuacaꞌa . Ajta , tɨ puaꞌa Dioj ayan huatauraꞌate aɨjna ɨ naanaꞌa tɨ jetzen ajtanyéj ɨ cɨye , aɨ pu ajta huatauraꞌate naijmiꞌi ɨ piꞌista tɨ jetzen ajtaꞌupuꞌu ɨ cɨye jetze . Ayaa pu cheꞌeta naꞌa een muejmi jemi .
45011017	Ticheꞌe teyan raataxaj tɨ Dioj ayan raꞌantinaꞌaxɨ jetzen ɨ aceituuna jeꞌicaca ɨ piꞌista . Aj pu ij seij antiviꞌite ɨ piꞌista tɨ seij jetze maꞌacantacaꞌa aceituuna tɨ rusaɨj ajnyej . Sajta muan , ayaa xu saɨjna jetze ajtyamaꞌacantacaꞌa ɨ aceituuna tɨ rusaɨj ajnyej . Ajta ijii , muan xu seri saɨjna jetze ajtyamaꞌacan tɨ Dioj jetze raꞌantiviꞌijte aɨjna ɨ piꞌista . Puꞌuri amúꞌucaꞌanistiꞌi aɨjna tɨ aꞌaraꞌaraꞌan pɨrɨcɨ aɨjna ɨ aceituuna .
45011018	Aɨj xu cɨn , caxu seyan aꞌujtzaahuatyaꞌa saɨjna cɨmeꞌe ɨ tɨ Dioj ari raꞌantinaꞌaxɨ aɨjna ɨ piꞌista . Tɨ puaꞌa seyan aꞌujtzaahuatyaꞌa sataꞌaj seyan tyuꞌumuaꞌati saɨjna jetze ɨ nyuucari tɨ ayan tɨcɨmeꞌen yee “ capu ayan muejmi jetze araujcaꞌanye ɨ naanaꞌaraꞌan aɨjna ɨ cɨye , silu muan xu saɨjna jetze araujcaꞌanye ɨ naanaꞌaraꞌan . ”
45011019	Tɨ puaꞌa seyan tiꞌixajta tɨcɨn : “ Ayaa pu raꞌantinaꞌaxɨ aɨjna ɨ piꞌista tɨ ij ayan taꞌantiviꞌijtyaꞌaxɨꞌɨn ityejmi ɨ cɨye jetze . ”
45011020	Ee xaa nyaꞌu , ayaa pu tiꞌayajna . Capu amɨn aꞌij . Ayaa pu een cɨn huaꞌuruu aɨjna cɨmeꞌe maj cai ráꞌantzaahua . Ma sajta muan , ayaa xuꞌu sanaꞌa saɨjna jetze ajtyamaꞌacan saɨjna cɨmeꞌe sej seyan tyaꞌatzaahuateꞌe . Caxu seyan aꞌujtzaahuatyaꞌa , silu sataꞌaj seyan tiꞌitzɨɨnyaꞌa , aꞌini Dioj capu ayan tiraatauuniꞌiriꞌi aɨjna ɨ piꞌista tɨ ajtanyajxɨ ɨ cɨye jetze tɨ reꞌen . Capu ajta tyajamuaatauuniꞌira muejmi .
45011021	
45011022	Sataꞌaj seyan saɨjna jetze tyuꞌumuaꞌati ɨ tɨ cɨn Dioj amuaꞌancuꞌuvajxɨ muejmi , ajta ɨ tɨ cɨn muareꞌeri huaꞌutaꞌa aɨme . Aɨ pu muareꞌeri huaꞌutaꞌa aɨme ɨ maj autyajturaa ɨ jemin . Aɨ pu ajta amuaꞌancuꞌuvajxɨ muejmi . Ajta , ayaa pu auj áꞌamuaruuren tɨ puaꞌa seyan aꞌatyeeviꞌin saj saɨjna jetze araujcaꞌanye tɨ cɨmeꞌen Dioj rɨꞌɨ tyajamuaataꞌa . Naꞌari cai , aɨ pu ajta ma amúuhuaꞌaxɨjsin muejmi .
45011023	Ajta aɨme , tɨ puaꞌa macai cheꞌe aꞌateeviꞌin maj cai meyan tyaꞌatzaahuatyaꞌa , Dioj pu ayan ajtahuaꞌa huaꞌantiviꞌijteꞌesin aꞌini aɨ pu raayɨꞌɨtɨ tɨ ayan huarɨni .
45011024	Ayej xaa nyaꞌu tiꞌayajna , Dioj pu raayɨꞌɨtɨ tɨ ayan huarɨni aꞌij tɨ cai tiꞌirɨnyaca aꞌanaj tɨ naꞌa iiyan . Aɨ pu amuaꞌantinaꞌaxɨ aɨjna jetze ɨ cɨye tɨ ɨtzitá huanyej tɨ ij ayan amuaꞌantiviꞌijteꞌen jetzen ɨ saɨj ɨ mej raꞌatyahuii . Ma ajta , aɨme ɨ mej Israel jetze ajtyamaꞌacan , aꞌini aɨme anacai mu ajtyamaꞌacantacaꞌa maɨjna jetze ɨ cɨye , capu aꞌatzu muareꞌerista aꞌame tɨ Dioj ajtahuaꞌa huaꞌantiviꞌijtyaꞌaxɨꞌɨn aɨjna jetze , mej mi majtahuaꞌa tyaɨtestyamuaꞌameꞌen pueenyaꞌa muaꞌaraꞌani .
45011025	Ayaa nu tiꞌijxeꞌeveꞌe , nyeꞌihuaamuaꞌa , sej si yauꞌeitaa xaꞌaraꞌani tyamuaꞌa naa aꞌij tɨ huataujmuaꞌa aijna tɨ ruꞌavaa ɨ Dioj jemi , sej si cai aꞌujtzaahuatyaꞌa tiꞌitɨ cɨmeꞌe . Ayaa nu tyajaꞌamueꞌixaateꞌe mej meri antaujnaamɨ muiꞌitɨ aɨme ɨ maj Israel jetze ajtyamaꞌacan . Maucheꞌe mu meyan huatyaturaasin asta manaꞌa cai meyan araꞌastɨ muaꞌaraꞌani aꞌachu maj puaꞌamua tɨ Dioj ayan huaꞌuxaꞌapɨꞌɨntare mej tyaꞌantzaahuateꞌen aɨme ɨ mej seij chuejraꞌa japua eꞌemaꞌacan .
45011026	Aj pu i xaa Dioj hueꞌirajtuaani naijmiꞌica aɨme ɨ mej Israel jetze ajtyamaꞌacan . Aɨj pu cɨn ayan teꞌeyuꞌusiꞌi tɨcɨn : Mu pu aꞌuveꞌemaꞌa aꞌame aujna u Sión , aɨjna ɨ aꞌatɨ tɨ hueꞌirajtuaani . Ayaa pu rɨꞌɨ huaꞌaruuren aɨme ɨ mej Jacobo jetze airáanye mej mi cai cheꞌe aꞌij puaꞌa titetyújchaɨ ɨ Dioj jemi .
45011027	Nyajta nu neyan tyaꞌatanratziiriꞌi aɨme jemi nyej neyan huaꞌuruuren nyajna xɨcaaraꞌan nyej jetzen tihuaꞌutaꞌuuniꞌira ɨ maj cɨn autyajturaa nyeetzi jemi .
45011028	Aɨ mu rájchaɨreꞌe ɨ Dioj maɨjna cɨmeꞌe maj raatityacaꞌa maɨjna ɨ nyuucari ɨ tɨ cɨn Dioj hueꞌirajtuaani . Ayaa mu maɨjna cɨn huarɨj , ayaa pu tyajamuaacɨ́ꞌɨ muejmi sej si sajta raanamua saɨjna ɨ nyuucari . Ma ajta , aɨn ɨ Dioj , aucheꞌe pu huaꞌaxeꞌeveꞌe aɨjna cɨmeꞌe tɨ jajcua ɨmɨ huaꞌantihuau , ajta aɨjna cɨmeꞌe tɨ tiꞌitɨ cɨn tyaꞌataujratziiriꞌi aɨme jemi ɨ huaꞌahuaacɨxaꞌastyamuaꞌacɨꞌɨ .
45011029	Ee xaa nyaꞌu , aucheꞌe pu huaꞌutyavaɨreꞌesin aꞌini Dioj pu cai raꞌurauuna aɨjna ɨ nyuucari tɨ tiꞌitɨj cɨn tyaꞌataujratziiriꞌi . Capu ajta yáꞌuhuaꞌana aɨjna tɨ cɨn huaꞌutajee .
45011030	Sajta muan , ajnaꞌɨmɨ xu cai sajta raꞌastijraꞌacaa . Ma ajta aɨn Dioj pu ayan amuaꞌancuꞌuvajxɨ muejmi , aꞌini aɨme ɨ mej Israel jetze ajtyamaꞌacan , camu raꞌastijraꞌacaa .
45011031	Ajta ijii , ayaa mu een cɨn autyajturaa ɨ Dioj jemi tɨ ij ajta Dioj huaꞌancuꞌuvajxɨꞌɨn aɨjna cɨmeꞌe tɨ ari amuaꞌancuꞌuvajxɨ muejmi .
45011032	Ayaa pu Dioj huaꞌuxɨjte naijmiꞌica ɨ maj cɨn autyajturaa ɨ jemin , tɨ ij ajta huaꞌancuꞌuvajxɨꞌɨn matɨj manaꞌa puaꞌamua meyan seijreꞌe .
45011033	Ee xaa nyaꞌu , ayaa pu tiꞌayajna . Eecan pu huapɨꞌɨ tyuꞌuyɨꞌɨtɨ aɨjna ɨ Dioj . Nain pu cɨn ruꞌumuaꞌaree . Capu aꞌatzu amiteere aꞌij tɨ tiꞌitɨ cɨn ayan tiꞌixaꞌapɨꞌɨntareꞌe . Capu rɨꞌɨri tyej teyan yauꞌeitaa taꞌaraꞌani aꞌij tɨ Dioj ayan ruxéꞌeviꞌiraꞌa cɨn huaꞌaruure ɨ tyaɨte ɨ maj yan japuan seijreꞌe ɨ chaanaca japua .
45011034	“ ¿ Aꞌataani ramuaꞌaree aꞌij tɨ een ɨ muaꞌatziiraꞌaraꞌan ɨ Dioj ? ¿ Aꞌataani ayan raatavaɨ ɨ Dioj tɨ ij ayan tiraataꞌixaateꞌen aɨjna ɨ Dioj aꞌij tɨ yeꞌi huarɨni ? Capu aꞌatɨ xaa nyaꞌu .
45011035	¿ Aꞌataani ari ayan tiꞌitɨ tiraatapueijve ɨ Dioj tɨ ij ayan ruxeꞌevaꞌa aꞌaraꞌani tɨ aɨn Dioj ajta tiꞌitɨ cɨn ayan tiraꞌachaɨreꞌe aɨjna ɨ aꞌatɨ ? Capu aꞌatɨ xaa nyaꞌu . ”
45011036	Ayaa puꞌu , aꞌini naijmiꞌi pu jemin maꞌacan . Aɨ pu nain tyuꞌutaahuacaꞌa . Nain pu aɨjna cɨn ayan tiꞌiseijreꞌe tɨ ij ayan rɨꞌɨ tiraataꞌan . Tyajta ityan , ticheꞌe tyajta rɨꞌɨ tiraataꞌan tɨj naꞌa rusen cɨmeꞌe . Cheꞌe ayan tyajaꞌureꞌenyen .
45012001	Aꞌini Dioj pu ari amuaꞌancuꞌuvajxɨ , ayaa nu tyajaꞌamuahuavii , nyeꞌihuaamuaꞌa , sej si seyan huataujtuiireꞌen ɨ Dioj jemi ɨ rutevi cɨmeꞌe , sataꞌaj raatyajtuaani ɨ Dioj jemi , ɨ saj sajta cɨn rɨꞌɨ tiraataꞌan . Tɨ puaꞌa seri seyan huarɨni , aj xu si raatyavaɨreꞌen aꞌij tɨ tiraavijteꞌe , saj ruuri cɨn huataujmuaɨꞌɨvajta .
45012002	Caxu seyan tityatauraꞌacareꞌen sej seyan cheꞌeta sanaꞌa titetyújchaɨ matɨj aɨme ɨ seica ɨ mej yan japuan seijreꞌe i chaanaca . Caxu xaa nyaꞌu seyan rɨjca muan , silu sataꞌaj seyan saɨque huaujruuren saɨjna cɨmeꞌe sej seri huaujjajcuare ɨ áꞌamuamuaꞌatziiraꞌa jetze . Aj xu seyan ramuaꞌareeran aꞌij tɨ tiꞌijxeꞌeveꞌe ɨ Dioj , sajta seyan ramuaꞌareeran tiꞌitɨ tɨ iꞌi xaꞌapɨꞌɨn ɨ Dioj jemi , tiꞌitɨ tɨ ayan tiraꞌaraanajchi , nusu aꞌij sej huarɨni sej si nain cɨn raꞌaraꞌastijreꞌen aꞌij tɨ Dioj tiꞌijxeꞌeveꞌe .
45012003	Aꞌini Dioj pu aɨjna cɨn tinyeijca nyej ni neyan tyajamuáamuaꞌaten , ayaa nu tyajaꞌamueꞌixaateꞌe naijmiꞌica muejmi . Cheꞌe cai aꞌatɨ ayan aꞌujtzaahuatyaꞌa , aꞌini capu ayan tiraavijteꞌe . Caxu xaa nyaꞌu seyan rɨjca , silu sataꞌaj seyan rɨꞌɨ me tityaꞌumuámuaꞌaraꞌa ɨ ru jetze . Sataꞌaj seyan saɨjna jetze tyuꞌumuaꞌati aꞌij tɨ tiꞌitɨj cɨn Dioj ari tyajamueijca , seij ajta seij . Ayaa pu xaa nyaꞌu tiraavijteꞌe .
45012004	Ayaa puꞌu naꞌa . Tyatɨj tyanaꞌa puaꞌamua tyej teyan ratyáhueꞌiraꞌa , ajta capu tiꞌiseicaj naꞌa tɨj naꞌa tiꞌityejveꞌe ɨ tajetze . Capu ajta tiꞌiseicaj naꞌa ɨ tɨ cɨn titaatyavaꞌɨri tyatɨj tyanaꞌa teyan tiꞌityejveꞌe , silu ayaa pu tiꞌimuiꞌi .
45012005	Ayaa pu cheꞌeta naꞌa een tyej teri Cɨriistuꞌu jetze ajtyamaꞌacan . I tyaj muiꞌitɨ araꞌase , ayaa tu naijmiꞌi tiꞌitaseijrata tyaj seij tyanaꞌa jetze ajtyamaꞌacan ɨ tevi . Ajta aꞌatɨ tɨ naꞌa tɨ ta jetze ajtyamaꞌacan , aɨ pu ajta huaꞌa jetze ajtyamaꞌacan ɨ seica , aꞌachu maj puaꞌamua .
45012006	Capu ayan ruxaꞌa naꞌa titaacɨ́ꞌɨ ityejmi aɨjna ɨ tyaj cɨn teri ratyavaꞌɨri . Aɨj pu cɨn , ticheꞌe teyan tiraatyavaɨreꞌen aꞌij tɨ aɨn Cɨriistuꞌu ayan rɨꞌɨ titaatáꞌa . Tɨ puaꞌa ayan tiraacɨ́ꞌɨ seij ɨ aꞌatɨ tɨ ayan tyuꞌutaxaj ɨ Dioj jetze maꞌacan , cheꞌe aɨn ayan jetzen maꞌacan tyuꞌutaxajta aꞌachu tɨ caj ruꞌumuaꞌaree .
45012007	Tɨ puaꞌa ayan tiraacɨ́ꞌɨ seij ɨ aꞌatɨ tɨ ayan huaꞌutyavaɨreꞌen ɨ seica , cheꞌe ayan huaꞌutyavaɨreꞌen , naꞌari tɨ puaꞌa ayan tiraacɨ́ꞌɨ tɨ ayan tihuáꞌumuaꞌaten ɨ seica , cheꞌe ayan tihuáꞌumuaꞌaten .
45012008	Tɨ puaꞌa ayan tiraacɨ́ꞌɨ aɨjna ɨ aꞌatɨ tɨ ayan raayɨꞌɨtɨhuaꞌan tɨ caꞌanijraꞌa huaꞌutaꞌan ɨ seica , cheꞌe ayan caꞌanijraꞌa huaꞌutaꞌan . Seica pu ayan tihuaꞌucɨꞌɨ mej meyan tihuaꞌutapueijveꞌen aɨme ɨ maj cai aꞌij tiꞌijviicueꞌi . Micheꞌe meyan ruxéꞌeviꞌiraꞌa cɨn tyamuaꞌa naa tihuaꞌutapueijveꞌen . Ajta aɨn tɨ ayan antyujmuaꞌaree aɨjna cɨmeꞌe tɨ tiꞌijta teyujtaꞌa , cheꞌe aɨn aꞌujcaꞌanyaacan cɨn tiꞌivaɨraꞌa . Ajta aɨn tɨ huaꞌacuꞌuve aɨme ɨ maj cai aꞌij tiꞌijviicueꞌi , cheꞌe aɨn rutyámuaꞌavaꞌacan cɨn huaꞌancuꞌuvajxɨꞌɨn .
45012009	Ayaa pu ruxeꞌeveꞌe saj tzaahuatiꞌiraꞌa cɨn huaujxeꞌeveꞌen seij sajta seij . Sataꞌaj raatite saɨjna tɨ aꞌij puaꞌa een , sajta seyan raꞌaraꞌastijreꞌen saɨjna tɨ iꞌi xaꞌapɨꞌɨn .
45012010	Sataꞌaj seyan huaujxeꞌeveꞌen seij sajta seij tɨj ruꞌihuaamuaꞌa naa . Sataꞌaj sajta seyan huataujcaꞌanyen tyamuaꞌa naa saɨjna cɨmeꞌe saj rɨꞌɨ tyuꞌutaꞌan seij sajta seij .
45012011	Caxu raaxaahuata saj ratyavaꞌɨrihuaꞌan ɨ tavastaraꞌa , silu saꞌujcanyaacan xu cɨn seyan saɨjna jetze huataujcaꞌanyen ɨ xaijnyuꞌucaraꞌaraꞌan ɨ Dioj .
45012012	Sataꞌaj huaujtyamuaꞌaveꞌen saɨjna cɨmeꞌe sej seyan tiꞌijtɨj cɨn tiꞌichueꞌeveꞌe tɨ Dioj jemi eꞌemaꞌacan . Sataꞌaj sajta seyan tyaꞌutaviicueꞌi saɨjna cɨmeꞌe ɨ saj cɨn rajpueiitzi xaꞌayeꞌi . Saucheꞌe xu rahuaviira ɨ Dioj . Caxu raatápuaapuaꞌataꞌan .
45012013	Sataꞌaj seyan tihuaꞌuraꞌan ɨ sej tíꞌijchaꞌɨ aɨme jemi ɨ maj cai aꞌij tiꞌijviicueꞌi . Sataꞌaj sajta seyan ruxéꞌeviꞌiraꞌa cɨn huaꞌancureꞌeviꞌitɨn ɨ aꞌamuaxáꞌa tyaɨte ɨ ruche .
45012014	Ayaa xu sajta seyan huaꞌuruuren aɨme ɨ mej aꞌij puaꞌa aꞌamuaruure . Sataꞌaj rɨꞌɨ tihuaꞌutaꞌan . Caxu seyan rahuaviira ɨ Dioj jemi tɨ ij aɨn pueijtzi huaꞌutaꞌan , silu rɨꞌɨ xu tihuaꞌutaꞌan .
45012015	Sataꞌaj seyan huaujtyamuaꞌaveꞌen aɨme jamuan ɨ maj rutyamuaꞌaveꞌe . Ayaa xu sajta huarɨni saj huatyáujxaamɨsteꞌen aɨme jamuan ɨ maj ruxaamɨsteꞌe .
45012016	Sataꞌaj seyan rɨꞌɨ tíꞌityechajca tɨj ɨ ruꞌihuaamuaꞌa naa . Caxu aꞌujtzaahuatyaꞌa , silu sataꞌaj seyan antyaujsaɨreꞌen huaꞌa jamuan ɨ maj cai tiꞌitɨ cɨn títyetyáꞌupuꞌu tɨ eihua ruxeꞌeveꞌe . Caxu seyan aꞌujtzaahuatyaꞌa ɨ rutzajtaꞌa saj nuꞌu rɨꞌɨ me tityaꞌumuámuaꞌaree tyamuaꞌa naa cai maa aꞌatɨ .
45012017	Tɨ puaꞌa aꞌatɨ ayan aꞌij puaꞌa aꞌamuaruure muejmi , caxu seyan cheꞌeta sanaꞌa aꞌij puaꞌa raruure muan . Rɨꞌɨ xuꞌu sataꞌaj seyan sanaꞌa huarɨni tɨꞌi ayan rɨꞌɨ tihuaꞌamityejyaꞌa naijmiꞌica ɨ tyaɨte saj xaꞌapɨꞌɨn rɨcɨ .
45012018	Sataꞌaj seyan huarɨni , satɨj sanaꞌa saj caj tiruꞌumuaꞌaree , tɨ puaꞌa rɨꞌɨristan , sataꞌaj rɨꞌɨ titetyújchaɨ huaꞌa jemi ɨ seica ɨ tyaɨte , aꞌachu maj puaꞌamua .
45012019	Caxu pueijtzi rataꞌacareꞌen ɨ aꞌatɨ tɨ ari aꞌij puaꞌa amuaaruu , silu cheꞌe aɨn Dioj ayan pueijtzi raataꞌan . Ayaa xu huarɨni , aꞌini ayaa pu teꞌeyuꞌusiꞌi tɨcɨn : “ Ayaa pu tiꞌinyacɨꞌɨpua inyeetzi nyej pueijtzi raataꞌan nyaɨjna ɨ aꞌatɨ tɨ aꞌij puaꞌa muaaruu . Nyaa nu raataꞌasin nyaɨjna aꞌij tɨ tiraavijteꞌe . ”
45012020	Ma sajta muan , ayaa xu huarɨni aꞌij tɨ teꞌeyuꞌusiꞌi tɨcɨn : “ Tɨ puaꞌa iꞌicuata aɨjna tɨ muájchaɨreꞌe , pataꞌaj tiraamín . Ajta tɨ puaꞌa huataꞌimɨn aɨjna ɨ aꞌatɨ , pataꞌaj jaj raataꞌan . Tɨ puaꞌa peyan huarɨni , ayaa paj pueijtzi raataꞌasin paɨjna cɨmeꞌe paj xaꞌapɨꞌɨn raaruu . Aɨ pu xaa , aɨ pu tirajpueiitzi aꞌame tyamuaꞌa naa . ”
45012021	Caxu rataꞌacareꞌen tɨ aɨjna tɨ aꞌij puaꞌa een ayan amuaamueꞌitɨn , silu sataꞌaj seyan tiraamueꞌitɨn saɨjna tɨ aꞌij puaꞌa een saɨjna cɨmeꞌe saj xaꞌapɨꞌɨn rɨcɨ .
45013001	Ayaa pu tyuꞌujxeꞌeveꞌe tɨ aꞌatɨ tɨ naꞌa ayan huaꞌaraꞌastijreꞌen aɨme ɨ mej tiꞌitɨj cɨn antyujmuaꞌaree . Dioj pu ayan raaxaꞌapɨꞌɨntare mej meyan tiꞌitɨj cɨn títyatatéꞌen . Aɨj pu cɨn Dioj ayan huaꞌantihuau .
45013002	Aɨj pu cɨn , tɨ puaꞌa aꞌatɨ cai huatauraꞌan tɨ ij ayan huaꞌaraꞌastijreꞌen , aɨ pu ajta ma rúuhuaꞌana aɨjna tɨ Dioj ayan raatyajtuaa iiyan chaanaca japua . Ajta , tɨ puaꞌa aꞌatɨ ayan huarɨni , pueijtzi pu aɨjna japua rávaɨjtzi .
45013003	Tɨ puaꞌa aꞌatɨ ayan rɨꞌɨ tiꞌityujchaꞌɨ , capu ruxeꞌeveꞌe tɨ aɨn aꞌatɨ ayan huaꞌatzɨɨnyaꞌa aɨme ɨ mej tiꞌitɨj cɨn antyujmuaꞌaree . Ma ajta aɨjna tɨ aꞌij puaꞌa tiꞌityujchaꞌɨ , ayaa pu xaa nyaꞌu tiraavijteꞌe tɨ aɨn ayan huaꞌatzɨɨnyaꞌa aɨme ɨ mej tiꞌijta . Tɨ puaꞌa peyan tiꞌijxeꞌeveꞌe paj cai tiꞌitɨj cɨn ratzɨɨnyaꞌa paɨjna tɨ tiꞌijta , pataꞌaj peyan huarɨni tiꞌitɨj cɨmeꞌe tɨ iꞌi xaꞌapɨꞌɨn . Tɨ puaꞌa peyan huarɨni , ayaa pu rɨꞌɨ timuaataꞌasin aɨjna tɨ tiꞌijta , aꞌini Dioj pu aɨjna cɨn raꞌantihuau tɨ ij aɨn tiꞌityavaꞌɨrihuaꞌan jemin . Ma ajta , tɨ puaꞌa peyan aꞌij puaꞌa títiáꞌachaꞌɨ , aj paj xaa ratzɨɨnyaꞌa puaꞌame , aꞌini aɨ pu aɨjna cɨn antyujmuaꞌaree tɨ pueijtzi muaataꞌan . Aɨ pu xaa nyaꞌu tiꞌivaɨreꞌe ɨ Dioj jemi tɨ ij Dioj jetze maꞌacan ayan pueijtzi huaꞌutaꞌan aɨme ɨ maj aꞌij puaꞌa titetyújchaꞌɨ .
45013004	
45013005	Aɨj pu cɨn , ayan tyuꞌujxeꞌeveꞌe sej seyan huaꞌaraꞌastijreꞌen aɨme ɨ mej tiꞌitɨj cɨn títyatatí tɨ ij cai ayan aꞌamua japua rájveti ɨ pueijtzi . Ayaa pu ajta ruxeꞌeveꞌe aɨjna cɨmeꞌe sej seyan raꞌaraꞌastijreꞌe ɨ Dioj .
45013006	Ayaa pu ajta tyuꞌujxeꞌeveꞌe saj sajta saɨjna cɨn tiꞌinajchita aɨjna tɨ aꞌamuajijveꞌe , aꞌini aɨme ɨ mej meyan aꞌamuajijveꞌe , aɨ mu tiꞌivaɨreꞌe ɨ Dioj jemi . Tɨꞌɨj pɨ naꞌa nain xɨcaj tzajtaꞌa , ayaa mu maɨjna cɨn tiꞌivaɨreꞌe .
45013007	Tɨ puaꞌa peyan aꞌatɨ teꞌechaɨreꞌe , pataꞌaj peyan tiraanajchiteꞌen aꞌachu paj caj tiraꞌachaɨreꞌe , naꞌari tɨ puaꞌa peyan paɨjna cɨn teꞌechaɨ ɨ mej uvieernu jemi muajijveꞌe , pataꞌaj peyan cheꞌeta panaꞌa tihuaꞌunajchiteꞌen . Ajta tɨ puaꞌa peyan paɨjna cɨn teꞌechaɨ ɨ mej muajijveꞌe maɨjna cɨmeꞌe ɨ pej tiꞌituꞌaraca , pataꞌaj pajta peyan paɨjna cɨn tyuꞌunajchi . Tɨ puaꞌa ayan tiraavijteꞌe pej peyan rɨꞌɨ tihuaꞌajchaɨ aɨme ɨ mej tiꞌijta , pataꞌaj peyan huarɨni . Naꞌari tɨ puaꞌa ayan tiraavijteꞌe pej rɨꞌɨ tihuaꞌutyajtuaani aɨme ɨ mej tiꞌitátyatyáꞌupuꞌu , pataꞌaj peyan rɨꞌɨ tihuaꞌutaꞌan .
45013008	Sataꞌaj nain cɨn tyuꞌunajchita sej si cai cheꞌe tiꞌitɨj cɨn teꞌechaɨ ɨ aꞌamuaxáꞌa tevi jemi . Ayaa xuꞌu sanaꞌa saɨjna cɨn tiraꞌachaɨraꞌa ɨ saɨj saj huaujxeꞌeveꞌen seij sajta seij , aꞌini aɨjna tɨ ayan raxeꞌeveꞌe ɨ ruxaꞌa tevi , aɨ pu aɨjna cɨn ari raꞌaraꞌastijre aɨjna ɨ nyuucari ɨ maj cɨn tiꞌijta .
45013009	Ayaa pu tihuaꞌutaij tɨcɨn : “ Capej tiꞌixanaꞌacɨraꞌa . ” Ajta ayan tɨcɨn : “ Capej tiꞌityacuiꞌica . ” Ajta iꞌi tɨ ayan tɨcɨn : “ Capej tiꞌinahuaꞌa . ” Ajta iꞌi tɨ ayan tɨcɨn : “ Capej tiꞌinyacuaꞌatza . ” Naijmiꞌi ɨ nyuucari tɨ ayan een , ajta tiꞌitɨ tɨ aꞌij tɨ raꞌityaꞌasi , naijmiꞌi tɨj naꞌa tɨ ayan , aɨ pu araꞌase aɨjna jetze ɨ nyuucari tɨ ayan teꞌeyuꞌusiꞌi tɨcɨn : “ Pataꞌaj peyan raxeꞌevaꞌa ɨ axaꞌaj tevi patɨj asaɨj tiꞌaxeꞌeveꞌe . ”
45013010	Tɨ puaꞌa aꞌatɨ ayan tzaahuatiꞌiraꞌa cɨn raxeꞌevaꞌa ɨ ruxaꞌaj tevi , aɨ pu cai aꞌanaj aꞌij puaꞌa raruuren . Aɨj pu cɨn , aɨjna ɨ aꞌatɨ nain cɨn raꞌaraꞌastejsin aɨjna ɨ nyuucari ɨ maj cɨn tiꞌijta .
45013011	Sataꞌaj seyan huarɨni saɨjna cɨmeꞌe sej seri ruꞌumuaꞌaree tiꞌitɨj tɨ xɨcaaraꞌan jetze pɨtiꞌirɨcɨ . Puꞌuri ayan tyajaꞌureꞌenye sej rɨꞌɨ huaujruuren sej si atanyéjnyeꞌeri tyamuaꞌa naa , aꞌini puꞌuri eitzeꞌe vejliꞌi ajna xɨcaaraꞌan tɨ jetzen Dioj tajapua nyuuni . Puꞌuri xaa nyaꞌu eitzeꞌe vejliꞌi tɨ cai vejliꞌitaca tyatɨꞌɨj anacai tyaꞌantzaahua .
45013012	Puꞌuri eitzeꞌe huatɨcaꞌa aɨjna tɨ jetzen tiꞌijta aɨjna tɨ aꞌij puaꞌa een . Puꞌuri ajta vejliꞌi ajna xɨcaaraꞌan tɨ jetzen Cɨriistuꞌu tajapua nyuuni . Aɨj pu cɨn , ticheꞌe teyan ma rúuhuaꞌaxɨn tɨj naꞌa tɨ aꞌij puaꞌa een tyej teyan anacai tyaɨjna cɨn rɨjcaa . Ticheꞌe tyajta tyaɨjna jetze aratacaꞌanyen ɨ tyaj cɨn raatyamueꞌitɨn tyaɨjna ɨ tyaj cɨn tiꞌityeseꞌe .
45013013	Ticheꞌe teyan rɨꞌɨ tiꞌititachaɨca aꞌij mej tiꞌijrɨꞌɨre ɨ tyaɨte maj nyeeristeꞌe áꞌujhuaꞌan . Ticheꞌe tyajta cai cheꞌe teyan aꞌij puaꞌa eenyaꞌacan cɨn tiꞌiyestya , tyajta cai cheꞌe aꞌij puaꞌa tiꞌityataꞌaru , tyajta cai cheꞌe tiꞌixanaꞌacɨraꞌa huaꞌa jamuan ɨ maj tyuꞌunacuaꞌatzisteꞌe , tyajta cai cheꞌe tiꞌixanaꞌacɨraꞌa seij jamuan tɨ cai aɨn pueen ɨ tyaj yáꞌuviꞌitɨn . Ticheꞌe tyajta cai teyan nyaꞌusaꞌa tajɨɨmuaꞌa . Capu ajta xaꞌapɨꞌɨn tyej teyan aꞌatachueeraꞌa tajɨɨmuaꞌa .
45013014	Ma sajta muan , sataꞌaj seyan rɨꞌɨ titetyújchaɨca aꞌij tɨ tiꞌityújchaɨcaꞌa ɨ tavastaraꞌa , aɨjna ɨ Jesús tɨ ajta Cɨriistuꞌu pueen . Caxu cheꞌe seyan saɨjna jetze tiꞌimuajca aꞌij sej yeꞌi huarɨni sej si seyan raꞌaraꞌastijreꞌen saɨjna tɨ aꞌij puaꞌa een tɨ huiiraninyei ɨ aꞌamuatzajtaꞌa .
45014001	Tɨ puaꞌa aꞌatɨ cai xɨ ruꞌumuaꞌaree aꞌij tɨ huataujmuaꞌa tɨ ayan raꞌaraꞌastijreꞌen ɨ tavastaraꞌa , sataꞌaj raꞌancureꞌeviꞌitɨn ruxéꞌeviꞌiraꞌa cɨmeꞌe . Caxu seyan sanaꞌa raꞌaxɨjtyaꞌa saɨjna cɨmeꞌe aꞌij tɨ tiraꞌamitejteꞌe aɨjna .
45014002	Ayaa pu maujmuaꞌare ɨ seij ɨ Dioj jemi tɨ ayan tiꞌitaꞌaca tɨ nain tyuꞌucaꞌani , ajta aɨjna ɨ saɨj , tɨ cai tyamuaꞌa naa tiruꞌumuaꞌaree aꞌij tɨ een ɨ Dioj jemi , ayaa pu tiraꞌamitejteꞌe tɨ ayaa naꞌa tiꞌitaꞌaca tɨ raacuaꞌani tɨ tyeꞌejnyéj a chuaataꞌa .
45014003	Ayaa pu tyuꞌujxeꞌeveꞌe tɨ aɨn ɨ tɨ nain tiꞌicuaꞌaca cai ayan raxaahuata aɨjna tɨ cai nain tiꞌicuaꞌaca . Ajta aɨn tɨ cai nain tiꞌicuaꞌaca , ayaa pu cheꞌeta naꞌa ruxeꞌeveꞌe tɨ aɨn cai raꞌaxɨjtyaꞌa aɨjna tɨ nain tiꞌicuaꞌaca , aꞌini Dioj pu ajta ayan raꞌancureꞌeviꞌitɨ aɨjna ɨ aꞌatɨ .
45014004	Pajta muaa , mɨ pej cai nain tiꞌicuaꞌaca , ¿ aꞌataani ayan aɨjna cɨn timuéijca pej peyan raꞌaxɨjteꞌen ɨ aꞌatɨ tɨ seij jemi tiꞌivaɨreꞌe ? Capu aꞌatɨ , aꞌini seij pu tiꞌiraijteꞌe . Ajta aɨn ɨ aꞌatɨ , aɨ pu araꞌastijreꞌesin aɨjna tɨ tiꞌiraijteꞌe . Naꞌari tɨ puaꞌa cai ayan huarɨni , aɨ pu jemin mueꞌitɨcheꞌen . Ma ajta , aɨjna tɨ nain tiꞌicuaꞌaca , aɨ pu xaa araꞌastijreꞌesin , aꞌini tavastaraꞌa pu caꞌanijraꞌa raataꞌasin tɨ ij ayan raꞌaraꞌastijreꞌen .
45014005	Ajta saɨj jemi , ayaa pu tiraꞌamitejteꞌe tɨ sei xɨcaj ayan eitzeꞌe ruxeꞌeveꞌe ɨ Dioj jemi cai seica xɨcajraꞌan jetze . Ajta seij jemi , ayaa pu tiraꞌamitejteꞌe tɨ ruxaꞌaj naꞌa ayan eꞌen nain xɨcajraꞌan jetze . Micheꞌe meyan rujɨɨmuaꞌa manaꞌa tiraaxaꞌapɨꞌɨntareꞌen tyamuaꞌa naa , aꞌij tɨ tyaꞌumuaꞌatze ɨ rutzajtaꞌa ɨ tɨ xaꞌapɨꞌɨn een ɨ Dioj jemi .
45014006	Aɨjna tɨ ayan tiraꞌamitejteꞌe tɨ seij xɨcajraꞌan jetze eitzeꞌe ruxeꞌevaꞌa , ayaa pu tiraaxaꞌapɨꞌɨntare ɨ tavastaraꞌa jemi . Ajta aɨn tɨ nain tiꞌicuaꞌaca , ayaa pu ajta rɨcɨ ɨ tavastaraꞌa jemi , aꞌini aɨjna ɨ aꞌatɨ ajta pu rɨꞌɨ tirataꞌaca ɨ Dioj . Ajta aɨn tɨ cai nain tiꞌicuaꞌaca , aɨ pu ayan cheꞌeta naꞌa tiꞌicuaꞌaca ɨ tavastaraꞌa jemi . Aɨ pu ajta rɨꞌɨ tirataꞌaca ɨ Dioj .
45014007	Ayaa puꞌu , aꞌini tyatɨj tyanaꞌa puaꞌamua ityan , capu aꞌatɨ ayan rusaɨj ruuri . Capu ajta ayan rusaɨj mɨꞌɨni .
45014008	Tɨ puaꞌa teyan iꞌiruuri , ayaa tu iꞌiruuri tyej ti rɨꞌɨ tiraataꞌan ɨ tavastaraꞌa naꞌari tɨ puaꞌa teyan huacuiꞌini , ayaa tu cheꞌeta tyanaꞌa cuiꞌini tyej ti huatatatuiireꞌen ɨ tatevij cɨmeꞌe tyaɨjna jemi . Aɨj pu cɨn , capu amɨn aꞌij tɨ puaꞌa teyan iꞌiruuri nusu tɨ puaꞌa teyan huacuiꞌini . Tyaucheꞌe tu tavastaraꞌa jetze ajtyamaꞌacan .
45014009	Aɨj pu cɨn , Cɨriistuꞌu ayan huamɨꞌɨ , ajta aꞌitáraa huaꞌa tzajtaꞌa ɨ mɨꞌɨchite tɨ ij aɨn ayan huaꞌavastaraꞌa pueenyaꞌa aꞌaraꞌani aɨme ɨ mej meri huacuii , ajta aɨme ɨ maj mauj iꞌiruuri .
45014010	Pajta muaa , ɨ paj cai xɨ ruꞌumuaꞌaree tyamuaꞌa naa , ¿ aꞌini een cɨn peyan raꞌaxɨjteꞌe ɨ aꞌihuaaraꞌa ? Pajta muaa , ɨ paj nain cɨn tiꞌitaꞌaca , aꞌini een cɨn peyan raxaahua paɨjna ɨ eꞌihuaaraꞌa . Capu aꞌatzu ayan tiraavijteꞌe sej seyan rɨjca , aꞌini naijmiꞌi tu teyan huataseijreꞌesin aɨjna jemi ɨ Dioj tɨ ij aɨn ayan taꞌuxɨ́jteꞌen naijmiꞌica ityejmi .
45014011	Ayaa pu xaa nyaꞌu teꞌeyuꞌusiꞌi tɨcɨn : Ayaa pu tiꞌixa aɨjna ɨ tavastaraꞌa tɨcɨn : Aꞌini nyaa nu ruuri , ayaa pu tiꞌayajna , matɨj manaꞌa puaꞌamua maj yan chaanaca japua seijreꞌe , aɨ mu titunutaxɨꞌɨsin inyeetzi jemi . Aɨ mu majta , meyan rɨꞌɨ tinaataꞌasin maɨjna cɨmeꞌe ɨ nyaj Dioj pueen .
45014012	Aɨj pu cɨn , aꞌachu tyaj puaꞌamua tyaj yan seijreꞌe , naijmiꞌi tu teyan tyuꞌutaxajta mé jeijreꞌe ɨ Dioj jemi aꞌij tyaj tiꞌitɨj cɨn huarɨj .
45014013	Aɨj pu cɨn , ticheꞌe teyan raatapuaꞌajta tyej teyan tyaꞌataxɨjteꞌe tajɨɨmuaꞌa . Aru ticheꞌe teyan raaxaꞌapɨꞌɨntareꞌen ɨ ta tzajtaꞌa tyej ti cai cheꞌe tiꞌitɨj cɨn raatamuáreꞌeristen ɨ taꞌihuaaraꞌa , nusu tyej ti cai cheꞌe caꞌanijraꞌa raataꞌan tɨ ij tiꞌitɨj cɨn huamueꞌitɨchen ɨ Dioj jemi .
45014014	Ayaa nu ruꞌumuaꞌaree inyaa , aꞌini ayaa nu tyuꞌunamuajriꞌi nyaɨjna jemi ɨ tavastaraꞌa , aɨjna ɨ Jesús tɨ ayan tiꞌayajna . Tɨj naꞌa tɨ seij racuaꞌaca tɨ tiꞌicueꞌiriꞌi pueen , capu rusaɨj naꞌa raxanaꞌaveꞌe aɨjna tɨ racuaꞌaca . Ma ajta , tɨ puaꞌa aɨjna jemi ɨ aꞌatɨ ayan tiraꞌamitejtyaꞌa tɨ tiꞌitɨ ayan xanaꞌaviꞌireꞌe , aɨjna jemi pu xaa ayan een , tɨ ayan xanaꞌaviꞌireꞌe .
45014015	Tɨ puaꞌa peyan caꞌanijraꞌa rataꞌaca ɨ eꞌihuaaraꞌa tɨ aɨn cai ayan racuaꞌaca ɨ tiꞌitɨ ɨ paj xaa racuaꞌaca , rɨꞌɨríista aꞌame paj raajeꞌihuaꞌatan i tzajtaꞌan aꞌini , aɨjna jemi , aɨ pu xanaꞌaviꞌireꞌe aɨjna tɨ raacuaa . Capaj xaꞌapɨꞌɨn huarɨj . Capaj xaa nyaꞌu raxeꞌeveꞌe ɨ eꞌihuaaraꞌa paɨjna cɨmeꞌe paj caꞌanijraꞌa raataꞌa tɨ ayan huarɨni aꞌij tɨ tiraajeꞌihuaꞌajtacaꞌa . Capej raꞌantipuaꞌariteꞌen ɨ eꞌihuaaraꞌa aꞌini Cɨriistuꞌu pu jetzen maꞌacan huamɨꞌɨ aɨjna ɨ eꞌihuaaraꞌa .
45014016	Capaj cheꞌe peyan tiꞌitiáꞌachaꞌɨ . Naꞌari cai , ayaa mu seica meyan tiꞌijxájtziꞌiraꞌa muaꞌaraꞌani maɨjna tɨ ayan timuaꞌamitejteꞌe tɨ xaꞌapɨꞌɨn een .
45014017	Ayaa nu tyajaꞌamueꞌixaateꞌe aꞌini aɨjna tɨ ayan titaacɨ́ꞌɨ tɨ Dioj ayan tiꞌitaijteꞌe naijmiꞌica ityejmi , capu ayan aɨjna cɨn tyej teyan tiꞌicuaꞌaca naꞌari tyej teyan yaꞌaca . Capu xaa nyaꞌu , silu ayaa tu urareꞌenyaꞌacan cɨn huatyajturaa ɨ Dioj jemi . Tyajta rɨꞌɨ tityeetyajturaa ɨ ta tzajtaꞌa . Ajta , aɨ pu caꞌanijraꞌa taataꞌa aɨjna ɨ xaijnyuꞌucaraꞌaraꞌan ɨ Dioj tyej ti teyan huatatatyamuaꞌaveꞌen .
45014018	Ee xaa nyaꞌu , aꞌatɨ tɨ naꞌa tɨ ayan ravaɨreꞌe ɨ Cɨriistuꞌu , aɨjna ɨ aꞌatɨ ayaa pu rɨꞌɨ tirataꞌaca ɨ Dioj . Majta maɨn ɨ tyaɨte , ayaa pu ajta huaꞌaranajchi tɨ ayan tiꞌijrɨꞌɨre aɨjna ɨ aꞌatɨ .
45014019	Aɨj pu cɨn ticheꞌe teyan ahuatacaꞌanyen tyej ti teyan rɨꞌɨ tiꞌitítacháɨ tej teyan taꞌihuaamuaꞌa taꞌaraꞌani tyamuaꞌa naa , tyej tyajta rɨꞌɨ huátaruuren tajɨɨmuaꞌa tyej ti eitzeꞌe raayɨꞌɨtɨhuaꞌan aꞌij tɨ tiꞌijxeꞌeveꞌe ɨ Dioj .
45014020	Caxu saɨjna cɨn raatyauunan saɨjna tɨ Dioj ayan raatyajtuaa huaꞌa jemi ɨ aꞌamueꞌihuaamuaꞌa saɨjna cɨmeꞌe saj nain tiꞌicuaꞌaca . Naa pu tiꞌireꞌen tɨj naꞌa tɨ tiꞌicueꞌiriꞌi . Ma ajta , tɨ puaꞌa aꞌatɨ aɨjna cɨn caꞌanijraꞌa raataꞌan ɨ ruꞌihuaaraꞌa tɨ aɨn ihuaaraꞌaraꞌan ayan raacuaꞌani aɨjna tɨ raajeꞌihuaꞌa ɨ Dioj jemi , aɨj pu cɨn ayan autyaturaasin ɨ Dioj jemi aɨjna ɨ aꞌatɨ tɨ ayan caꞌanijraꞌa raataꞌa ɨ ruꞌihuaaraꞌa .
45014021	Aɨj pu cɨn , eitzeꞌe pu ayan tiraavijteꞌe paj cai peyan racuaꞌaca ɨ hueꞌiraꞌa caꞌɨn paj cai peyan rayaꞌaca ɨ nahuaj . Jee xaa nyaꞌu pataꞌaj cai peyan tiꞌitɨj cɨn aꞌij huarɨni tɨ ayan caꞌanijraꞌa raataꞌacareꞌen tɨ aɨn eꞌihuaaraꞌa tiꞌitɨj cɨn autyaturan ɨ Dioj jemi .
45014022	Tɨ puaꞌa ayan timuaꞌamitejteꞌe tɨ ayan tiꞌireꞌen ɨ Dioj jemi pej peyan tiꞌitɨ huacuaꞌani , pataꞌaj peyan asaɨj panaꞌa aviitzi cɨn tiruꞌumuaꞌareera . Capej peyan tiꞌixajta me jeijreꞌe , tyaɨte tzajtaꞌa . Cheꞌe huaujtyamuaꞌaveꞌen aɨjna ɨ aꞌatɨ tɨ cai rumuaꞌatziiraꞌa cɨn aꞌujxɨjteꞌe aɨjna cɨmeꞌe aꞌij tɨ tiꞌitɨj cɨn rɨcɨ , aꞌini aɨ pu ari ayan tiraaxaꞌapɨꞌɨntare tɨ ayan tiꞌireꞌen ɨ Dioj jemi .
45014023	Ma ajta aɨn ɨ aꞌatɨ , tɨ puaꞌa cai xɨ tyamuaꞌa naa tiraaxaꞌapɨꞌɨntare tɨ ayan tiꞌireꞌen ɨ Dioj jemi tɨ ij tiꞌitɨ huacuaꞌani , tɨ puaꞌa ayan racuaꞌaca , aɨ pu aɨjna cɨn aꞌujxɨjteꞌen tɨ aꞌij puaꞌa rɨcɨ aꞌini aɨ pu cai tyaꞌatzaahuatyaꞌa ayan racuaꞌa . Ajta , tiꞌitɨ tɨ naꞌa tɨ aꞌatɨ ayan cɨn rɨcɨ , tɨ puaꞌa cai ayan tiraaxaꞌapɨꞌɨntare tɨ ayan tiꞌireꞌen ɨ Dioj jemi tɨ ayan huarɨni , aɨ pu aɨjna cɨn autyaturaasin ɨ Dioj jemi tɨ puaꞌa ayan rɨjca , aꞌini capu tyaꞌatzaahuatyaꞌacaa .
45015001	Tyajta ityan , i tyej tyamuaꞌa naa tiruꞌumuaꞌaree aꞌij tɨ een ɨ Dioj jemi , ayaa pu tiraavijteꞌe tyej tyaꞌutaviicueꞌi tyaɨjna cɨmeꞌe aꞌij maj tiꞌijrɨꞌɨre aɨme ɨ maj cai xɨ yauꞌeite tyamuaꞌa naa ɨ Dioj jemi . Ticheꞌe cai teyan tyanaꞌa rahuauca ityejmi cɨmeꞌe aꞌij tɨ titaꞌamitejteꞌe , silu ticheꞌe rɨꞌɨ tihuaꞌutaꞌan ɨ seica .
45015002	Ayaa pu titaavijteꞌe ityejmi , aꞌachu tyaj puaꞌamua , tyej ti rɨꞌɨ tiraatyavaɨreꞌen ɨ taꞌihuaaraꞌa tɨ ij aɨn eitzeꞌe raayɨꞌɨtɨhuaꞌan aꞌij tɨ tiꞌijxeꞌeveꞌe ɨ Dioj .
45015003	Ayaa pu xaa nyaꞌu Cɨriistuꞌu ajta ayan huarɨj . Capu ayaa naꞌa rahuaucaꞌa aꞌij tɨ tiraꞌaranajchacaꞌa , silu ayaa pu raaraꞌaste aꞌij tɨ teꞌeyuꞌusiꞌi tɨcɨn : “ Ayaa pu nyeetzi japua rajve maj naꞌajtyaꞌaxɨ mueetzi jetze maꞌacan . ”
45015004	Ayaa puꞌu , aꞌini nain tɨj naꞌa tɨ ajnaꞌɨmɨ áꞌayuꞌusiꞌihuacaꞌa , ayaa pu een cɨn teꞌeyuꞌusiꞌihuacaꞌa tyej ti jetzen huatamuaꞌaten , tɨ ij aɨn tɨ áꞌayuꞌusiꞌihuacaꞌa caꞌanijraꞌa taataꞌacareꞌen tyej ti teyan tyaꞌutaviicueꞌi , tyajta teyan rachueꞌevaꞌa tɨ Dioj ayan tuꞌirajtuaani .
45015005	Ajta aɨn Dioj tɨ ayan caꞌanijraꞌa amuaataꞌaca sej si seyan huatyaujcaꞌanyen , ajta sej si tyaꞌutaviicueꞌi , cheꞌe aɨn ajta amuaataꞌacareꞌen sej rɨꞌɨ titetyújchaɨ rujɨɨmuaꞌa sej si seyan ruꞌihuaamuaꞌa xaꞌaraꞌani tyamuaꞌa naa aꞌachu saj puaꞌamua . Cheꞌe Dioj rɨꞌɨ tyajamuaataꞌacareꞌen aɨjna cɨmeꞌe saj sauj seyan raꞌastijreꞌe ɨ Cɨriistuꞌu tɨ ajta iꞌi Jesús , sej si naijmiꞌi seyan rɨꞌɨ tiraataꞌan saɨjna ɨ Dioj tɨ yaꞌupuaaraꞌan pueen ɨ tavastaraꞌa , aɨjna ɨ Jesús tɨ ajta iꞌi Cɨriistuꞌu . Sataꞌaj seyan rɨꞌɨ tiraataꞌacareꞌen aꞌachu saj ruꞌumuaꞌaree ɨ aꞌamuatzajtaꞌa .
45015006	
45015007	Sataꞌaj seyan cheꞌeta sanaꞌa ancuraꞌujviꞌitɨn seij sajta seij aꞌij tɨ Cɨriistuꞌu ajta amuaꞌancureꞌeviꞌitɨ muejmi sej si seyan saɨjna cɨn rɨꞌɨ tiraataꞌan ɨ Dioj .
45015008	Ayaa nu tyajaꞌamueꞌixaateꞌe tɨ aɨn Cɨriistuꞌu ayan aɨjna cɨn teꞌentyajrupi tɨ ij huaꞌutyavaɨreꞌen aɨme ɨ maj runavij antisiꞌiche aɨjna cɨmeꞌe mej meyan raamuaꞌaree tɨ Dioj tzaahuatiꞌiraꞌa cɨn arauraste aꞌij tɨ ari tyaꞌataujratziiriꞌi . Cɨriistuꞌu pu nain cɨn tyaꞌataujratziiriꞌi huaꞌa jemi ɨ huaꞌahuaacɨxaꞌastyamuaꞌacɨꞌɨ mej mi aɨme ɨ mej seij chuejraꞌa japua eꞌemaꞌacantacaa majta meyan rɨꞌɨ tiraataꞌasin ɨ Dioj maɨjna cɨmeꞌe tɨ aɨn huaꞌancuꞌuvajxɨ . Ayaa pu teꞌeyuꞌusiꞌi tɨcɨn : Aɨj nu cɨn rɨꞌɨ timuaataꞌasin huaꞌa tzajtaꞌa aɨme ɨ mej seij chuejraꞌa japua eꞌemaꞌacan . Ayaa nu tiꞌichuiica naꞌame nyej ni nyaɨjna cɨn rɨꞌɨ timuaataꞌan .
45015009	
45015010	Ajtahuaꞌa ayan tɨcɨn : Sataꞌaj huataujtyamuaꞌaveꞌen huaꞌa jamuan ɨ tyaɨtestyamuaꞌameꞌen pueen ɨ Israel tyaacan , muaan mɨ sej seij chuejraꞌa japua eꞌemaꞌacan .
45015011	Ajtahuaꞌa seij ayan tɨcɨn : Sataꞌaj rɨꞌɨ tiraataꞌan ɨ tavastaraꞌa , naijmiꞌi muan , aꞌachu saj puaꞌamua , mɨ sej seij chuejraꞌa japua eꞌemaꞌacan . Sataꞌaj sajta seyan tyuꞌutachuiica ɨ jemin sej si saɨjna cɨn rɨꞌɨ tiraataꞌan , naijmiꞌi muan , mɨ tyaɨte sej yan huachaatɨme chaanaca japua .
45015012	Ajtahuaꞌa , ayan tyuꞌutaxajtacaꞌa aɨjna ɨ Isaías tyaacan tɨcɨn : Seij pu airaujneijteꞌesin aɨjna jetze ɨ Isaí . Aɨ pu ayan huataseijreꞌesin tɨ ij ayan tihuaꞌutaijteꞌen naijmiꞌica aɨme ɨ mej seij chuejraꞌa japua eꞌemaꞌacan . Majta aɨme , ayaa mu rajchuꞌeveꞌesin tɨꞌi aɨn hueꞌirajtuaani .
45015013	Ajta aɨn ɨ Dioj tɨ ayan caꞌanijraꞌa tataꞌaca tej ti teyan raachuꞌeveꞌen , cheꞌe aɨn ayan rɨꞌɨ tyajamuaataꞌan sej si eihua huapɨꞌɨ huataujtyamuaꞌaveꞌen , tɨ ij ajta amuaatyápuaꞌariteꞌen tyamuaꞌa naa saɨjna cɨmeꞌe sej seyan raꞌastijreꞌe saɨjna ɨ tavastaraꞌa . Cheꞌe aɨn ajta ayan rɨꞌɨ tyajamuaataꞌan sej si eitzeꞌe seyan raachuꞌeveꞌen saɨjna cɨmeꞌe saj saɨjna jetze araujcaꞌanye ɨ xaijnyuꞌucaraꞌaraꞌan ɨ Dioj .
45015014	Ayaa pu tinaꞌamitejteꞌe inyeetzi tɨ ayan tiꞌayajna muejmi cɨmeꞌe sej seyan nain cɨn rɨꞌɨ titetyújchaꞌɨ seij sajta seij . Nain xu uꞌumuaꞌaree ɨ tɨ ruxeꞌeveꞌe , sajta seyan raayɨꞌɨtɨ sej si huauritii seij sajta seij .
45015015	Ayaa nu eihua ahuanyacaꞌanyaa nyej ni neyan tyajamuaatayuꞌuseꞌen tiꞌitɨ cɨmeꞌe . Capu tiꞌiseicaj naꞌa , canu nyajta tiꞌitzɨɨnyaꞌacaa nyej neyan huarɨj , silu ayaa nu nyajtahuaꞌa tiꞌitɨ cɨn amuaꞌutamuaꞌareeriꞌi nyaɨjna cɨmeꞌe , aꞌini Dioj pu ayan tinyeijca . Ayaa nu nyaɨjna cɨn teꞌentyajrupi nyej ni tyuꞌutyavaɨreꞌen ɨ Dioj jemi . Nyajta nu nyaɨjna cɨn antinmuaꞌaree nyej neyan ratyavaɨreꞌen ɨ Cɨriistuꞌu , tɨ ajta iꞌi Jesús , nyej ni neyan tihuaꞌutaꞌixaateꞌen aɨme ɨ mej seij chuejraꞌa japua eꞌemaꞌacan aꞌij tɨ ari huarɨj ɨ Dioj . Ayaa mu eenyaꞌa muaꞌajuꞌun tɨj muaɨꞌɨvejri tɨ seij raatyajtuaa ɨ Dioj jemi tɨ ij ayan rɨꞌɨ tiraataꞌan . Ee xaa nyaꞌu , aɨn ɨ xaijnyuꞌucaraꞌaraꞌan ɨ Dioj , aɨ pu ayan huaꞌaruuren mej mi meyan urareꞌenyaꞌacan cɨn huatyaturan ɨ Dioj jemi .
45015016	
45015017	Aɨj nu cɨn huapɨꞌɨ huatantyamuaꞌaveꞌe jemin ɨ Cɨriistuꞌu tɨ ajta iꞌi Jesús nyaɨjna cɨmeꞌe nyej neyan ravaɨreꞌe ɨ Dioj .
45015018	Aɨj nuꞌu cɨn neyan aꞌancaꞌanye nyej tyajaꞌamueꞌixaateꞌen nyaɨjna cɨmeꞌe tɨ Cɨriistuꞌu ari ayan tyuꞌuruu aɨjna cɨmeꞌe nyaj ravaɨreꞌe mej mi maɨn ɨ mej seij chuejraꞌa japua eꞌemaꞌacan meyan raꞌaraꞌastijreꞌen maɨjna ɨ Dioj . Ayaa mu een cɨn raꞌastijreꞌe maɨjna cɨmeꞌe mej meyan raanamuajriꞌi aꞌij nyej tyuꞌutaxajtacaꞌa , majta meyan naaseij inyeetzi aꞌij nyej tiꞌitɨj cɨn huarɨj , nyej neyan huarɨj tɨ huapɨꞌɨ ruxeꞌeveꞌe , ɨ maj cɨn aꞌij tyaꞌutaseij , aꞌini Dioj pu raatyajtuaa ɨ rumuareꞌeriꞌiraꞌa inyeetzi jemi aɨjna cɨmeꞌe nyaj nyaɨjna jetze arancaꞌanyajcaꞌa ɨ xaijnyuꞌucaraꞌaraꞌan ɨ Dioj . Aɨj nu cɨn nain japua neri tihuaꞌutaꞌixaa nyaɨjna ɨ nyuucari tɨ cɨmeꞌen raxa ɨ Cɨriistuꞌu . Nainjapua tɨj naꞌa aun maj huachaatɨme u Jerusalén , nyajta meyee aꞌu maj eꞌereꞌetyaꞌacaa asta nyanaꞌa cai nyaun ɨmɨ aꞌatanye nyaujna aꞌu maj aꞌuchaatɨme tɨj naꞌa tɨ aun huatacáꞌa u Ilírico , nain nu cɨn tihuaꞌutaꞌixaa ɨ Cɨriistuꞌu jetze maꞌacan .
45015019	
45015020	Tɨj naꞌa nyaj autyejche nyaj raꞌaraꞌastijreꞌen ɨ tavastaraꞌa tɨ yu eꞌireꞌenye , ayaa nu ahuancaꞌanye nyej neyan tihuaꞌutaꞌixaateꞌen ɨ nyuucari cɨmeꞌe aꞌu maj cai xɨ aꞌanaj yaꞌunamuajriꞌi , nyej ni cai neyan cheꞌeta nyanaꞌa nyaɨjna jetze aꞌutejcheni aꞌu tɨ ari saɨj tyajaꞌumuáre .
45015021	Me nyajta inyaa , ayaa nu huarɨj aꞌij tɨ teꞌeyuꞌusiꞌi tɨcɨn : Aɨ mu raseijran maɨjna ɨ tɨ cai xɨ aꞌatɨ aɨjna cɨn tihuaꞌutaꞌixaa . Majta mu yauꞌeitaa muaꞌajuꞌun maɨjna ɨ maj cai xɨ aꞌanaj raanamuajriꞌi .
45015022	Aɨj pu cɨn , muiꞌitɨ mu naataꞌijmɨjriꞌi nyaj cai neyan nyaun aꞌatanyén muejmi jemi .
45015023	Aru ijii , aꞌini capu cheꞌe maꞌa aꞌarɨꞌɨri nyej nyaun tyajaꞌumuareꞌen tɨj naꞌa ayun tɨ huacaꞌa , ajta aꞌini puꞌuri tyajaume aꞌachu puaꞌan ninyeꞌiraꞌa nyej neyan tiꞌijxeꞌeveꞌe nyej amuajaꞌuvaꞌamuaare , ayaa nu tiꞌimuaꞌatze nyej neyan huarɨni nyatɨꞌɨj nyaun aꞌuméꞌen u España . Ayaa nu tiꞌijxeꞌeveꞌe inyaa nyej nyaun amuajaꞌutéseijra nyatɨꞌɨj nyaun aꞌuméꞌen , tyej ti aꞌatzu huatatyamuaꞌaveꞌen tajɨɨmuaꞌa , sej si sajta naatavaɨreꞌen nyej ni nyajtahuaꞌa u aꞌuméꞌen aꞌu nyaj aꞌuméj .
45015024	
45015025	Me nyajta inyaa , ijii , u nu aꞌumaꞌa naꞌame u Jerusalén nyej ni huaꞌutavaɨreꞌen aɨme ɨ mej maun eꞌeche ɨ taꞌihuaamuaꞌa , ɨ mej Dioj jemi seijreꞌe .
45015026	Majta aɨme ɨ mej maun Macedonia huachaatɨme , majta aɨme ɨ maj maun Acaya eꞌemaꞌacan , ayaa pu huaꞌaranajchacaꞌa mej tiꞌitɨj huaꞌutaꞌan aɨme ɨ maj cai aꞌij tiꞌijviicueꞌi , ɨ maj maun eꞌeche u Jerusalén .
45015027	Ayaa pu tihuaꞌaranajchacaꞌa mej meyan huarɨni . Ee xaa nyaꞌu , ayaa mu tihuaꞌachaɨraꞌacaa , aꞌini aɨme ɨ mej seij chuejraꞌa japua eꞌemaꞌacan , ayaa pu tihuaꞌucɨꞌɨ maj raꞌancuraꞌan maɨjna ɨ tɨ cɨn Dioj rɨꞌɨ tihuaꞌutaꞌa aɨme ɨ mej Israel jetze ajtyamaꞌacantacaꞌa . Aɨj mu cɨn aɨme ɨ mej seij chuejraꞌa japua eꞌemaꞌacan meyan tihuaꞌachaɨreꞌe maj meyan tiꞌitɨ tihuaꞌutaꞌan maɨjna ɨ maj cɨn huataujvaɨreꞌen .
45015028	Ayaa nu anacai huaꞌutatuiireꞌesin nyaɨjna ɨ mej tyuꞌutaꞌa ɨ taꞌihuaamuaꞌa . Nyatɨꞌɨj nain cɨn raꞌanticɨꞌɨ , aj nu ni nyaun aꞌuméj muejmi jemi . Nyajta eꞌeyan u aꞌumaꞌa naꞌame u España .
45015029	Ayaa nu ruꞌumuaꞌaree tɨ ayan teꞌeme ajna nyatɨꞌɨj nyaun aꞌuméꞌen muejmi jemi tɨ aɨn tavastaraꞌa ayan nain cɨn rɨꞌɨ titaataꞌan naijmiꞌica ityejmi . Capu tiꞌitɨ aꞌij titaꞌaturaatyaꞌa aꞌame .
45015030	Ayaa nu tyajaꞌamuahuavii , nyeꞌihuaamuaꞌa mɨ saj sajta raꞌaraꞌastijreꞌen ɨ tavastaraꞌa , aɨjna ɨ Jesús tɨ ajta iꞌi Cɨriistuꞌu , sej si seyan tinaatyavaɨreꞌen saɨjna cɨmeꞌe ɨ nyaj cɨn tíꞌityeseꞌe . Sataꞌaj seyan tiꞌijhuaviira ɨ Dioj inyeetzi cɨmeꞌe .
45015031	Sataꞌaj seyan tiꞌijhuaviira tɨ ij aɨn Dioj ayan nuꞌirajtuaani mej mi cai áꞌij nyaruure aɨme ɨ maj cai meyan raꞌaraꞌastijreꞌe ɨ tavastaraꞌa , aɨme ɨ maj Judea huachaatɨme . Sataꞌaj sajta seyan rahuaviira mej mi maɨn ɨ mej Dioj jemi seijreꞌe , ɨ maj Jerusalén eꞌemaꞌacan , mej mi meyan raꞌancuraꞌan ɨ nyaj cɨn huaꞌutavaɨreꞌen .
45015032	Ayaa xu huarɨni nyej ni nyaun aꞌuméꞌen muejmi jemi tɨ puaꞌa Dioj ayan naataꞌacareꞌen , tyej ti tajɨɨmuaꞌa huatatatyamuaꞌaveꞌen , tyej ti tyajta caꞌanijraꞌa huatátaꞌan seij tyajta seij .
45015033	Ajta aɨn ɨ Dioj tɨ rɨꞌɨ taatyapuaꞌari , cheꞌe aɨn ayan huatyaturan naijmiꞌica jemi , muejmi . Cheꞌe ayan tyajaꞌureꞌenyen .
45016001	Ayaa nu tyajaꞌamueꞌixaateꞌe nyaɨjna cɨmeꞌe ɨ taꞌihuaaraꞌa tɨ jɨitaꞌa , aɨjna ɨ Febe . Aɨ pu huaꞌavaɨreꞌe aɨme ɨ mej eꞌetyujsaꞌɨri aujna aꞌahuaꞌa Cencrea .
45016002	Ayaa nu tyajaꞌamuahuavii sej si seyan raꞌancureꞌeviꞌitɨn tyamuaꞌa naa aꞌij tɨ tiraavijteꞌe ityejmi jemi , i tyej Dioj jemi seijreꞌe . Sataꞌaj seyan raꞌancureꞌeviꞌitɨn aꞌini aɨ pu ajta raꞌastijreꞌe ɨ tavastaraꞌa . Sataꞌaj seyan nain cɨn raatyavaɨreꞌen tɨj naꞌa tɨ tiraꞌaturaateꞌe , aꞌini aɨ pu ari muiꞌicaca huatavaɨ ɨ tyaɨte , ajta pu nyeetzi huatavaɨ .
45016003	Sataꞌaj huaꞌutataujteꞌen saɨme ɨ Priscila , sajta saɨjna ɨ Aquila . Aɨ mu majta meyan nyeetzi jamuan tiꞌimuareꞌe tyej ti naijmiꞌi raatyavaɨreꞌen tyaɨjna ɨ Cɨriistuꞌu tɨ ajta iꞌi Jesús .
45016004	Aɨ mu meyan huatauraꞌa mej mi nyeetzi japua huanyuuni . Ayaa mu tɨn maɨjna cɨn huacuii . Eecan nu nyaɨjna cɨn tiꞌintyamuaꞌaveꞌe . Majta aɨme , ayaa mu majta tyuꞌujtyamuaꞌaveꞌe matɨj manaꞌa puaꞌamua ɨ mej eꞌetyujsaꞌɨri , aɨme ɨ mej seij chuejraꞌa japua eꞌemaꞌacan .
45016005	Sataꞌaj sajta huaꞌutataujteꞌen aɨme ɨ mej aun eꞌetyujsaꞌɨri aꞌu maj eꞌeche aɨjna ɨ Priscila , ajta aɨjna ɨ Aquila . Sataꞌaj sajta seyan tiraatataujteꞌen saɨjna ɨ nyaꞌamiincu ɨ Epeneto , tɨ aun eꞌeche u Acaya tɨ ayan anacai huataujtuiiriꞌi ɨ Cɨriistuꞌu jemi .
45016006	Sataꞌaj seyan tiraatataujteꞌen saɨjna ɨ Mariiya , aɨjna tɨ ari eihua tyuꞌumuarej muejmi jemi .
45016007	Sataꞌaj sajta huaꞌutataujteꞌen saɨme ɨ Andrónico , sajta ɨ Junias . Aɨ mu majta nyaa jamuan aityanamiꞌihuacaꞌa . Majta aɨme ɨ maj tamuaamuataꞌa japuan huaꞌapua araꞌase , aɨ mu tyamuaꞌa naa huaꞌamuajte maɨjna ɨ maj huaꞌapua , ɨ maj majta anacai raꞌaraꞌastijre ɨ Cɨriistuꞌu nyaa cai inyaa .
45016008	Sataꞌaj seyan cheꞌeta sanaꞌa tiraatataujteꞌen saɨjna ɨ Ampliato , ɨ nyaj eihua raxeꞌeveꞌe ɨ tavastaraꞌa jemi .
45016009	Ayaa xu sajta tiraatataujteꞌen saɨjna ɨ Urbano tɨ ta jamuan ravaꞌɨreꞌe ɨ Cɨriistuꞌu . Sataꞌaj seyan tiraatataujteꞌen saɨjna ɨ Estaquis , ɨ nyaꞌamiincu ɨ nyaj nyajta eihua raxeꞌeveꞌe .
45016010	Sataꞌaj saɨjna huatataujteꞌen ɨ Apeles . Aɨ pu eihua ráꞌuviicueꞌiriꞌi ɨ Cɨriistuꞌu jetze maꞌacan , ajta ayaa pu tyuꞌutyaamueꞌitɨ . Sataꞌaj seyan huaꞌutataujteꞌen saɨme ɨ mej Aristóbulo jamuan eꞌeche .
45016011	Sataꞌaj sajta raatataujteꞌen ɨ nyeꞌihuaaraꞌa , saɨjna ɨ Herodión . Ajta aɨme ɨ maj Narciso jamuan eꞌeche , ɨ maj majta raꞌastijreꞌe ɨ tavastaraꞌa , sataꞌaj seyan cheꞌeta sanaꞌa tihuaꞌutataujteꞌen .
45016012	Sataꞌaj sajta saɨme huatataujteꞌen aɨjna ɨ Trifena , sajta saɨjna ɨ Trifosa . Aɨ mu juuca pueen , ɨ maj majta eihua huapɨꞌɨ tiꞌimuareꞌe ɨ tavastaraꞌa jemi . Sataꞌaj seyan raatataujteꞌen saɨjna ɨ Pérsida , ɨ nyaꞌamiincu ɨ nyaj nyajta eihua raxeꞌeveꞌe . Ai pu aɨn pueen seij ɨ jɨitaꞌa tɨ ajta eihua huapɨꞌɨ ari tyuꞌumuarej ɨ tavastaraꞌa jemi .
45016013	Sataꞌaj sajta raatataujteꞌen saɨjna ɨ Rufo , tavastaraꞌa tɨ raꞌantihuau . Sataꞌaj sajta seyan raatataujteꞌen saɨjna naanajraꞌan aɨjna ɨ Rufo , aꞌini aɨ pu ayan tinaachaɨ cumu nyaj yaujraꞌan iꞌi pueenyeꞌen .
45016014	Sataꞌaj seyan huaꞌutataujteꞌen saɨme ɨ Asíncrito , sajta saɨjna ɨ Flegonte , sajta saɨjna ɨ Hermas . Sataꞌaj seyan cheꞌeta sanaꞌa huaꞌutataujteꞌen ɨ seica , saɨjna ɨ Patrobas , sajta saɨjna ɨ Hermes , sajta aɨme ɨ taꞌihuaamuaꞌa ɨ maj huaꞌa jamuan eꞌereꞌeti .
45016015	Sataꞌaj sajta saɨme huatataujteꞌen saɨjna ɨ Filólogo , sajta saɨjna ɨ Julia , sajta saɨjna ɨ Nereo , sajta ɨ juutzajraꞌan tɨ jɨitaꞌa , sajta saɨjna ɨ Olimpas , sataꞌaj sajta seyan huaꞌutataujteꞌen naijmiꞌica aɨme ɨ maj huaꞌa jamuan eꞌereꞌeti , ɨ maj majta Dioj jemi seijreꞌe .
45016016	Sataꞌaj sajta seyan huaꞌutaujteꞌen seij sajta seij aꞌij tɨ tiraavijteꞌe ɨ Dioj jemi . Matɨj manaꞌa puaꞌamua ɨ mej eꞌetyujsaꞌɨri mej mi raanajche ɨ Dioj , naimiꞌi mu meyan tyajaꞌamuataujteꞌe .
45016017	Ayaa nu tyajaꞌamueꞌixaateꞌe tzaahuatiꞌiraꞌa cɨmeꞌe , muan , nyeꞌihuaamuaꞌa . Rɨꞌɨ xuꞌu muan aɨme jemi ɨ maj caꞌanijraꞌa amuaataꞌaca sej si eꞌitaꞌa aꞌutácɨɨnye , majta meyan aꞌamuamuáreꞌeristeꞌe sej seyan autaꞌɨtzen ɨ Dioj jemi . Aɨ mu meri ajtacɨ́j aɨjna jetze aꞌij sej seri tiraarɨꞌɨre . Caxu huaꞌa jamuan áꞌujhuaꞌanyeꞌen , aꞌini matɨj manaꞌa mej meyan eꞌen , camu aꞌatzu ravaɨreꞌe ɨ tavastaraꞌa , aɨjna ɨ Cɨriistuꞌu . Rujɨɨmuaꞌa muꞌu ravaɨreꞌe . Ayaa mu maɨjna cɨn huaꞌacuanamua ɨ tyaɨte ɨ maj cai tiꞌitɨj cɨn aꞌaturaj . Ayaa mu maɨjna cɨn tihueꞌixaateꞌe nyuucari cɨmeꞌe tɨ ayaa naꞌa naa namuajreꞌe , nusu tiꞌitɨ maj cɨn ahuaujtzaahuateꞌen aɨme ɨ mej meyan ranamua .
45016018	
45016019	Naimiꞌi mu meri meyan raanamuajriꞌi sej seri raꞌastijreꞌe ɨ tavastaraꞌa . Aɨj nu cɨn huapɨꞌɨ nyetyamuaꞌaveꞌe muejmi cɨmeꞌe . Me nyajta inyaa , ayaa nu tiꞌijxeꞌeveꞌe sej seyan támuaꞌaraa sej si seyan rɨjca aꞌij tɨ ayan tiraavijteꞌe ɨ Dioj jemi , sej si sajta cai seyan huatauraꞌan sej seyan rɨjca saɨjna cɨmeꞌe tɨ aꞌij puaꞌa een .
45016020	Ajta aɨn ɨ Dioj tɨ rɨꞌɨ taatyapuaꞌari , caꞌanacan pu nain cɨn raꞌantipuaꞌariteꞌesin aɨjna ɨ Satanás , tɨ ij ayan amuaataꞌan saj nain cɨn raatyamueꞌitɨn saɨjna ɨ tiyaaruꞌu .
45016021	Aɨ pu ayan ya aꞌamuaataujteꞌe aɨjna ɨ Timuteeyu , tɨ nya jamuan tiꞌimuareꞌe . Ya mu majta áꞌamuataujteꞌe ɨ nyeꞌihuaamuaꞌa aɨjna ɨ Lucio , ajta ɨ Jasón , ajta aɨjna ɨ Sosípater .
45016022	Nyajta inyaa , i nyaj iꞌi Tercio , i nyaj nyajta neyan raꞌayuꞌuxa ɨ Pablo jetze maꞌacan nyeijna i yuꞌuxari , nyaa nu nyajta áꞌamuataujteꞌe ɨ tavastaraꞌa jetze maꞌacan .
45016023	Ajta aɨjna ɨ Gayo , ɨ nyaj jemin ya huaca ajta tɨ rɨꞌɨ tihuaꞌataꞌaca naijmiꞌica aɨme ɨ mej meyan ye tyujsaꞌɨri meyajna , aɨ pu ajta ya áꞌamuataujteꞌe .
45016024	Majta aɨme , ɨ Erasto tɨ aɨjna cɨn tiꞌityejvee iyaa chajtaꞌa tɨ tumin tisáꞌɨri , ajta aɨjna ɨ taꞌihuaaraꞌa , aɨjna ɨ Cuarto , aɨ mu majta ya áꞌamuataujteꞌe .
45016025	Ticheꞌe teyan rɨꞌɨ tiraataꞌan tyaɨjna ɨ Dioj tɨ ayan raayɨꞌɨtɨ tɨ caꞌanijraꞌa amuaataꞌan sej si seyan rɨꞌɨ titetyújchaɨca aꞌij nyej tyajaꞌamueꞌixaatyaꞌa naꞌayeꞌi nyaɨjna cɨmeꞌe ɨ nyuucari tɨ cɨmeꞌen raxa aꞌij tɨ huarɨj ɨ Jesús tɨ ajta iꞌi Cɨriistuꞌu . Aɨjna ɨ nyuucari , ai pu aɨn pueen ɨ tɨ Dioj cɨn ari titaataseijrate aɨjna tɨ ayan ruꞌavaatacaꞌa tɨj naꞌa tɨ Dioj raatyataahuacaꞌa ɨ chaanaca tɨ yu eꞌireꞌenye .
45016026	Ma ajta ijii , Dioj pu ari titaataseijrate . Aɨjna ɨ Dioj tɨ seijreꞌe tɨj naꞌa rusen cɨmeꞌe , aɨ pu ayan tyuꞌutaijtacaꞌa tej teyan raamuaꞌaree tyaɨjna jetze ɨ mej jetzen raꞌuyuꞌuxacaꞌa aɨme ɨ mej tiꞌixaxaꞌataꞌa ɨ Dioj jetze maꞌacan . Ayaa pu tiꞌijxeꞌeveꞌe mej mi naimiꞌi matɨj manaꞌa puaꞌamuaꞌa mej iiyan seijreꞌe ɨ chaanaca japua , mej mi ráꞌantzaahuateꞌen , majta raꞌaraꞌastijreꞌen ɨ jemin .
45016027	Ticheꞌe teyan rɨꞌɨ tiraataꞌacareꞌen tɨj naꞌa rusen cɨmeꞌe tyaɨjna ɨ Dioj tɨ aɨn rusaɨj nain cɨn támuaꞌaree . Ticheꞌe teyan rɨꞌɨ tiraataꞌacareꞌen aɨjna cɨmeꞌe tɨ tajapua huanyúu aɨjna ɨ Jesús tɨ ajta iꞌi Cɨriistuꞌu . Cheꞌe ayan tyajaꞌureꞌenyen .
46001001	Inyaa , i nyaj iꞌi Pablo , ɨ tɨ Dioj naꞌantihuau ruxéꞌeviꞌiraꞌa cɨmeꞌe nyej ni tyuꞌutyavaɨreꞌen ɨ Cɨriistuꞌu jetze maꞌacan tɨ ajta aɨn pueen ɨ Jesús , nyaɨjna jamuan ɨ taꞌihuaaraꞌa ɨ Sóstenes .
46001002	Yaa nu tyajaꞌamuayuꞌuseꞌe muan mɨ saj saun eꞌetyujsaꞌɨri saujna Corinto sej si raatyaanajche ɨ Dioj , mɨ saj rɨꞌɨ tiꞌityeseijreꞌe saɨjna cɨmeꞌe tɨ aɨn Cɨriistuꞌu , tɨ ajta Jesús pueen , muejmi huatauraꞌate , ajta muejmi huatajée sej si jemin seijraꞌa . Muan xu sajta huaꞌa jemi seijreꞌe matɨj manaꞌa puaꞌamua mej yen seijreꞌe tɨj naꞌa veꞌe ɨ chaanaca ɨ maj majta meyan tiꞌixa tɨ yee Jesús pu huaꞌavastaraꞌa pueen . Ee xaa nyaꞌu , aɨ pu aɨn pueen ɨ huaꞌavastaraꞌa , ajta ayan cheꞌeta naꞌa tavastaraꞌa pueen itejmi .
46001003	Ajta aɨn ɨ Dioj ɨ tyaj rajyaꞌupua , ajta ɨ tavastaraꞌa aɨjna ɨ Jesús tɨ ajta Cɨriistuꞌu pueen , micheꞌe maɨn rɨꞌɨ tyajamuaataꞌan , majta amuaatyápuaꞌariteꞌen .
46001004	Aꞌanaj tɨ naꞌa nu neyan rɨꞌɨ tirataꞌaca ɨ Dioj nyaj ranajche muejmi cɨmeꞌen , aꞌini eihua pu rɨꞌɨ tyajamuaataꞌa ɨ Dioj aɨjna cɨmeꞌe sej seri jemin seijreꞌe ɨ Cɨriistuꞌu , tɨ ajta Jesús pueen , aꞌini aɨjna jemi muan xu seri nain tyaꞌancuraꞌa tɨ tyajamuatyavaꞌɨri ɨ saj cɨn tihuaꞌutaꞌixaateꞌen ɨ tyaɨte , ajta ɨ saj cɨn yauꞌeitaa xaꞌaraꞌani aꞌij tɨ een ɨ Dioj jemi .
46001005	
46001006	Ayaa pu een cɨn amuaaruu aꞌini muan xu tyamuaꞌa naa tihuaꞌutaꞌixaa ɨ tyaɨte ɨ Cɨriistuꞌu jetze maꞌacan .
46001007	Aɨj pu cɨn cai tiꞌitɨ jamaꞌutyaturaate ɨ tɨ cɨn Dioj rɨꞌɨ tyajamuaataꞌa . Aɨj xu cɨn , sauj rachuꞌeveꞌe tɨ yan huataseijreꞌen ɨ tavastaraꞌa , aɨjna ɨ Jesús tɨ ajta Cɨriistuꞌu pueen .
46001008	Aɨ pu ajta caꞌanijraꞌa amuaataꞌasin sej si tyaꞌutaviicueꞌi asta naꞌa cai nain tyeꞌentipuaꞌare , tɨ ij cai aꞌatɨ tiꞌitɨ cɨn aꞌamua jetze tíꞌipuaꞌajtyaꞌa ajna xɨcajraꞌa tɨ jetzen tihuaꞌaxɨjteꞌen ɨ tyaɨte aɨjna ɨ tavastaraꞌa , ɨ Jesús tɨ ajta Cɨriistuꞌu pueen . Aɨ pu xaa tihuaꞌaxɨjteꞌen aꞌachu maj puaꞌamua yan huachaatɨme ɨ chaanaca japua .
46001009	Ayaa pu teꞌeme aꞌini Dioj pu ayan araurastejsin aɨjna cɨmeꞌe ɨ tɨ cɨn tyaꞌataujratziiriꞌi . Ajta , aɨ pu amuaatajée sej si seyan ruuristan jamuan ɨ yaujraꞌan aɨjna ɨ tavastaraꞌa , aɨjna ɨ Jesús tɨ ajta Cɨriistuꞌu pueen .
46001010	Me nyajta inyaa , ayaa nu eihua tyajaꞌamuahuavii nyuucajtzeꞌen aɨjna ɨ tavastaraꞌa , aɨjna ɨ Jesús tɨ ajta iꞌi Cɨriistuꞌu sej si ruxaꞌaj sanaꞌa tiꞌixajta , sej si cai cheꞌe eꞌitaꞌa aꞌutacɨꞌɨcaꞌan , sej si sajtahuaꞌa rɨꞌɨ huaujruuren , sej si saɨjna cɨn antyaujsaɨreꞌen náijmiꞌi sej si seyan cheꞌeta seij sanaꞌa cɨn seyan tiꞌixaꞌapɨꞌɨntaraꞌa .
46001011	Ayaa nu een cɨn tyajaꞌamueꞌixaateꞌe , nyeꞌihuaamuaꞌa , aꞌini aɨme ɨ mej Cloé jemi eꞌeche , aɨ mu meyan tinaataꞌixaa muejmi cɨmeꞌen saj nuꞌu rujaaxaijviꞌi rujɨɨmuaꞌa sanaꞌa .
46001012	Aɨjna cɨmeꞌen ɨ saj nuꞌu rujaaxaijviꞌi , ayaa pu huataujmuaꞌa sej seyan rɨcɨ , tɨ seij ayan tiꞌixa yee : “ Nyaa nu Pablo jetze ajtyamaꞌacan . ” Ajta seij ayan yee : “ Nyajta inyaa , Apolos nu jetze ajtyamaꞌacan . ” Ajta seij ayan yee : “ Nyaa nu Pedro jetze ajtyamaꞌacan ” ; naꞌari yee : “ Nyaa nu Cɨriistuꞌu jetze ajtyamaꞌacan . ”
46001013	Nicheꞌe aꞌatzu tyajamuaataihuaꞌu . ¿ Ni qui ayan saɨque huaujruu ɨ Cɨriistuꞌu tɨ ij ayan huatámuiꞌire ? Capu xaa nyaꞌu . ¿ Ni qui meyan naꞌutatai ɨ curuu jetze inyeetzi i nyaj iꞌi Pablo muejmi jetze maꞌacan ? Camu xaa nyaꞌu aꞌatzu . Ari iꞌi , ¿ ni qui neyan áꞌamuamuaɨꞌɨhuacaꞌa nyenyuucajtzeꞌen i nyaj iꞌi Pablo ? Canu xaa nyaꞌu aꞌatzu .
46001014	 Eecan nu rɨꞌɨ tirataꞌaca ɨ Dioj nyaj cai aꞌatɨ huamuaɨꞌɨhuacaꞌa silu aɨme nuꞌu nyaɨjna ɨ Crispo , nyajta nyaɨjna ɨ Gayo . Ayaa nuꞌu huarɨj sej si cai saɨjna cɨn aꞌujtzaahuatyaꞌa saɨjna cɨmeꞌe saj huamuaɨꞌɨvijhuacaꞌa nyenyuucajtzeꞌe .
46001015	
46001016	Nyajta nu huaꞌumuaɨꞌɨhuacaꞌa aɨme ɨ tyaɨtestyamuaꞌameꞌen aɨjna ɨ Estéfanas . Ayaa puꞌu xaa nyaꞌu , canu cuiꞌi ramuaꞌaree tɨ puaꞌa nyajtahuaꞌa seij huamuaɨꞌɨhuacaꞌa nusu nyacai .
46001017	
46001018	Ayaa puꞌu , aꞌini aɨme jemi ɨ mej aꞌuvaꞌɨtzɨ , ayaa pu tihuaꞌamityejteꞌe tyaj huatyátatɨmueꞌi tyaɨjna cɨmeꞌe tyej teyan tihueꞌixaateꞌe tɨ Cɨriistuꞌu ayan huamɨꞌɨ huaꞌa jetze maꞌacan ɨ curuu jetze . Me tyajta ityan , ɨ tɨ Dioj tuꞌirajtuaasin , tejmi pu ayan titaꞌamitejteꞌe tɨ aɨn nyuucari aɨn pueen ɨ muáreꞌeriꞌiraꞌaraꞌan ɨ Dioj .
46001019	Aꞌini ayaa pu tyaꞌasɨɨmueꞌi tɨcɨn : Nyaa nu yee raꞌantipuaꞌariteꞌesin ɨ huaꞌamuaꞌatziiraꞌa aɨme ɨ maj nuꞌu eihua huapɨꞌɨ raayɨꞌɨtɨ . Nyajta nu yee raatyáuuna nain ɨ mej meri raarɨꞌɨre aɨme ɨ maj tyamuaꞌa tiruꞌumuaꞌaree .
46001020	Tɨ puaꞌa ayan tiꞌayajna , ¿ aꞌuni aꞌij een aɨjna ɨ tɨ tyamuaꞌa tiruꞌumuaꞌaree ? Capu xaa nyaꞌu maꞌa aꞌahuaꞌa . Ajta aɨn tɨ tyuꞌujmuaꞌate , ¿ aꞌuni aꞌij een aɨjna ? Capu ajta maꞌa aꞌahuaꞌa . Naꞌari ɨ saɨj tɨ ayan huapɨꞌɨ raayɨꞌɨtɨ tɨ tyuꞌutaxaj aɨme jemi ɨ mej ijii huatyaɨte , ¿ aꞌuni eꞌeseijreꞌe ? Capu cheꞌe meꞌe eꞌeseijreꞌe aꞌini Dioj pu ari raataseijratacaꞌa tɨ cai tiꞌitɨ aꞌij huataujmuaꞌa ɨ huaꞌamuaꞌatziiraꞌa aɨme ɨ mej yan japuan huachaatɨme ɨ chaanaca .
46001021	Ma ajta aɨn ɨ Dioj , ayaa pu raaxaꞌapɨꞌɨntare rumuaꞌatziiraꞌa cɨmeꞌe tɨ cai rɨꞌɨrista aꞌame mej meyan maɨjna cɨn raamuaꞌati huaꞌamuaꞌatziiraꞌa cɨmeꞌe aɨme ɨ mej meyan iyan seijreꞌe . Ayaa pu een cɨn ayan raaxaꞌapɨꞌɨntare ɨ Dioj aꞌini ayaa pu raxeꞌevaꞌacaꞌa tɨ ayan hueꞌirajtuaani aɨjna cɨmeꞌe mej meyan raꞌatzaahuateꞌe aɨjna ɨ nyuucari tɨ nuꞌu cai aꞌij huataujmuaꞌa ɨ nyuucari tyej teyan tihueꞌixaateꞌe .
46001022	Majta maɨn , ɨ mej Israel jetze ajtyamaꞌacan , ayaa mu tiꞌijhuavii ɨ Dioj jemi ɨ maj cɨn rɨꞌɨ naa tyaꞌutaseij , ajta aɨme ɨ mej seij chuejraꞌa japua eꞌemaꞌacan , aɨ mu rahuauhuau ɨ muaꞌatziiraꞌa mej mi maɨjna cɨn nain auꞌeitaa muaꞌaraꞌani .
46001023	Me tyajta ityan , ayaa tu tihueꞌixaateꞌe tyaɨjna cɨmeꞌe ɨ Cɨriistuꞌu ɨ maj ráꞌutatai ɨ curuu jetze . Ajta aɨn ɨ nyuucari ɨ tyaj cɨn tihueꞌixaateꞌe , ayaa pu aɨjna cɨn huaꞌutajaaxaijteꞌesin aɨme ɨ mej Israel jetze ajtyamaꞌacan . Ajta aɨme ɨ mej seij chuejraꞌa japua eꞌemaꞌacan , ayaa pu tihuaꞌamityejteꞌe tɨ cai aꞌij huataujmuaꞌa .
46001024	Ma majta aɨme , ɨ tɨ Dioj huaꞌutajée , tɨ puaꞌa aɨme ɨ maj Israel jetze ajtyamaꞌacan naꞌari mej seij chuejraꞌa japua eꞌemaꞌacan , ayaa pu tihuaꞌamityejteꞌe tɨ Cɨriistuꞌu aɨn pueen ɨ muáreꞌeriꞌiraꞌaraꞌan tɨ cɨn Dioj hueꞌirajtuaani , ajta aɨ pu aɨn pueen ɨ muaꞌatziiraꞌa tɨ cɨn Dioj tiꞌijta .
46001025	Ee xaa nyaꞌu , aɨjna tɨ nuꞌu cai aꞌij huataujmuaꞌa , aɨjna tɨ Dioj jemi eꞌemaꞌacan eitzeꞌe pu raayɨꞌɨtɨ cai ɨ huaꞌamuaꞌatziiraꞌa ɨ tyetyaca . Ajta aɨjna tɨ nuꞌu cai ruꞌucaꞌanistiꞌi ɨ Dioj , eitzeꞌe pu tiꞌivaɨreꞌe cai ɨ huaꞌamuareꞌeriꞌiraꞌa ɨ tyetyaca .
46001026	¿ Ni cai ayan tyajamuaꞌamitejteꞌe muejmi ? Casiꞌi , aꞌij tɨ een muejmi tzajtaꞌa tɨ Dioj ayan amuaatajée . Caxu muiꞌi sanaꞌa mɨ sej eihua huapɨꞌɨ ruꞌumuaꞌaree ɨ huaꞌamuaꞌatziiraꞌa aɨmej , ɨ maj yan huachaatɨme iiyan chaanaca japua . Caxu sajta muiꞌi sanaꞌa mɨ saj saɨjna cɨn antyujmuaꞌaree ɨ tɨ eihua huapɨꞌɨ ruxeꞌeveꞌe nusu saɨjna jetze airaujneijte aɨme ɨ mej ruxaahua áꞌujhuaꞌanyaꞌa . Caxu xaa nyaꞌu .
46001027	Ma ajta aɨn Dioj , aɨ pu huaꞌantihuau aɨme ɨ maj cai aꞌij tyáꞌumuaꞌareeracaa tɨ ij aɨn huaꞌutatyeviꞌirasteꞌen aɨme ɨ mej meyan ruseijrata maj nuꞌu eihua huapɨꞌɨ tyaꞌumuaꞌaree . Dioj pu ajta ayan huaꞌantihuau aɨme ɨ maj cai tiꞌitɨj cɨn antyujmuaꞌaree aɨme jemi ɨ maj yan huachaatɨme chaanaca japua tɨ ij ajta huaꞌutatyeviꞌirasteꞌen aɨme ɨ maj vaꞌacan cɨn tyítyatatí .
46001028	 Ee xaa , Dioj pu ayan huaꞌantihuau aɨme ɨ maj cai huaꞌa jetze tiꞌicaꞌanyajcaꞌa , ajta aɨme ɨ maj huaꞌaxaahuatacaꞌa . Ayaa pu xaa nyaꞌu tiꞌayajna , Dioj pu ayan aɨjna cɨn huaꞌantihuau aɨme ɨ maj cai seijreꞌe aɨme jemi ɨ tyetyaca tɨ ij ayan huaꞌantipuaꞌariteꞌen aɨme ɨ maj títyatatí iiyan chaanaca japua , tɨ ij cai aꞌatɨ ayan aꞌujtzaahuatyaꞌa ɨ Dioj jemi .
46001029	
46001030	Ma sajta muan , xuꞌuri jemin seijreꞌe ɨ Cɨriistuꞌu aɨjna cɨmeꞌe aꞌij tɨ tyajamuaaxaꞌapɨꞌɨntariꞌiriꞌi ɨ Dioj . Cɨriistuꞌu pu jemi eꞌemaꞌacan ɨ Dioj muaꞌatziiraꞌa ɨ tyaj cɨn ruꞌumuaꞌaree aꞌij tɨ een ɨ Dioj jemi . Aɨ pu ajta tajapua huanyúu tyej ti urareꞌenyaꞌacan cɨn aꞌutyaturan ɨ jemin . Cɨriistuꞌu pu muejmi huatauraꞌate . Aɨ pu ajta tyuꞌutanajchitacaꞌa aꞌamua cɨmeꞌen ɨ saj cɨn tyeꞌechaɨcaꞌa .
46001031	Aɨj pu cɨn , ayan teꞌeyuꞌusiꞌi tɨcɨn : “ Tɨ puaꞌa yee aꞌatɨ ayan raxeꞌevaꞌa tɨ tiꞌitɨj cɨn aꞌujtzaahuateꞌen , cheꞌe aɨn ayan huarɨni aɨjna cɨmeꞌe aꞌij tɨ tavastaraꞌa ayan rɨꞌɨ tiraataꞌa . ”
46002001	Nyajta inyaa , nyeꞌihuaamuaꞌa , nyatɨꞌɨj anacai a mujaꞌuvaꞌamuaaracaꞌa nyej ni tyajamuaataꞌixaateꞌen ɨ nyuucari tɨ cɨn Dioj tyaꞌataujratziiriꞌi , canu cuiꞌi neyan nyaɨjna cɨn tyajamueꞌixaa nyaɨjna cɨmeꞌe ɨ nyuucari tɨ huapɨꞌɨ cɨn naa namuajreꞌe , canu nyajta nyaɨjna cɨmeꞌe ɨ huaꞌamuaꞌatziiraꞌa ɨ tyetyaca silu
46002002	ayaa nu tiraaxaꞌapɨꞌɨntare nyaj aɨ naꞌa yauꞌeitaa naꞌaraꞌani muejmi jemi nyaɨjna ɨ Jesús tɨ ajta Cɨriistuꞌu pueen , ɨ maj ráꞌutatai ɨ curuu jetze . Nyajta , nyatɨꞌɨj nyaun aꞌutyavaacaꞌa muejmi jemi , ayaa nu amuaꞌaseijratyaꞌacaa tɨ nuꞌu cai nuꞌucaꞌanistiꞌi . Cu xuee nyaj tiꞌitzɨɨnyaꞌacaa . Ee xaa , eihua nu nyevivajcaꞌa .
46002003	
46002004	Ajta aɨn ɨ nyuucari , ɨ nyaj cɨn tyajamueꞌixaa , capu ayan eenyaꞌa tɨj aɨjna tɨ huapɨꞌɨ naa namuajreꞌe , tɨ ajta huaꞌamuaꞌatziiraꞌa jetze airáninyeica ɨ maj cɨn huaꞌamueꞌitɨcɨ ɨ tyaɨte . Capu xaa nyaꞌu , silu ayaa nu nyaɨjna cɨn tyajamuaataꞌixaa sej si raamuaꞌaree nyaj nyaɨjna jetze arancaꞌanye ɨ xaijnyuꞌucaraꞌaraꞌan ɨ Dioj , ajta aɨ pu jemin maꞌacan ɨ muareꞌeriꞌiraꞌa ɨ nyaj cɨn neyan rɨcɨ .
46002005	Ayaa nu nyaɨjna cɨn huarɨj , sej si cai saɨjna jetze araujcaꞌanyen ɨ huaꞌamuaꞌatziiraꞌa ɨ tyetyaca silu sej si saɨjna jetze araujcaꞌanyen ɨ muáreꞌeriꞌiraꞌaraꞌan ɨ Dioj saɨjna cɨmeꞌe ɨ saj tyaꞌatzaahuateꞌe .
46002006	Me tyajta ityan , tyan tu xaa tyaɨjna cɨn tyajamueꞌixaa seij cɨmeꞌe ɨ muaꞌatziiraꞌa aɨme tzajtaꞌa ɨ mej meri tyuꞌunáijmire . Ajta aɨn ɨ muaꞌatziiraꞌa , capu huaꞌa jetze huanyej aɨme ɨ mej yan japuan seijreꞌe ɨ chaanaca . Capu ajta huaꞌa tzajtaꞌa maꞌacan aɨme ɨ mej tiꞌijta iiyan chaanaca japua , ɨ maj majta aꞌuvaꞌɨtzɨ .
46002007	Ee xaa nyaꞌu , tyan tu teyan raxa ɨ Dioj muaꞌatziiraꞌa cɨmeꞌe tɨ cai rɨꞌɨri tɨ aꞌatɨ ayan rusaɨj aꞌij tirajtyauni ɨ muaꞌatziiraꞌa tɨ ruꞌavaatacaꞌa tɨ cɨmeꞌen jajcua ɨmɨ tɨꞌɨj cai xɨ huataseijre ɨ chaanaca . Dioj pu ayan tiraaxaꞌapɨꞌɨntare tɨ ayan titáacɨꞌɨti ityejmi aɨjna tɨ huapɨꞌɨ naa seiraꞌa aꞌaraꞌani .
46002008	Ma majta aɨme , ɨ mej yan tiꞌijta iiyan chaanaca japua , capu aꞌatzu aꞌij tihuaꞌamityejtyaꞌacaa aɨjna tɨ ruꞌavaatacaꞌa , aꞌini tɨ puaꞌa meyan ramuaꞌareeracajcheꞌe , camu meyan tiráꞌatatáncheꞌe ɨ tavastaraꞌa , ɨ tɨ ajta huapɨꞌɨ naa tiꞌiseiraꞌa aꞌaraꞌani tɨj naꞌa rusen cɨmeꞌe .
46002009	Ma ajta , ayaa pu tyeꞌeyuꞌusiꞌi tɨcɨn : Aɨjna tɨ yee Dioj rɨꞌɨ raaruu aɨme cɨmeꞌe ɨ mej raxeꞌeveꞌe , capu aꞌatɨ ayan raaseij , capu ajta aꞌij tihuaꞌamityejtyaꞌacaa aꞌij tɨ tyeꞌemeꞌencheꞌe .
46002010	Ma ajta aɨn , Dioj pu taataseijrate aɨjna cɨmeꞌe tɨ tejmi jemi raatyajtuaa aɨjna ɨ ruxaijnyuꞌuca tɨ ij aɨn ayan titaataꞌitii . Ajta aɨn xaijnyuꞌucaraꞌaraꞌan , nain pu cɨn ayan tiraꞌamitejteꞌe , ajta nain pu ruꞌumuaꞌaree aꞌij tɨ tiraꞌamitejteꞌe ɨ Dioj .
46002011	Ayaa puꞌu , aꞌini huaꞌa cɨmeꞌen ɨ tyetyaca , aɨn xaijnyuꞌucaraꞌaraꞌan ɨ tyaataꞌa , aɨ puꞌu ruꞌumuaꞌaree aꞌij tɨ tiraꞌamitejteꞌe aɨjna ɨ aꞌatɨ . Ayaa pu cheꞌeta naꞌa een ɨ Dioj jemi . Capu aꞌatɨ ruꞌumuaꞌaree aꞌij tɨ tiraꞌamitejteꞌe ɨ Dioj silu aɨ puꞌu ɨ xaijnyuꞌucaraꞌaraꞌan ɨ Dioj .
46002012	Me tyajta ityan , catu tyaɨjna ancuraꞌa ɨ huaꞌamuaꞌatziiraꞌa aɨme ɨ maj yan japuan huachaatɨme ɨ chaanaca silu aɨ pu tyejmi jemi huatyajturaa aɨjna ɨ xaijnyuꞌucaraꞌaraꞌan ɨ Dioj tyej ti yauꞌeitaa taꞌaraꞌani aꞌij tɨ Dioj ari ruxéꞌeviꞌiraꞌa cɨn rɨꞌɨ titaatáꞌa .
46002013	Ai pu aɨn pueen ɨ tyaj amueꞌixaa . Capu aɨn naꞌa pueen ɨ huaꞌamuaꞌatziiraꞌa ɨ maj cɨn taꞌitiiriꞌi ɨ tyetyaca silu ai pu aɨn pueen ɨ nyuucari tɨ ayan cɨn taꞌitiiriꞌi ɨ xaijnyuꞌucaraꞌaraꞌan ɨ Dioj . Ayaa tu rɨcɨ tyej hueꞌixaa aꞌij tɨ huataujmuaꞌa ɨ muaꞌatziiraꞌa tɨ Dioj jemi eꞌemaꞌacan tyaɨjna cɨmeꞌe ɨ nyuucari tɨ aɨn xaijnyuꞌucaraꞌaraꞌan ɨ Dioj caꞌanijraꞌa taataꞌa tyej teyan tyuꞌutaxaj .
46002014	Ajta aɨjna tɨ cai jemin huatyajturaa ɨ xaijnyuꞌucaraꞌaraꞌan ɨ Dioj , aɨ pu cai raꞌancuraꞌasin aɨjna tɨ jemin eꞌemaꞌacan ɨ xaijnyuꞌucaraꞌaraꞌan ɨ Dioj , aꞌini capu tiꞌitɨ aꞌij huataujmuaꞌa aɨjna jemi ɨ aꞌatɨ . Capu rɨꞌɨri tɨ aɨn yauꞌeitaa aꞌaraꞌani aꞌini ayaa pu ruxeꞌeveꞌe tɨ aꞌatɨ ayan jetzen araujcaꞌanyen ɨ xaijnyuꞌucaraꞌaraꞌan ɨ Dioj , tɨ ij ayan tiraꞌamitejtyaꞌa aꞌij tɨ huataujmuaꞌa .
46002015	Ajta aɨn tɨ jetzen araujcaꞌanye ɨ xaijnyuꞌucaraꞌaraꞌan ɨ Dioj , nain pu ayan tiraꞌamitejtyaꞌa aꞌame tɨ puaꞌa ayan tiꞌivaɨreꞌe nusu cai . Ma ajta , capu rɨꞌɨri tɨ saɨj ayan raꞌaxɨjteꞌen aɨjna ɨ aꞌatɨ , tɨ puaꞌa tiꞌivaɨreꞌe nusu cai .
46002016	Ayan tɨcɨn : “ ¿ Aꞌataani yee ruꞌumuaꞌaree aꞌij tɨ tiraꞌamitejteꞌe ɨ tavastaraꞌa tɨ ij aɨn aꞌatɨ ayan tiraꞌitii ? ” Me tyajta ityan , ayaa pu ayan titaꞌamitejteꞌe aꞌij tɨ ajta tiraꞌamitejteꞌe ɨ Cɨriistuꞌu .
46003001	Ayaa nu tyajaꞌamueꞌixaateꞌe , nyeꞌihuaamuaꞌa , tɨ cai huatarɨꞌɨriistaracaꞌa nyej neyan tyajamuaataꞌixaateꞌen tɨj aɨme ɨ tɨ huaꞌa jemi huatyajturaa ɨ xaijnyuꞌucaraꞌaraꞌan ɨ Dioj , silu tɨj aɨme ɨ mej yan japuan seijreꞌe ɨ chaanaca , mɨ saj sauchan huataujtuiiriꞌi ɨ Cɨriistuꞌu jemi .
46003002	Nyatɨꞌɨj tyajamuaamí , canu cueꞌira jamuaamí silu aɨj nuꞌu amuaꞌantiꞌite ɨ leechi aꞌini caxu xɨ yáꞌujapɨꞌɨraꞌa ɨ cueꞌira . Sajta ijii , saucheꞌe xu seyan eꞌen . Caxuu xɨ tyajaꞌujapɨꞌɨraꞌa .
46003003	Saucheꞌe xu seyan eꞌen matɨj aɨme ɨ mej yan japuan huachaatɨme ɨ chaanaca . Aꞌini ayaa pu seijreꞌe muejmi tzajtaꞌa cumu saj ruchueereꞌe , sajta saj rujaaxaijviꞌi . ¿ Ni cai ayan huataujmuaꞌa saj sauj huaꞌajemi ajtyamaꞌacan aɨme ɨ mej yan japuan seijreꞌe ɨ chaanaca ? Ee xaa nyaꞌu , muan xu seyan tiꞌijrɨꞌɨre aꞌij mej tiꞌijrɨꞌɨre ɨ seica ɨ tyetyaca .
46003004	Ayaa xu rɨcɨ . Seij tɨ muejmi jemi ajtyamaꞌacan ayan tiꞌixa tɨcɨn : “ Nyaa nu Pablo jetze ajtyamaꞌacan . ” Ajta ɨ saɨj ayan tɨcɨn : “ Nyajta inyaa , Apolos nu jetze ajtyamaꞌacan . ” ¿ Ni sacai seyan cheꞌeta sanaꞌa rɨcɨ matɨj aɨme ɨ tyetyaca ɨ maj cai jetzen seijreꞌe ɨ xaijnyuꞌucaraꞌaraꞌan ɨ Dioj ? Ee xaa nyaꞌu , ayaa xu rɨcɨ .
46003005	Nicheꞌe aꞌatzu tyajamueꞌihuaꞌu . ¿ Aꞌini tiꞌitɨj cɨn tiꞌivaɨreꞌe aɨjna ɨ Apolos , naꞌari tiꞌitajni cɨn naꞌantinmuaꞌaree inyaa , inyaj iꞌi Pablo ? Ayaa nu tyajaꞌamueꞌixaateꞌe . Tyan tuꞌu ravaɨreꞌe ɨ tavastaraꞌa jemi . Ayaa xu een cɨn tyaꞌantzaahua ɨ tavastaraꞌa jemi saɨjna cɨmeꞌe tyej teyan ravaɨreꞌe , aꞌij tɨj aɨn titaijca seij ajta seij .
46003006	Ayaa nu tiꞌivaɨreꞌe tɨj aꞌatɨ tɨ ayan tyuꞌuhuii , ajta aɨn ɨ Apolos , aɨ pu ayan tiꞌivaɨreꞌe tɨj aꞌatɨ tɨ tyuꞌipuaa . Ajta aɨn ɨ Dioj , aɨ pu raaváujsiꞌiriꞌi tɨ ij huacɨɨre .
46003007	Aɨj pu cɨn , aɨjna tɨ tyuꞌuhuii capu tiꞌitɨj cɨn ruxeꞌeveꞌe . Ajta aɨn tɨ tyuꞌipuaa , capu tiꞌitɨj cɨn ruxeꞌeveꞌe , silu aɨ pu xaa ɨ Dioj tɨ raaváujsiꞌiriꞌi tɨ i huacɨɨre , aɨ pu xaa aɨn pueen ɨ tɨ ruxeꞌeveꞌe .
46003008	Naijmiꞌi mu tiꞌivaɨreꞌe aɨjna tɨ tiꞌihuiiteꞌe , ajta aɨjna tɨ tiꞌipua aꞌayeꞌi . Ruxaꞌa muꞌu tiꞌivaɨreꞌe , ajta Dioj pu ayan huaꞌutaꞌasin aꞌij tɨ tiraavijteꞌe aɨjna cɨmeꞌe ɨ tɨ racɨꞌɨcɨpua ɨ tɨ cɨn tyuꞌumuarej , aꞌini tyan tu jamuan tiꞌimuareꞌe ɨ Dioj . Sajta muan , ayaa xu tiꞌitɨj cɨn tiꞌivaɨreꞌe tɨj aꞌu maj tyajaꞌatasaahua , ajta tɨj chiꞌi tɨ Dioj raꞌajtaahua .
46003009	
46003010	Me nyajta inyaa , aꞌini Dioj pu jeihua huapɨꞌɨ naa tinaataꞌa nyej ni neyan tyuꞌumuareꞌen , ayaa nu huarɨj tɨj aꞌatɨ tɨ chiꞌi ajtaahua . Nyaa nu reꞌitátaahuaxɨ nyaɨjna tɨ japuan ájtaavijhua ɨ jaxuꞌu tɨj aꞌatɨ tɨ tyamuaꞌa naa raayɨꞌɨtɨ . Ajta ɨ saɨj aɨ pu japuan tyaꞌajtaahua . Ajta ayan ruxeꞌeveꞌe tɨ rɨꞌɨ naa tiraꞌajtaahua tɨ ij cai aꞌij puaꞌa eenyaꞌa ajcɨꞌɨpiihua .
46003011	Aꞌini , cɨmeꞌen aɨjna tɨ eꞌitátaavijhua , saɨj puꞌu pueen , ajta ai pu aɨn pueen ɨ Jesús tɨ ajta Cɨriistuꞌu pueen . Capu maa aꞌatɨ tɨ ayan tiꞌivaɨreꞌe tɨj aɨjna tɨ eꞌitátaavijhua .
46003012	Ajta , ayaa pu seiraꞌa aꞌame tɨj tiꞌitɨj tɨ cɨn japuan ájtaavijhuacaꞌa tɨ puaꞌa aɨjna cɨmeꞌe ɨ ooro nusu plaata cɨmeꞌe naꞌari tetej cɨmeꞌe tɨ huapɨꞌɨ tiꞌijnajchi . Ajta ayan cheꞌeta naꞌa seiraꞌa aꞌame tɨ puaꞌa ayan ájtaavijhuacaꞌa aɨjna cɨmeꞌe ɨ cɨye naꞌari ɨxaj cɨmeꞌe caꞌɨn huaacɨxaꞌa cɨmeꞌe . Ee xaa nyaꞌu , ayaa pu seiraꞌa aꞌame ɨ tiꞌitɨ ɨ maj cɨn tyuꞌumuarej ɨ tyaɨte , seij ajta seij , matɨj manaꞌa puaꞌamua mej iiyan seijreꞌe ɨ chaanaca japua . Ajna xɨcajraꞌa jetze , ayaa pu Dioj raaxaꞌapɨꞌɨntareꞌen aꞌij tɨ een aꞌini ayaa pu tyajaꞌureꞌenyejsin tɨj taij tɨ cɨn huaꞌutaseijrateꞌesin . Ajta aɨjna ɨ taij , aɨ pu raatyamuaꞌatzi tɨ puaꞌa xaꞌapɨꞌɨn metyuꞌumuarej seij ajta seij nusu macai .
46003013	
46003014	Tɨ puaꞌa ayan tyeꞌeviicueꞌi ɨ taij tzajtaꞌa aɨjna tɨ cɨn aꞌatɨ tyuꞌumuarej , ayaa pu tiraacɨꞌɨti aɨjna ɨ aꞌatɨ aꞌij tɨ tiraavijteꞌe .
46003015	Naꞌari cai , tɨ puaꞌa huatyajtaani ɨ tɨ cɨn tyuꞌumuarej ɨ aꞌatɨ , nain pu áꞌujɨsin . Ajta aɨn ɨ aꞌatɨ , Dioj pu xaa ruꞌiratuaasin aru ayaa pu eenyaꞌa aꞌame tɨj aꞌatɨ tɨ xaꞌichuꞌi aun ráavaɨ ɨ taij tzajtaꞌa .
46003016	Ayaa nu tyajaꞌamueꞌixaateꞌe nyaɨjna cɨmeꞌe saj saɨn pueen ɨ chiꞌiraꞌan ɨ Dioj . Ajta muejmi tzajtaꞌa pu huatyajturaa ɨ xaijnyuꞌucaraꞌaraꞌan ɨ Dioj .
46003017	Tɨ puaꞌa aꞌatɨ ayan raatyáuuna aɨjna ɨ chiꞌiraꞌan ɨ Dioj , Dioj pu raꞌantipuaꞌariteꞌesin aɨjna ɨ aꞌatɨ aꞌini puꞌuri Dioj huatauraꞌate aɨjna ɨ chiꞌi , saj muan saɨn pueen ɨ chiꞌiraꞌan ɨ Dioj .
46003018	Caxu rucuanamua rujɨɨmuaꞌa . Tɨ puaꞌa ayan tiraꞌamitejtyaꞌa seij ɨ aꞌatɨ tɨ ayan rɨꞌɨ tiruꞌumuaꞌaree aɨjna cɨmeꞌe ɨ huaꞌamuaꞌatziiraꞌa aɨme ɨ mej ijii huatyaɨte , cheꞌe aɨn cai cheꞌe ayan aꞌujtzaahuatyaꞌa aɨjna cɨmeꞌe ɨ huaꞌamuaꞌatziiraꞌa . Cheꞌe aɨn ayan raꞌancuraꞌan ɨ muaꞌatziiraꞌa tɨ tavastaraꞌa jetze eꞌemaꞌacan , aꞌini aɨjna ɨ huaꞌamuaꞌatziiraꞌa aɨme ɨ mej ijii huatyaɨte , capu tiꞌitɨ aꞌij huataujmuaꞌa ɨ Dioj jemi . Ayaa pu xaa tyaꞌasɨɨmueꞌi tɨcɨn : “ Dioj pu huaꞌaviviꞌiraꞌan aɨme ɨ maj meyan áꞌujtzaahuateꞌe maɨjna cɨmeꞌe mej tiꞌihueꞌitaca ɨ rumuaꞌatziiraꞌa cɨmeꞌe . ”
46003019	
46003020	Ajta ayan teꞌeyuꞌusiꞌi tɨcɨn : “ Tavastaraꞌa pu ramuaꞌaree tɨ cai tiꞌitɨj vaɨreꞌe ɨ huaꞌamuaꞌatziiraꞌa aɨme ɨ maj nuꞌu eihua huapɨꞌɨ tyaꞌumuaꞌaree . ”
46003021	Aɨj xu cɨn , caxu cheꞌe seyan aꞌujtzaahuatyaꞌa saɨjna cɨmeꞌe saj nuꞌu seij jetze ajtyamaꞌacan ɨ tyaataꞌa . Naimiꞌi pu ayan tyajaꞌamuacɨꞌɨti , tɨ puaꞌa neyan tyajaꞌamuavaɨraꞌa inyaa , i nyaj iꞌi Pablo naꞌari aɨn Apolos ayan tyajaꞌamuavaɨraꞌa nusu aɨjna ɨ Pedro . Tɨ puaꞌa ayan aɨjna cɨn rɨꞌɨ tyajamuaataꞌan ɨ Dioj aɨjna cɨmeꞌe tɨj naꞌa tɨ iiyan seijreꞌe chaanaca japua nusu sej seyan ruuri huatyaturan naꞌari sej seyan huacuiꞌini , tiꞌitɨ tɨ aꞌij tɨ ayan ijii tiꞌiseijreꞌe caꞌɨn tiꞌitɨ tɨ ayan tyajaꞌureꞌenyejsin , naimiꞌi pu ayan tyajaꞌamuavaɨreꞌe .
46003022	
46003023	Sajta muan , ayaa xu saɨjna jetze ajtyamaꞌacan ɨ Cɨriistuꞌu , ajta aɨn Cɨriistuꞌu , aɨ pu ajta Dioj jetze ajtyamaꞌacan .
46004001	Ayaa pu ruxeꞌeveꞌe tɨ ayan tyajamuaꞌamityejtyaꞌa ityejmi cɨmeꞌen tyej teyan ravaɨreꞌe ɨ Cɨriistuꞌu , ajta tɨ ayan titaijca aɨjna cɨmeꞌe ɨ tɨ ruaꞌavaa ɨ Dioj jemi .
46004002	Ajta , aɨjna tɨ ravaɨreꞌe , ayaa pu tyuꞌujxeꞌeveꞌe tɨ aɨn ɨ aꞌatɨ ayan aráurasten nain cɨmeꞌe aɨjna ɨ tɨ cɨn tiraijca .
46004003	Me nyajta inyaa , capu nyejetze ruxeꞌeveꞌe tɨ puaꞌa muan seyan naꞌuxɨjteꞌen , naꞌari meyan naꞌuxɨjteꞌen aɨme ɨ mej ijii huatyaɨte maɨjna cɨmeꞌe aꞌij tɨ tihuaꞌamityejteꞌe . Ee xaa nyaꞌu , canu nyasaɨj áꞌanxɨjteꞌen , aꞌini canu nyaa nyasaɨj ramuaꞌaree tij tiꞌitɨj cɨn nyaꞌutyajturaa ɨ Dioj jemi . Capu amɨn aꞌij , capu ayan huataujmuaꞌa nyej neri xaꞌapɨꞌɨn een ɨ Dioj jemi . Tavastaraꞌa pu aɨn pueen ɨ tɨ naꞌaxɨjteꞌen .
46004004	
46004005	Aɨj xu cɨn seyan huarɨni . Caxu tiꞌitɨ cɨn huaꞌaxɨjtyaꞌa asta naꞌa cai ajna tyajaꞌureꞌenyen ajna xɨcajraꞌa tɨ jetzen Dioj ari raaxaꞌapɨꞌɨntare . Sataꞌaj sauj raachuꞌevaꞌa saɨjna ɨ tavastaraꞌa tɨꞌɨj ajtahuaꞌa ya uvéꞌenyen . Aj pu xaa aɨn raataseijrata tɨj naꞌa tɨ ruꞌavaatacaꞌa aꞌu tɨ aꞌutɨcaꞌa . Aɨ pu ajta raataseijrata ɨ tɨ ayan tihuaꞌamityejtyaꞌacaa ɨ huaꞌa tzajtaꞌa ɨ tyaɨte . Aj puꞌi ayan tihuaꞌacɨꞌɨti tɨ Dioj ayan rɨꞌɨ tihuaꞌutaꞌasin naijmiꞌica aꞌij tɨ tiraavijteꞌe seij ajta seij .
46004006	Me nyajta inyaa , nain cɨn ɨ nyej neri tyajamueꞌixaa , ayaa nu tyajamuaataꞌitiiriꞌi nyeetzi cɨmeꞌen nyajta nyaɨjna cɨmeꞌen ɨ Apolos nyej ni nyaɨjna cɨn jamuaatyavaɨreꞌen . Caxu yáꞌuhuaꞌanan saɨjna ɨ nyuucari tɨ ayan tɨcɨn : “ Sataꞌaj seyan aráurasten saɨjna cɨmeꞌe aꞌij tɨ teꞌeyuꞌusiꞌi . ” Caxu seyan ahuaujtzaahuateꞌen saɨjna cɨmeꞌe saj nuꞌu seij jetze ajtyamaꞌacan . Caxu sajta raatyaxaahuata ɨ saɨj .
46004007	¿ Ni tzaa aꞌatɨ ayan aɨjna cɨn timuéijca aɨjna cɨmeꞌe tɨ eitzeꞌe ruxeꞌeveꞌe cai ɨ tɨ cɨn antyujmuaꞌaree ɨ axaꞌaj tevi ? Capu xaa nyaꞌu . ¿ Ni qui peyan tiꞌitɨ tíꞌijchaꞌɨ ɨ paj cai raꞌancuraꞌa seij jemi ? Capu xaa nyaꞌu . Ajta , tɨ puaꞌa ayan tiꞌayajna pej peyan raꞌancuraꞌa , ¿ aꞌini een cɨmeꞌe peyan aꞌatzaahuateꞌe ? Capu ayan tiraavijteꞌe aꞌini Dioj pu ayan muaatapueijve .
46004008	Muan xu nuꞌu seri huatajuxai tyamuaꞌa naa . Sajta nuꞌu seri huataujchijtyaanitacaꞌa . Muan xu nuꞌu cai taataꞌinyaa , sajta seyan tiꞌijta rujɨɨmuaꞌa sanaꞌa . Oojala cu tɨ ayan tyajaꞌureꞌenyen sej seyan tyuꞌutaijta . Eihua huapɨꞌɨ nu neyan tiꞌijxeꞌeveꞌe .
46004009	Ayaa nu een cɨn neyan tyajaꞌamueꞌixaateꞌe aꞌini ayaa pu tinaꞌamitejteꞌe tɨ Dioj ayan taataseijratacaꞌa muejmi jemi tyaj ityan aɨn pueen ɨ tyaj cai tiꞌitɨj cɨn antitamuaꞌaree , tyajta tyan tu aɨn pueen ɨ maj majta cɨmeꞌen meri raaxaꞌapɨꞌɨntare tyaj nuꞌu huacuiꞌini aꞌu maj tityajaꞌacuiꞌica . Dioj pu ayan taataseijratacaꞌa naijmiꞌica jemi ɨ mej tajapua seijreꞌe , ajta huaꞌa jemi ɨ mej yan japuan huachaatɨme ɨ chaanaca , aꞌu tɨ naꞌa nainjapua .
46004010	Ayaa xu tiꞌixaxaꞌa muan tyaj nuꞌu tatɨmueꞌi tyaɨjna cɨmeꞌe tyej teyan ravaɨreꞌe ɨ Cɨriistuꞌu . Ma sajta muan , saj nuꞌu huapɨꞌɨ naa tiruꞌumuaꞌaree ɨ Cɨriistuꞌu jemi . Capu nuꞌu tuꞌucaꞌanistiꞌi ityejmi . Ma sajta muan , ayaa xu nuꞌu nain cɨn tyeꞌeviicueꞌi . Eecan mu nuꞌu rɨꞌɨ tyajamuataꞌaca muejmi . Majta mátaxanaꞌaveꞌe mu nuꞌu ityejmi .
46004011	Tɨj naꞌa tɨ yu eꞌireꞌenye , ajta ijii ayaa tu tyanaꞌa jiꞌitajcu , tyajta jiꞌicu . Tyamuaꞌa tu titacacɨɨxureꞌe . Eecan mu aꞌij puaꞌa taruure . Catu tyajta meꞌe eꞌeche .
46004012	Caꞌanin tu cɨn tiꞌimɨjhuaca tamuajcaꞌa cɨmeꞌe . Tɨ puaꞌa aꞌij puaꞌa metiꞌitaxajta , tyan tu teyan rɨꞌɨ tihuaꞌataꞌaca . Ajta tɨ puaꞌa aꞌij puaꞌa mataruura , tyan tu teyan raꞌaviicueꞌi .
46004013	Ajta , matɨꞌɨj tyaɨte hueꞌitzi tataavijraꞌa ityejmi , rɨꞌɨ tu naa tihuaꞌajee . Tɨj naꞌa tɨ yu eꞌireꞌenye ajta ijii , ayaa pu tihuaꞌamityejteꞌe ityejmi cɨmeꞌen tyaj nuꞌu eihua huapɨꞌɨ huaꞌaxanaꞌavisteꞌe , tyaj nuꞌu teyan huaꞌaseijrateꞌe huaꞌa jemi tɨj ɨ xaɨri ɨ maj ma rúuraaraj ɨ mej yan japuan seijreꞌe ɨ chaanaca .
46004014	Canu nyaɨjna cɨn neyan tyajaꞌamueꞌixaateꞌe nyej ni neyan amuaatatyeviꞌirasteꞌen , silu nyej ni rɨꞌɨ jamuaataꞌitii muan , mɨ saj seyan naꞌaseijrateꞌe cumu niyaujmuaꞌa ɨ nyej eihua huapɨꞌɨ aꞌamuaxeꞌeveꞌe .
46004015	Tij cai muiꞌitɨ mu tyajamueꞌitiiriꞌi ɨ Cɨriistuꞌu jetze maꞌacan . Capu aꞌij amiteereꞌe aꞌachu maj puaꞌamua araꞌase . Ma ajta , seij puꞌu ɨ tɨ aꞌamuayaꞌupuajtacaꞌa , nyajta inyaa , nyaa nu nyaɨn pueen i nyaj aꞌamuayaꞌupuajtacaꞌa ɨ Cɨriistuꞌu jemi nyaɨjna cɨmeꞌe nyej tyajamueꞌixaa ɨ nyuucari tɨ cɨn Dioj amueꞌirajtuaani .
46004016	Aɨj nu cɨn neyan tyajaꞌamuajee sej seyan tityaajuꞌun nyatɨj inyaa .
46004017	Aɨj nu cɨn neyan amuaatáitiꞌiriꞌi nyaɨjna ɨ Timuteeyu ɨ nyaj nyajta yaꞌupuaaraꞌan pueenyaꞌa ɨ tavastaraꞌa jemi , ɨ nyaj nyajta eihua huapɨꞌɨ raxeꞌeveꞌe . Aɨ pu amuaatanamuajristeꞌesin aꞌij nyej tiꞌitinchaꞌɨ jemin ɨ Cɨriistuꞌu tɨ ajta iꞌi Jesús . Ayaa nu cheꞌeta nyanaꞌa tihuéꞌitii aɨme ɨ seica , aꞌu tɨ naꞌa maj eꞌetyujsaꞌɨri .
46004018	Seica muan , xuꞌuri áꞌujtzaahuateꞌe . Cu xuee tɨ cuj ayan tyajamuaꞌamitejteꞌe nyaj cai cheꞌe nyaun mu aꞌatanyén .
46004019	Me nyajta inyaa , nyaa nu xaa caꞌanacan nyaun aꞌatanyejsin muejmi jemi tɨ puaꞌa ayan tinaatáꞌacareꞌen ɨ tavastaraꞌa . Aj nu xaa ramuaꞌareeran tɨ puaꞌa seyan tiꞌityujchaꞌɨ muáreꞌeriꞌiraꞌaraꞌan cɨmeꞌe ɨ Dioj naꞌari nyuucari sanaꞌa cɨn seyan tiꞌityujchaꞌɨ .
46004020	Ayaa puꞌu xaa nyaꞌu , aꞌini aɨjna ɨ Dioj , capu nyuucari naꞌa cɨn tieꞌijta silu rumuareꞌeriꞌiraꞌa cɨmeꞌe .
46004021	¿ Aꞌini setiꞌijxeꞌeveꞌe muan ? ¿ Ni qui neyan nyaɨjna cɨn u aꞌumeꞌen nyej ni pueijtzi amuaataꞌan naꞌari nyej neyan nyaɨjna cɨn amuajaꞌuvaꞌamuaare nyaɨjna cɨmeꞌe nyajaꞌamuaxeꞌeveꞌe , nyej ni nyajta cuaꞌanin cɨn tyajamueꞌixaateꞌen ?
46005001	Ayaa nu tyuꞌunamuajriꞌi tɨ ayan tiꞌayajna tɨ saɨj tɨ muejmi jemi ajtyamaꞌacan tiꞌixanaꞌacɨreꞌe aɨjna cɨmeꞌe tɨ jamuan huiꞌica aɨjna tɨ ratyeviꞌitɨn ɨ yaꞌupuaaraꞌan . Eecan pu aꞌij puaꞌa seijreꞌe aɨjna . Majta aɨme ɨ mej seij chuejraꞌa japua eꞌemaꞌacan , camu meyan rɨcɨ .
46005002	Ma sajta muan , aɨj xu cɨn áꞌujtzaahuateꞌe . ¿ Ni cai ayan tiraavijteꞌe saj saɨjna cɨn huataujxaamɨsteꞌen ? Ee xaa nyaꞌu . Sataꞌaj raatamuariteꞌen saɨjna ɨ aꞌatɨ tɨ ij cai cheꞌe seiraꞌa muejmi jemi .
46005003	Ayaa nu tyajaꞌamueꞌixaateꞌe tzaahuatiꞌiraꞌa cɨmeꞌe . Ya nu ɨmɨ huaca inyaa . Me nyajta , au nu áꞌuca muejmi jemi nyamuaꞌatziiraꞌa cɨmeꞌe . Nuꞌuri neyan raꞌuxɨ́jte nyaɨjna ɨ aꞌatɨ tɨ ayan rɨcɨ nyatɨj neyan raruuréncheꞌe tɨ puaꞌa nyaun aꞌucatiicheꞌe .
46005004	Ayaa xu huarɨni satɨꞌɨj eꞌetyujsaɨreꞌen nyuucajtzeꞌen ɨ tavastaraꞌa , aɨjna ɨ Jesús , ajta nyatɨꞌɨj nyaun muejmi jemi eꞌeseijraꞌa nyamuaꞌatziiraꞌa cɨmeꞌe . Sataꞌaj seyan saɨjna jetze araujcaꞌanyen ɨ muáreꞌeriꞌiraꞌaraꞌan ɨ tavastaraꞌa ɨ Jesús sej si raatatuireꞌen saɨjna ɨ aꞌatɨ ɨ Satanás jemi tɨ ij aɨn tiyaaruꞌu raꞌupuaꞌariteꞌen ɨ tevijraꞌan , tɨ ij ajta Dioj ruꞌirajtuaani ɨ xaijnyuꞌucaraꞌaraꞌan ɨ aꞌatɨ ajna xɨcajraꞌa tɨ jetzen tyuꞌutaijta ɨ tavastaraꞌa .
46005005	
46005006	Capu xaꞌapɨꞌɨn saj seyan saɨjna cɨn aꞌujtzaahuatyaꞌa aꞌini ayaa pu tyuꞌutaujnaxca muejmi jemi tɨj ajta tyuꞌutaujnaxca ɨ maj ranajchiteꞌesin ɨ cueijtzi . Cɨj muꞌu caj tirajnajchiteꞌesin . Ajta eꞌeyan nain japua huanyajxɨꞌɨsin .
46005007	Aɨj xu cɨn , sataꞌaj ma ruuraini saɨjna tɨ miꞌimaꞌacan sej si seyan huaujjajcuareꞌen tɨj aɨjna ɨ cueijtzi tɨ cai tiꞌitɨ ranaxcacaꞌa . Ayaa xu huarɨni aꞌini puꞌuri huataujmuaɨꞌɨvajtacaꞌa aɨjna ɨ Cɨriistuꞌu tɨ tejmi jetze maꞌacan huamɨꞌɨ tɨ ij cai pueijtzi taacɨꞌɨti .
46005008	Aɨj pu cɨn , ticheꞌe teyan tyuꞌuyesten aꞌij tɨ tiraavijteꞌe ɨ Dioj jemi , tyataꞌaj cai cheꞌe teyan aꞌij puaꞌa tiꞌititachaꞌɨ , tyajta cai cheꞌe tiꞌitɨj cɨn autyaturan ɨ Dioj jemi silu ticheꞌe teyan rɨꞌɨ tiꞌititachaꞌɨ tzaahuatiꞌiraꞌa cɨmeꞌe , ticheꞌe tyajta teyan tyanaꞌa tyuꞌutaxaj nyuucari cɨmeꞌe tɨ ayan tiꞌayajna .
46005009	Nuꞌuri neyan tyajamuaataitiꞌiriꞌi ɨ yuꞌuxari jetze saj cai huaꞌa jamuan tyujsaꞌɨrihuaꞌan aɨme ɨ mej tiꞌixanaꞌacɨreꞌe .
46005010	Aɨjna ɨ nyuucari tɨ cɨmeꞌen : “ Ɨ mej tiꞌixanaꞌacɨreꞌe ” , capu ayan huataujmuaꞌa aꞌatɨ tɨ naꞌa tɨ aꞌij puaꞌa rɨjca ɨ Dioj jemi , tɨ puaꞌa aꞌij puaꞌa tiꞌityujchaꞌɨ nusu tɨ huapɨꞌɨ tiꞌinyacuaꞌatze tɨ eihua tíꞌijchaꞌɨ naꞌari tiꞌinahuaꞌa caꞌɨn seij naꞌamicheꞌe tɨ cai Dioj pueen . Tɨ puaꞌa ayan huataujmuaꞌati , ayaa pu ruxeꞌevaꞌa aꞌame saj seyan ajtacɨɨnye naijmiꞌica jemi ɨ maj yan japuan seijreꞌe ɨ chaanaca .
46005011	Ma ajta , ayaa pu huataujmuaꞌa ɨ nyaj cɨn tyajamuaataitiꞌiriꞌi saj cai cheꞌe jamuan áꞌujhuaꞌanyeꞌen seij tɨ ayan tamuari tɨj taꞌihuaaraꞌa tɨ puaꞌa aɨn aꞌatɨ ayan tiꞌixanaꞌacɨreꞌe nusu huapɨꞌɨ tiꞌinyacuaꞌatze tɨ eihua tíꞌijchaꞌɨ naꞌari ranaꞌamiche tɨ cai Dioj pueen caꞌɨn aꞌij puaꞌa tyuꞌujepeꞌe . Caxu sajta jamuan áꞌujhuaꞌanyeꞌen tɨ puaꞌa ayan rutahuéiiveꞌe naꞌari tiꞌinahuaꞌara . Caxu sajta tiꞌicuaꞌaca jamuan saɨj tɨ ayan rɨcɨ .
46005012	Canu nyaɨjna cɨn antinmuaꞌaree nyej neyan huaꞌuxɨjteꞌen aɨme ɨ maj cai tyejmi jetze ajtyamaꞌacan silu aɨ pu Dioj huaꞌaxɨjteꞌen . Ma sajta muan , muan xu xaa saɨjna cɨn antyujmuaꞌaree sej seyan huaꞌuxɨjteꞌen aɨme ɨ mej jaꞌamua jetze ajtyamaꞌacan . Sataꞌaj raatamuariteꞌen saɨjna ɨ aꞌatɨ tɨ aꞌij puaꞌa tiꞌityujchaꞌɨ .
46005013	
46006001	Tɨ puaꞌa seyan tyuꞌujaaxaijviꞌira , ¿ aꞌini tiꞌirɨꞌɨri tɨ aꞌatɨ ayan huatauraꞌan tɨ aun áꞌumeꞌen huaꞌa jemi ɨ jueesi ɨ maj cai tyejmi jetze ajtyamaꞌacan i tyej tyaꞌatzaahuateꞌe mej mi maɨn meyan raaxaꞌapɨꞌɨntareꞌen ? ¿ Aꞌini een cɨmeꞌe sacai rujɨɨmuaꞌa raaxaꞌapɨꞌɨntareꞌen aɨme jemi ɨ mej jemin seijreꞌe ɨ Dioj ?
46006002	Xuꞌuri ramuaꞌaree tyej teyan huaꞌuxɨjteꞌen naijmiꞌica ɨ mej yan japuan seijreꞌe ɨ chaanaca . Tɨ puaꞌa ayan teꞌeme saj huaꞌuxɨjteꞌen saɨme ɨ mej yan japuan seijreꞌe ɨ chaanaca , ¿ ni tzaa sacai raayɨꞌɨtɨ sej seyan raaxaꞌapɨꞌɨntareꞌen saɨjna tɨ cai tiꞌitɨ jetzen ruxeꞌeveꞌe ?
46006003	Casiꞌi , tyan tu tyajta huaꞌaxɨjteꞌe aɨme ɨ mej tajapua tiꞌivaɨreꞌe . Aɨj pu cɨn , capu aꞌatzu muareꞌeri tyej teyan raaxaꞌapɨꞌɨntareꞌen aɨjna tɨ tyejmi jetze ayan tiꞌijninyei ijii tyej huatyaɨte .
46006004	Ajta tɨ puaꞌa ayan ruxeꞌevaꞌa sej seyan raaxaꞌapɨꞌɨntareꞌen saɨjna tɨ muejmi jetze tiꞌijninyei ijii , ¿ aꞌini een cɨmeꞌe seyan saɨjna cɨn tihueꞌijcateꞌe mej mi jueesi cɨn antyujmuaꞌaréera aɨme ɨ maj cai rɨꞌɨ tihuaꞌaxeꞌeveꞌe ɨ tyaɨte ?
46006005	Ayaa nu een cɨn tyajaꞌamueꞌixaateꞌe nyej ni amuaatatyeviꞌirasteꞌen . ¿ Ni tzaa cai rɨꞌɨri tɨ muejmi jemi seij seijraꞌa tɨ ayan raayɨꞌɨtɨ tɨ tyamuaꞌa naa raꞌuxɨ́jteꞌen aɨjna cɨmeꞌe ɨ maj rujaaxaijviꞌi ɨ taꞌihuaamuaꞌa ɨ maj majta tyaꞌatzaahuateꞌe ?
46006006	Ma sajta muan , ayaa xu tiꞌijrɨꞌɨre . Seij pu ayan runyuusteꞌe ɨ ruꞌihuaaraꞌa , ajta ayan rɨcɨ huaꞌa jemi ɨ maj cai tyaꞌatzaahuateꞌe .
46006007	Xuꞌuri saɨjna cɨn huamueꞌitɨche saɨjna cɨmeꞌe tɨ aꞌatɨ ayan runyuusteꞌe aɨjna jemi ɨ ruꞌihuaaraꞌa . Ayaa pu tyajamuaatyavaꞌɨri sej seyan huatauraꞌan tɨ aꞌatɨ ayan aꞌij puaꞌa amuaaruuren nusu tɨ ayan tiꞌitɨ amuaanahueꞌi .
46006008	Ma sajta muan , ayaa xu rujɨɨmuaꞌa saɨn pueen ɨ sej aꞌij puaꞌa huaꞌaruuraa saꞌayeꞌi , sajta seyan tihuaꞌanahueꞌi . Ayaa xu huaꞌaruure ɨ aꞌamueꞌihuaamuaꞌa .
46006009	Muan xu ramuaꞌaree tyamuaꞌa naa tɨ cai ayan tihuaꞌacɨꞌɨti aɨme ɨ mej aꞌij puaꞌa tiꞌityujchaꞌɨ maj maun aꞌutyarute aꞌu tɨ Dioj tyejeꞌijta . Caxu tauraꞌacareꞌen tɨ aꞌatɨ aꞌamuacuanamua . Camu aun aꞌutyaruti aɨme ɨ mej aꞌij puaꞌa rɨjca naꞌari aɨme ɨ maj ranaꞌamiche aɨjna tɨ cai Dioj pueen nusu aɨme ɨ mej tiꞌixanaꞌacɨreꞌe ɨ ruxaꞌa tevi jamuan caꞌɨn aɨme ɨ mej ruxaꞌa tyetyaca jamuan tiꞌixanaꞌacɨreꞌe .
46006010	Capu ajta tihuaꞌacɨꞌɨti aɨme ɨ mej tiꞌinahuaꞌara nusu ɨ mej eihua huapɨꞌɨ tiꞌinyacuaꞌatze maj tíꞌijchaɨca caꞌɨn ɨ mej rutaꞌarujveꞌe naꞌari ɨ mej aꞌij puaꞌa tyuꞌujepeꞌe o mej aviitzi cɨn tiꞌinahuaꞌa . Camu xaa nyaꞌu seiraꞌa muaꞌajuꞌun ɨ Dioj jemi .
46006011	Sajta muan , eꞌicaj xu huaꞌa jetze ajtyamaꞌacantacaꞌa . Ma ajta Dioj , aɨ pu ari tyajámuaacáꞌariꞌiriꞌi ɨ saj cɨn autyajturaa ɨ jemin . Aɨ pu ajta huatauraꞌate muejmi . Ajta aɨjna cɨmeꞌe ɨ xaijnyuꞌucaraꞌaraꞌan ɨ Dioj , muan xu urareꞌenyaꞌacan cɨn huatyajturaa ɨ Dioj jemi nyuucajtzeꞌen aɨjna ɨ tavastaraꞌa , ɨ Jesús tɨ ajta Cɨriistuꞌu pueen .
46006012	Nain pu iꞌixaꞌapɨꞌɨn . Ajta ayaa pu tinataꞌaca nyej neyan huarɨni . Ma ajta , capu nain ayan tiꞌivaɨreꞌe . Naijmiꞌi pu iꞌi xaꞌapɨꞌɨn , ajta ayaa pu xaa nataꞌaca nyej neyan huarɨni . Me nyajta inyaa , canu huatanaꞌasin tɨ tiꞌitɨ naꞌantimueꞌitɨn nyej ni nyaɨjna cɨn caꞌanyejri cɨn tiraatyavaɨreꞌen .
46006013	Ajta aɨjna tɨ tiꞌicueꞌiriꞌi , aɨ pu ayan tiꞌivaɨreꞌe ɨ jucáj jetze . Ajta aɨjna ɨ jucáj , aɨ pu ajta ayan tiꞌivaɨreꞌe tɨ cueꞌira tyaꞌarayeijxɨꞌɨn . Ma ajta Dioj , aɨ pu raꞌantipuaꞌariteꞌesin ɨ jucáj , ajta ɨ cueꞌira . Ajta ɨ tyej ratyáhueꞌiraꞌa , capu ayaa naꞌa tiꞌivaɨreꞌe tyej ti tyaɨjna cɨn tiꞌixanaꞌacɨraꞌa silu tej ti tyaɨjna cɨn raatyavaɨreꞌen ɨ tavastaraꞌa . Ajta ɨ tavastaraꞌa , aɨ pu ajta raatyavaɨreꞌesin aɨjna ɨ tyej ratyáhueꞌiraꞌa .
46006014	Ajta aɨn Dioj , aɨ pu rumuareꞌeriꞌiraꞌa cɨn raꞌajjáj ɨ tavastaraꞌa huaꞌa tzajtaꞌa ɨ mɨꞌɨchite . Aɨ pu ajta taꞌajjájpua ityejmi .
46006015	Xuꞌuri ramuaꞌaree tɨ Cɨriistuꞌu jetze ajtyamaꞌacan aɨjna ɨ saj ratyáhueꞌiraꞌa . ¿ Aꞌini huataujmuaꞌa aɨjna ? ¿ Ni qui nyaj raꞌantyanajchiteꞌe jamuan ɨ jɨitaꞌa tɨ tiꞌityejiꞌivi ɨ rutevi cɨmeꞌe nyaɨjna tɨ Cɨriistuꞌu jetze ajtyamaꞌacan ? Capu xaa nyaꞌu .
46006016	¿ Ni qui seyan ramuaꞌaree tɨ aɨn tɨ ayan antyaujnaxca jamuan ɨ jɨitaꞌa tɨ tiꞌityejiꞌivi ɨ rutevi cɨmeꞌe , ayaa pu huaujruu mej mi seij manaꞌa tevijraꞌan pueenyeꞌen ?
46006017	Ma ajta aɨn tɨ ayan huataujtuꞌireꞌen ɨ tavastaraꞌa jemi , ayaa pu ruruuren tɨ aɨjna jamuan seij naꞌa pueen ɨ xaijnyuꞌucaraꞌaraꞌan tzajtaꞌa .
46006018	Sataꞌaj nain cɨn raatapuaꞌajta sej seyan tiꞌixanaꞌacɨreꞌe . Ajta seica cɨmeꞌe ɨ maj cɨn atyaturaave ɨ Dioj jemi , naimiꞌi pu ayan cai rutevi cɨn aꞌij tyuꞌuruure . Ma ajta , tɨ puaꞌa aꞌatɨ ayan tiꞌixanaꞌacɨraꞌa , aɨ pu aꞌij puaꞌa raruure ɨ rutevi .
46006019	Casiꞌi , ayaa pu tiꞌivaɨreꞌe ɨ aꞌamuatevi tɨj teyuu tɨ tzajtaꞌan huirajca ɨ xaijnyuꞌucaraꞌaraꞌan ɨ Dioj . Aɨ pu aꞌamua tzajtaꞌa seijreꞌe . Ajta , muan xu raꞌancureꞌeviꞌitɨ ɨ Dioj . Muan xu cai saɨjna cɨn antyujmuaꞌaree ɨ rutevi aꞌini aɨ pu tyuꞌutanajchitacaꞌa muejmi jetze maꞌacan . Aɨj pu cɨn ayan ruxeꞌeveꞌe sej seyan ranaꞌamicheꞌen ɨ rutevi cɨmeꞌe .
46006020	
46007001	Cɨmeꞌen aɨjna ɨ sej seri me tinyajaꞌutaitiꞌiriꞌi , ayaa pu tyamuaꞌa tiꞌixaꞌapɨꞌɨn tɨ cai aꞌatɨ nyaɨcha .
46007002	Ma ajta , ayaa mu eihua maɨjna cɨn tiꞌixanaꞌacɨreꞌe . Micheꞌe meyan huarɨni , aꞌachu maj puaꞌamua . Micheꞌe huatyenyaɨche ɨ tyetyaca , seij ajta seij . Majta aɨme ɨ juuca , micheꞌe majta huatyevicheꞌen , seij ajta seij .
46007003	Ajta aɨn ɨ tyaataꞌa , cheꞌe ayan raꞌaraꞌastijreꞌen aꞌij tɨ tiraavijteꞌe aɨjna jemi ɨ ruꞌɨj . Ajta aɨn jɨitaꞌa , cheꞌe ayan cheꞌeta naꞌa raꞌaraꞌastijreꞌen aꞌij tɨ tiraavijteꞌe ɨ rucɨn jemi .
46007004	Ayaa puꞌu naꞌa , aꞌini aɨn jɨraꞌaraꞌan , capu ayan aɨjna cɨn antyujmuaꞌaree ɨ rutevi cɨmeꞌe silu aɨ pu xaa ayan antyujmuaꞌaree ɨ cɨnaꞌaraꞌan . Ajta aɨn cɨnaꞌaraꞌan , capu ajta ayan aɨjna cɨn antyujmuaꞌaree ɨ rutevi cɨmeꞌe , silu aɨn ɨraꞌaraꞌan , aɨ pu xaa aɨjna cɨn antyujmuaꞌaree .
46007005	Caxu chaꞌa sanaꞌa ajtacɨ́ꞌɨcaꞌan silu saɨjna cɨmeꞌe sej seri seyan raaxaꞌapɨꞌɨntare sej aꞌatzu aꞌatyeeviꞌin saj huatyejnyuuni ɨ Dioj jemi . Sataꞌaj eꞌeyan ajtyaxɨɨre tɨꞌij cai aɨn Satanás ayan caꞌanijraꞌa jamuaataꞌan sej seij jamuan tyuꞌuxanaꞌacɨreꞌen aɨjna cɨmeꞌe saj cai aꞌujcuꞌuvajcaꞌa .
46007006	Canu neyan tyajaꞌamueꞌitii silu ayaa nu nyaɨjna cɨn caꞌanijraꞌa jamuaataꞌaca sej seyan rɨcɨ .
46007007	Nyajta inyaa , ayaa nu tiꞌijxeꞌeveꞌe mej mi meyan eꞌenyeꞌen nyatɨj inyaa , matɨj manaꞌa puaꞌamua ɨ tyetyaca . Ma ajta aɨn Dioj , aɨ pu ari ayan tiraataꞌa seij ajta seij aꞌij tɨ aɨn tihuaꞌuxaꞌapɨꞌɨntariꞌiriꞌi .
46007008	Me nyajta inyaa , ayaa nu tihueꞌixaateꞌe nyaɨme ɨ maj cai xɨ huanyéjnyaꞌɨchacaꞌa , majta aɨme ɨ maj majta cai xɨ vícheꞌejmee , majta aɨme ɨ mej huaujsaɨjtaracaꞌa . Cɨmeꞌen aɨme , matɨj manaꞌa puaꞌamua , ayaa pu iꞌi xaꞌapɨꞌɨn mej mi meyan éꞌenyaꞌa huatyaturan nyatɨj inyaa .
46007009	Aru , tɨ puaꞌa cai rɨꞌɨri maj áꞌujcuꞌuvaa , micheꞌe huanyéjnyaɨche , majta huávicheꞌen . Eitzeꞌe pu huaꞌatyavaꞌɨri mej meyan huarɨni maj cai rajpueijtzi muaꞌaraꞌani ɨ rutzajtaꞌa .
46007010	Me nyajta inyaa , canu neyan tihueꞌijcateꞌe aɨme ɨ mej nyéjnyaɨche , majta ɨ mej vícheꞌejmee silu aɨ pu tavastaraꞌa ayan tihueꞌijteꞌe . Cheꞌe cai aɨn jɨraꞌaraꞌan ajtayeꞌican aɨjna jemi ɨ rucɨn .
46007011	Ajta , tɨ puaꞌa ayan ajtaraꞌani , cheꞌe ayan éenyaꞌa huatyaturan tɨ rusaɨjtan . Naꞌari cai , cheꞌe ajtahuaꞌa raꞌantyanaxca aɨjna ɨ rucɨn . Ajta aɨn ɨ cɨnaꞌaraꞌan , cheꞌe ayan cheꞌeta naꞌa huarɨni . Cheꞌe cai ajtayeꞌican aɨjna jemi ɨ ruꞌɨj .
46007012	Ajta , aɨme cɨmeꞌe ɨ seica , capu ayan tihueꞌixaateꞌe ɨ tavastaraꞌa silu inyaa , nyaa nu neyan tihueꞌixaateꞌe . Cheꞌe ayan huarɨni aɨjna ɨ taꞌihuaaraꞌa tɨ aɨjna tyeviꞌitɨn ɨ jɨitaꞌa tɨ cai tyaꞌatzaahuateꞌe . Tɨ puaꞌa aɨn jɨitaꞌa aꞌujcaꞌanyaa tɨ jamuan huatyaturan , ayaa pu tyuꞌujxeꞌeveꞌe tɨ aɨn taꞌihuaaraꞌa cai ma ruuraini .
46007013	Ayan cheꞌeta naꞌa een cɨmeꞌen ɨ jɨitaꞌa tɨ raꞌantyanaxcacaꞌa seij tyaataꞌa tɨ ajta cai tyaꞌatzaahuateꞌe . Tɨ puaꞌa aɨn ajta ayan aꞌujcaꞌanyaa tɨ jamuan huatyaturan , ayaa pu cheꞌeta naꞌa ruxeꞌeveꞌe tɨ cai ma ruuraini ɨ rucɨn .
46007014	Ayaa pu aɨjna cɨn ruxeꞌeveꞌe , aꞌini Dioj pu ajta huatauraꞌate aɨjna ɨ cɨnaꞌaraꞌan tɨ cai tyaꞌatzaahuateꞌe aɨjna cɨmeꞌe nyuucajtzeꞌen ɨ jɨraꞌaraꞌan . Ajta aɨn ɨ jɨraꞌaraꞌan tɨ ajta cai tyaꞌatzaahuateꞌe , Dioj pu ajta ayan huatauraꞌate aɨjna jɨraꞌaraꞌan nyuucajtzeꞌen ɨ taꞌihuaaraꞌa . Naꞌari cai , aɨ mu xanaꞌavisiꞌi muaꞌajuꞌun ɨ yaujmuaꞌameꞌen . Ma ajta ɨ Dioj , aɨ pu ari huatauraꞌate aɨme .
46007015	Ma ajta aɨn tɨ cai tyaꞌatzaahuateꞌe , tɨ puaꞌa ayan ajtaraꞌani , cheꞌe ayan eenyeꞌen . Capu cheꞌe ayan ruxeꞌeveꞌe maj naimiꞌi huatyeꞌen . Ajta aɨn ɨ taꞌihuaaraꞌa nusu aɨn ɨ tajuu , ayaa pu tihuaꞌacɨꞌɨti mej mi ruxaahua raaxaꞌapɨꞌɨntareꞌen , aꞌini Dioj pu ayan taatajée tej ti tyamuaꞌa naa taꞌihuaamuaꞌa taꞌaraꞌani .
46007016	Cheꞌe ayan eenyeꞌen aꞌini mɨ pej jɨraꞌaraꞌan pueen , capaj ramuaꞌaree tɨ puaꞌa peyan ruꞌirajtuaani ɨ aꞌacɨn nusu pacai . Pajta muaa , mɨ pej cɨnaꞌaraꞌan pueen , capaj pajta ramuaꞌaree tɨ puaꞌa peyan ruꞌirajtuaani ɨ aꞌɨj nusu pacai .
46007017	Ayaa pu xaa nyaꞌu tiꞌayajna . Ayaa nu tihueꞌijcateꞌe aɨme ɨ mej eꞌetyujsaꞌɨri nainjapua teyujtaꞌa , aꞌachu maj puaꞌamua , mej mi meyan tityaajuꞌun aꞌij tɨ tavastaraꞌa ayan tihuaꞌuxaꞌapɨꞌɨntariꞌiriꞌi seij ajta seij , aꞌij tɨ ajta Dioj tihuaꞌutajée .
46007018	Tɨ puaꞌa ari antisijchiꞌihuacaꞌa ɨ naviiraꞌan ɨ aꞌatɨ tɨꞌɨj Dioj raatajée , cheꞌe aɨn aꞌatɨ cai ayan tiꞌityesaꞌa tɨ raꞌavaꞌanan ɨ tɨ antisijchiꞌihuacaꞌa . Ajta , tɨ puaꞌa cai xɨ antisijchiꞌihuacaꞌa ɨ naviiraꞌan ɨ aꞌatɨ tɨꞌɨj Dioj raatajée , ayaa pu ruxeꞌeveꞌe tɨ aɨn aꞌatɨ cai raꞌantisiiche ɨ runavij .
46007019	Ayaa puꞌu xaa nyaꞌu , aꞌini capu aꞌij huataujmuaꞌa ɨ Dioj jemi tɨ puaꞌa aꞌatɨ raꞌantisijche ɨ runavij nusu cai ayan raꞌantisijchacaꞌa .
46007020	Aɨj pu cɨn , aꞌatɨ tɨ naꞌa , cheꞌe aɨn ayan eenyaꞌa huatyaturan aꞌij tɨ eenyaꞌa tɨꞌɨj Dioj ayan raatajée .
46007021	Tɨ puaꞌa pauj caꞌanyejri cɨn tiꞌimuaraꞌacaa tɨꞌɨj Dioj muaatajée , capej paɨjna cɨn aꞌij tyáꞌamuajca . Aru tɨ puaꞌa ayan tiꞌirɨꞌɨristan pej pi raꞌantimueꞌitɨn , pej pi pajta axaahua áꞌuchaꞌacanyeꞌen , pataꞌaj peyan huarɨni .
46007022	Ayaa puꞌu naꞌa tiꞌen , aꞌini aɨjna tɨ caꞌanyejri cɨn tiꞌimuaraꞌacaa tɨꞌɨj tavastaraꞌa raatajée , puꞌuri ayan ruxéꞌeviꞌiraꞌa cɨn tiꞌivaɨreꞌe ɨ tavastaraꞌa jemi . Ajta aɨn tɨ ruxaahua tiꞌimuaraꞌacaa tɨꞌɨj tavastaraꞌa raatajée , aɨ pu ari caꞌanyejri cɨn tiꞌivaɨreꞌe ɨ jemin .
46007023	Cɨriistuꞌu pu tyuꞌutanajchitacaꞌa ɨ saj cɨn tyeꞌechaɨcaꞌa ɨ Dioj jemi . Aɨj pu cɨn , caxu cheꞌe tauraꞌacareꞌen sej caꞌanyejri cɨn tiꞌimuaraꞌa huaꞌa jemi ɨ tyetyaca .
46007024	Ayaa nu tyajaꞌamueꞌixaateꞌe , nyeꞌihuaamuaꞌa , sataꞌaj seyan cheꞌeta sanaꞌa eꞌenyeꞌen huatyaturan ɨ Dioj jemi seij sajta seij satɨj eꞌenyaꞌa tɨꞌɨj aɨn amuaatajée .
46007025	Cɨmeꞌen aɨme ɨ maj cai vícheꞌejmee , capu tiꞌitɨj cɨn tinyeijca ɨ tavastaraꞌa silu ayaa nu tyajaꞌamueꞌixaateꞌe aꞌij tɨ ayan tinaꞌamitejteꞌe inyeetzi i nyaj cai atyaꞌɨtzaꞌara aɨjna cɨmeꞌe tɨ aɨn náꞌancuꞌuvajxɨ ɨ tavastaraꞌa .
46007026	Aꞌini puꞌuri tɨn tyajaꞌureꞌenyejsin ɨ tyaj cɨn rajpueiitzi taꞌajuꞌun , ayaa pu tinaꞌamitejteꞌe tɨ ayan tiraavijteꞌe sej seyan eꞌenyeꞌen huatyaturan satɨj eꞌen ijii .
46007027	Tɨ puaꞌa peri seij tyeviꞌitɨnyeꞌen , capej peyan rahuauca aꞌij pej yeꞌi huarɨni paj ma ruuraini . Naꞌari tɨ puaꞌa pauj asaɨj áꞌuchaꞌacanyeꞌen , capej peyan rahuauca paj huatyenyaɨche .
46007028	Ma ajta , tɨ puaꞌa saɨj huatyenyaɨche , capu aɨn tiꞌitɨj cɨn autyajturaa ɨ Dioj jemi . Ajta tɨ puaꞌa seij jɨitaꞌa ayan huatyevicheꞌen , capu ajta tiꞌitɨj cɨn autyajturaa . Camu xaa nyaꞌu aꞌij puaꞌa rɨcɨ silu ayaa pu huaꞌutamuareꞌeristeꞌesin maɨjna cɨmeꞌe mej meri naiimiꞌi áꞌujhuaꞌan . Me nyajta inyaa , ayaa nu een cɨn neyan tyajaꞌamueꞌixaateꞌe aꞌini canu raxeꞌeveꞌe tɨ ayan tyajaꞌamuaruure .
46007029	Casiꞌi , nyeꞌihuaamuaꞌa , ayaa pu huataujmuaꞌa aɨjna ɨ nyuucari nyaj jaꞌamueꞌixaateꞌe . Puꞌuri tɨn tyajaꞌureꞌenyejsin aɨjna xɨcajraꞌa tɨ ayan titaaxaꞌapɨꞌɨntariꞌiriꞌi . Tɨj naꞌa ijii tɨ yu aucaꞌitɨ aꞌame , micheꞌe meyan tiꞌityujchaɨ aɨme ɨ mej nyéjnyaɨche . Micheꞌe meyan rɨjca matɨj aɨme ɨ maj cai xɨ huanyéjnyaꞌɨchacaꞌa .
46007030	Majta aɨme ɨ maj ruxaamɨsteꞌe , micheꞌe meyan eꞌenyeꞌen yaa cumu maj cai ruyein . Majta aɨme ɨ maj rutyamuaꞌaveꞌe , micheꞌe majta meyan eꞌenyeꞌen yaa cumu maj cai cheꞌe naꞌanaj . Ajta aɨme ɨ mej tiꞌinanaave , cheꞌe ayan tihuaꞌamityejtyaꞌa maj cai tiꞌitɨ tichaꞌɨ .
46007031	Ajta aɨme ɨ maj meyan maɨjna cɨn ruvaɨreꞌe tɨ iiyan tiꞌiseijreꞌe chaanaca japua , micheꞌe cai nain cɨn ruvaɨraꞌa , aꞌini puꞌuri tɨn tyeꞌentipuaꞌari nain tɨj naꞌa tɨ yan tiꞌiseijreꞌe iiyan chaanaca japua .
46007032	Nyajta inyaa , ayaa nu tiꞌijxeꞌeveꞌe muejmi cɨmeꞌen saj cai tiꞌitɨj cɨn aꞌij tyáꞌujmuajca aꞌini aɨjna tɨ cai nyaɨche , ayaa pu aɨjna jetze ruxeꞌeveꞌe aɨjna cɨmeꞌen ɨ tɨ tiraacɨꞌɨti ɨ tavastaraꞌa jemi . Aɨj pu cɨn ayan rɨꞌɨ tiꞌityujchaꞌɨ tɨꞌij ayan rɨꞌɨ tiraataꞌan aɨjna ɨ tavastaraꞌa .
46007033	Ma ajta aɨn tɨ nyaɨche , ayaa pu aɨjna jetze ruxeꞌeveꞌe aɨjna cɨmeꞌen tɨ yan tiꞌiseijreꞌe iiyan chaanaca japua tɨ ij ayan aɨjna cɨn rɨꞌɨ tiraataꞌacareꞌen aɨjna ɨ ruꞌɨj . Aɨj pu cɨn cai cheꞌe rɨꞌɨri tɨ nain cɨn tiraatyavaɨreꞌen ɨ tavastaraꞌa .
46007034	Ayaa pu cheꞌeta naꞌa een cɨmeꞌen , ɨ jɨitaꞌa tɨ rusaɨj aꞌuchaꞌacan , tɨ ajta cai vicheꞌe . Ayaa pu aɨjna jetze ruxeꞌeveꞌe aɨjna cɨmeꞌen tɨ tiraacɨꞌɨti ɨ tavastaraꞌa jemi . Ayaa pu ajta aɨjna jetze ruxeꞌeveꞌe tɨ urareꞌenyaꞌacan cɨn huatyaturan ɨ Dioj jemi , nain cɨmeꞌe ɨ rutevi jetze , ajta ɨ ruxaijnyuꞌuca cɨmeꞌe . Ma ajta aɨn ɨ jɨitaꞌa tɨ ari vicheꞌe , ayaa pu aɨjna jetze ruxeꞌeveꞌe aɨjna tɨ yan tiꞌiseijreꞌe iiyan chaanaca japua tɨ ij ayan rɨꞌɨ tiraataꞌacareꞌen ɨ rucɨn .
46007035	Canu nyaɨjna cɨn neyan tyajaꞌamueꞌixaateꞌe nyej ni tiꞌitɨj cɨn amuaataꞌijmɨ silu nyej ni tiꞌitɨj cɨn amuaatyavaɨreꞌen sej si seyan rɨꞌɨ tiꞌityujchaɨ aꞌij tɨ tiraavijteꞌe , sej si nain cɨn ranaꞌamicheꞌen ɨ tavastaraꞌa .
46007036	Ajta aɨjna ɨ aꞌatɨ tɨ ayan tiyauj tɨ cai xɨ vicheꞌe , tɨ puaꞌa ayan raꞌamityejtyaꞌa tɨ cai xaꞌapɨꞌɨn rɨcɨ tɨ raataꞌijmɨ , ajta tɨ puaꞌa ari mu áꞌumeꞌen ɨ tɨ cɨn tyamueistaca aɨjna ɨ jɨitaꞌa , cheꞌe aɨn yaꞌupuaaraꞌan ayan huarɨni aꞌij tɨ tiraꞌamitejtyaꞌacaa . Capu tiꞌitɨj cɨn tiꞌixanaꞌacɨreꞌen ɨ Dioj jemi , cheꞌe aɨn jɨitaꞌa huatyevicheꞌen .
46007037	Ma ajta aɨjna ɨ aꞌatɨ , tɨ puaꞌa ayan tyamuaꞌa naa tiraaxaꞌapɨꞌɨntare ɨ rutzajtaꞌa tirachaɨ́ɨ aꞌayeꞌi ɨ ruyauj aꞌij tɨ een , ajta tɨ puaꞌa cai aꞌatɨ ayan caꞌanyejri rataꞌaca tɨ huatyevicheꞌen aɨjna ɨ yaujraꞌan , aɨjna ɨ aꞌatɨ , aɨ pu xaa xaꞌapɨꞌɨn rɨcɨ .
46007038	Aɨj pu cɨn , xaꞌapɨꞌɨn rɨcɨ aɨjna ɨ aꞌatɨ tɨ ayan rataꞌacareꞌen ɨ ruyauj tɨ huatyevicheꞌen . Ajta aɨn ɨ aꞌatɨ tɨ ayan rachaɨ́ aꞌayeꞌi ɨ ruyauj aꞌij tɨ een , tɨ ij cai huatyevicheꞌen , aɨ pu eitzeꞌe xaꞌapɨꞌɨn rɨcɨ .
46007039	Ajta , aɨjna ɨ jɨitaꞌa tɨ ari vicheꞌe , aɨ pu caꞌanyejri cɨn naiimiꞌi seijreꞌe jamuan ɨ rucɨn tɨj naꞌa tɨ auj ruuri aɨjna ɨ cɨnaꞌaraꞌan . Ajta , tɨ puaꞌa huamɨꞌɨni aɨjna ɨ cɨnaꞌaraꞌan , puꞌuri rɨꞌɨri tɨ ajtahuaꞌa ruxéꞌeviꞌiraꞌa cɨn huatyevicheꞌen aɨjna jamuan aꞌatɨ tɨ raꞌaraanajchi . Saɨj puꞌu ruxeꞌeveꞌe , tɨ ayan huatyevicheꞌen aꞌij tɨ tiraavijteꞌe ɨ tavastaraꞌa jemi .
46007040	Ma ajta aɨjna ɨ jɨitaꞌa , eitzeꞌe pu ɨ Dioj rɨꞌɨ tirataꞌaca tɨ puaꞌa ayan eenyeꞌequeꞌe huatyaturan aꞌij tɨ een . Ayaa pu tinaꞌamitejteꞌe inyeetzi . Ajta ayej nyaꞌase tɨ ajta ayan cheꞌeta naꞌa tiraꞌamitejteꞌe ɨ xaijnyuꞌucaraꞌaraꞌan ɨ Dioj .
46008001	Cɨmeꞌen ɨ cueꞌira ɨ maj tiꞌimuaɨꞌɨvajtaca ɨ rudioosi jemi , ayaa tu ramuaꞌaree . Naijmiꞌi tu máumuaꞌarejmee . Ajta , ayaa pu tiꞌirɨnyaca tɨ aꞌatɨ ayan aɨjna cɨn aꞌujtzaahuatyaꞌa tɨ eihua máumuaꞌaree . Ma ajta , aꞌatɨ pu rɨꞌɨ aꞌij tiꞌijrɨꞌɨre tɨ puaꞌa rɨꞌɨ tiꞌijxeꞌeveꞌe ɨ ruxaꞌaj tevi .
46008002	Ajta aɨjna ɨ aꞌatɨ tɨ ayan tiꞌimuaꞌatze ɨ rutzajtaꞌa tɨ eihua máumuaꞌaree , aɨ pu cai máumuaꞌaree aꞌij tɨ yeꞌi tyuꞌujxeꞌeveꞌe ɨ Dioj jemi .
46008003	Ma ajta , Dioj pu ramuaꞌate aɨjna ɨ aꞌatɨ tɨ rɨꞌɨ tiꞌijxeꞌeveꞌe ɨ Dioj .
46008004	Aɨj pu cɨn , cɨmeꞌen aɨjna ɨ cueꞌira ɨ maj tihuaꞌamuaɨꞌɨvejteꞌe ɨ rudioosi , ayaa tu ramuaꞌaree maj cai rɨꞌɨ meyan seijreꞌe iiyan chaanaca japua ɨ maj nuꞌu dioosi pueen . Tyajta , tyan tu ramuaꞌaree tɨ saɨj naꞌa ɨ Dioj tɨ iiyan seijreꞌe .
46008005	Ee xaa nyaꞌu , ma muiꞌi ɨ mej jee dioosi pueen , tɨ puaꞌa iiyan mej seijreꞌe chaanaca japua nusu aun mej eꞌeseijreꞌe u tajapua , aꞌini ayaa pu titaꞌamitejteꞌe mej iꞌimuiꞌi ɨ mej dioosi pueen , majta iꞌimuiꞌi ɨ mej tiꞌitɨj cɨn títyatatí .
46008006	Me tyajta ityan , ayaa tu tiꞌijmuaꞌaree tɨ , ityejmi jemi , saɨj naꞌa ɨ Dioj ɨ tyaj rajyaꞌupua . Nain pu aɨjna jemi tyuꞌutaseijre . Tyajta ityan , naimiꞌi tu tyaɨjna cɨn seijreꞌe tyej ti rɨꞌɨ tiraatyajtuaani ɨ jemin . Ajta seij puꞌu ɨ tavastaraꞌa , aɨjna ɨ Jesús tɨ ajta Cɨriistuꞌu pueen . Nain pu tyuꞌutaavijhuacaꞌa aɨjna jemi . Tyajta ityan , naimiꞌi tu tyaɨjna jetze aratacaꞌanye tej ti ruuri .
46008007	Ma majta , camu naimiꞌi meyan cheꞌata manaꞌa tiꞌijmuaꞌaree , silu seica , ayaa mu tiꞌijrɨꞌɨrajcaa maj huaꞌanaꞌamicheꞌen ɨ maj cai dioosi pɨrɨcɨ . Aɨj pu cɨn , tɨ puaꞌa meyan raacuaꞌani ɨ cueꞌira ɨ mej ramuaɨꞌɨvajtaca , aucheꞌe pu ayan tihuaꞌamityejteꞌe maj majta maɨjna naꞌamicheꞌe ɨ tɨ cai Dioj pueen maɨjna cɨmeꞌe maj raacuaa maɨjna ɨ cueꞌira maj raamuaɨꞌɨvajtacaꞌa . Ayaa mu aɨjna cɨn raacuaꞌan , tɨꞌɨqui aꞌij puaꞌa huaꞌataꞌacaraꞌa aꞌame ɨ huaꞌaxaijnyuꞌuca jetze aɨjna cɨmeꞌe tɨ aꞌij puaꞌa huarɨni aɨjna ɨ huaꞌaxaijnyuꞌuca .
46008008	Aru , casiꞌi muan , capu tiꞌitɨ cɨn titatyavaꞌɨri ɨ cueꞌira ɨ Dioj jemi . Capu aꞌatzu aꞌuvaɨjtzi tɨ puaꞌa tyacai raacuaꞌani . Capu ajta titatyavaꞌɨri tɨ puaꞌa tyaraacuaꞌani .
46008009	Ma sajta muan , rɨꞌɨ xuꞌu sej si cai seyan aꞌij puaꞌa raaruuren saɨj ɨ aꞌatɨ tɨ cai eihua teꞌeviicueꞌi , sataꞌaj cai seyan caꞌanijraꞌa tiraataꞌacareꞌen tɨ aɨn ayan autyaturan Dioj jemi saɨjna cɨmeꞌe tɨ iꞌi xaꞌapɨꞌɨn muejmi jemi .
46008010	Casiꞌi muaa , mɨ paj rɨꞌɨ tiꞌijmuaꞌaree . Ticheꞌe teyan tiraataxaj yee aꞌatɨ tɨ cai eihua teꞌeviicueꞌi ɨ rutzajtaꞌa , ajta aɨ pu muaseij , paj paun tyajaꞌacuaꞌa paujna teyujtaꞌa aꞌu maj ranaꞌamicheꞌe ɨ huaꞌadiooj . Tij caꞌanijraꞌa papuꞌu raataꞌasin aɨjna ɨ aꞌatɨ tɨꞌij aɨn ajta raacuaꞌani ɨ cueꞌira ɨ maj raatamuaɨꞌɨvajtacaꞌa .
46008011	Ayaa pu aɨjna cɨn huarɨj , aj puꞌi aꞌuvaɨjtzi aɨjna ɨ aꞌihuaaraꞌa tɨ cai eihua teꞌeviicueꞌi , tɨ ajta jetzen maꞌacan huamɨꞌɨ ɨ Cɨriistuꞌu . Aꞌuvaɨjtzi , icu , aɨjna cɨmeꞌe paj caꞌanijraꞌa raataꞌa paɨjna cɨmeꞌe paj rɨꞌɨ tiꞌijmuaꞌaree aꞌij tɨ een ɨ Dioj jemi .
46008012	Aɨj pu cɨn , satɨꞌɨj seyan autyaturan aɨme jemi saɨjna cɨmeꞌe saj aꞌij puaꞌa huaꞌuruu ɨ huaꞌamuaꞌatziiraꞌa jetze ɨ maj cai eihua teꞌeviicueꞌi , muan xu sajta saɨjna cɨn autyaturaave ɨ Cɨriistuꞌu jemi .
46008013	Aɨj pu cɨn , tɨ puaꞌa nyeꞌihuaaraꞌa aꞌuvaɨjtzi aɨjna cɨmeꞌe tɨ raacuaa ɨ cueꞌira ɨ maj raamuaɨꞌɨvajtacaꞌa , canu aꞌanaj racuaꞌani nyaɨjna ɨ cueꞌira nyej ni cai caꞌanijraꞌa raataꞌan tɨ ayan huarɨni aɨjna tɨ cɨn aꞌuvaɨjtzi .
46009001	Nyajta inyaa , nyaxaahua nu aꞌuchaꞌacan . Nyajta nu nyaɨn pueen seij tɨ Dioj naꞌutaityacaꞌa nyej ni jetzen maꞌacan tyuꞌutaxaj . Nyajta nu raaseij nyaɨjna ɨ Jesús , ɨ tavastaraꞌa . Sajta muan , xuꞌuri nyeetzi jemi seijreꞌe aɨjna cɨmeꞌe nyej tiꞌivaɨreꞌe ɨ tavastaraꞌa jemi .
46009002	Tɨ puaꞌa cai ayan tihuaꞌamitejteꞌe ɨ seica jemi tɨ Dioj ayan naꞌutaityacaꞌa , muejmi jemi pu xaa ayan tyajamuaꞌamitejteꞌe aꞌini muan xu saɨn pueen ɨ tyaj cɨn teyan ramuaꞌaree tɨ Dioj ayan aɨjna cɨn tineijca .
46009003	Ayaa nu huatyanna aɨme jemi ɨ mej nyaj cɨmeꞌen tiꞌihuaꞌu .
46009004	¿ Ni cai ayan titataꞌaca tyej tyuꞌucuaꞌani , ajta tyaj huayeꞌen ? Ee xaa nyaꞌu , ayaa pu tiꞌayajna .
46009005	¿ Ni cai ayen cheꞌeta naꞌa titataꞌaca tyej seij tyeviꞌitɨnyeꞌen tɨ ajta tyaꞌatzaahuateꞌe matɨj ɨ seica ɨ tɨ Dioj huaꞌutaityacaꞌa , majta aɨme ɨ ihuaamuaꞌameꞌen ɨ tavastaraꞌa , ajta aɨjna ɨ Pedro ?
46009006	Ari ityan , i nyaj iꞌi Pablo , ajta aɨjna ɨ Bernabé , ¿ ni qui tyan tyanaꞌa tyaɨn pueen ɨ tɨ ayan ruxeꞌeveꞌe tyaj tamuajcaꞌa cɨn tyuꞌumuareꞌen ?
46009007	Capu aꞌatɨ tɨ ayan tiꞌivaɨreꞌe xantaaruꞌu cɨmeꞌe ayan tihuaujnajchiteꞌen rusaɨj . Ajta capu aꞌatɨ ayan cai racuaꞌani ɨ tacaꞌiraꞌan ɨ tɨ raahuii . Capu ajta aꞌatɨ ayan cai raꞌantiꞌisin huaꞌaleechi tɨ huaꞌasaɨreꞌe ɨ yaꞌamuaate .
46009008	Canu neyan tiꞌixa aꞌij mej tirajtyau rujɨɨmuaꞌa manaꞌa ɨ tyetyaca silu ayaa pu cheꞌeta naꞌa teꞌeyuꞌusiꞌi jetzen ɨ nyuucari ɨ maj cɨn tiꞌijta .
46009009	Ayaa pu tyaꞌasɨɨmueꞌi ɨ yuꞌuxari jetze , tɨ Moisés tyaacan raꞌuyuꞌuxacaꞌa tɨcɨn : “ Capej raꞌancánaamɨn ɨ puuye tɨꞌɨj aɨn atáyeꞌicaa rayuu ɨ triigu . ” ¿ Ni qui jetzen ruxeꞌeveꞌe ɨ Dioj aɨjna ɨ puuye , naꞌari tyejmi naꞌa cɨmeꞌen ayan tiꞌixa ? Ee xaa nyaꞌu . Nain pu cɨn tyejmi cɨn ayan tyuꞌutaxajtacaꞌa . Ayaa pu een cɨn tyejmi cɨmeꞌen ayan teꞌeyuꞌusiꞌihuacaꞌa aꞌini ayaa pu tiraavijteꞌe tɨ aɨn aꞌatɨ tɨ tasaꞌahuaca ayan rachuꞌeveꞌe tɨ tiꞌitɨj raacɨꞌɨti aɨjna cɨmeꞌe tɨ tyuꞌutasaahuacaꞌa . Ajta , aɨn tɨ tiꞌitzaꞌanaca , ayaa pu ajta ayan tiraavijteꞌe tɨ ayan rachuꞌeveꞌe tɨ tiꞌitɨ raacɨꞌɨti aɨjna tɨ huacɨɨracaꞌa .
46009010	
46009011	Tɨ puaꞌa teri raatyajtua muejmi jemi tyaɨjna tɨ Dioj jemi eꞌemaꞌacan tɨꞌij rɨꞌɨ áꞌamuaruuren , ¿ ni qui ayan aꞌij puaꞌa tyajaꞌamuaseijrateꞌe tɨ ayan titáacɨꞌɨti aꞌicaj aɨjna ɨ saj cɨn huataujvaɨreꞌen iiyan chaanaca japua ?
46009012	Tɨ puaꞌa ayan tiraavijteꞌe tɨ ayan tihuaꞌucɨꞌɨti ɨ seica aꞌicaj ɨ saj cɨn huataujvaɨreꞌen , eitzeꞌe pu ayan tiraavijteꞌe tɨ ayan titáacɨꞌɨti itejmi . Me tyajta ityan , catu teyan rɨcɨ silu nain tu cɨn teꞌeviicueꞌi tyej ti cai raꞌantanaamɨn sej si cai cheꞌe raꞌaraꞌastijreꞌen ɨ nyuucari tɨ cɨmeꞌen raxa ɨ Cɨriistuꞌu .
46009013	Xuꞌuri ramuaꞌaree aꞌij mej rɨcɨ aɨme ɨ mej tiꞌivaɨreꞌe u teyujtaꞌa . Ayaa mu racuaꞌaca maɨjna ɨ maj seica maun tyaꞌutyatúutuhuaꞌa muaꞌayeꞌi u teyujtaꞌa . Majta aɨme ɨ mej maun tiꞌivaɨreꞌe aꞌu maj tyajaꞌamuaɨꞌɨvajtaca , aɨ mu majta meyan racuaꞌaca aꞌicaj ɨ maj maun raatamuaɨꞌɨvajtacaꞌa .
46009014	Ayaa pu cheꞌeta naꞌa een , tavastaraꞌa pu ayan tyuꞌutaijtacaꞌa tɨ ayan tiraavijteꞌe tɨ ayan tihuaꞌucɨꞌɨti aɨme ɨ mej tihuaꞌutaꞌixaateꞌesin ɨ nyuucari tɨ cɨmeꞌen raxa ɨ Dioj , mej mi maɨjna cɨn huataujvaɨreꞌen maj tyuꞌutaxajtacaꞌa maɨjna cɨmeꞌe ɨ nyuucari tɨ cɨn Dioj hueꞌirajtuaani .
46009015	Me nyajta inyaa , canu aꞌanaj huatannyaꞌa nyej nyaɨjna cɨn huatyanvaɨreꞌen aꞌij tɨ tiraavijteꞌe inyeetzi jemi . Canu nyajta nyaɨjna cɨn tyajaꞌamuayuꞌuseꞌe sej si seyan huarɨni inyeetzi jemi . Eitzeꞌe pu naꞌaraanajchi nyaj huamɨꞌɨni cai aꞌatɨ ayan tinaꞌariꞌi aɨjna ɨ nyaj neyan nyaɨjna cɨn huatyaturaasin .
46009016	Capu xaa nyaꞌu ayan tinataꞌaca nyaj nyaɨjna cɨn ahuantzaahuateꞌen nyaɨjna cɨmeꞌe nyej neyan tihuaꞌutaꞌixaateꞌen ɨ nyuucari tɨ cɨn Dioj hueꞌirajtuaani aꞌini Dioj pu ayan aɨjna cɨn tineijca . Pueijtzi pu naataꞌasin tɨ puaꞌa nyacai neyan tihuaꞌutaꞌixaateꞌen .
46009017	Ee xaa nyaꞌu , tiꞌitɨ pu ayan tiꞌinyacɨꞌɨtiicheꞌen tɨ puaꞌa neyan nyexeꞌeviꞌiraꞌa cɨn tíhuaꞌutaꞌixáateꞌencheꞌe . Ma ajta cai , capu , aꞌini Dioj ayan aɨjna cɨn tineijca .
46009018	Tɨ puaꞌa ayan tiꞌayajna , ¿ tiꞌitajni ayan tinaacɨꞌɨti inyeetzi ? Ai pu aɨn pueen , nyaj cai huaꞌajijvaꞌa nyetihueꞌixaateꞌe , nyajta cai huatyanvaɨreꞌen nyaɨjna cɨmeꞌe ɨ nyaj cɨn antinmuaꞌaree .
46009019	Aɨj pu cɨn , nyaa nu neyan nyaxaahua naa tyajaꞌuchaꞌacan nain cɨmeꞌe . Capu aꞌatɨ tíꞌinyeijteꞌe . Me nyajta inyaa , nyaa nu neri huanruu naijmiꞌica jemi tɨj aꞌatɨ tɨ caꞌanyejri cɨn tiꞌimuareꞌe nyej ni eitzeꞌe huaꞌumueꞌitɨn .
46009020	Aɨme jemi ɨ mej Israel jetze ajtyamaꞌacan , ayaa nu huanruu yaa cumu nyaj Israel jetze ajtyamaꞌacanta nyej ni huaꞌumueꞌitɨn ɨ mej Israel jetze ajtyamaꞌacan . Ee xaa nyaꞌu , capu ruxeꞌeveꞌe nyej neyan raꞌastijraꞌa ɨ nyuucari ɨ maj cɨn tiꞌijta . Capu amɨn aꞌij , ayaa nu huanruu tɨj aꞌatɨ tɨ ayan raꞌastijreꞌe nyej ni huaꞌumueꞌitɨn aɨme ɨ mej raꞌastijreꞌe ɨ nyuucari ɨ maj cɨn tiꞌijta .
46009021	Nyajta , aɨme jemi ɨ maj cai raꞌastijreꞌe ɨ nyuucari ɨ maj cɨn tiꞌijta , ayaa nu nyajta huanruu tɨj aꞌatɨ tɨ cai ayan raꞌastijreꞌe nyej ni nyajta huaꞌumueꞌitɨn aɨme ɨ maj cai raꞌastijreꞌe ɨ nyuucari ɨ maj cɨn tiꞌijta . Me nyajta inyaa , nyaa nu xaa seij nyuucari araꞌastejsin ɨ Dioj jemi , ɨ nyuucari tɨ cɨn titaꞌitiiriꞌi ɨ Cɨriistuꞌu .
46009022	Aɨme jemi ɨ maj cai aꞌij tiꞌijviicueꞌi , nyajta nu neyan huanruu tɨj aꞌatɨ tɨ cai aꞌij tiꞌijviicueꞌi nyej ni huaꞌumueꞌitɨn aɨme ɨ maj cai aꞌij tiꞌijviicueꞌi . Naijmiꞌica jemi nu neyan huanruu tɨj naꞌa tɨ seijreꞌe nyej ni seica huamuéꞌitɨn nain cɨn aꞌij nyej yeꞌi rɨcɨ .
46009023	Ayaa nu een cɨn rɨcɨ nyaɨjna cɨmeꞌe nyej ni tihuaꞌutaꞌixaateꞌen ɨ nyuucari tɨ cɨn Dioj hueꞌirajtuaani , tɨ ij ajta tinaacɨꞌɨti ɨ tɨ cɨn Dioj rɨꞌɨ tihuaꞌutaꞌasin aɨme ɨ mej raꞌaraꞌastijreꞌesin maɨjna ɨ nyuucari .
46009024	Xuꞌuri ramuaꞌaree aꞌij mej tiꞌijrɨꞌɨre aɨme ɨ mej ruꞌachaca aꞌu maj aꞌahuajcaca . Naimiꞌi ɨ maj ruaꞌachaca , ayaa mu cheꞌeta manaꞌa tiꞌityesaꞌa maj tyuꞌumueꞌitɨn . Ma ajta , seij puꞌu aɨn pueen ɨ tɨ tiꞌimueꞌitɨn , ajta raꞌancuraꞌasin ɨ maj raatapueijveꞌesin . Sataꞌaj seyan cheꞌeta sanaꞌa tyuꞌuteseꞌen sej si sajta seyan tiꞌitɨ huamuéꞌitɨn ɨ Dioj jemi .
46009025	Aꞌatɨ tɨ naꞌa tɨ huaꞌa jamuan taꞌichaca , ayaa pu aꞌujcuꞌuve nain cɨmeꞌe tɨ ij ayan curuun ancuraꞌɨn tɨ aꞌuvaɨjtzi . Me tyajta ityan , ayaa tu tiꞌityeseꞌe tyej ti curuun ancuraꞌɨn tɨ naa seiraꞌa aꞌame tɨj naꞌa rusen cɨmeꞌe .
46009026	Aɨj nu cɨn , canu chaꞌa nyanaꞌa taꞌichaca . Canu nyajta chaꞌa nyanaꞌa tyaꞌancuráꞌatuꞌaxa ɨ aaca tzajtaꞌa , silu ayaa nu tyeꞌejtyantuꞌaxa ɨ nyejetze , nyajta inyaa raatyamueꞌitɨ naꞌayeꞌi caꞌanyejri cɨmeꞌe tɨꞌij naꞌaraꞌastijreꞌen ɨ nyaj ratyáhueꞌiraꞌa . Ayaa nu een cɨn rɨcɨ tɨ ij cai Dioj naaraꞌite nyatɨꞌɨj neri neyan tihuaꞌutaꞌixaa ɨ seica .
46009027	
46010001	Ayaa nu tiꞌijxeꞌeveꞌe inyaa , sej raꞌutamuaꞌaree tɨ jaitɨri aꞌacáavaꞌa huaꞌuviꞌitɨjmaꞌa ɨ tavaujsimuaꞌacɨꞌɨ . Majta eꞌeyan jaataꞌa antacɨj .
46010002	Aɨ mu huamuaɨꞌɨvijhuacaꞌa jamuan aɨjna ɨ Moisés tyaacan tɨꞌɨj auj aꞌacaváꞌacaj aɨjna ɨ jaitɨri , majta matɨꞌɨj antajuꞌucaa a jaataꞌa .
46010003	Naimiꞌi mu majta raacuaa maɨjna ɨ cueꞌira tɨ aun aꞌuveꞌeme Dioj tɨ eꞌeseijreꞌe .
46010004	Majta maɨjna antiꞌi ɨ jaj tɨ ajta aun aꞌuveꞌeme ɨ Dioj jemi , aꞌini aɨ mu jetze raꞌantiꞌi maɨjna jetze ɨ tetej tɨ huaꞌa jamuan huamaꞌacaa . Ajta aɨn ɨ tetej , ai pu aɨn pueenyaꞌa ɨ Cɨriistuꞌu .
46010005	Ma majta aɨme , muiꞌitɨ mu cai rɨꞌɨ tiraataꞌa ɨ Dioj . Aɨj pu cɨn Dioj ayan huaꞌantipuaꞌari ajna aꞌu tɨ cai eꞌetiꞌitɨjcaa .
46010006	Ajta , ayaa pu een cɨn teꞌeyuꞌusiꞌihuacaꞌa tɨ ij ayan titaataꞌitii ityejmi tyej ti cai teyan tyaɨjna jetze tityaajuꞌun aɨjna jetze tɨ aꞌij puaꞌa een matɨj aɨme huarɨj .
46010007	Caxu huaꞌanajcha ɨ maj cai dioj pueen , matɨj seica aɨme huarɨj . Caxu huaꞌanajcha xaa nyaꞌu , aꞌini ayaa pu teꞌeyuꞌusiꞌi tɨcɨn : “ Aɨme mu tyaɨte meyan aꞌujráꞌasacaꞌa mej mi tyuꞌucuaꞌani , mej mi majta huayeꞌen . Matɨꞌɨj mi meyan ajhuiixɨ mej tyuꞌutyeenyeꞌen . ”
46010008	Eecan pu ruxeꞌeveꞌe saj cai seyan cheꞌeta sanaꞌa tyuꞌuxanaꞌacɨreꞌen matɨj seica aɨme huarɨj . Majta , ayaa mu huacuii sei xɨcaj tzajtaꞌa aꞌachu cumu seite japuan hueica viꞌiraꞌa ɨ tyaɨte .
46010009	Ticheꞌe cai tiꞌitɨ cɨn raꞌihuauꞌura ɨ tavastaraꞌa matɨj seica aɨme meyan huarɨj . Matɨꞌɨj mi áꞌupuaꞌaracaꞌa , matɨꞌɨj cuꞌucuꞌuse huaꞌuchei .
46010010	Tyataꞌaj tyajta cai aꞌij tyanaꞌa tiꞌityenyuucaꞌan matɨj majta seica meyan huarɨj . Ajta aɨn tɨ tyeꞌentipuaapuaꞌate , aɨ pu huaꞌantipuaꞌari aɨme .
46010011	Ee xaa nyaꞌu , ayaa pu een cɨn tihuaꞌuruu tɨ ij Dioj ayan tihuaꞌutaꞌitii . Ma ajta , ayaa pu teꞌeyuꞌusiꞌihuacaꞌa aɨjna cɨmeꞌe tɨꞌi rɨꞌɨ taaruuren itejmi , aꞌini puꞌuri ajna tyajaꞌureꞌenyejsin ɨ xɨcaj tɨ jetzen teꞌentipuaꞌari ɨ chaanaca i tyaj japuan yan seijreꞌe .
46010012	Aɨj pu cɨn , tɨ puaꞌa ayan aꞌatɨ seij tiraꞌamitejtyaꞌa tɨ cai rɨꞌɨristan tɨ tiꞌitɨj cɨn atyaꞌɨtzaꞌaraꞌan ɨ tavastaraꞌa jemi , cheꞌe aɨn rɨꞌɨ tyuꞌuméꞌen tɨ ij cai autyaturan .
46010013	Tɨj naꞌa tɨ ayan aꞌamua japua rajve tɨ ij caꞌanijraꞌa amuaataꞌan sej si tiꞌitɨj cɨn autyaturan ɨ Dioj jemi , ayaa pu cheꞌeta naꞌa huaꞌa japua rajve matɨj manaꞌa puaꞌamua iiyan seijreꞌe chaanaca japua . Ajta aɨn Dioj , capu aꞌanaj atyaꞌɨtzaꞌara muejmi jemi . Aɨj pu cɨn , Dioj cai aꞌanaj raataꞌasin tɨ tiꞌitɨj ayan huapɨꞌɨ caꞌanijraꞌa jamuaataꞌan sej si autyaturan ɨ Dioj jemi saɨjna cɨmeꞌe saj cai cheꞌe tyaꞌutaviicueꞌi . Ma ajta aɨn , tɨꞌɨj auj ayan caꞌanijraꞌa amuaataꞌan sej si tiꞌitɨj cɨn autyaturan , Dioj pu ajta amuaataꞌasin aꞌij sej yeꞌi huarɨni sej si ajtacɨɨnye , sej si sajta tyaꞌutaviicueꞌi .
46010014	Aɨj xu cɨn , ayaa xu huarɨni , mɨ nyej aꞌamuaxeꞌeveꞌe . Rɨꞌɨ xuꞌu muan , sej si cai aꞌanaj huaꞌanaꞌamicheꞌen aɨme ɨ maj cai dioosi pueen .
46010015	Ayaa nu tyajaꞌamueꞌixaateꞌe tɨj tyaɨte ɨ maj rɨꞌɨ metityaumuámuaꞌaree . Sataꞌaj rujɨɨmuaꞌa seyan tiraaxaꞌapɨꞌɨntareꞌen tɨ puaꞌa xaꞌapɨꞌɨn nyetiꞌixa naꞌari nyacai .
46010016	Aɨjna ɨ vaasu ɨ tyej jetzen yaꞌaca tej ti teyan rɨꞌɨ tiraataꞌan ɨ Dioj , aɨ pu ajta ayan huataujmuaꞌa tyej naimiꞌi huatyatavaɨreꞌen tyaɨjna cɨmeꞌe Cɨriistuꞌu tɨ raxuureꞌe . Ajta aɨjna ɨ pan tej raꞌantitaꞌaraꞌa taꞌayeꞌi , tyan tu tyajta naimiꞌi huatyatavaɨreꞌen tyaɨjna cɨmeꞌe tɨ Cɨriistuꞌu tajapua huanyúu ɨ rutevi cɨmeꞌe .
46010017	Ajta , aꞌini saɨj puꞌu ɨ pan , ayaa pu huataujmuaꞌa i tyaj iꞌi muiꞌi , tuꞌuri seij tyanaꞌa tyaɨtejraꞌan pueen tyej seij tyanaꞌa jetzen ajtyamaꞌacan , aꞌini naimiꞌi tu seij tyanaꞌa cuaꞌaca ɨ pan .
46010018	Casiꞌi , xuꞌuhuaujmuaꞌatzɨ seijna jetze aꞌij mej tiꞌijrɨꞌɨre aɨme ɨ mej Israel jetze ajtyamaꞌacan . Aɨme ɨ mej racuaꞌaca ɨ mej tiꞌimuaɨꞌɨvajtaca , aɨ mu majta naimiꞌi tiꞌivaɨreꞌe ɨ Dioj jemi .
46010019	¿ Aꞌini nyaꞌu huataujmuaꞌa ɨ nyej tiꞌixa ? ¿ Ni qui eihua jetzen ruxeꞌeveꞌe ɨ cueꞌira ɨ mej tiꞌimuaɨꞌɨvajta huaꞌa jemi ɨ maj cai dioosi pueen ? Capu xaa nyaꞌu . Ari aɨjna tɨ cai dioj pueen , ¿ ni qui eihua jetzen ruxeꞌeveꞌe aɨjna ?
46010020	Capu xaa nyaꞌu , sein . Ayaa pu huataujmuaꞌa ɨ nyaj tyajaꞌamueꞌixaateꞌe . Aɨjna ɨ mej tiꞌimuaɨꞌɨvajta ɨ mej seij chuejraꞌa japua eꞌemaꞌacan , camu raatamuaɨꞌɨvajta ɨ Dioj jemi silu aɨme jemi muꞌu ɨ tiyaaruꞌuse . Canu raxeꞌeveꞌe saj huaꞌutyavaɨreꞌen aɨme ɨ tiyaaruꞌuse .
46010021	Capu rɨꞌɨri sej seyan jetzen yaꞌaca ɨ vaasu ɨ maj cɨn rɨꞌɨ tiraataꞌaca ɨ tavastaraꞌa tɨ puaꞌa sajta sauj saɨjna jetze yaꞌaca ɨ vaasu ɨ maj cɨn ranaꞌamiche ɨ tɨ cai Dioj pueen . Capu ajta rɨꞌɨri sej jetzen tiꞌicuaꞌaca ɨ meesa ɨ mej jetzen raꞌutamuaꞌaree ɨ tavastaraꞌa tɨ puaꞌa sajta sauj saɨjna jetze tiꞌicuaꞌaca ɨ meesa mej jetzen huaꞌanaꞌamiche ɨ tiyaaruꞌuse .
46010022	Naꞌari cai , ayaa tu aɨjna cɨn rɨni , caꞌanijraꞌa tu raataꞌasin ɨ Dioj tɨ aɨn chueeraꞌa jaꞌaraꞌani aɨme jemi ɨ tiyaaruꞌuse tɨ ij ayan huatanyuꞌucan ityejmi jemi . Ajta , aɨ pu eihua huapɨꞌɨ eitzeꞌe rucaꞌanye tyacai ityan .
46010023	Nain pu nuꞌu ayan tinataꞌaca . Ma ajta , capu nain ayan tinaatyavaꞌɨri . Nain pu xaa ayan tinataꞌaca . Ma ajta , capu nain ayan rɨꞌɨ nyaruure .
46010024	Sajta , sataꞌaj seyan huaujruuren seij sajta seij . Aꞌatɨ tɨ naꞌa , cheꞌe cai ayan rahuauca ɨ tɨ cɨn rɨꞌɨ huataujvaɨreꞌen , silu cheꞌe ayan rahuauca aꞌij tɨ yeꞌi huarɨni tɨ rɨꞌɨ tiraataꞌan ɨ ruxaꞌaj tevi .
46010025	Sataꞌaj seyan raacuaꞌani tiꞌitɨ tɨ naꞌa ɨ maj ratua ajna mej eꞌeseijreꞌe ɨ mej tiꞌituꞌaraca . Caxu sajta seyan tyuꞌurihuaꞌura tɨ puaꞌa ayan aꞌij puaꞌa amuaaruuren ɨ aꞌamuaxaijnyuꞌuca jetze nusu cai , aꞌini tavastaraꞌa pu raꞌa ɨ chuej i tyaj japuan huachaatɨme . Aɨ pu ajta raꞌa tɨj naꞌa tɨ iiyan tiꞌiseijreꞌe .
46010026	
46010027	Tɨ puaꞌa saɨj tɨ cai tyaꞌatzaahuateꞌe ajta amuaataꞌinyen saj jamuan tyuꞌucuaꞌani , pataꞌaj peyan ahuaꞌacaꞌanyen paj paun aꞌumeꞌen jamuan aɨjna ɨ aꞌatɨ , pataꞌaj nain tyuꞌucuaꞌani tɨj naꞌa tɨ an tyejeꞌetiaꞌasin mueetzi jemi . Capaj tiꞌihuaꞌu panaꞌa tɨ ij cai aꞌij puaꞌa muaruuren ɨ axaijnyuꞌuca jetze .
46010028	Ma ajta , tɨ puaꞌa aꞌatɨ ayan timuaataꞌixaateꞌen yee tɨ nuꞌu huatamuaɨꞌɨvijtiꞌihuacaꞌa , ayaa paj huarɨni paj cai racuaꞌaca paɨjna cɨmeꞌe paj raxeꞌeveꞌe paj raatavaɨreꞌen paɨjna ɨ aꞌatɨ tɨ ayan timuaataꞌixaa , pajta paɨjna tɨ cai aꞌij puaꞌa raruuren ɨ xaijnyuꞌucaraꞌaraꞌan aɨjna ɨ aꞌatɨ . Ee xaa nyaꞌu , capu aꞌij raruuren ɨ aꞌaxaijnyuꞌuca . ¿ Aꞌini een cɨmeꞌe ayan tyuꞌutaꞌijmɨ nyeetzi jemi nyej ni cai neyan huarɨni aꞌij tɨ tinataꞌaca nyej ni cai aꞌij puaꞌa raruuren ɨ xaijnyuꞌucaraꞌaraꞌan ɨ nyaxaꞌaj tevi ?
46010029	
46010030	¿ Aꞌini auj tiꞌirɨꞌɨri tɨ aꞌatɨ ayan aꞌij puaꞌa tíꞌinyaxajta aɨjna cɨmeꞌe nyaj rɨꞌɨ tirataꞌaca ɨ Dioj nyaɨjna cɨmeꞌe ɨ cueꞌira nyaj nyaxaahua raacuaa ?
46010031	Ayaa puꞌu naꞌa , satɨj sanaꞌa tiꞌitɨj cɨn rɨcɨ , tɨ puaꞌa setiꞌicuaꞌaca naꞌari seyaꞌaca nusu tiꞌitɨ saj aꞌij ruure , sataꞌaj seyan huarɨni sataꞌaj rɨꞌɨ tiraataꞌacareꞌen ɨ Dioj jemi .
46010032	Sataꞌaj seyan huarɨni sej si cai aꞌij puaꞌa tihuaꞌataꞌacareꞌen saɨme ɨ mej Israel jetze ajtyamaꞌacan nusu saɨme ɨ mej seij chuejraꞌa japua eꞌemaꞌacan naꞌari saɨme ɨ mej eꞌetyujsaꞌɨri ɨ Dioj jemi .
46010033	Ayaa nu tiꞌityeseꞌe nyaj rɨꞌɨ tihuaꞌataꞌacareꞌen naijmiꞌica nain cɨmeꞌe tɨ ij ayan tihuaꞌucɨꞌɨti ɨ tɨ huaꞌatyavaꞌɨri , tɨ ij ajta Dioj hueꞌirajtuaani . Aɨj nu cɨn cai neyan nyanaꞌa rahuauca ɨ tɨ nyeetzi tyavaꞌɨri .
46011001	Nyajta inyaa , ayaa nu tyuꞌumé tɨj ajta Cɨriistuꞌu tyuꞌumé . Sataꞌaj sajta muan seyan cheꞌeta sanaꞌa huarɨni nyatɨj inyaa .
46011002	Ma sajta muan , xaꞌapɨꞌɨn xu huarɨj saɨjna cɨmeꞌe saj nain cɨn nyamuaꞌaree , sajta sauj raꞌastijreꞌe ɨ yeꞌira ɨ nyaj jamuaatáꞌitiiriꞌi .
46011003	Me nyajta inyaa , ayaa nu tiꞌijxeꞌeveꞌe sej seyan raamuaꞌati tɨ Cɨriistuꞌu ayan antyujmuaꞌaree aɨme jemi , matɨj manaꞌa puaꞌamua seijreꞌe ɨ tyetyaca . Ayaa mu cheꞌeta manaꞌa ɨ tyetyaca titeꞌentyujmuaꞌaree aɨme jemi ɨ ruꞌɨstyamuaꞌa . Ajta Dioj pu ayan antyujmuaꞌaree ɨ Cɨriistuꞌu jemi .
46011004	Aɨj nu cɨn , ayaa nu tyajaꞌamueꞌixaateꞌe . Aꞌatɨ pu ayan raatyaxaahuata aɨjna tɨ cɨn antyujmuaꞌaree tɨ puaꞌa utyamuucuꞌutzi huatyejnyuuni .
46011005	Ajta , tɨ puaꞌa jɨitaꞌa ayan antimuaꞌaviꞌi huatyejnyuuni , nusu antimuaꞌaviꞌi tiꞌixajta ɨ Dioj jetze maꞌacan , aɨ pu ajta raatyaxaahuata aɨjna ɨ tɨ tiꞌiraꞌijteꞌe . Ayaa pu cheꞌeta naꞌa tyuꞌutyeviꞌirasteꞌe tɨj jɨitaꞌa tɨ ayan caujyen rumuꞌu jetze .
46011006	Ayaa pu xaa tiꞌayajna , aꞌini tɨ puaꞌa jɨitaꞌa cai ayan áꞌujcaꞌanye tɨ raꞌavaꞌanan ɨ rumuꞌu , ayan tiraavijteꞌe tɨ aɨn jɨitaꞌa caujsisaaxɨꞌɨn ɨ rumuꞌu jetze . Ma ajta , tɨ puaꞌa ayan tiraꞌamitejteꞌe tɨ tyuꞌutyeviꞌirasteꞌe tɨ ayan caujsisaaxɨꞌɨn , cheꞌe aɨn ayan raꞌavaꞌanan ɨ rumuꞌu .
46011007	Ee xaa nyaꞌu , ayaa pu ruxeꞌeveꞌe tɨ antimuaꞌaviꞌi seijraꞌa ɨ tyaataꞌa aꞌini aɨ pu aɨn ɨ taavijraꞌaraꞌan pueen ɨ Dioj , ajta aɨ pu aɨn pueen ɨ tɨ rɨꞌɨ tirataꞌaca . Ma ajta aɨn jɨitaꞌa , aɨ pu aɨn pueen ɨ tɨ rɨꞌɨ tirataꞌaca ɨ tyaataꞌa .
46011008	Aꞌini aɨjna ɨ tyaataꞌa , capu ayan aɨjna jetze huatyataavijhuacaꞌa ɨ jɨitaꞌa jetze silu aɨn jɨitaꞌa , aɨ pu xaa aɨjna jetze huatyataavijhuacaꞌa ɨ tyaataꞌa jetze .
46011009	Capu ajta ayan huatyataavijhuacaꞌa ɨ tyaataꞌa aɨjna cɨmeꞌe tɨꞌi raatavaɨreꞌen ɨ jɨitaꞌa silu aɨn jɨitaꞌa , ayaa pu huatyataavijhuacaꞌa aɨjna cɨmeꞌe tɨꞌi raatavaɨreꞌen ɨ tyaataꞌa .
46011010	Aɨj pu cɨn ayan ruxeꞌeveꞌe tɨ aɨn jɨitaꞌa ayan raꞌavaꞌanan ɨ rumuꞌu tɨ ij ayan seijreꞌe tɨ aɨn raꞌastijreꞌe aɨjna tɨ tiꞌiraijteꞌe . Ayaa pu ajta ruxeꞌeveꞌe tɨ ij cai aꞌij puaꞌa huaꞌataꞌacareꞌen aɨme ɨ mej tiꞌivaɨreꞌe ɨ tajapua .
46011011	Ma ajta , camu rujɨɨmuaꞌa seijreꞌe ɨ juuca ɨ tavastaraꞌa jemi . Camu majta rujɨɨmuaꞌa seijreꞌe ɨ tyetyaca jemi .
46011012	Ayaa puꞌu naꞌa aɨjna cɨmeꞌe tɨ aɨn jɨitaꞌa aɨjna jetze huatyataavijhuacaꞌa ɨ tyaataꞌa , ajta aɨn tyaataꞌa , ayaa pu aɨjna jetze airaujneijte ɨ jɨitaꞌa . Ajta nain pu Dioj jemi tyajaꞌuveꞌeme .
46011013	Sataꞌaj seyan rujɨɨmuaꞌa sanaꞌa tiraaxaꞌapɨꞌɨntareꞌen tɨ puaꞌa ayan tiraavijteꞌe tɨ puaꞌa jɨitaꞌa ayan antimuaꞌaviꞌi huatyejnyuuni ɨ Dioj jemi .
46011014	¿ Ni cai ayan tyajamuaꞌamitejteꞌe aɨjna cɨmeꞌe ɨ tyaj ratyáhueꞌiraꞌa tɨ ayan tyuꞌutyeviꞌirasteꞌe tɨ puaꞌa tyaataꞌa ayan caatɨꞌɨre ?
46011015	Ma ajta , tɨ puaꞌa jɨitaꞌa ayan caatɨꞌɨre , ai pu aɨn pueen ɨ tɨ cɨn rɨꞌɨ tirataꞌaca ɨ Dioj aꞌini ayaa pu raatyajtuaa ɨ cɨpua ɨ jemin tɨ ij ayan raꞌavaꞌanan .
46011016	Tɨ puaꞌa aꞌatɨ ayan huarɨni tɨ tajaaxaijviꞌi aɨjna cɨmeꞌe , sataꞌaj seyan tiraataꞌixaateꞌen yee catu saɨque teyan tiꞌititachaꞌɨ , majta aɨme ɨ mej puaꞌamuaque eꞌetyujsaꞌɨri ɨ Dioj jemi , camu yee majta saɨque meyan tiꞌityujchaꞌɨ .
46011017	Ajta ɨ nyej neri jamuaataꞌixaateꞌesin , canu rɨꞌɨ tyajamuaataꞌasin aꞌini satɨꞌɨj muan eꞌetyujsaɨreꞌen , caxu reꞌen cɨn eꞌetyujsaɨreꞌen silu aꞌij puaꞌa xuꞌu rɨjca .
46011018	Anacaican , ayaa nu ya raamuaꞌareeriꞌi sej eꞌitaꞌa aꞌutacɨ́ꞌɨca satɨꞌɨj saun eꞌetyujsaɨreꞌen . Me nyajta inyaa , tɨmuaꞌa nu tɨn tyaꞌatzaahuateꞌe aꞌini ayaa pu ruxeꞌeveꞌe mej seica airaajuꞌun muejmi jemi ɨ mej saɨque tiꞌimuaꞌatze sej si seyan huaꞌutamuaꞌati aɨme ɨ mej muejmi jemi seijreꞌe , ɨ maj majta tzaahuatiꞌiraꞌa cɨn meyan rɨcɨ .
46011019	
46011020	Muan xu sajta seyan huarɨni . Satɨꞌɨj eꞌetyujsaɨreꞌen , caxu saɨjna cɨn tiꞌicuaꞌani ɨ saj cɨn raꞌutamuaꞌaree tɨ tavastaraꞌa tajapua huanyúu .
46011021	Caxu xaa nyaꞌu , silu tɨꞌɨj ajna tyajaꞌureꞌenyen sej seyan tyuꞌucuaꞌani , satɨj sanaꞌa puaꞌamua seyan rɨcɨ seij sajta seij . Ayaa xu anáatyáꞌa tiꞌicuaꞌani ɨ sej tyaꞌucaꞌinyaꞌamaꞌacaa . Ajta ɨ seica ɨ maj cai meyan tyaꞌucaꞌinyaꞌamaꞌacaa , capu cheꞌe tihuaꞌacɨꞌɨti , silu mataacuj mu muaꞌajuꞌun . Majta seica meyan huapɨꞌɨ huatyataꞌarujsin .
46011022	¿ Ai taꞌuj naꞌa ? ¿ Ni tzaa sacai huachaatɨme aꞌu sej tyajaꞌucuaꞌani , aꞌu saj sajta aꞌuyeꞌen ? , ¿ naꞌari seri huaꞌaxaahua aɨme ɨ mej eꞌetyujsaꞌɨri ɨ Dioj jemi ? , ¿ nusu sej seyan raxeꞌeveꞌe saj aꞌij puaꞌa tihuaꞌutaꞌan aɨme ɨ maj cai tiꞌitɨ tichaꞌɨ ? ¿ Aꞌini naꞌa ɨ nyaj cɨn tyajaꞌamueꞌixaateꞌe ? ¿ Ni qui neyan rɨꞌɨ tyajamueꞌixaateꞌen nyaɨjna cɨmeꞌe sej seyan tiꞌityujchaꞌɨ ? Canu xaa nyaꞌu .
46011023	Ayaa puꞌu naꞌa , ɨ tɨ nyavastaraꞌa raatyajtuaa inyeetzi jemi , aij nuꞌu nyajta muejmi jemi huatyajtuaa . Ajnaꞌɨmɨ tɨcaꞌari tzajtaꞌa tɨꞌɨj aviitzi cɨn huatatuiriꞌihuacaꞌa ɨ tavastaraꞌa , aɨjna ɨ Jesús , aɨ pu raatyɨꞌɨpɨ ɨ pan .
46011024	Tɨꞌɨj rɨꞌɨ tiraataꞌa ɨ Dioj , aj puꞌi raꞌantitaaraxɨ , ajta ayan tihuaꞌutaꞌixaa tɨcɨn : “ Ai pu aɨn pueen i nyaj raatyahueꞌiraꞌa i nyaj cɨn muejmi japua nyuuni . Sataꞌaj seyan raacuaꞌani sej si saɨjna cɨn naꞌutamuaꞌaree . ”
46011025	Matɨꞌɨj tyuꞌucuaa , ayaa pu cheꞌeta naꞌa huarɨj aɨjna cɨmeꞌe ɨ vaasu ɨ mej jetzen huayeꞌen . Ayaa pu tihueꞌixaatyaꞌa tɨcɨn : “ Ayaa pu huataujmuaꞌa aijna i vaasu . Ai pu aɨn pueen ɨ nyuucari tɨ jajcua ɨ tɨ cɨn Dioj tiꞌitɨj cɨn tyaꞌataujratziiriꞌi aɨjna cɨmeꞌe nyaj raꞌiráxɨreꞌesin i nyaxuureꞌe . Ajta , aijna i yeꞌira i saj cɨn huayeꞌen saijna jetze i vaasu , satɨj sanaꞌa sej seyan rɨcɨ , saj seyan saɨjna cɨn naꞌutamuaꞌaree ” . Ayaa puꞌu tihuaꞌutaꞌixaa .
46011026	Aɨj pu cɨn , satɨj sanaꞌa saj racuaꞌani saɨjna ɨ pan , sajta saj huayeꞌen saɨjna jetze ɨ vaasu , ayaa xu saɨjna cɨn tihuaꞌutaꞌixaateꞌen aꞌij tɨ huataujmuaꞌa tɨ aɨn tavastaraꞌa huamɨꞌɨ . Muan xu seyan tihuaꞌutaꞌixaateꞌesin tɨj naꞌa tɨ yu aucaꞌitɨ aꞌame asta naꞌa cai uvéꞌenyen ɨ tavastaraꞌa .
46011027	Aɨj pu cɨn , aꞌatɨ tɨ naꞌa tɨ ayan chaꞌanaꞌa raacuaꞌani aɨjna ɨ pan , nusu chaꞌanaꞌa naꞌa huayeꞌen aɨjna jetze ɨ vaasu aꞌij tɨ cai tiraavijteꞌe , ayaa pu jetzen újpuaꞌari tɨ raatyaxaahuatacaꞌa ɨ Cɨriistuꞌu tɨ ayan rajpueijtzicaꞌa ɨ rutevi cɨmeꞌe , tɨ ajta raꞌiraaxɨre ɨ ruxuureꞌe .
46011028	Aɨj pu cɨn , cheꞌe ayan huarɨni aꞌatɨ tɨ naꞌa tɨ ayan anacai raꞌamityejtyaꞌa aꞌij tɨ een ɨ rutzajtaꞌa ɨ Dioj jemi tɨ ij ayan raamuaꞌaree tɨ ari ayan tiraavijteꞌe . Aj pu xaa , rɨꞌɨrista aꞌame tɨ ayan raacuaꞌani ɨ pan , ajta tɨ huayeꞌen ɨ vaasu jetze .
46011029	Ayaa pu een cɨn ayan ruxeꞌeveꞌe tɨ aꞌatɨ ayan raꞌamityejtyaꞌa aꞌij tɨ huataujmuaꞌa aɨjna tɨ ratyáhueꞌiraꞌa ɨ tavastaraꞌa . Tɨ puaꞌa aꞌatɨ cai ayan raꞌamityejtyaꞌa aꞌij tɨ huataujmuaꞌa ɨ yeꞌira , ajta chaꞌanaꞌa naꞌa raacuaꞌani ɨ pan , ajta chaꞌanaꞌa naꞌa huayeꞌen ɨ vaasu jetze , Dioj pu ayan pueijtzi raataꞌasin aɨjna cɨmeꞌe tɨ cai huaujruu aꞌij tɨ tiraavijteꞌe .
46011030	Aɨj mu cɨn muiꞌitɨ cai cheꞌe huaꞌacaꞌanistiꞌi ɨ mej aꞌamua jetze ajtyamaꞌacan , majta tiꞌicucuiꞌi . Majta seica meri huacuii .
46011031	Aɨj pu cɨn , tɨ puaꞌa ayan anacai taꞌamityejtyaꞌa aꞌij tɨ een ɨ tatzajtaꞌa ɨ Dioj jemi , capu ayan pueijtzi taacɨꞌɨti .
46011032	Ajta , tɨj naꞌa tɨ tavastaraꞌa ayan taꞌaxɨjteꞌen , aɨ pu aɨjna cɨn pueijtzi taataꞌasin tɨ ij cai pueijtzi taacɨꞌɨti naijmiꞌica jamuan ɨ mej yan huachaatɨme , iiyan chaanaca japua .
46011033	Aɨj xu cɨn , muan , nyeꞌihuaamuaꞌa , ayaa xu huarɨni . Satɨꞌɨj u eꞌetyujsaɨreꞌen , sataꞌaj huaujxeꞌeveꞌen seij sajta seij sej si naimiꞌi tyuꞌucuaꞌani .
46011034	Tɨ puaꞌa aꞌatɨ ayan eihua tiꞌicuata , cheꞌe aɨn aun tyajaꞌucuaꞌani u ruche . Naꞌari cai , Dioj pu amuáꞌaxɨjteꞌen satɨꞌɨj u eꞌetyujsaɨreꞌen . Nyajta inyaa , nyatɨꞌɨj nyaun aꞌatanyén muejmi jemi , aj nu ni eitzeꞌe rɨꞌɨ áꞌamuaruuren .
46012001	Ayaa nu tiꞌijxeꞌeveꞌe saj raamuaꞌaree aꞌij tɨ een aɨjna ɨ tɨ cɨn tyajamueijca ɨ xaijnyuꞌucaraꞌaraꞌan ɨ Dioj .
46012002	Xuꞌuri sicu ramuaꞌaree aꞌij sej tiꞌijrɨꞌɨrajcaa satɨꞌɨj cai xɨ tyaꞌatzaahuatyaꞌacaa . Aɨme xu jemi áꞌujcaꞌanyajcaꞌa ɨ maj cai dioosi pueen , ɨ maj majta cai tiꞌixaxaꞌa . Muan xu huaꞌajaahuatyaꞌacaꞌa aꞌij tɨ yeꞌi tyajamuaꞌamityejtyaꞌacaa .
46012003	Aɨj nu cɨn neyan tyajaꞌamueꞌixaateꞌe . Tɨ puaꞌa aꞌatɨ ayan aɨjna jetze araujcaꞌanyen ɨ xaijnyuꞌucaraꞌaraꞌan ɨ Dioj , aɨjna ɨ xaijnyuꞌucaraꞌaraꞌan capu aꞌanaj caꞌanijraꞌa raataꞌasin aɨjna ɨ aꞌatɨ tɨ ayan tyuꞌutaxaj yee : “ Cheꞌe Dioj pueijtzi raataꞌan aɨjna ɨ Jesús . ” Ma ajta , tɨ puaꞌa aꞌatɨ cai aɨjna jetze araujcaꞌanyáa ɨ xaijnyuꞌucaraꞌaraꞌan ɨ Dioj , capu aꞌatzu ajta rɨꞌɨri tɨ aɨn ayan tyuꞌutaxaj yee : “ Jesús pu vastaraꞌaraꞌan pueen ” .
46012004	Capu tiꞌiseicaj naꞌa ɨ tɨ cɨn tyajamueijca ɨ xaijnyuꞌucaraꞌaraꞌan ɨ Dioj . Ma ajta , seij puꞌu aɨjna ɨ xaijnyuꞌucari .
46012005	Capu tiꞌiseicaj naꞌa ɨ saj cɨn tiꞌivaɨreꞌe ɨ Dioj jemi . Ma ajta , seij puꞌu ɨ tɨ tavastaraꞌa pueen .
46012006	Capu ajta tiꞌiseicaj naꞌa ɨ saj cɨn tiꞌimuareꞌe . Ma ajta , seij puꞌu ɨ Dioj tɨ nain cɨn tiꞌimuareꞌe huaꞌa jamuan ɨ tetyaca , aꞌachu maj puaꞌamua iiyan seijreꞌe .
46012007	Ajta naijmiꞌica jemi , aɨn xaijnyuꞌucari ayan huataseijre tɨ ij tiꞌitɨ cɨn tihuéijcateꞌen seij ajta seij , mej mi maɨjna cɨn tihuaꞌutyavaɨreꞌen naijmiꞌica .
46012008	Seij pu ayan aɨjna cɨn tiraijca aɨjna ɨ xaijnyuꞌucari tɨ ayan tyuꞌutaxaj tyamuaꞌa pu naa raayɨꞌɨtɨhuaꞌacan cɨmeꞌe . Ajtahuaꞌa seij , aɨn xaijnyuꞌucari rusaɨj pu ajta aɨjna cɨn tiraijca ɨ aꞌatɨ tɨ ayan tyuꞌutaxaj aꞌij tɨ tiruꞌumuaꞌaree .
46012009	Aɨjna ɨ xaijnyuꞌucari , rusaɨj pu ajta caꞌanijraꞌa rataꞌaca tɨ aꞌatɨ tyaꞌatzaahuatyaꞌa , ajta seij pu ayan tirataꞌaca tɨ aɨn aꞌatɨ tihuaꞌahuaꞌatyahuaꞌan .
46012010	Ajta seij , aɨ pu ayan tirataꞌaca ɨ aꞌatɨ tɨ ayan rɨjca ɨ maj cɨn rɨꞌɨ tiraꞌutaseij . Ajta seij tɨ ayan tihuaꞌutaꞌixaateꞌen ɨ Dioj jetze maꞌacan aɨjna cɨmeꞌe tɨ aɨn xaijnyuꞌucari caꞌanijraꞌa rataꞌaca . Ajta ɨ saɨj , ayaa pu tirataꞌaca tɨ raayɨꞌɨtɨhuaꞌan tɨ raatamitejteꞌen tiꞌitɨ tɨ xaijnyuꞌucari pueen . Ajta seij rayɨꞌɨtɨ tɨ tyuꞌutaxaj seica cɨmeꞌe ɨ huaꞌanyuuca ɨ mej seica chuejraꞌa japua eꞌemaꞌacan . Ajta seij ɨ aꞌatɨ , ayaa pu rataꞌaca tɨ rayɨꞌɨtɨhuaꞌan tɨ ayan tyuꞌutaxaj aꞌij tɨ huataujmuaꞌa aɨjna tɨ raataxajtacaꞌa ɨ saɨj .
46012011	Tɨj naꞌa mej meyan cɨn rɨcɨ , aɨ pu rusaɨj caꞌanijraꞌa huaꞌataꞌaca aɨjna ɨ xaijnyuꞌucari . Aɨ pu rusaɨj ayan huaꞌataꞌaca naijmiꞌica , seij ajta seij , aꞌij tɨ aɨn tihuaꞌuxaꞌapɨꞌɨntariꞌiriꞌi .
46012012	Ayaa pu cheꞌeta naꞌa een ɨ Cɨriistuꞌu jemi aꞌij tɨ een aɨjna cɨmeꞌen tɨ seij ratyáhueꞌiraꞌa . Seij puꞌu tɨ ratyáhueꞌiraꞌa , ajta eihua pu tiꞌimuiꞌi tɨ jetzen tiꞌiseijreꞌe . Ma ajta , tɨ puaꞌa ayan tiꞌimuiꞌi tɨ jetzen seijreꞌe , seij puꞌu pueen ɨ tevijraꞌan .
46012013	Aɨj pu cɨn , satɨꞌɨj huamuaɨꞌɨvijhuacaꞌa , seij puꞌu ɨ xaijnyuꞌucari tɨ muejmi tzajtaꞌa huatyajturaa tɨ ij ayan amuaaruuren sej si seij sanaꞌa tevijraꞌan pueenyaꞌa xaꞌaraꞌani jamuan ɨ Cɨriistuꞌu . Capu amɨn aꞌij tɨ puaꞌa Israel jetze saꞌajtyamaꞌacan naꞌari seyan seij chuejraꞌa japua eꞌemaꞌacan nusu seyan caꞌanyejri cɨn tiꞌimuareꞌe caꞌɨn seyan ruxaahua áꞌujhuaꞌan , seij puꞌu ɨ xaijnyuꞌucari saj jetzen araujcaꞌanye .
46012014	Ajta , capu tiꞌiseicaj naꞌa tɨ jetzen seijreꞌe ɨ tevijraꞌan silu tiꞌimuiꞌi .
46012015	Aɨj pu cɨn , tɨ puaꞌa aɨn ɨɨcajraꞌan ayan tyuꞌutaxaj yee aꞌini canu muajcaꞌa pueen , canu nyajta ajtyamaꞌacan ɨ tevijraꞌan jetze , capu ayan tiꞌayajna . Aɨ pu jaucheꞌe aɨn tevijraꞌan jetze ajtyamaꞌacan .
46012016	Ayan chaꞌata naꞌa , tɨ puaꞌa aɨn naxairaꞌan ayan tyuꞌutaxaj yee aꞌini canu jɨꞌɨsi pueen , canu nyajta jetzen ajtyamaꞌacan ɨ tevijraꞌan , capu ajta ayan tiꞌayajna . Aɨ pu xaa tevijraꞌan jetze ajtyamaꞌacan aɨjna ɨ naxairaꞌan .
46012017	Tɨ puaꞌa nain tevijraꞌan aɨn pueenyeꞌen ɨ jɨꞌɨsi , ¿ aꞌini tiꞌirɨꞌɨri tɨ huiityanamuajra ? Capu aꞌij tiꞌirɨꞌɨri . Ajta , tɨ puaꞌa nain tevijraꞌan aɨn pueenyeꞌen ɨ tɨ cɨn huiityajnamua , ¿ aꞌini tiꞌirɨꞌɨri tɨ tyuꞌɨchu ? Capu xaa nyaꞌu aꞌij tiꞌirɨꞌɨri .
46012018	Ma ajta aɨn Dioj , ayaa pu eenyeꞌen tyuꞌutyájtua ɨ tɨ jetzen seijreꞌe ɨ tevijraꞌan ɨ Cɨriistuꞌu aꞌij tɨ aɨn tiraaxaꞌapɨꞌɨntare .
46012019	Tɨ puaꞌa naimiꞌi tɨ jetzen seijreꞌe ayan seij naꞌa pueenyeꞌen , ¿ aꞌuni eꞌeseijraꞌa aꞌame ɨ tevijraꞌan ? Capu maꞌa aꞌahuaꞌa aꞌame .
46012020	Ma ajta , ayaa pu tiꞌimuiꞌi tɨ tevijraꞌan jetze tiꞌiseijreꞌe , ajta seij puꞌu ɨ tevijraꞌan .
46012021	Aɨj pu cɨn , capu rɨꞌɨri tɨ aɨn jɨꞌɨsi ayan tiraataꞌixaateꞌen ɨ muajcaꞌa tɨcɨn : “ Capej nyej jetze ruxeꞌeveꞌe muaa . ” Capu ajta rɨꞌɨri tɨ aɨn muuraꞌan ayan cheꞌeta naꞌa tiraataꞌixaateꞌen ɨ ɨɨca yee : “ Capej nyej jetze ruxeꞌeveꞌe muaa . ”
46012022	Ma ajta , aɨn tɨ jetzen seijreꞌe tɨ ayan titaꞌamitejteꞌe tɨ cai rucaꞌanye , aɨ pu xaa ayan eitzeꞌe ruxeꞌeveꞌe cai ɨ seica .
46012023	Ajta , aɨn tɨ jetzen seijreꞌe ɨ tyej teyan ratyaxaahuata tyaɨjna cɨmeꞌe tɨ ayan titaꞌamitejteꞌe tɨ cai tiꞌitɨj vaɨreꞌe , aɨ tu eitzeꞌe rɨꞌɨ tirataꞌaca tyaɨjna cɨmeꞌe ɨ tyaj cɨn rɨꞌɨ tiraatyechejteꞌen . Ajta aɨn tɨ jetzen seijreꞌe tɨ ajta tyuꞌutyeviꞌirasteꞌe tɨ puaꞌa ayan seijreꞌe me eijreꞌe , aɨj tu teyan rɨꞌɨ tiꞌitecheꞌete aꞌij tɨ tiraavijteꞌe .
46012024	Ajta , ɨ seica tɨ jetzen seijreꞌe , tɨ ajta cai ayan tyuꞌutyeviꞌirasteꞌe , catu teyan rɨꞌɨ tiratecheꞌete . Ma ajta Dioj , ayaa pu eenyeꞌen huatyajtuaa ɨ tevijraꞌan tɨꞌij ayan eitzeꞌe rɨꞌɨ tirataꞌacareꞌen aɨjna tɨ tiraꞌaturaateꞌe mej mi cai eꞌitaꞌa aꞌutácɨɨnye ɨ mej tevijraꞌan jetze ajtyamaꞌacan silu mej mi meyan cheꞌeta manaꞌa ahuaujcuꞌuven seij majta seij .
46012025	
46012026	Aꞌini tɨ puaꞌa seij ayan tirajpueiitzi , naimiꞌi mu meyan cheꞌeta manaꞌa tirajpueiitzi muaꞌajuꞌun . Ajta tɨ puaꞌa ayan tiraacɨꞌɨti seij tɨ tiꞌitɨj cɨn rɨꞌɨ tyuꞌutyaturan , naimiꞌi mu majta jamuan huataujtyamuaꞌaveꞌesin .
46012027	Ayaa pu ajta xaa nyaꞌu tiꞌen muejmi cɨmeꞌe . Muan xu tevijraꞌan pueen ɨ Cɨriistuꞌu . Naimiꞌi xu jetzen ajtyamaꞌacan , seij sajta seij .
46012028	Ajta aɨn Dioj ari huaꞌantihuau aɨme ɨ mej tiꞌitɨ cɨn tihuaꞌutyavaɨreꞌen ɨ mej u eꞌetyujsaꞌɨri teyujtaꞌa . Anacai , aɨ pu huaꞌantihuau aɨme ɨ tɨ huaꞌutaityacaꞌa maj áꞌujhuaꞌanyeꞌen metihueꞌixaatyaꞌa , ajta eꞌeyan aɨme ɨ mej Dioj jetze maꞌacan tiꞌixaxaꞌataꞌan . Aɨ pu ajta huaꞌantihuau aɨme mej mi meyan tihuaꞌumuaꞌaten , majta ɨ mej meyan tyuꞌumuáreꞌen ɨ maj cɨn naa rɨꞌɨ tyaꞌutaseij ɨ tyaɨte , ajta aɨme ɨ mej tihuaꞌahuaꞌatyahuaꞌan . Majta aɨme ɨ mej tiꞌitɨ cɨn huaꞌutyavaɨreꞌen , majta ɨ mej tiꞌitɨj cɨn antyujmuaꞌaree , majta aɨme ɨ mej seica nyuucari cɨn tiꞌixaxaꞌa , naijmiꞌica pu ayan tyuꞌutaꞌa ɨ Dioj .
46012029	¿ Ni qui naijmiꞌica ayan tyuꞌutaꞌa mej mi meyan áꞌujhuaꞌanyeꞌen metihueꞌixaatyaꞌa ? Capu xaa nyaꞌu . ¿ Ni qui majta naijmiꞌi meyan tiꞌixaxaꞌa ɨ Dioj jetze maꞌacan ? Camu majta xaa nyaꞌu . Naꞌari , ¿ ni qui naijmiꞌi meyan tihuaꞌumuaꞌaten ? Camu xaa nyaꞌu . ¿ Ni qui naijmiꞌica ayan tyuꞌutaꞌa mej mi tyuꞌumuareꞌen ɨ maj cɨn naa rɨꞌɨ tyaꞌutaseij ɨ tyaɨte ? Camu xaa nyaꞌu .
46012030	Cari qui aɨjna , ¿ ni naijmiꞌi meyan tihuaꞌahuaateꞌe nusu meyan seij nyuucari cɨn tiꞌixaxaꞌa naꞌari meyan tyuꞌutaxaj aꞌij tɨ huataujmuaꞌa ɨ tɨ raataxajtacaꞌa ɨ saɨj ? Camu xaa nyaꞌu naijmiꞌi meyan titeꞌentyujmuaꞌaree .
46012031	Sajta muan , sataꞌaj seyan huatyaujcaꞌanyen sej si seyan raatyauni ɨ Dioj jemi saɨjna tɨ eitzeꞌe ruxeꞌeveꞌe , tɨ puaꞌa seyan tiꞌijxeꞌevaꞌa . Me nyajta inyaa , nyaucheꞌe nu jamuaataꞌitiira aꞌij sej eitzeꞌe reꞌenyeꞌen cɨn tiꞌiteseijraꞌa .
46013001	Tɨ puaꞌa nyacai raxeꞌevaꞌa ɨ nyaxaꞌaj tevi nyej neyan tiꞌiraꞌixaatyaꞌa , capu tiꞌitɨj vaɨreꞌe . Ayaa nu eenyaꞌa naꞌame ɨ jemin tɨj ɨ tyapuustiꞌi tɨ ayan een tɨj taampu ɨ tɨ cɨn aꞌatɨ chaꞌa naꞌa tiꞌiruajteꞌe naꞌari tɨj tuxaꞌa ɨ tɨ rujetze rajvitze . Capu amɨn aꞌij tɨ puaꞌa neyan seica nyuucari cɨn tiraꞌixaateꞌen nusu nyaɨjna cɨmeꞌe ɨ huaꞌanyuuca ɨ mej tiꞌivaɨreꞌe u tajapua .
46013002	Tɨ puaꞌa nyacai raxeꞌevaꞌa ɨ nyaxaꞌaj tevi , capu ajta tiꞌitɨj vaɨreꞌe nyaj raayɨꞌɨtɨ nyej tyuꞌutaxaj Dioj jetze maꞌacan tɨ puaꞌa neyauꞌeitaa nain tɨj naꞌa tɨ ruꞌavaa ɨ Dioj jemi , nusu nyaj nain uꞌumuaꞌaree naꞌari neyan tyaꞌatzaahuatyaꞌa nyej ni neyan tiraataijteꞌen ɨ jɨri tɨ aun ticheni aꞌu tɨ aꞌutáca , tɨ puaꞌa neyan raayɨꞌɨtɨ , canu tiꞌitɨj cɨn tiꞌivaɨreꞌe tɨ puaꞌa nyacai nyajta raxeꞌevaꞌa ɨ nyaxaꞌaj tevi .
46013003	Ayaa pu cheꞌeta naꞌa een tɨ puaꞌa neyan tíhuaꞌuráꞌateꞌen nain tɨj naꞌa nyej tíꞌijchaꞌɨ naꞌari tɨ puaꞌa , nyajta neyan huatanyaꞌan ɨ nyacɨmeꞌen mej mi naatyataira , canu nyajta tiꞌitɨj mueꞌitɨn tɨ puaꞌa nyacai raxeꞌevaꞌa ɨ nyaxaꞌaj tevi .
46013004	Tɨ puaꞌa aꞌatɨ ayan raxeꞌevaꞌa ɨ ruxaꞌaj tevi , ayaa pu eenyaꞌa aꞌame . Aɨ pu aꞌateeviꞌi tɨ tyaꞌutaviicueꞌi aꞌame , ajta rɨꞌɨ tiráꞌancuꞌuvajxɨꞌɨsin ɨ saɨj . Capu ajta chueere , ajta capu áꞌujtzaahuateꞌe .
46013005	Ajta aɨn tɨ raxeꞌeveꞌe ɨ ruxaꞌaj tevi , capu runyáta tɨ huatanyuꞌucan , ajta capu rajchaɨreꞌe ɨ saɨj . Capu ajta teꞌentyuꞌuuniꞌiraca , ajta cai rahuauca ɨ tɨ jetzen ruxeꞌeveꞌe . Capu ajta raꞌutamuaꞌareera tɨ puaꞌa aꞌatɨ ayan aꞌij puaꞌa raaruuren .
46013006	Ayaa pu ajta een ɨ aꞌatɨ tɨ ayan raxeꞌeveꞌe ɨ ruxaꞌaj tevi . Capu aɨjna cɨn huataujtyamuaꞌaveꞌesin aɨjna cɨmeꞌe tɨ aꞌij puaꞌa een silu aɨj pu cɨn huataujtyamuaꞌaveꞌesin aɨjna cɨmeꞌe tɨ tzaahuatiꞌiraꞌa cɨn ayan huarɨj .
46013007	Tɨ puaꞌa aꞌatɨ ayan raxeꞌevaꞌa ɨ ruxaꞌaj tevi , aɨ pu nain cɨn tiraatauuniꞌira . Nain pu ajta cɨn tyaꞌatzaahuateꞌe tɨ aɨn Dioj rɨꞌɨ tiraataꞌasin . Aɨ pu ajta nain cɨn tiꞌijchuꞌeveꞌe tɨ Dioj nain cɨn araurastejsin . Nain pu ajta cɨn teꞌeviicueꞌi ɨ tɨ cɨn tirajpueiitzi .
46013008	Capu aꞌanaj huatyapuaꞌari tyej ti teyan tiꞌitaxeꞌeveꞌe . Ma ajta , aɨ pu xaa huatyapuaꞌari tyej teyan tiꞌixaxaꞌa ɨ Dioj jetze maꞌacan . Ajta , tyej teyan seica nyuucari cɨn tiꞌixaxaꞌa , aɨ pu ajta huatyapuaꞌari . Ajta , aɨjna tɨ tyejmi jemi huatyajturaa tyej ti tyamuaꞌa naa tiruꞌumuaꞌareera , aɨ pu ajta huatyapuaꞌari .
46013009	Ayaa puꞌu xaa , catu nain cɨn ruꞌumuaꞌaree . Catu tyajta nain cɨn tiꞌixaxaꞌa ɨ Dioj jetze maꞌacan .
46013010	Ma ajta , tɨꞌɨj ayan huataseijreꞌen ɨ tɨ ari huaujnaijmire , aj pu xaa huatyapuaꞌari ɨ tɨ aꞌaturaacaꞌa .
46013011	Nyatɨꞌɨj nyauj paꞌarɨꞌɨstacaꞌa , ayaa nu cheꞌeta nyanaꞌa tiꞌixaxaꞌataꞌa tɨj paꞌarɨꞌɨ , nyajta neyan tiꞌimuaꞌatzɨjcaꞌa tɨj paꞌarɨꞌɨ . Ajta ijii , ɨ nyej neri vastaꞌa , ayaa nu neri ma ruurai nyej neyan me tyáumuaꞌarajcaꞌa tɨj paꞌarɨꞌɨ .
46013012	Ajta ijii , ayaa tu cheꞌeta tyanaꞌa rasiseꞌij ɨ Dioj tyatɨj taqueenimeꞌe tiꞌisiseꞌi ajtyaꞌahua jetze , ɨ tyaj cai tyamuaꞌa raseij . Ma ajta , ajna xɨcajraꞌa tɨ meꞌe veꞌeme , aj tu xaa raseijran ɨ jetzen , tyamuaꞌa naa . Ijii , eꞌicaj nu caj tyaꞌumuaꞌaree . Ma ajta , ajna xɨcajraꞌa jetze , nain nu cɨn yauꞌeitaa naꞌame tɨj ajta Dioj tiꞌinyamuaꞌate .
46013013	Aɨj pu cɨn , tiꞌihueica tɨ ijii ayan seijreꞌe ityejmi jemi . Ai puꞌu aɨn pueen : tyej tyaꞌatzaahuateꞌe , tyej rachuꞌeveꞌe tɨ Dioj nain cɨn ranaijmireꞌen , tyej huátaxeꞌeveꞌen . Ajta ai pu aɨn pueen ɨ tɨ eitzeꞌe ruxeꞌeveꞌe , tyej huátaxeꞌeveꞌen seij tyajta seij .
46014001	Sataꞌaj seyan rahuauca saj haujxeꞌeveꞌen seij sajta seij . Ayaa pu i éenyaꞌa , saucheꞌe su seyan sajta rahuauca tɨ Dioj rɨꞌɨ tyajamuaataꞌacareꞌen aɨjna cɨmeꞌe ɨ muáreꞌeriꞌiraꞌaraꞌan tɨ aɨjna jemi seijreꞌe ɨ xaijnyuꞌucaraꞌaraꞌan ɨ Dioj , sej si seyan tyuꞌutaxaj Dioj jetze maꞌacan .
46014002	Ma ajta , aɨn ɨ tɨ raayɨꞌɨtɨ tɨ seij nyuucari cɨn tyuꞌutaxaj , capu ayan tihueꞌixaateꞌe ɨ tyaɨte aꞌini camu yauꞌeitaa muaꞌaraꞌani aꞌij tɨ tiꞌixa . Aɨ puꞌu jamuan tiꞌixa ɨ Dioj aɨjna cɨmeꞌe tɨ ruꞌavaa jemin ɨ xaijnyuꞌucaraꞌaraꞌan ɨ Dioj .
46014003	Ma ajta aɨn tɨ Dioj jetze maꞌacan tiꞌixaxaꞌa , aɨ pu xaa aɨme tiꞌixaateꞌe ɨ tetyaca tɨ ij rɨꞌɨ huaꞌuruuren , tɨ ij ajta caꞌanijraꞌa huaꞌutaꞌan , tɨ ij ajta rɨꞌɨ tihuaꞌutajeeve .
46014004	Ajta aɨn tɨ seij nyuucari cɨn tiꞌixaxaꞌa , aɨ pu rusaɨj rɨꞌɨ ruruure . Ma ajta aɨn tɨ Dioj jetze maꞌacan tiꞌixaxaꞌa , aɨ pu rɨꞌɨ huaꞌaruuren naijmiꞌica ɨ mej aun eꞌetyujsaꞌɨri teyujtaꞌa .
46014005	Ayaa nu xaa tiꞌijxeꞌeveꞌe saj naimiꞌi seyan seica nyuucari cɨn tyuꞌutaxaj . Me nyajta inyaa , eitzeꞌe nu neyan tiꞌijxeꞌeveꞌe aɨjna saj Dioj jetze maꞌacan tiꞌixaxaꞌataꞌan . Casiꞌi muaan , tɨ puaꞌa cai maꞌa aꞌahuaꞌa aꞌatɨ tɨ ayan tihueꞌixaateꞌen aɨme jemi ɨ tyaɨte aꞌij tɨ huataujmuaꞌa aɨjna tɨ raataxajtacaꞌa aɨjna tɨ seij nyuucari cɨn tiꞌixaxaꞌa , tɨ puaꞌa cai aꞌatɨ tɨ ayan raayɨꞌɨtɨ , capu aꞌij tiꞌirɨꞌɨri tɨ rɨꞌɨ huaꞌuruuren aɨme ɨ mej eꞌetyujsaꞌɨri teyujtaꞌa . Aɨj pu cɨn eitzeꞌe pu ruxeꞌevaꞌa aꞌame aɨjna tɨ Dioj jetze maꞌacan tiꞌixaxaꞌa cai aɨjna ɨ aꞌatɨ tɨ seij nyuucari cɨn tiꞌixaxaꞌa .
46014006	Casiꞌi , nyeꞌihuaamuaꞌa , tɨ puaꞌa nyaun aꞌuméꞌen muejmi jemi nyej tyajamuaataꞌixaateꞌen seij cɨmeꞌe ɨ nyuucari ɨ saj cai yauꞌeite , canu tiꞌitɨ cɨn aꞌij tyajamuaatyavaɨreꞌesin . Ayaa pu teꞌeme tɨ puaꞌa nyacai tyajamuaataꞌixaateꞌen nyaɨjna tɨ ruꞌavaatacaꞌa ɨ Dioj jemi , nusu tɨ puaꞌa nyacai Dioj jetze maꞌacan naꞌari tɨ puaꞌa nyacai tiꞌitɨj cɨn tyajamuaataꞌixaateꞌen tɨ caꞌanijraꞌa jamuaataꞌan caꞌɨn tɨ puaꞌa nyacai tyajamuaataꞌitii .
46014007	Ayaa pu cheꞌeta naꞌa ruxeꞌeveꞌe tɨ aꞌatɨ ayan aꞌahuauritaacan cɨn tyuꞌutacuiina aɨjna jetze ɨ tuuturuꞌu tɨ cai uráxaijnyuꞌuca naꞌari aɨjna jetze ɨ mej jetzen ruxɨte cɨn tiꞌicuinaca . Tɨ puaꞌa cai aꞌahuaritaacan cɨn tyuꞌutacuiina ɨ tuuturuꞌu jetze , ¿ aꞌini auj tiꞌirɨꞌɨri tɨ aꞌatɨ ayan raamuaꞌaree tiꞌitɨ tɨ chuiicariraꞌa pueen ?
46014008	Ajta , tɨ puaꞌa cai aꞌahuauritaacan cɨn huatánamuajreꞌen ɨ corneeta jetze , capu aꞌatɨ rucaten tɨ ij u aꞌuveꞌenyaꞌuseꞌen .
46014009	Ayaa pu cheꞌeta naꞌa een muejmi jemi , tɨ puaꞌa seyan tihuaꞌutaꞌixaateꞌen ɨ tyaɨte nyuucari cɨmeꞌe ɨ maj cai yauꞌeite . ¿ Aꞌini tiꞌirɨꞌɨri tɨ aꞌatɨ ayan raamuaꞌaree aꞌij tɨ huataujmuaꞌa ɨ sej raataxajtacaꞌa ? Capu aꞌij tiꞌirɨꞌɨri . Capu tiꞌitɨj vaɨraꞌa aꞌame ɨ saj raataxajtacaꞌa .
46014010	Tyamuaꞌa pu tiꞌimuiꞌi ɨ nyuucari tɨ iiyan namuajreꞌe chaanaca japua . Ajta naimiꞌi mu meyan aꞌahuaritaacan cɨn tiꞌixaxaꞌa .
46014011	Ma ajta , tɨ puaꞌa nyacai ramuaꞌaree aꞌij tɨ huataujmuaꞌa ɨ nyuucari , ayaa nu seiiraꞌa naꞌame ɨ jemin ɨ tɨ raxa tɨj aꞌatɨ tɨ seij chuejraꞌa japua eꞌemaꞌacan . Ajta aɨjna tɨ tiꞌixa , aɨ pu ajta inyeetzi jemi ayej eenyaꞌa seiiraꞌa aꞌame tɨj aꞌatɨ tɨ seij chuejraꞌa japua eꞌemaꞌacan .
46014012	Aɨj pu cɨn , mɨ saj huapɨꞌɨ raxeꞌeveꞌe tɨ aɨn xaijnyuꞌucaraꞌaraꞌan ɨ Dioj tiꞌitɨj amuaataꞌan , ayaa pu cheꞌeta naꞌa een muejmi cɨmeꞌe , sataꞌaj ahuaujcaꞌanyen saj huaꞌutyamueꞌitɨn ɨ seica saɨjna cɨmeꞌe saj rɨꞌɨ huaꞌuruuren aɨme ɨ mej u eꞌetyujsaꞌɨri teyujtaꞌa .
46014013	Ma ajta aɨn tɨ seij nyuucari cɨn tiꞌixaxaꞌa , ayaa pu ruxeꞌeveꞌe tɨ aɨn aꞌatɨ ayan raatahuavii tɨ aɨn Dioj ayan raataꞌan ɨ muáreꞌeriꞌiraꞌaraꞌan tɨ cɨn yauꞌeitaa aꞌaraꞌani aꞌij tɨ tiꞌixaj .
46014014	Ayaa pu xaa nyaꞌu tiꞌen , aꞌini tɨ puaꞌa neyan nyaɨjna cɨn raatyajhuauni seij cɨmeꞌe ɨ nyuucari , nyaxaijnyuꞌuca pu xaa ajta huatyenyuusin . Ma ajta , nyamuaꞌatziiraꞌa pu cai tiꞌitɨ cɨn tiꞌimueꞌitɨn .
46014015	Ari inyaa , aꞌini nyarɨni . Nyaxaijnyuꞌuca nu cɨn xaa huatyenyuusin . Nyajta neyan cheꞌeta nyanaꞌa nyamuaꞌatziiraꞌa cɨn neyan rɨni . Nyajta nu tyuꞌutachuiica nyaxaijnyuꞌuca cɨmeꞌe , nyajta ɨ nyamuaꞌatziiraꞌa cɨmeꞌe .
46014016	Tɨ puaꞌa peyan rɨꞌɨ tiraataꞌan ɨ Dioj aꞌaxaijnyuꞌuca cɨmeꞌe , ¿ aꞌini tiꞌirɨꞌɨri tɨ aꞌatɨ tɨ cai muejmi jetze ajtyamaꞌacan ayan huatyejnyuuni yee cheꞌe ayen tyaꞌaraꞌani tɨꞌɨj ayan muaanamua pej peyan rɨꞌɨ tiraataꞌaca ɨ Dioj ? Capu rɨꞌɨri aꞌini aɨjna ɨ aꞌatɨ , capu yauꞌeitaa aꞌame aꞌij pej tyuꞌutaxajta .
46014017	Rɨꞌɨriista pu aꞌame pej peyan tyamuaꞌa naa rɨꞌɨ tiraataꞌan ɨ Dioj . Ma pajta muaa , capaj aꞌij rɨꞌɨ raaruu ɨ axaꞌaj tevi .
46014018	Ayaa nu een cɨn eihua rɨꞌɨ tirataꞌaca ɨ Dioj nyaɨjna cɨmeꞌe nyej eitzeꞌe neyan tiꞌixaxaꞌa seica cɨmeꞌe ɨ nyuucari sacai naimiꞌi muan .
46014019	Nyajta , nyatɨꞌɨj huaꞌa jemi aꞌutyavaaca aɨme ɨ mej eꞌetyujsaꞌɨri teyujtaꞌa , nyej ni neyan tihuaꞌutaꞌitii , eitzeꞌe pu naꞌaraanajchi inyeetzi nyaj aꞌahuaritaacan cɨn tihuaꞌutaꞌixaateꞌen anxɨ nyuucari cɨmeꞌe nyacai nyej neyan tyuꞌutaxaj tamuaamuataꞌa viꞌiraꞌa nyuuca seij cɨmeꞌe ɨ nyuucari ɨ maj cai yauꞌeite .
46014020	Nyeꞌihuaamuaꞌa , caxu cheꞌe seyan tiꞌimuajca matɨj ɨ tɨꞌɨrii , silu sataꞌaj seyan eenyeꞌen seiiraꞌa matɨj ɨ tɨꞌɨrii saɨjna cɨmeꞌe saj cai aꞌij puaꞌa rɨcɨ . Sataꞌaj sajta seyan cheꞌeta sanaꞌa tyuꞌumuaꞌati matɨj aɨme ɨ mej meri vaujsi .
46014021	Ayaa pu teꞌeyuꞌusiꞌi aɨjna jetze ɨ nyuucari ɨ maj cɨn tiꞌijta tɨcɨn : “ Ayaa nu tihuaꞌutaꞌixaateꞌesin aɨjna ɨ tyaɨtejraꞌa nyaɨjna cɨmeꞌe ɨ mej seica nyuucari cɨn tiꞌixaxaꞌa . Aɨme ɨ mej seij chuejraꞌa japua eꞌemaꞌacan , aɨ mu tihuaꞌutaꞌixaateꞌesin . Ma majta aɨme ɨ nyetyaɨtestyamuaꞌa , camu naꞌaraꞌastijreꞌesin inyeetzi . ”
46014022	Aɨj pu cɨn , aɨjna ɨ nyuucari ɨ maj cai yauꞌeite , capu ayan tiꞌivaɨreꞌe tɨ i tihuaꞌutaꞌitii aɨme ɨ mej tyaꞌatzaahuateꞌe silu ayaa puꞌu naꞌa tiꞌivaɨreꞌe tɨ i tihuaꞌutaꞌitii huaꞌa jemi ɨ maj cai tyaꞌatzaahuateꞌe .
46014023	Ee xaa nyaꞌu , ayaa pu tiꞌayajna . Casiꞌi , aꞌini tiꞌitɨ metyuꞌutaxajta ɨ seica ɨ maj cai tyaꞌatzaahuateꞌe , naꞌari ɨ seica ɨ maj cai rɨꞌɨ me tityaumuámuaꞌaree tɨ puaꞌa aun maꞌutyarute aꞌu sej eꞌetyujsaꞌɨri . Sajta muan , tɨ puaꞌa xu seyan naimiꞌi tiꞌixaata xaꞌajuꞌun seica cɨmeꞌe ɨ nyuucari ɨ maj cai yauꞌeite , aꞌini tihuaꞌamityejteꞌe aɨme . ¿ Ni qui seyan nuꞌu tyaꞌataujtɨmueꞌiriꞌi ? Ee xaa nyaꞌu .
46014024	Ajta , tɨ puaꞌa seij aun aꞌutyarute muejmi jemi tɨ cai tyaꞌatzaahuateꞌe nusu tɨ cai muejmi jetze ajtyamaꞌacan , sajta muan , tɨ puaꞌa xu naimiꞌi tiꞌixaata xaꞌajuꞌun ɨ Dioj jetze maꞌacan , ayaa pu tiraatamitejteꞌesin saj naimiꞌi raꞌaxɨjteꞌen aɨjna cɨmeꞌe tɨ aɨn ayan autyajturaa ɨ Dioj jemi .
46014025	Aj puꞌi ayan huataseijreꞌesin tɨj naꞌa tɨ ruꞌavaatacaꞌa u tzajtaꞌan . Ajta aɨn tyaataꞌa , a aꞌarávaɨjtzi a chuaataꞌa . Aɨ pu raatyanajchi ɨ Dioj , ajta ayan tyuꞌutaxajta yee tɨ Dioj muejmi jemi seijreꞌe .
46014026	¿ Aꞌini sanaꞌa sij rɨni nyeꞌihuaamuaꞌa ? Sataꞌaj seyan huarɨni satɨj sanaꞌa saj eꞌetyujsaɨreꞌesin . Sataꞌaj naiimiꞌi rɨꞌɨ huaujruuren tiꞌitɨ cɨmeꞌe , tɨ puaꞌa seij tiꞌichuiicamɨꞌɨ , nusu seij tiꞌitɨ cɨn tihueꞌitiiramɨꞌɨ naꞌari tiꞌixajtamɨꞌɨ ɨ tɨ jetzen raatyajtuaa ɨ Dioj caɨn seij nyuucari cɨn tiꞌixajtamɨꞌɨ , naꞌari saɨj ayan raxeꞌeveꞌe tɨ tihueꞌixaateꞌen aꞌij tɨ huataujmuaꞌa ɨ nyuucari tɨ raataxajtacaꞌa ɨ saɨj . Sataꞌaj seyan huarɨni sej rɨꞌɨ huaꞌuruuren naijmiꞌica .
46014027	Tɨ puaꞌa seica meyan raxeꞌevaꞌa maj seica nyuucari cɨn tyuꞌutaxaj , micheꞌe meyan eenyeꞌen maj huaꞌapua maꞌa naꞌari maj hueica maꞌa . Micheꞌe meyan tyuꞌutaxaj seij majta seij . Ajta , cheꞌe seij ayan tihueꞌixaateꞌen aꞌij tɨ huataujmuaꞌa .
46014028	Ajta , tɨ puaꞌa cai maꞌa aꞌatɨ tɨ ayan raayɨꞌɨtɨ tɨ ayan tihueꞌixaateꞌen aꞌij tɨ huataujmuaꞌa , cheꞌe aɨn cai tiꞌixajta huaꞌa jemi ɨ mej eꞌetyujsaꞌɨri . Cheꞌe aɨn rusaɨj tiꞌixajta ɨ rujemi , ajta ɨ Dioj jemi .
46014029	Majta aɨme ɨ mej Dioj jetze maꞌacan tiꞌixaxaꞌa , micheꞌe meyan eenyeꞌen tiꞌixajta , maj huaꞌapua manaꞌa , naꞌari maj hueica manaꞌa . Majta ɨ seica , micheꞌe meyan tiraaxaꞌapɨꞌɨntareꞌen aꞌij tɨ tiꞌixa ɨ saɨj .
46014030	Ajta , tɨ puaꞌa iyeꞌitzi cɨn tiꞌitɨ raatyatuaani seij jemi , cheꞌe aɨn tɨ tiꞌixa ayan raatapuaꞌajta .
46014031	Ayaa pu tiꞌirɨꞌɨri saj naimiꞌi Dioj jetze maꞌacan tyuꞌutaxaj sej si tihuaꞌutaꞌitii naijmiꞌica , sej si sajta caꞌanijraꞌa huaꞌutaꞌan .
46014032	Majta aɨme ɨ maj Dioj jetze maꞌacan tiꞌixaxaꞌa , ayaa pu ruxeꞌeveꞌe maj majta raayɨꞌɨtɨhuaꞌan maj tiraijteꞌen ɨ ruxaijnyuꞌuca huaꞌa jemi ɨ mej eꞌetyujsaꞌɨri . Ayaa pu ruxeꞌeveꞌe aꞌini capu Dioj chaꞌanaꞌa huaꞌaruuren mej mi cai xaꞌapɨꞌɨn ruruure silu aɨ pu huaꞌutyapuaꞌariteꞌesin . Sataꞌaj seyan cheꞌeta sanaꞌa huarɨni aꞌij mej meri tiꞌijrɨꞌɨre naijmiꞌi ɨ seica ɨ mej eꞌetyujsaꞌɨri ɨ Dioj jemi .
46014033	
46014034	Caxu huaꞌataꞌacareꞌen aɨme ɨ juuca , mej mi tiꞌixajta matɨꞌɨj eꞌetyujsaɨreꞌen u teyujtaꞌa . Capu aꞌij tiꞌirɨꞌɨri mej tiꞌixajta silu mej raꞌaraꞌastijreꞌen aꞌij tɨ teꞌeyuꞌusiꞌi ɨ yuꞌuxari jetze ɨ maj cɨn tiꞌijta .
46014035	Tɨ puaꞌa meyan raxeꞌevaꞌa maj tiꞌitɨ huamuaꞌareera , micheꞌe meyan tihuaꞌutaihuaꞌu ɨ rucɨnaꞌastyamuaꞌa ɨ ruche . Ayaa pu xaa nyaꞌu , aꞌini ayaa pu tyuꞌutyeviꞌirasteꞌe tɨ puaꞌa jɨitaꞌa tiꞌixajta huaꞌa jemi ɨ mej eꞌetyujsaꞌɨri u teyujtaꞌa .
46014036	¿ Ai taꞌuj naꞌa ? ¿ Ni muejmi jetze aꞌuveꞌeme ɨ nyuucari tɨ cɨmeꞌen raxa ɨ Dioj , naꞌari ayan naꞌa muejmi jemi huatyatuiihuacaꞌa ? Capu xaa nyaꞌu .
46014037	Tɨ puaꞌa aꞌatɨ ayan tiraꞌamitejtyaꞌa ɨ rujetze tɨ aɨ rusaɨj aɨn pueen seij tɨ tiꞌixaxaꞌa ɨ Dioj jetze maꞌacan , naꞌari aɨn jetze araujcaꞌanye ɨ xaijnyuꞌucaraꞌaraꞌan ɨ Dioj , cheꞌe aɨn ayan ráamuaꞌati nyej neyan nyaɨjna cɨn tyajaꞌamuayuꞌuseꞌe aꞌij tɨ aɨn tinyeijca ɨ tavastaraꞌa .
46014038	Tɨ puaꞌa aɨn aꞌatɨ cai ayan ráamuaꞌati , caxu sajta muan seyan raꞌastijre .
46014039	Aɨj pu cɨn , nyeꞌihuaamuaꞌa , naa pu tiꞌixaꞌapɨꞌɨn saj caꞌanin cɨn rahuauca saj Dioj jetze maꞌacan tiꞌixajta . Sajta , sataꞌaj cai hueꞌijmɨjra ɨ maj seica nyuucari cɨn tiꞌixajta .
46014040	Ayaa puꞌu naꞌa , satɨj sanaꞌa sej seyan rɨcɨ , sataꞌaj seyan xaꞌapɨꞌɨn eenyaꞌacan cɨn rɨjca aꞌij tɨ tiraavijteꞌe .
46015001	Nyajta nu neyan tyajaꞌamueꞌixaateꞌe , nyeꞌihuaamuaꞌa , sej si raꞌutamuaꞌaree aꞌij nyaj eenyeꞌen cɨn tyajamueꞌixaa nyaɨjna ɨ nyuucari tɨ cɨn Dioj jamueꞌiratuaasin , ɨ saj sajta raꞌancuraꞌa , ɨ saj sajta sauj seyan jemin seijreꞌe .
46015002	Ai pu aɨn pueen ɨ nyuucari tɨ cɨn Dioj amueꞌiratuaasin tɨ puaꞌa sauj seyan raꞌastijraꞌa aꞌij nyej neri tyajamuaataꞌixaa . Naꞌari cai , capu tiꞌitɨj aꞌij tyajaꞌamuavaɨreꞌe tɨ puaꞌa saɨque sanaꞌa tiraꞌantzaahua .
46015003	Ayaa naꞌa , aꞌini ayaa nu cheꞌeta nyanaꞌa aꞌamua jemi raatyajtua nyaɨjna ɨ nyaj nyajta raꞌancuraꞌa ɨ tɨ eitzeꞌe ruxeꞌeveꞌe tyaj raamuaꞌaree tɨ aɨn Cɨriistuꞌu huamɨꞌɨ tajetze maꞌacan tɨ ij titaatauuniꞌi ɨ tyaj cɨn autyajturaa ɨ Dioj jemi . Ayaa pu teꞌeyuꞌusiꞌi ɨ yuꞌuxari jetze .
46015004	Matɨꞌɨj nuꞌu raꞌavaꞌana , ajta , tɨꞌɨj ayan tyauumaꞌaca hueica xɨcaj tzajtaꞌa , Dioj pu ayan raꞌajjáj huaꞌa tzajtaꞌa ɨ mɨꞌɨchite aꞌij tɨ teꞌeyuꞌusiꞌi ɨ yuꞌuxari jetze .
46015005	Aj puꞌi aɨjna jemi huataseijre ɨ Pedro , ajta eꞌeyan huaꞌa jemi ɨ maj tamuaamuataꞌa japuan saɨj araꞌase .
46015006	Ajta eꞌeyan aɨme jemi huataseijre ɨ mej meyan aꞌaraꞌase aꞌachu cumu anxɨ cieentu japuan cɨj caj matɨꞌɨj naijmiꞌi u eꞌetyujsaɨɨraꞌacaꞌa . Maucheꞌe mu muiꞌitɨ ruuri , majta seica , meri huacuii .
46015007	Tɨꞌɨqui ajta aɨjna jemi huataseijre ɨ Jacobo , ajta eꞌeyan naijmiꞌica jemi ɨ tɨ huaꞌantihuau .
46015008	Ajta , nyeetzi jemi puꞌuqui teꞌentipuaꞌari tɨ ayan huataseijre . Tij ayaa nu huanuꞌeihuacaꞌa matɨꞌɨj cai xɨ nyechuꞌevaꞌacaꞌa , aꞌini nyaa nu nyaɨn pueen ɨ tɨ eitzeꞌe cɨleꞌenyeꞌen cɨn tiꞌityejvee huaꞌa jemi tɨ Dioj huaꞌantihuau . Ee xaa nyaꞌu , capu ayan tiraavijteꞌe nyej neyan raataxaj yee nyaa nu huaꞌa jetze ajtyamaꞌacan aɨme ɨ tɨ Dioj huaꞌantihuau , aꞌini nyaa nu huapɨꞌɨ aꞌij puaꞌa huaꞌuruu aɨme ɨ mej eꞌetyujsaꞌɨrihuaꞌa mej mi raatyanajche ɨ Dioj .
46015009	
46015010	Ma ajta Dioj , aɨ pu rɨꞌɨ tinaataꞌa . Aɨj nu cɨn nyaa nu nyaɨn pueen seij tɨ Dioj naꞌantihuau . Ajta eecan pu huapɨꞌɨ tyuꞌutyavaɨ tɨ aɨn ayan rɨꞌɨ tinaataꞌa aꞌini eitzeꞌe nu caꞌanin cɨn tyuꞌumuarej macai ɨ seica . Ma ajta , Dioj pu aɨn pueenyaꞌa tɨ caꞌanijraꞌa naataꞌa . Canu nyasaɨj nyanaꞌa tyuꞌumuarej .
46015011	Capu amɨn aꞌij . Capu jetzen ruxeꞌeveꞌe tɨ puaꞌa aɨme me tyuꞌumuarej nusu inyaa . Naimiꞌi tu teyan cheꞌeta tyanaꞌa tihueꞌixaateꞌe . Sajta muan , ayaa xu cheꞌeta sanaꞌa tyaꞌantzaahua .
46015012	Ajta , tɨ puaꞌa teri teyan tyajamueꞌixaa tɨ Dioj raꞌajjáj ɨ Cɨriistuꞌu huaꞌa tzajtaꞌa ɨ mɨꞌɨchite , ¿ aꞌini een cɨmeꞌe meyan tiꞌixaata muaꞌayeꞌi seica , ɨ mej aꞌamua jetze ajtyamaꞌacan aɨjna cɨmeꞌe maj nuꞌu cai cheꞌe huatarujsin aɨme ɨ mej meri huacuii ?
46015013	Ayaa nu tyajaꞌamueꞌixaateꞌe . Tɨ puaꞌa ayan macai cheꞌe huatarun aɨme ɨ mej meri huacuii , capu ajta Dioj raꞌajjáj ɨ Cɨriistuꞌu huaꞌa tzajtaꞌa ɨ mɨꞌɨchite .
46015014	Ajta , tɨ puaꞌa Dioj cai raꞌajjáj ɨ Cɨriistuꞌu , capu tiꞌitɨ vaɨreꞌe ɨ tyej teri tyajamueꞌixaa , ajta capu tiꞌitɨj vaɨreꞌe sej seyan tyaꞌatzaahuateꞌe .
46015015	Ajta , ayaa pu teꞌeme tyaj hueꞌitaꞌame pueen tyaɨjna cɨmeꞌe ɨ tyaj cɨn tyuꞌutaxajtacaꞌa tyaɨjna cɨmeꞌen ɨ Dioj , aꞌini tuꞌuri teyan raataxajtacaꞌa yee : “ Aɨ pu raꞌajjáj ɨ Cɨriistuꞌu huaꞌa tzajtaꞌa ɨ mɨꞌɨchite . ” Ma ajta cai capu , tɨ puaꞌa macai cheꞌe huatarun ɨ mej meri huacuii . Ee xaa nyaꞌu , tɨ puaꞌa ayen een matɨj seica tiꞌixaxaꞌa , capu Dioj ayan raꞌajjáj .
46015016	Ayaa puꞌu , tɨ puaꞌa Dioj cai huaꞌajjájpuaxɨꞌɨ aɨme ɨ mej meri huacuii , ayaa pu huataujmuaꞌa tɨ cai Dioj ajta raꞌajjáj ɨ Cɨriistuꞌu .
46015017	Tɨ puaꞌa cai raꞌajjáj aɨjna ɨ Cɨriistuꞌu , capu tiꞌitɨj vaɨreꞌe sej seyan tyaꞌatzaahuateꞌe . Ajta , tɨ puaꞌa cai raꞌajjáj , capu ayan aꞌamua japua huanyúu ɨ saj cɨn autyajturaa ɨ Dioj jemi .
46015018	Ajta aɨme ɨ mej meyan tyaꞌatzaahuatyaꞌa ɨ Cɨriistuꞌu jemi muaacuii , muꞌuri áꞌuvej .
46015019	Tɨ puaꞌa ayaa naꞌa auj titaatyavaꞌɨri tyej tyauj iꞌiruuri tyej teyan raꞌatzaahuatyaꞌa ɨ Cɨriistuꞌu , eitzeꞌe pu aꞌij puaꞌa tiꞌitaruure tɨ cai aꞌij tihuaꞌaruure naijmiꞌica aɨme ɨ seica ɨ mej yan japuan seijreꞌe ɨ chaanaca .
46015020	Ma ajta xaa , ayaa pu tiꞌayajna tɨ Cɨriistuꞌu aꞌitáraa huaꞌa tzajtaꞌa ɨ mɨꞌɨchite . Ai pu aɨn pueen ɨ taꞌanaayeijxɨ ɨ tyaj cɨn raamuaꞌaree maj majta huatarujsin aɨme ɨ mej meri huacuii .
46015021	Ayaa puꞌu naꞌa , aꞌini ayaa pu tihuaꞌacɨꞌɨti ɨ tyaɨte mej meyan huacuiꞌini maɨjna cɨmeꞌe tɨ seij naꞌa ɨ tyaataꞌa ayan autyajturaa ɨ Dioj jemi , ayaa pu cheꞌeta naꞌa tihuaꞌacɨꞌɨti maj huatarun maɨjna cɨmeꞌe tɨ ajta seij naꞌa ɨ tyaataꞌa huatarú huaꞌa tzajtaꞌa ɨ mɨꞌɨchite .
46015022	Aꞌini naimiꞌi mu meyan cuiꞌica maɨjna cɨmeꞌe tɨ aɨn Adán autyajturaa ɨ Dioj jemi , ayaa mu cheꞌeta manaꞌa huatarujsin maɨjna cɨmeꞌe mej maɨjna jetze ajtyamaꞌacan aɨjna ɨ Cɨriistuꞌu .
46015023	Ma ajta , ayaa pu tihuaꞌacɨꞌɨti aꞌij tɨ tihuaꞌuxaꞌapɨꞌɨntariꞌiriꞌi ɨ xɨcajraꞌan jetze tɨ ayan tiraavijteꞌe . Anacai pu huatarú aɨjna ɨ Cɨriistuꞌu . Ajta eꞌeyan , tɨꞌɨj ya uvéꞌenyen , aɨme mu huatarun aɨme ɨ maj Cɨriistuꞌu jetze ajtyamaꞌacan .
46015024	Aj puꞌi nain teꞌentipuaꞌariteꞌesin . Anacai pu Cɨriistuꞌu aɨme antipuaꞌariteꞌesin matɨj manaꞌa tityátatyáꞌupuꞌu , ajta aɨme ɨ mej tiꞌitɨj cɨn antyujmuaꞌaree . Aj puꞌi xaa tyuꞌutatuireꞌesin ɨ Dioj jemi tɨj naꞌa aɨn tɨ cɨn antyujmuaꞌareeracaꞌa .
46015025	Ayaa puꞌu , aꞌini ayaa pu ruxeꞌeveꞌe tɨ aɨn Cɨriistuꞌu ayan tyuꞌutaijta asta naꞌa cai huaꞌutyamueꞌitɨn matɨj manaꞌa puaꞌamua maj rajchaɨreꞌe .
46015026	Ajta ɨ tɨ cɨn teꞌentipuaꞌariteꞌesin tɨ raatyamueꞌitɨn ɨ tɨ rajchaɨreꞌe , ai pu aɨn pueen ɨ tɨ cɨn uꞌumɨꞌɨni .
46015027	Ajta , tɨꞌɨj ayan tiꞌixa tɨ nuꞌu aɨn nain tyuꞌutyaamueꞌitɨ , capu xaa nyaꞌu ayan huataujmuaꞌa tɨ aɨn ajta raatyamueꞌitɨ aɨjna ɨ Dioj tɨ ayan raataꞌa tɨ nain cɨn antyujmuaꞌaréera .
46015028	Tɨꞌɨj tyuꞌutyamueꞌitɨn nain tɨj naꞌa tɨ iiyan tiꞌiseijreꞌe , ajta uteꞌe tɨ tejeꞌeseijreꞌe , aɨjna tɨ iꞌi yaujraꞌan pueen ɨ Dioj , aɨ pu rusaɨj huataujtuireꞌesin aɨjna jemi ɨ Dioj tɨ nain cɨn antyujmuaꞌareeracaꞌa , matɨj manaꞌa puaꞌamua ɨ maj iiyan seijreꞌe chaanaca japua , ajta u tajapua .
46015029	Tɨ puaꞌa pɨ naꞌa ayan saɨque eenyeꞌen , ¿ aꞌij tɨ huataujmuaꞌatiicheꞌe mej meyan tiꞌijrɨꞌɨre ɨ tyaɨte maj huamuaɨꞌɨvijhua aɨme jetze maꞌacan ɨ mej meri huacuii ? Tɨ puaꞌa macai cheꞌe meyan huatarun ɨ mej meri huacuii , ¿ aꞌini een cɨmeꞌe meyan huaꞌa nyuucajtzeꞌen rumuaɨꞌɨvijhua ?
46015030	Tyajta ityan , ¿ aꞌini een cɨmeꞌe teyan áꞌatacaꞌanye tɨꞌɨj pɨ naꞌa tyej teyan huacuiꞌini pueijtzi cɨmeꞌe ?
46015031	Ayaa nu tyajaꞌamueꞌixaateꞌe tzaahuatiꞌiraꞌa cɨmeꞌe nyaɨjna cɨmeꞌe nyaj ahuantzaahuateꞌen muejmi cɨmeꞌe ɨ Cɨriistuꞌu jemi , aɨjna ɨ Jesús tɨ ajta tavastaraꞌa pueen . Tɨꞌɨj pɨ naꞌa nain xɨcaj tzajtaꞌa , ayaa pu tinaꞌamitejteꞌe inyeetzi nyej neri mɨꞌɨmɨca .
46015032	Tɨ puaꞌa macai huatarun ɨ mej meri huacuii , ¿ aꞌini tiꞌitɨj tinatyavaꞌɨri nyaj neyan tyaataꞌa pueen , tɨ puaꞌa neyan huatenyaꞌuseꞌen huaꞌa jamuan ɨ tiꞌityaɨn aujna aꞌahuaꞌa u Efeso ? Ayaa mu xaa tiꞌixaxaꞌa tɨcɨn : “ Ticheꞌe yee tyuꞌucuaꞌani , tyajta tiꞌitɨ antiyeꞌen , aꞌini ruijmuaꞌa tu cuiꞌini . ”
46015033	Caxu rataꞌacareꞌen tɨ aꞌatɨ aꞌamuacuanamua tiꞌitɨj cɨmeꞌe . Casiꞌi , aɨme ɨ mej aꞌij puaꞌa titetyujchaꞌɨ , ayaa mu nuꞌu aꞌij puaꞌa caꞌanijraꞌa huaꞌataꞌaca ɨ maj rɨꞌɨ titetyujchaꞌɨ mej mi majta meyan cheꞌeta manaꞌa aꞌij puaꞌa huarɨni .
46015034	Sataꞌaj sajtahuaꞌa rɨꞌɨ me tityaumuámuaꞌaren , sataꞌaj sajta raatapuaꞌajta ɨ saj cɨn atyaꞌɨtzaꞌara ɨ Dioj jemi . Camu tzaahuatiꞌiraꞌa cɨn ramuaꞌate ɨ Dioj seica ɨ mej aꞌamua jetze ajtyamaꞌacan . Ayaa nu een cɨn tyajaꞌamueꞌixaateꞌe nyej ni amuaatatyeviꞌirasteꞌen .
46015035	Ma ajta , tɨ puaꞌa aꞌatɨ ayan tyuꞌutaihuaꞌusin tɨcɨn : “ ¿ Aꞌini yeꞌi tiꞌirɨꞌɨri mej huatarun ɨ mɨꞌɨchite ? ¿ Tiꞌitajni tevijraꞌan cɨn meyan seiraꞌa muaꞌajuꞌun ? ”
46015036	Me nyajta inyaa , ayaa nu tiraataꞌixaateꞌesin yee , mɨ paj cai máumuaꞌaree . Aɨjna ɨ jatzi paj raahuaste , capu ajnyejsin tɨ puaꞌa cai anacai aꞌutátziꞌite .
46015037	Patɨꞌɨj tiꞌihuasteꞌe , capej paɨjna huasteꞌe ɨ cɨye tɨ ajnyejsin silu aɨj paj huasteꞌen ɨ jatzi tɨ puaꞌa tiꞌitɨ triigu nusu tiꞌitɨ seica .
46015038	Ajta aɨn ɨ Dioj , aɨ pu ayan rataꞌaca ɨ cɨyaꞌaraꞌan aꞌij tɨ ari tiraaxaꞌapɨꞌɨntariꞌiriꞌi , seij ajta seij ɨ jatzi .
46015039	Ajta , capu ruxaꞌa naꞌa eꞌen ɨ hueꞌiraꞌa . Seij pu saɨque eꞌenyaꞌa tyahueꞌiraꞌa ɨ tyaataꞌa . Ajta saɨque mu eꞌenyeꞌen tyahueꞌiraꞌa ɨ yaꞌamuaate . Majta aɨme ɨ pinaꞌase , aɨ mu majta saɨque eꞌenyeꞌen tyahueꞌiraꞌa . Aɨ mu majta ɨ hueꞌité , saɨque mu majta eꞌenyeꞌen tyahueꞌiraꞌa .
46015040	Ajta tɨ uteꞌe tiꞌiseijreꞌe , ajta tɨ iiyan tiꞌiseijreꞌe chaanaca japua , capu ruxaꞌa naꞌa tiꞌen . Ajta , seij pu aɨn pueen ɨ tɨ naa tihuaꞌaseijrateꞌe aɨjna tɨ uteꞌe tiꞌiseijreꞌe . Ajta seij pu ajta aɨn pueen ɨ tɨ naa tihuaꞌaseijrateꞌe aɨjna tɨ tiꞌiseijreꞌe iiyan chaanaca japua .
46015041	Aɨjna ɨ xɨcaj , aɨ pu seij aɨn pueen tɨ naa tihuaꞌaseijrateꞌe . Ajta ɨ maxcɨraꞌi , capu ruxaꞌaj naꞌa ayan tihuaꞌaseijrateꞌe . Majta aɨme ɨ xuꞌuraꞌave , camu majta ruxaꞌa manaꞌa meyan eꞌen .
46015042	Ayaa pu cheꞌeta naꞌa eꞌenyeꞌen tiꞌiseijreꞌe aɨjna cɨmeꞌe ɨ mej huatarun aɨme ɨ mej meri huacuii . Aɨjna ɨ tevijraꞌan tɨ huanuꞌeihuacaꞌa , aɨ pu áꞌapuaꞌaren . Ajta aɨn tɨ Dioj rajjajsin , capu cheꞌe aꞌanaj áꞌapuaꞌaren aɨjna .
46015043	Aɨjna tevijraꞌan , ayaa pu huanuꞌeihuacaꞌa maj cai rɨꞌɨ tirataꞌacareꞌen . Ajta , tɨꞌɨj Dioj rajjan , aɨ pu tyamuaꞌa naa rɨꞌɨ tiraataꞌasin . Tɨꞌɨj huanuꞌeihua aɨjna ɨ tevijraꞌan , capu aꞌatzu rucaꞌanye . Ajta , tɨꞌɨj Dioj rajjan , aɨ pu rumuareꞌeriꞌiraꞌa cɨn rajjajsin .
46015044	Ayaa pu eenyeꞌen núꞌeihuan tɨ ij tyaꞌutaviicueꞌi iiyan chaanaca japua . Ajta , ayaa pu eenyeꞌen rajjajsin tɨ ij ayan jetzen araujcaꞌanyen ɨ xaijnyuꞌucaraꞌaraꞌan ɨ Dioj . Tɨ puaꞌa ayan seijreꞌe ɨ tevijraꞌan tɨ ayan tyaꞌutaviicueꞌi iiyan chaanaca japua , ajta pu ayan cheꞌeta naꞌa seijraꞌa ɨ tevijraꞌan tɨ jetzen araujcaꞌanyen ɨ xaijnyuꞌucaraꞌaraꞌan ɨ Dioj .
46015045	Jee xaa nyaꞌu , ayaa pu teꞌeyuꞌusiꞌi tɨcɨn : “ Aɨjna ɨ tevi , aɨjna ɨ Adán tɨ anacai huataseijre , aɨ pu ayan eenyeꞌen ruuri huatyajturaa . ” Ajta aɨjna ɨ tevi , aɨjna tɨ ajta Adán pɨrɨcɨ ɨ tuꞌuveꞌetyajtɨ , ayaa pu eenyeꞌen huatyajturaa xaijnyuꞌucari tɨ ayej auj tihuaꞌataꞌaca mej meyan ruuri muaꞌaraꞌani .
46015046	Capu anacai huataseijre aɨjna tɨ jetzen araujcaꞌanyen ɨ xaijnyuꞌucaraꞌaraꞌan ɨ Dioj , silu aɨjna tɨ rusaɨj taꞌutaviicueꞌi iiyan chaanaca japua . Tɨꞌɨj aɨn ayan huataseijreꞌen , aj pu xaa huataseijreꞌesin aɨjna tɨ aɨn xaijnyuꞌucaraꞌaraꞌan jetze araujcaꞌanyen .
46015047	Ajta , aɨn ɨ tyaataꞌa , ɨ tɨ anacai huataseijre , aɨ pu chuej cɨn huatyataavijhuacaꞌa . Aɨj pu cɨn , iiyan maj chuej japua maꞌacan . Ajta ɨ tyaataꞌa , ɨ tɨ huaꞌapua tɨ huanyej , aɨ pu uteꞌe eꞌemaꞌacan .
46015048	Majta aɨme ɨ mej yan japuan huachaatɨme iiyan chaanaca japua , ayaa mu eꞌen tɨj ajta een ɨ tevi tɨ chuej japua maꞌacan . Majta aɨme ɨ mej jetzen ajtyamaꞌacan aɨjna tɨ uteꞌe eꞌemaꞌacan , ayaa mu majta eꞌen tɨj een aɨjna ɨ aꞌatɨ .
46015049	Aꞌij tyej teri teyan eꞌen taavijraꞌan cɨmeꞌe aɨjna ɨ tevi tɨ chuej japua maꞌacan , ayaa tu cheꞌeta tyanaꞌa eenyaꞌa taꞌajuꞌun taavijraꞌan cɨmeꞌe aɨjna ɨ tevi tɨ uteꞌe eꞌemaꞌacan .
46015050	Ayaa nu tyajaꞌamueꞌixaateꞌe , nyeꞌihuaamuaꞌa . Capu rɨꞌɨri tɨ aun aꞌutyarute aꞌu tɨ Dioj tieꞌijta aꞌatɨ tɨ naꞌa tɨ auj ayen seijreꞌe taavijraꞌan cɨmeꞌe aɨjna ɨ tevi tɨ chuej japua maꞌacan . Ajta , aɨjna ɨ aꞌatɨ tɨ áꞌapuaꞌaren , capu rɨꞌɨri tɨ ayan tiraacɨꞌɨti aɨjna tɨ cai aꞌanaj áꞌapuaꞌaren .
46015051	Xaanamuajriꞌi muan , aꞌini ayaa nu tyajamuaataꞌixaateꞌesin tiꞌitɨj cɨmeꞌe tɨ ruꞌavaatacaꞌa ɨ Dioj jemi . Catu naimiꞌi cuiꞌini , silu Dioj pu naijmiꞌica saɨque taruuren ityejmi .
46015052	Ayaa pu teꞌeme ajna xɨcajraꞌa tɨ jetzen huatánamuajreꞌen ɨ trompeeta tɨ cɨmeꞌen nain teꞌentipuaꞌariteꞌesin . Tɨꞌɨj aɨn tɨ tajapua tiꞌivaɨreꞌe ucaajijhua ɨ trompeeta jetze , aj puꞌi ayan seiiraꞌa aꞌame tɨꞌɨj maj huatyamaxcavaꞌaxɨꞌɨn iyeꞌitzi cɨmeꞌe . Aj puꞌi Dioj huáꞌajjajpuaxɨꞌɨsin aɨme ɨ mej meri huacuii mej mi cai cheꞌe aꞌanaj aupuaꞌare . Tyajta ityan , saɨque tu huatyátaruurejsin , aꞌini ayaa pu ruxeꞌeveꞌe tɨ aɨn tɨ áꞌapuaꞌaren ayan saɨque huaujruuren tɨ ij cai cheꞌe aupuaꞌare . Ajta ayan ruxeꞌeveꞌe tɨ aɨn tɨ mɨꞌɨni , ajta ayan saɨque huaujruuren tɨ ij cai cheꞌe huamɨꞌɨni .
46015053	
46015054	Tɨꞌɨj saɨque huaujruuren aɨjna tɨ áꞌapuaꞌaren tɨ ij cai cheꞌe aupuaꞌare , ajta tɨꞌɨj ari saɨque huaujruu aɨjna tɨ mɨꞌɨniicheꞌen tɨ ij cai cheꞌe huamɨꞌɨni , aj pu xaa ayan tyajaꞌureꞌenyejsin aꞌij tɨ anacai teꞌeyuꞌusiꞌihuacaꞌa , aɨjna ɨ nyuucari tɨ cɨmeꞌen raxa yee : “ Nain pu hui cɨn ratyaamueꞌitɨ aɨjna ɨ tɨ huaꞌacuiꞌica .
46015055	Mɨ paj huaꞌacuiꞌica , ¿ aꞌuni aꞌij een ɨ paj cɨn huaꞌutyaamueꞌitɨ ? Capu meꞌe eꞌeseijreꞌe xaa nyaꞌu . ” Ajta ayan tɨcɨn : “ Mɨ paj cɨn tihuaꞌupueij , ¿ aꞌuni aꞌij een ? Capu xaa nyaꞌu maꞌa jaꞌahuaꞌa . ”
46015056	Ajta aɨjna tɨ cɨn tihuaꞌapueijteꞌe aɨjna tɨ ajta huaꞌacuiꞌica , ai pu aɨjna jetze araujcaꞌanyen ɨ maj cɨn atyaꞌɨtzaꞌara ɨ Dioj jemi . Ajta aɨjna ɨ nyuucari ɨ maj cɨn tiꞌijta , ai pu aɨn pueen tɨ caꞌanijraꞌa huaꞌataꞌaca mej mi meyan autaꞌɨtzaꞌaraꞌan ɨ Dioj jemi .
46015057	Ma ajta , ticheꞌe teyan rɨꞌɨ tirataꞌacareꞌen tyaɨjna ɨ Dioj tɨ ayan titataꞌaca tyej teyan tyuꞌutyamueꞌitɨn tyaɨjna cɨmeꞌe tyej jetzen ajtyamaꞌacan ɨ tavastaraꞌa , aɨjna ɨ Jesús tɨ ajta Cɨriistuꞌu pueen .
46015058	Aɨj xu cɨn seyan huarɨni , nyeꞌihuaamuaꞌa , mɨ nyaj aꞌamuaxeꞌeveꞌe huapɨꞌɨ . Sataꞌaj rɨꞌɨ tiꞌityeseiraꞌa aꞌanaj tɨ naꞌa , sataꞌaj sajta tyaꞌutaviicueꞌi tɨ ij cai aꞌatɨ amuaꞌariꞌi ɨ áꞌamuamuaꞌatziiraꞌa . Sataꞌaj sajta aꞌujcaꞌanyaacan cɨn tyuꞌumuareꞌen ɨ tavastaraꞌa jemi aꞌanaj tɨ naꞌa , aꞌini xuꞌuri ramuaꞌaree tɨ eecan huapɨꞌɨ tyajamuatyavaꞌɨri . Caxu huaapuaꞌa sanaꞌa tiꞌimuareꞌe tavastaraꞌa jetze maꞌacan .
46016001	Cɨmeꞌen ɨ tumin sej rasaɨreꞌe sej si cɨn huaꞌutavaɨreꞌen aɨme ɨ mej Dioj jemi seijreꞌe , ayaa nu cheꞌeta nyanaꞌa tyajaꞌamueijcateꞌe aꞌij nyej neri tihuéijca aɨme ɨ mej eꞌetyujsaꞌɨri nain japua u Galacia .
46016002	Ayaa xu huarɨni seij sajta seij , ajna xɨcajraꞌa tɨ jetzen tyaꞌutyeꞌitén ɨ iteeri . Cheꞌe seij ayan raꞌajtaꞌan ɨ ruche aꞌachu tɨ caj tiꞌixeꞌeviꞌiraꞌa , tɨ puaꞌa Dioj raataꞌa eihua nusu cɨj naꞌa . Cheꞌe aɨn rajsaɨreꞌen tɨj naꞌa sei iteeri tɨ ij cai cheꞌe ayan ruxeꞌevaꞌa saj rajsaꞌɨrihuaꞌan ajna nyatɨꞌɨj nyaun aꞌatanyén .
46016003	Nyatɨꞌɨj nyaun aꞌaraꞌasti , aj nu ni neyan huaꞌureꞌepijteꞌesin ɨ yuꞌuxari aɨme ɨ saj huaꞌantihuau mej mi maɨjna cɨn majta raꞌanyaꞌa aujna u Jerusalén ɨ sej seri rajsaɨj saj huaꞌutapueijveꞌesin .
46016004	Tɨ puaꞌa ajta ayan tinaꞌamitejtyaꞌa tɨ ayan titaatyavaꞌɨri nyaj nyajta nyaun áꞌumeꞌen , aɨ mu majta aꞌujuꞌu muaꞌajuꞌun nyeetzi jamuan .
46016005	Nyatɨꞌɨj nyaun anacai aꞌatanyén u Macedonia , aj nu ni amuumuaarin . Me nyajta inyaa , nyauj miꞌi nyaun u aꞌatanyén u Macedonia .
46016006	Tij nyacai aꞌatzu muejmi jemi aꞌateeri , naꞌari neyan aꞌatyeeviꞌin tɨj naꞌa tɨ huaseeviꞌi aꞌame sej si seyan naatyavaɨreꞌen saɨjna cɨmeꞌe aꞌu tɨ naꞌa nyaj áꞌumej .
46016007	Canu neyan raxeꞌeveꞌe nyaj ijii nyanaꞌa amuaaseij nyej ni aꞌatzu nyanaꞌa amuaamuaare , silu ayaa nu raxeꞌeveꞌe nyej ni aꞌatyeeviꞌin nyaj nyaun aꞌucatii muejmi jemi , tɨ puaꞌa ayan tinataꞌacareꞌen ɨ tavastaraꞌa .
46016008	Me nyajta inyaa , au nu aꞌutyaváa naꞌame nyaujna u Efeso asta naꞌa cai tyajaꞌureꞌenyen ajna matɨꞌɨj tiꞌiyeste maɨjna cɨmeꞌe taꞌaraahuaꞌapua tɨ araꞌase i iteeri . Ee xaa , ayaa nu huarɨni aꞌini naa pu tinaavaɨ aɨjna cɨmeꞌe ɨ nyej tiꞌimuareꞌe nyej ni eihua huapɨꞌɨ raatyavaɨreꞌen ɨ tavastaraꞌa . Capu amɨn aꞌij mej eihua nyejchaɨreꞌe .
46016009	
46016010	Ajta , tɨꞌɨj aun aꞌatanyén aɨjna ɨ Timuteeyu , sataꞌaj rɨꞌɨ tirájchaɨɨca tyamuaꞌa naa , aꞌini aɨ pu ayan cheꞌeta naꞌa tiꞌivaɨreꞌe ɨ tavastaraꞌa jemi nyatɨj inyaa .
46016011	Cheꞌe cai aꞌatɨ raxaahuata . Tɨꞌɨj ajtahuaꞌa u aꞌarajraꞌani , sataꞌaj raataꞌan tɨj naꞌa tɨ ayan ruxeꞌeveꞌe tɨ ij ajtahuaꞌa ya raꞌasti nyeetzi jemi . Ayaa nu rachuꞌeveꞌe tɨ aɨn ya huacati huaꞌa jamuan ɨ seica ɨ taꞌihuaamuaꞌa .
46016012	Ajta aɨjna ɨ taꞌihuaaraꞌa , aɨjna ɨ Apolos , eecan nu caꞌanijraꞌa raataꞌacaraꞌa naꞌayeꞌi tɨ muejmi jemi aꞌatanyén huaꞌa jamuan ɨ seica ɨ taꞌihuaamuaꞌa . Ma ajta aɨn , capu aꞌuyeꞌimɨɨ aꞌaraa . Aj pu nuꞌu aun aꞌatanyejsin muejmi jemi tɨꞌɨj huatácɨꞌɨpáaca .
46016013	Rɨꞌɨ xuꞌu muan . Sataꞌaj rɨꞌɨ tiꞌityeseiraꞌa saɨjna cɨmeꞌe saj raꞌastijreꞌe ɨ tavastaraꞌa . Sataꞌaj sajta huatyaujcaꞌanyen ɨ rutzajtaꞌa . Sataꞌaj sajta araujcaꞌanyen saɨjna jetze ɨ xaijnyuꞌucaraꞌaraꞌan ɨ Dioj sej si tyaꞌutaviicueꞌi .
46016014	Satɨj sanaꞌa sej seyan rɨcɨ , sataꞌaj seyan rɨjca saɨjna cɨmeꞌe saj huaujxeꞌeveꞌen .
46016015	Xuꞌuri ramuaꞌaree ai mu aɨn pueen ɨ maj anacai huataujtuꞌiriꞌi ɨ tavastaraꞌa jemi ayujna Acaya aɨme ɨ tyaɨtestyamuaꞌameꞌen aɨjna ɨ Estéfanas . Aɨ mu majta meri maɨjna cɨn autyajhuii maj huaꞌutyavaɨreꞌen aɨme ɨ mej Dioj jetze ajtyamaꞌacan . Ayaa nu caꞌanijraꞌa amuaataꞌaca , nyeꞌihuaamuaꞌa , sej si huaꞌatzaahuatyaꞌa aɨme , sajta naijmiꞌica ɨ tyaɨte ɨ mej meyan cheꞌeta manaꞌa tiꞌimuareꞌe tyatɨj ityan , ɨ maj majta tzaahuatiꞌiraꞌa cɨn tiꞌivaɨreꞌe tavastaraꞌa jetze maꞌacan .
46016016	
46016017	Nyaa nu xaa huatantyamuaꞌave matɨꞌɨj ya raꞌa , aɨjna ɨ Estéfanas jamuan aɨjna ɨ Fortunato , ajta aɨjna ɨ Acaico . Aɨ mu xaa rɨꞌɨ tinaataꞌa maɨjna cɨmeꞌe maj ya náamuaaracaꞌa muejmi jetze maꞌacan tɨ ij cai tiꞌitɨ naꞌaturaatyaꞌa .
46016018	Aɨ mu rɨꞌɨ tinaataꞌa yu nyatzajtaꞌa . Majta mu rɨꞌɨ amuaataꞌasin muejmi ɨ aꞌamua tzajtaꞌa . Ayaa pu tyuꞌujxeꞌeveꞌe saj rɨꞌɨ tihuaꞌutaꞌan naijmiꞌica ɨ tyetyaca mej meyan eꞌen matɨj aɨme ɨ maj hueica .
46016019	Ya mu áꞌamuataujteꞌe aɨme ɨ mej eꞌetyujsaꞌɨri huaꞌateyujtaꞌa tɨ ayun seijreꞌe tɨj naꞌa tɨ ayun huatacáꞌa iiya Asia . Ajta aɨjna ɨ Aquila , ajta aɨjna ɨ Priscila , aɨ mu tyamuaꞌa naa áꞌamuataujteꞌe nyuucajtzeꞌen ɨ tavastaraꞌa . Ayaa mu cheꞌeta manaꞌa ya áꞌamuataujteꞌe naijmiꞌi ɨ mej eꞌetyujsaꞌɨri aꞌu mej eꞌeche aɨjna ɨ Aquila , ajta aɨjna ɨ Priscila .
46016020	Naimiꞌi ɨ taꞌihuaamuaꞌa ɨ mej ya huati , aɨ mu majta áꞌamuataujteꞌe . Sataꞌaj huaujtaujteꞌen tyamuaꞌa naa , suꞌityaujvisiꞌitɨmuaꞌacareꞌe nyuucajtzeꞌen ɨ tavastaraꞌa .
46016021	Nyajta inyaa , i nyaj Pablo pueen , nyamuajcaꞌa nu cɨn tyajaꞌamuayuꞌuseꞌe nyej ni nyajta amuaatataujteꞌen .
46016022	Tɨ puaꞌa aꞌatɨ cai raxeꞌevaꞌa ɨ tavastaraꞌa , cheꞌe ayan pueijtzi raacɨꞌɨti . Cheꞌe ya uvéꞌenyen ɨ tavastaraꞌa .
46016023	Cheꞌe aɨn tavastaraꞌa , aɨjna ɨ Jesús , cheꞌe aɨn rɨꞌɨ tyajamuataꞌacareꞌen .
46016024	Eihua nu nyajta aꞌamuaxeꞌeveꞌe nyaɨjna cɨmeꞌe saj sajta saɨjna jetze ajtyamaꞌacan ɨ tavastaraꞌa , aɨjna ɨ Jesús . Yaa puꞌu , cheꞌe ayan tyajaꞌureꞌenyen .
47001001	Inyaa , i nyaj iꞌi Pablo , nyaa nu seij nyaɨn pueen tɨ Dioj ayan tinyeijca ruxéꞌeviꞌiraꞌa cɨmeꞌe nyej ni neyan tihuaꞌutaꞌixaateꞌen aꞌij tɨ tiꞌitɨ tiꞌiseijreꞌe ɨ Cɨriistuꞌu jemi , ɨ tɨ ajta iꞌi Jesús . Jamuan aɨjna ɨ taꞌihuaaraꞌa aɨjna ɨ Timuteeyu , ayaa tu tyajaꞌamuayuꞌuseꞌe mɨ sej eꞌetyujsaꞌɨri sej si ratyaanajche ɨ Dioj , mɨ sej Corinto aꞌuchaatɨme , tyajta teyan tihuaꞌayuꞌuseꞌe naijmiꞌica ɨ mej Dioj jemi seijreꞌe , matɨj manaꞌa ɨ maj maun aꞌuchaatɨme tɨj naꞌa tɨ aun huatacáꞌa u Acaya .
47001002	Cheꞌe aɨjna ɨ Dioj , ɨ tyaj rajyaꞌupua , ajta aɨjna ɨ tavastaraꞌa , aɨjna ɨ Jesús tɨ ajta Cɨriistuꞌu pueen , micheꞌe rɨꞌɨ tyajamuaataꞌacareꞌen , majta rɨꞌɨ tyajamuaatyapuaꞌariteꞌen sej si tyamuaꞌa naa , ruꞌihuáamuaꞌataa xaꞌaraꞌani .
47001003	Ticheꞌe rɨꞌɨ tiraataꞌacareꞌen tyaɨjna ɨ Dioj tɨ ajta yaꞌupuaaraꞌan pueen ɨ tavastaraꞌa , aɨjna ɨ Jesús tɨ ajta Cɨriistuꞌu pueen . Aɨjna ɨ Dioj , ai pu aɨn pueen ɨ tyaj rajyaꞌupua tɨ ajta nain cɨn taꞌacuꞌuvaa aꞌayeꞌi , ai pu aɨn pueen ɨ Dioj tɨ ajta nain cɨn rɨꞌɨ taarúꞌu .
47001004	Aɨ pu ajta rɨꞌɨ taarúꞌu aɨjna cɨmeꞌe ɨ tyaj cɨn áꞌaviicueꞌiraꞌa taꞌayeꞌi tej ti teyan cheꞌeta tyanaꞌa rɨꞌɨ huaꞌanrúꞌureꞌen aɨme ɨ mej tiꞌitɨj cɨn áꞌaviicueꞌireꞌe . Aɨj tu cɨn ticheꞌe teyan rɨꞌɨ huaꞌanrúꞌureꞌen tyaɨjna cɨmeꞌe ɨ tɨ cɨn Dioj ajta rɨꞌɨ taarúꞌu .
47001005	Ayej xaa nyaꞌu tiꞌayajna tɨ tyamuaꞌa naa ayan tiꞌitacɨꞌɨpuaca aɨjna tɨ cɨn ajta rajpueijtzicaꞌa aɨjna ɨ Cɨriistuꞌu . Ayan cheꞌeta naꞌa Cɨriistuꞌu ajta tyamuaꞌa naa rɨꞌɨ taarúꞌu tej ti tyaꞌutaviicueꞌi .
47001006	Tɨ puaꞌa teyan tiꞌitɨj cɨn áꞌaviicueꞌiraꞌa , ayaa pu ajta tiꞌivaɨreꞌe tɨ ij Dioj rɨꞌɨ amuaꞌanrúꞌureꞌen , ajta amueꞌirajtuaani . Ajta , tɨ puaꞌa Dioj ayan rɨꞌɨ taꞌanrúꞌureꞌe , ayaa pu ajta tiꞌivaɨreꞌe tɨ ij ajta aɨn rɨꞌɨ amuaꞌanrúꞌureꞌen . Ayaa pu xaa tyajaꞌamuaruure muejmi tɨ puaꞌa seyan cheꞌeta sanaꞌa tyamuaꞌa naa tyaꞌutaviicueꞌi ɨ saj cɨn rajpueijtzi tyatɨj ityan tirajpueiitzi .
47001007	Ayaa pu titaꞌamitejteꞌe sej seyan xaa nyaꞌu teꞌeviicueꞌi , aꞌini ayaa tu tiꞌijmuaꞌaree tɨ ayan cheꞌeta sanaꞌa tyajaꞌamuacɨꞌɨpuaca sej seyan rajpueijtzi tyatɨj ityan , ajta Dioj pu ayan cheꞌeta naꞌa rɨꞌɨ amuaꞌanrúꞌuraꞌa aꞌame muejmi tɨj ajta rɨꞌɨ titaꞌanrúꞌuraꞌa aꞌame itejmi .
47001008	Ayaa tu tiꞌijxeꞌeveꞌe , taꞌihuaamuaꞌa , sej raamuaꞌaree aꞌij tyaj tirajpueijtzicaꞌa tyatɨꞌɨj tyaun aꞌutyáꞌacaa aujna u Asia . Eecan tu huapɨꞌɨ áꞌaviicueꞌiraꞌacaa , asta naꞌa cai utyaavatzɨ ɨ tatzajtaꞌa . Ayaa pu titaꞌamityejtyaꞌacaa tyaj cai cheꞌe aꞌij huarɨni .
47001009	Ee tzɨteꞌe , ayaa pu titaꞌamityejtyaꞌacaa ɨ tatzajtaꞌa tyaj huacuiꞌini . Ma ajta , ayaa pu aɨjna cɨn taaruu tej ti cai tajɨɨmuaꞌa áꞌatatzaahuatyaꞌa silu tej ti tyaɨjna jetze aratacaꞌanyen ɨ Dioj tɨ huaꞌajjáꞌajpuana ɨ mej meri huacuii .
47001010	Aɨ pu ayan tuꞌirajtuaa tɨ ij cai ayan titáacɨꞌɨti tej tyaɨjna cɨn huacuiꞌini tɨ huapɨꞌɨ aꞌij puaꞌa seijreꞌe . Aɨ pu ajta aucheꞌe tuꞌirajtuaasin . Ee xaa nyaꞌu , ayaa tu tiꞌijchuꞌeveꞌe tɨ aɨn ajtahuaꞌa tuꞌirajtuaani .
47001011	Ma ajta , ayaa pu tyuꞌujxeꞌeveꞌe saj saɨjna cɨn taatavaɨreꞌen saj rahuaviira ɨ Dioj itejmi cɨmeꞌe , mej mi majta muiꞌitɨ meyan rɨꞌɨ tiraataꞌacareꞌen ɨ Dioj itejmi cɨmeꞌen maɨjna cɨmeꞌe tɨ aɨn Dioj ayan cheꞌeta naꞌa rɨꞌɨ titaatáꞌa itejmi aꞌij sej seri muiꞌitɨ tiraahuaviiriꞌi .
47001012	Aɨj tu xaa cɨn áꞌatatzaahuateꞌen . Ajta aɨn ɨ taxaijnyuꞌuca ayan tiꞌitaꞌixaateꞌe tɨ ayan tiꞌayajna tyej teyan rɨꞌɨ tiꞌititachaꞌɨ huaꞌa jemi ɨ mej iiyan seijreꞌe chaanaca japua , tyajta eitzeꞌe rɨꞌɨ tiꞌititachaꞌɨ muejmi jemi . Tɨj naꞌa tej teyan huarɨj , ayaa tu tzaahuatiꞌiraꞌa cɨn teyan rɨjcaa ɨ Dioj jemi , nain cɨmeꞌe aꞌij tɨ tiraavijteꞌe . Catu teyan tiꞌijrɨꞌɨrajcaa aꞌij mej tiꞌijrɨꞌɨre ɨ tyetyaca mej iiyan seijreꞌe ɨ chaanaca japua silu Dioj pu ayan rɨꞌɨ titaatáꞌa .
47001013	Ajta , ɨ nyaj tyajaꞌamuayuꞌuseꞌe , ayaa puꞌu naꞌa aɨn pueen aꞌij saj sanaꞌa tiraayɨꞌɨtɨ saj raꞌujijveꞌen , aꞌij saj sanaꞌa sajta tiyauꞌeite . Ayaa nu nyajta tiꞌijxeꞌeveꞌe saj raamuaꞌaree nain cɨmeꞌe tyaj tyaɨn pueen ɨ saj cɨn rɨꞌɨ tiraataꞌasin ɨ Dioj . Ee xaa , xuꞌuri seyan raamuaꞌareeriꞌi . Sajta muan , muan xu saɨn pueen ɨ tyaj cɨn rɨꞌɨ tiraataꞌasin ajna xɨcajraꞌan tɨ jetzen ajtahuaꞌa huataseijreꞌesin aɨjna ɨ tavastaraꞌa , aɨjna ɨ Jesús .
47001014	
47001015	Aꞌini ayaa pu tinaꞌamitejtyaꞌacaa , ayaa nu tiraaxaꞌapɨꞌɨntare nyaj anacai nyaun aꞌatanyén muejmi jemi nyej ni huaꞌapua rɨꞌɨ tyajamuaataꞌan .
47001016	Ayaa nu tiꞌijxeꞌevaꞌacaa nyaj amuaamuaare nyatɨꞌɨj nyaun aꞌumeꞌen u Macedonia , nyajta nyatɨꞌɨj nyaun pɨ eꞌejveti nyajtahuaꞌa amuaamuaare . Nyajta neyan raxeꞌevaꞌacaa saj seyan tiraaxaꞌapɨꞌɨntareꞌen ɨ saj cɨn naatyavaɨreꞌen nyej ni nyaun áꞌumeꞌen u Judea .
47001017	¿ Aꞌini tyajamuaꞌamitejteꞌe muejmi ? ¿ Ni qui seyan tinaꞌaseijrateꞌe tɨ cai rɨꞌɨri saj naꞌantzaahuateꞌen saɨjna cɨmeꞌe nyaj nuꞌu cai tzaahuatiꞌiraꞌa cɨn tiꞌixaꞌapɨꞌɨntareꞌe ? Me nyajta inyaa , canu xaa nyaꞌu neyan een , aꞌini canu neyan tiꞌijrɨꞌɨre matɨj aɨme ɨ tyetyaca ɨ maj rujɨɨmuaꞌa tiꞌimuaꞌatze tɨcɨn “ jee . ” Ma ajta , capu ayan teꞌiraame .
47001018	Ma ajta Dioj , aɨ pu cai aꞌanaj atyaꞌɨtzaꞌara . Aɨj pu cɨn , aɨjna ɨ tyej teri amuaataꞌixaa , capu ayan een tɨ huaꞌapuaca cɨn huataujmuaꞌa . Aɨjna tɨ cɨmeꞌen raxaj yee “ jee ” , capu ajta ayan huataujmuaꞌa yee “ capu ” .
47001019	Ajta aɨjna tɨ yaujraꞌan pueen ɨ Dioj , aɨjna ɨ Jesús tɨ ajta Cɨriistuꞌu pueen , tyan tu teyan cɨmeꞌen amueꞌixaa inyaa , jamuan aɨjna ɨ Silvano , ajta aɨjna ɨ Timuteeyu . Aɨjna ɨ Cɨriistuꞌu , nain pu cɨn tihuaujmuaꞌatziityaꞌa , ajta raxaꞌapɨꞌɨntareꞌe . Aɨjna jemi tɨj naꞌa ɨ nyuucari tɨ cɨmeꞌen raxaj yee “ jee ” , aꞌanaj tɨ naꞌa pu ayan teꞌiraame tɨcɨn “ jee ” .
47001020	Ajta nain ɨ tɨ cɨn Dioj tyaꞌataujratziiriꞌi , aɨ pu araurastejsin ɨ Cɨriistuꞌu jetze . Aɨj tu cɨn teyan tiꞌixaxaꞌa yee “ jee ” . Yaa pu tiꞌayajna ɨ jemin . Ayaa tu cɨn rɨꞌɨ tirataꞌaca ɨ Dioj .
47001021	Ma ajta Dioj , ai pu aɨn pueen ɨ tɨ rɨꞌɨ titájchaꞌɨ itejmi . Aɨ pu tyajamuájchaꞌɨ muejmi jemin ɨ Cɨriistuꞌu .
47001022	Aɨ pu itejmi huatauraꞌate , ajta raatyajtuaa ɨ ruxaijnyuꞌuca itejmi jemi tej ti raamuaꞌaree tɨ aɨn ranaijmireꞌen ɨ tɨ ari taataꞌa .
47001023	Dioj pu ruꞌumuaꞌaree aꞌij nyej tiꞌimuaꞌatze . Canu tiꞌihueꞌi nyanaꞌa . Canu chaꞌa nyanaꞌa tiꞌixaꞌapɨꞌɨntareꞌe silu rɨꞌɨ nu tiꞌixaꞌapɨꞌɨntareꞌe . Ayaa nu een cɨn cai nyaun aꞌatanye muejmi jemi nyej ni cai amuaatamuáreꞌeristeꞌen .
47001024	Catu xaa nyaꞌu teyan tyajaꞌamueijteꞌe sej si caꞌanyejri cɨn raꞌaraꞌastijreꞌen ɨ tavastaraꞌa , silu aꞌamua jamuan tu tiꞌimuareꞌe sej si saɨjna cɨn huataujtyamuaꞌaveꞌen , aꞌini muan xu raꞌastijraꞌa xaꞌayeꞌi tyamuaꞌa naa .
47002001	Me nyajta inyaa , ayaa nu tihuanxaꞌapɨꞌɨntariꞌiriꞌi nyaj cai nyajtahuaꞌa amuaamuaare nyej ni cai nyajtahuaꞌa amuaatyaxaamɨsteꞌen .
47002002	Ee xaa nyaꞌu , tɨ puaꞌa neyan amuaatyaxaamɨsteꞌen , ¿ aꞌatyaɨnni manaꞌaqui maɨn pueenyaꞌa muaꞌajuꞌun ɨ mej naatátyamuaꞌavisteꞌesin inyeetzi ? Capu cheꞌe sein aꞌatɨ , aꞌini muan xu saɨn pueen ɨ nyaj amuaatyaxaamɨste .
47002003	Ayaa nu een cɨn neyan tyajaꞌamuatayuꞌuse nyej ni ramuaꞌareera saj cai naatyaxaamɨsteꞌesin nyatɨꞌɨj nyaun aꞌaraꞌasti aꞌini ayaa pu tiraavijteꞌe saj naatátyamuaꞌavisteꞌen . Ma ajta , ayaa pu tinaꞌamitejtyaꞌacaa sej seyan eꞌen naijmiꞌi muan sej saɨjna cɨn huataujtyamuaꞌaveꞌen saɨjna cɨmeꞌe ɨ nyaj nyajta cɨn nyetyamuaꞌavi .
47002004	Nyatɨꞌɨj tyajamuaatayuꞌuse , eihua pu aꞌij puaꞌa nyaꞌasajcaꞌa , nyajta nyeyeinya tyamuaꞌa . Ee xaa , huapɨꞌɨ pu nuꞌucuiꞌicaa yu nyatzajtaꞌa , aꞌini canu raxeꞌevaꞌacaa nyaj amuaatyaxaamɨsteꞌen , silu ayaa nu tiꞌijxeꞌevaꞌacaa saj ramuaꞌaree nyaj eihua huapɨꞌɨ aꞌamuaxeꞌeveꞌe .
47002005	Ma ajta , tɨ puaꞌa aꞌatɨ ayan tiꞌitɨ cɨn aꞌij tyuꞌuruu tɨ i aꞌatɨ huataujxaamɨsteꞌen , capu ayan nyeetzi naꞌa huáruu silu eꞌicaj pu ajta muejmi ayan huáruu . Ayaa nu een cɨn tyajaꞌamueꞌixaateꞌe nyej ni cai eihua amuaatamuáreꞌeristeꞌen naijmiꞌica muejmi .
47002006	Puꞌuri aɨ puꞌu ɨ maj muiꞌitɨ meri meyan pueijtzi raataꞌa aɨjna ɨ aꞌatɨ tɨ ayan huarɨj .
47002007	Aɨj pu cɨn , ayaa pu ari tyuꞌujxeꞌeveꞌe saj tiraatauuniꞌi , sajta rɨꞌɨ raꞌanrúꞌureꞌen . Naꞌari cai , aɨ pu mueꞌitɨcheꞌen nain cɨmeꞌe aɨjna cɨmeꞌe tɨ eihua huapɨꞌɨ ruxaamɨsteꞌe .
47002008	Aɨj nu cɨn neyan caꞌanijraꞌa aꞌamuataꞌasin saj sajtahuaꞌa seyan tiraataseijrateꞌen saj sauj raxeꞌeveꞌe .
47002009	Ayaa nu een cɨn tyajamuaatayuꞌuse nyej ni amuaatyeeseij aꞌij sej titetyújchaꞌɨ muan , ajta nyej ni ramuaꞌaree tɨ puaꞌa seyan nain cɨn tyaꞌaste .
47002010	Aꞌatɨ tɨ naꞌa saj tiraatauuniꞌi , nyaa nu nyajta neyan cheꞌeta nyanaꞌa tiraatauuniꞌira . Tɨ puaꞌa neyan tiꞌitɨ cɨn tiraatauuniꞌiriꞌi , tiꞌitɨ tɨ naꞌa , ayaa nu een cɨn tiraatauuniꞌiriꞌi nyej ni aꞌamua japua huanyuuni ɨ Cɨriistuꞌu jemi tɨ ij cai aɨn Satanás tiꞌitɨ cɨn taꞌantimueꞌitɨn , aꞌini tyan tu xaa ramuaꞌaree aꞌij tɨ aɨn eenyeꞌequeꞌe tiꞌimuareꞌe .
47002011	
47002012	Nyatɨꞌɨj nyaun aꞌaráꞌa nyaujna u chajtaꞌana tɨ ayan tyajaꞌarajtyahuaa tɨcɨn Troas , nyej ni nyaun tihuaꞌutaꞌixaateꞌen ɨ nyuucari tɨ cɨmeꞌen raxa ɨ Cɨriistuꞌu , nyavastaraꞌa pu ayan naataꞌa nyej ni nyaxaahua tyamuaꞌa naa tihuaꞌutaꞌixaateꞌen ɨ tyaɨte .
47002013	Me nyajta , eihua nu huapɨꞌɨ tiꞌimuajcaa nyaɨjna cɨmeꞌe nyaj cai ráatyau ɨ nyeꞌihuaaraꞌa , nyaɨjna ɨ Tito , tɨ cai aun autyavaacaꞌa . Aɨj nu cɨn huaꞌutatautyaꞌa , nyaun áꞌumej u Macedonia .
47002014	Ajta , tyamuaꞌa tu rɨꞌɨ tiraataꞌasin tyaɨjna ɨ Dioj tɨ ayan taataꞌaca tyamuaꞌa naa tyaj tyuꞌutyamueꞌitɨn jamuan ɨ Cɨriistuꞌu . Cu xuee tyaj cuj ityan eꞌitaꞌa huajuꞌun , ajta aɨ pu Cɨriistuꞌu anacai huameꞌen , majta tacujtaꞌa huajuꞌun ɨ tyej teri huaꞌutyaamueꞌitɨ . Ajta aꞌu tɨ naꞌa tyaj eꞌitaꞌa huajuꞌun Dioj pu ayan raruure tɨ tyejmi jetze aꞌiráninyei aɨjna tɨ naa tyaꞌaaca ɨ maj cɨn ráamuaꞌati .
47002015	Tyajta ityan , ayaa tu seijreꞌe ɨ Dioj jemi . Cu xuee tyaj cuj ityan raatɨsin ɨ tɨ naa tyaꞌaaca aɨjna cɨmeꞌe tyej teyan Cɨriistuꞌu jetze ajtyamaꞌacan . Ayaa tu cheꞌeta tyanaꞌa seijreꞌe huaꞌa jemi ɨ tɨ Dioj hueꞌirajtuaasin , ajta huaꞌa jemi ɨ mej áꞌapuaꞌaren .
47002016	Ayaa pu een aɨme jemi ɨ seica ɨ mej áꞌapuaꞌaren , ayaa pu huaꞌa jemi tyaꞌaaca tɨj tiꞌitɨ tɨ huamɨꞌɨ ɨ maj cɨn majta aꞌapuaꞌare . Ajta aɨme ɨ seica ɨ tɨ Dioj hueꞌiratuaasin , ayaa pu huaꞌa jemi tyaꞌaaca tɨj tiꞌitɨ tɨ ruuri tɨ naa tyáaráꞌi ɨ maj cɨn huaujrujteꞌen . ¿ Aꞌatani ayan aꞌavejre tɨꞌi ayan tyuꞌutyavaɨreꞌen ɨ Dioj jemi ? Capu xaa nyaꞌu ma aꞌa aꞌatɨ tɨ ayan aꞌavejre .
47002017	Me tyajta ityan , catu teyan eꞌen matɨj ɨ seica , ɨ maj muiꞌitɨ , ɨ mej meyan huataujvaɨreꞌen ɨ maj cɨn ramueꞌitɨcɨ maɨjna cɨmeꞌe maj ramuareꞌe ɨ nyuucari tɨ cɨmeꞌen raxa ɨ Dioj . Me tyajta ityan , ayaa tu tzaahuatiꞌiraꞌa cɨn tiꞌititachaꞌɨ aꞌini Dioj pu taꞌantihuau . Tyajta ityan , ayaa tu ɨ Dioj jemi tiꞌixaxaꞌa tɨj saɨj tɨ Cɨriistuꞌu jetze maꞌacan tiꞌivaɨreꞌe .
47003001	¿ Ni qui ayan tyajamuaꞌamitejteꞌe tyaj tyajtahuaꞌa autyajhuii tej tyajɨɨmuaꞌa teyan rɨꞌɨ tiꞌitataꞌaca muejmi jemi ? Naꞌari , ¿ ni qui ayan ruxeꞌeveꞌe tɨ aꞌatɨ ayan yuꞌuxari autyéyuꞌuxan ɨ tɨ cɨn rɨꞌɨ tyajamuataꞌaca itejmi cɨmeꞌe nusu ayan tyuꞌujxeꞌeveꞌe saj raꞌutéyuꞌuxan ɨ sej jetzen rɨꞌɨ tiꞌitataꞌaca itejmi ? Seica jemi pu xaa ayan tyuꞌujxeꞌeveꞌe , aru ityejmi jemi , capu .
47003002	Muan xu rujɨɨmuaꞌa sanaꞌa saɨn pueen ɨ tɨ titaatyavaꞌɨri tɨj yuꞌuxari ɨ tyaj cɨn huatataseijrata huaꞌa jemi , matɨj manaꞌa puaꞌamua yen seijreꞌe mej mi raꞌujijveꞌen , maj yauꞌeitaa muaꞌaraꞌani .
47003003	Muan xu xaa seyan eꞌen tɨj yuꞌuxari tɨ Cɨriistuꞌu jetze aꞌuveꞌeme . Ma ajta , capu tetej jetze áꞌayuꞌusiꞌihuacaꞌa silu aɨn ɨ xaijnyuꞌucaraꞌaraꞌan ɨ Dioj , aɨ pu raatyajtuaa muejmi jemi tɨꞌij ayan aꞌamua tzajtaꞌa tyuꞌuseiraꞌa aꞌaraꞌani mɨ saj sauj ruuri .
47003004	Ayaa tu tyaꞌatzaahuateꞌe aꞌini Cɨriistuꞌu pu ayan tiꞌiseijreꞌe ɨ Dioj jemi .
47003005	Capu ayan tiraavijteꞌe tyaj tyajɨɨmuaꞌa teyan tyuꞌutaxaj yee tejmi pu jetze seijreꞌe ɨ muareꞌeriꞌiraꞌa tej ti teyan raayɨꞌɨtɨhuaꞌan silu aɨjna ɨ tyaj jetzen aratacaꞌanye , aɨ pu aun aꞌuveꞌeyeꞌi ɨ Dioj jemi .
47003006	Ajta aɨn Dioj , aɨ pu ayan taꞌantihuau tej ti teyan tyaɨjna cɨn tyuꞌutyavaɨreꞌen , aɨjna ɨ nyuucari tɨ jajcua tɨ Dioj ajta cɨn tyaꞌataujratziiriꞌi . Tyajta ityan , catu tyaɨjna cɨn tiꞌimuareꞌe tɨ aꞌayuꞌusiꞌi tetej jetze , silu aij tu cɨmeꞌen tɨ ayan seijreꞌe tɨ jetzen aꞌiráninyei ɨ xaijnyuꞌucaraꞌaraꞌan ɨ Dioj . Ajta aɨn ɨ nyuucari tɨ áꞌayuꞌusiꞌihuacaꞌa ɨ tetej jetze , aɨ pu ayan huaꞌataꞌaca mej mi meyan aꞌatɨ aꞌuxɨ́jteꞌen tɨ ij aɨn huamɨꞌɨni . Ma ajta aɨn ɨ xaijnyuꞌucaraꞌaraꞌan ɨ Dioj , aɨ pu ruurican aꞌihuatyajtuaani .
47003007	Ma ajta aɨn ɨ nyuucari ɨ maj cɨn meyan aꞌatɨ aꞌuxɨ́jteꞌen tɨꞌi aɨn huamɨꞌɨni , ayaa pu áꞌayuꞌusiꞌihuacaꞌa tetej jetze tɨ aꞌuraꞌatzatzeihuacaꞌa . Eecan pu huapɨꞌɨ naa seijraꞌacaa tɨꞌɨj Dioj ayan raatyajtuaa aɨjna jemi ɨ Moisés . Ajta aɨn Moisés , ayaa pu huapɨꞌɨ tyataatɨyeꞌicaa ɨ nyeerimaꞌaraꞌan jetze . Majta aɨme ɨ maj Israel jetze ajtyamaꞌacan , capu rɨꞌɨristacaꞌa maj raꞌaraaseij ɨ Moisés aɨjna cɨmeꞌe tɨ ayan huapɨꞌɨ tyataatɨyeꞌicaa ɨ nyeerimaꞌaraꞌan jetze . Ma ajta , aɨ pu tyapuaꞌarijmaꞌacaa .
47003008	Ajta aɨn tɨ cɨn tiꞌivaɨreꞌe aɨjna ɨ xaijnyuꞌucaraꞌaraꞌan ɨ Dioj , ¿ ni cai ayan eihua huapɨꞌɨ eitzeꞌe naa seiiraꞌa aꞌaraꞌani ?
47003009	Ee xaa nyaꞌu , ayaa pu tiꞌayajna . Tɨ puaꞌa ayan eihua huapɨꞌɨ naa seijraꞌacaa ajnaꞌɨmɨ tɨꞌɨj Dioj raatyajtuaa ɨ nyuucari ɨ maj cɨn aꞌatɨ aꞌuxɨ́jteꞌen , ayaa pu tyuꞌujxeꞌeveꞌe tɨ eitzeꞌe huapɨꞌɨ naa seiraꞌa aꞌaraꞌani aɨjna nyuucari tɨ rataꞌaca ɨ aꞌatɨ tɨ aɨn urareꞌenyaꞌacan cɨn huatyaturan ɨ Dioj jemi .
47003010	Ee tzɨteꞌe , ayaa pu tiꞌayajna , aɨ pu ajmiꞌi huapɨꞌɨ naa seijraꞌacaa aɨjna ɨ nyuucari tɨ raatyajtuaa ɨ Moisés jemi . Ajta ijii , capu cheꞌe naa seijreꞌe aɨjna cɨmeꞌe tɨ ari seij huataseijre tɨ eitzeꞌe huapɨꞌɨ naa seijreꞌe .
47003011	Ajta , tɨ puaꞌa ayan náa eenyeꞌen huataseijre aɨjna tɨ ajta tyápuaꞌari , eitzeꞌe pu huapɨꞌɨ naa seiraꞌa aꞌame aɨjna ɨ tɨ ayan huatyaturaasin tɨj naꞌa rusen cɨmeꞌe .
47003012	Aꞌini tuꞌuri teyan rachuꞌeveꞌe ɨ Dioj jemi tɨ ayan teꞌirajraꞌani , aɨj tu cɨn teyan taxaahua tihueꞌixaateꞌe , tyajta cai tiꞌitzɨɨnyaꞌa .
47003013	Catu teyan rɨcɨ aꞌij tɨj aɨn Moisés huarɨj tɨ cɨɨxuri cɨn araujna ɨ runyeerimaꞌa jetze mej mi cai raꞌaraaseij aɨme ɨ maj Israel jetze ajtyamaꞌacantacaa , mej mi cai raaseijra tɨꞌɨj tyápuaꞌarijmeꞌen aɨjna tɨ tyataatɨyeꞌicaa .
47003014	Majta maɨn , aɨ mu cai huatauraꞌa maj yauꞌeitaa muaꞌaraꞌani . Ayaa mu huarɨj . Cu xuee maj cuj araujna cɨɨxuri cɨmeꞌe . Tɨj naꞌa ajnaꞌɨmɨ tɨ yu eꞌireꞌenye , ayaa pu een seijreꞌe . Matɨꞌɨj raꞌajijvaꞌa maɨjna ɨ nyuucari tɨ miꞌimaꞌacan ɨ tɨ cɨn Dioj ayan anacai tyaꞌataujratziiriꞌi , aucheꞌe pu ayan seijreꞌe ɨ maj cɨn aranamiꞌi , ajta capu xɨ aꞌatɨ huaꞌutáxɨɨxɨ , aꞌini aɨ puꞌu raayɨꞌɨtɨ ɨ Cɨriistuꞌu .
47003015	Ee xaa nyaꞌu , ayaa pu tiꞌen ijii aꞌanaj tɨ naꞌa raxeꞌeveꞌe maj raꞌujijveꞌen aɨjna ɨ tɨ Moisés raꞌuyuꞌuxacaꞌa , maucheꞌe mu meyan aranamiꞌihuajmee mej mi cai yauꞌeitaa muaꞌaraꞌani .
47003016	Ma ajta , tɨ puaꞌa aꞌatɨ ayan huataujtuꞌireꞌen ɨ tavastaraꞌa jemi , Dioj pu raꞌutáxɨjta aɨjna tɨ cɨn aránamiꞌihuacaꞌa .
47003017	Ajta aɨn ɨ tɨ iꞌi tavastaraꞌa , ajta aɨn ɨ tɨ iꞌi xaijnyuꞌucaraꞌaraꞌan , aɨ mu ruxaꞌaj een , ajta aꞌu tɨ aɨn eꞌeseijreꞌe ɨ xaijnyuꞌucaraꞌaraꞌan ɨ tavastaraꞌa , au pu aꞌarɨꞌɨri tɨ aꞌatɨ ruxaahua áꞌuchaꞌacanyeꞌen ɨ Dioj jemi .
47003018	Me tyajta ityan , ayaa tu eenyeꞌequeꞌe seijreꞌe . Ayaa tu seijreꞌe . Cu xuee tyaj cai aranamiꞌihuajmee , tyajta teyan cheꞌeta tyanaꞌa tyamuaꞌa naa tiꞌitaseijrata tɨj ajta aɨn tavastaraꞌa tyamuaꞌa naa tyuꞌujseijrata . Tyan tu saɨque huatyátaruurejsin tej ti teyan seiraꞌa taꞌaraꞌani tɨj tevijraꞌan ɨ tavastaraꞌa tej ti eitzeꞌe tyamuaꞌa naa rɨꞌɨ tiꞌitaseijratáa taꞌajuꞌun tɨj naꞌa tɨ yu aucaꞌitɨ aꞌame . Ajta , aɨ pu jetzen aꞌiráninyei ɨ tavastaraꞌa jetze , ajta aɨjna jamuan ɨ ruxaijnyuꞌuca .
47004001	Tyajta ityan , tyan tu tyaɨjna cɨn tiꞌivaɨreꞌe ɨ Dioj jemi aɨjna cɨmeꞌe tɨ aɨn Dioj ayan táꞌancuꞌuvajxɨꞌɨ . Aɨj tu cɨn cai mueꞌitɨcheꞌe .
47004002	Me tyajta ityan , tuꞌuri raataxaahuatacaꞌa tej tij teyan aꞌij puaꞌa rɨjcaa aviitzi cɨmeꞌe , tej tij tyajta cai teyan rɨjcaa aɨjna tɨ tyuꞌuteviꞌirasteꞌe , tej tij cai tiꞌitɨj cɨn tacuanamua . Catu áꞌatacaꞌanye tej teyan tiꞌitɨj cɨn tyuꞌuhuéꞌita . Catu tyajta áꞌatacaꞌanye tej saɨque tyuꞌutaxaj tyaɨjna cɨmeꞌe ɨ nyuucari tɨ cɨmeꞌen raxaj ɨ Dioj , silu ayaa tu ruunyátacan cɨn tiꞌixaxaꞌa tzaahuatiꞌiraꞌa cɨmeꞌe . Ayaa tu tyaɨjna cɨn rɨcɨ tej ti teyan tyuꞌutáseijrata huaꞌa jemi matɨj manaꞌa puaꞌamua ɨ tyaɨte tej ti caꞌanijraꞌa huaꞌutaꞌan mej mi raamuaꞌaree aꞌij tɨ ayan tiꞌayajna ɨ Dioj jemi .
47004003	Ajta , tɨ puaꞌa ayan aꞌutanámiꞌi ɨ nyuucari ɨ tyaj cɨn tihueꞌixaateꞌe , ayaa puꞌu naꞌa aꞌutanámiꞌi huaꞌa jemi ɨ mej aꞌapuaꞌare .
47004004	Ai mu aɨn pueen ɨ tɨ huaꞌutanaamɨ ɨ huaꞌamuaꞌatziiraꞌa tzajtaꞌa aɨjna ɨ dioj tɨ naijmiꞌica tiꞌijteꞌe ɨ mej ijii huatyaɨte . Ayaa pu een cɨn huaꞌuruu mej mi cai yauꞌeitaa muaꞌaraꞌani ɨ nyuucari tɨ ayan tiꞌivaɨreꞌe tɨj tatzari tɨ huaꞌatatzaviꞌi ɨ huaꞌa tzajtaꞌa mej mi meyan raamuaꞌati maɨjna ɨ tavastaraꞌa tɨ ayan huapɨꞌɨ naa seijreꞌe . Aɨ pu ajta aɨn pueen ɨ tɨ nain cɨn ruxaꞌa een tɨj ɨ Dioj .
47004005	Ayaa pu xaa tiꞌayajna , aꞌini catu tajɨɨmuaꞌa tyanaꞌa tihueꞌixaateꞌe , silu aɨjna ɨ tyaj cɨmeꞌen tihueꞌixaateꞌe , aɨ pu aɨn pueen ɨ Jesús tɨ ajta iꞌi Cɨriistuꞌu . Ai pu ajta aɨn pueen ɨ tavastaraꞌa . Tyajta ityan , ayaa tu tyajaꞌamuavaɨreꞌe muejmi Jesús jetze maꞌacan .
47004006	Ajta aɨn ɨ Dioj , ayaa pu jajcua ɨmɨ ayan tyuꞌutaxajtacaꞌa tɨcɨn : “ Cheꞌe aꞌataaca ɨ taij ajna aꞌutɨ aꞌutɨcaꞌa . ” Aɨ pu ajta utyátatzaracaꞌa yu tatzajtaꞌa , tɨ ij aɨn ayan taataꞌan tej yauꞌeitaa taꞌaraꞌani , aꞌij tɨ een cɨn huapɨꞌɨ naa seijreꞌe ɨ Dioj aɨjna cɨmeꞌe tɨ Cɨriistuꞌu aɨjna jemi seijreꞌe .
47004007	Tyajta ityan , ayaa tu seijreꞌe ɨ Dioj jemi tɨj xaꞌari tɨ xarij cɨn taavijhua , ɨ tyaj tzajtaꞌan teri ruuhuásaɨj ɨ tɨ cɨn Dioj rɨꞌɨ titaatáꞌa , ɨ tɨ ajta huapɨꞌɨ tiꞌijnajchi . Ayaa pu een ɨ tɨ seijreꞌe tɨ aɨn muáreꞌeriꞌiraꞌaraꞌan tɨ nain cɨn tyuꞌutyamueꞌitɨn , capu tejmi jetze aꞌiráninyei , silu aij puꞌu jetze ɨ Dioj .
47004008	Nain tu cɨn rajpueijtzi ityan . Me tyajta , catu aꞌatzu mueꞌitɨcheꞌen . Capu ajta aꞌij taꞌamitejteꞌe aꞌij tɨ teꞌeme . Me tyajta ityan , tyan tu aꞌij tirajtyauve aꞌij tyaj huarɨni .
47004009	Aɨme ɨ tyaɨte , aꞌij mu puaꞌa xaa taruuraa muaꞌayeꞌi . Ma ajta Dioj , capu ma tuuhuaꞌana . Aɨ mu xaa taꞌajɨpua . Ma ajta , camu taꞌantipuaꞌariteꞌesin .
47004010	Aꞌu tɨ naꞌa tej aꞌacɨɨnye , ayaa tu cheꞌeta tyanaꞌa tiꞌipueijtiꞌihua taꞌajuꞌun , aꞌij tɨ eenyeꞌequeꞌe huamɨꞌɨ ɨ Jesús . Ayaa tu tyaɨjna cɨn rɨni , aꞌini tyan tu raꞌaviicueꞌi , ajta ayan cheꞌeta naꞌa seijreꞌe jemin ɨ tyaj ratyáhueꞌiraꞌa aɨjna tɨ cɨn Jesús ajta tataꞌaca tej tyauj ruuri .
47004011	Aꞌini ityan , i tej tyauj ruuri , ayaa pu tiꞌitaruure , aꞌanaj tɨ naꞌa tu áꞌatacaꞌanye tyaj huacuiꞌini nyuucajtzeꞌen ɨ Jesús . Ajta aɨjna jemi ɨ tyaj ratyáhueꞌiraꞌa tɨ ajta áꞌapuapuaꞌare , aɨjna jemi pu ajta seiraꞌa aꞌame ɨ muareꞌeriꞌiraꞌa tɨ cɨn ajtahuaꞌa ruuri aɨjna ɨ Jesús .
47004012	Aɨj pu cɨn , tyan tu teyan rajpueijtzi tyaɨjna cɨmeꞌe tej teyan áꞌatacaꞌanye tej huacuiꞌini . Ma sajta muan , ruxaahua xu rɨꞌɨ titeecháatɨmee saɨjna cɨmeꞌe tyaj ityan rajpueijtzi .
47004013	 Ayaa pu teꞌeyuꞌusiꞌi tɨcɨn : “ Nyaa nu tyaꞌantzaahua . Aɨj nu hui cɨn neyan tyuꞌutaxajtacaꞌa . ” Ayaa pu cheꞌeta naꞌa een itejmi jemi . Tyan tu tyajta tyaꞌatzaahuateꞌe , tyajta teyan tiꞌixaxaꞌa tyaɨjna cɨmeꞌe tej teri ramuaꞌaree tɨ aɨjna ɨ tɨ raꞌajjáj ɨ tavastaraꞌa , aɨjna ɨ Jesús , huaꞌa tzajtaꞌa ɨ mɨꞌɨchite , aɨ pu ajta taꞌajjájpuaxɨꞌɨsin jamuan ɨ Jesús . Aɨ pu ajta taataseijrata muejmi jamuan tej ti naimiꞌi huatyaturan ɨ jemin .
47004014	
47004015	Ajta nain tɨ ayan tyuꞌurɨj , aɨ pu tyajamuatyavaꞌɨri muejmi , aꞌini satɨꞌɨj eitzeꞌe huatámuiꞌire saɨjna cɨmeꞌe tɨ Dioj rɨꞌɨ tyajamuataꞌaca , eitzeꞌe xu huataujtyamuaꞌaveꞌesin sej si huapɨꞌɨ rɨꞌɨ tiraataꞌan ɨ Dioj .
47004016	Ayaa tu cɨn cai cataxáahuajyeꞌi . Ee xaa , aɨjna ɨ tyaj ratyáhueꞌiraꞌa tɨ me eijreꞌe seijreꞌe , aɨ pu áꞌapuapuaꞌare . Ma ajta ɨ tɨ yu tatzajtaꞌa seijreꞌe , aɨ pu rujajcuareꞌen aꞌanaj tɨ naꞌa nain xɨcaj tzajtaꞌa .
47004017	Ajta aɨjna ɨ tyaj cɨn cɨj caj rajpueijtzi , tɨ ajta cai eihua ruxeꞌeveꞌe , aɨ pu ayan rɨꞌɨ taruure tej ti teyan raꞌancuraꞌan tyaɨjna tɨ huapɨꞌɨ naa seiraꞌa aꞌame tɨj naꞌa rusen cɨmeꞌe . Capu aꞌatzu rátiꞌasi aɨjna tɨ ijii seijreꞌe . Ajta eihua pu eitzeꞌe ruxeꞌeveꞌe cai ɨ tyaj cɨn rajpueijtzicaꞌa .
47004018	Aɨj tu cɨn , catu áꞌatacaꞌane aɨjna jemi ɨ tɨ tiꞌitaavijhua , tɨ ajta me eijreꞌe seijreꞌe , silu aij tu jemi áꞌatacaꞌane tyaɨjna tɨ cai taavijhua , ɨ tɨ ajta cai me eijreꞌe seijreꞌe , aꞌini aɨjna tɨ ayan taavijhua , capu aꞌateeri . Ma ajta , aɨjna tɨ cai taavijhua , tɨ ajta cai me eijreꞌe seijreꞌe , aɨ pu xaa aꞌateeri tɨj naꞌa rusen cɨmeꞌe .
47005001	Ajta aɨjna ɨ tyaj ratyáhueꞌiraꞌa , ayaa pu titaatyavaꞌɨri tɨj ɨnaamua tyaj jeten chajca . Tyajta teyan ramuaꞌaree tɨ puaꞌa huatyauune aɨjna ɨ ɨnaamua , tyaucheꞌe tu huatyeechiꞌi ɨ tɨ Dioj jemi eꞌeseijreꞌe , tɨ ajta cai muajcaꞌa cɨn taavijhua . Uteꞌe pu eꞌeséiraꞌa aꞌame tɨj naꞌa rusen cɨmeꞌe .
47005002	Tyajta ityan , tej tyauj iiyan seijreꞌe chaanaca japua , tyan tu taxaijnyuusteꞌe yu tatzajtaꞌa , tyajta teyan taxaamɨsteꞌe tyaɨjna cɨmeꞌe tej tij tyaun aꞌutyarute tyaujna chiꞌita tɨ uteꞌe eꞌeseijreꞌe tɨ ajta Dioj cɨn taꞌancánajsin .
47005003	Ayaa pu aɨjna cɨn rɨni tɨ ayan taꞌancanán , catu tij cheꞌe muamuaꞌavijmaꞌa áꞌujhuaꞌanyaꞌa taꞌajuꞌun .
47005004	Ayaa pu tiꞌen , aꞌini ijii tej tyauj jeten huachaatɨme aɨjna ɨ ɨnaamua , eecan tu tayein yu tatzajtaꞌa , tyaɨjna cɨmeꞌe tɨ ayan tamuáreꞌeristeꞌe tiꞌitɨ cɨmeꞌe . Capu aɨ naꞌa tej teyan ratzɨɨnyeꞌe tɨ Dioj ayan taꞌariꞌi aɨjna tɨ cɨn taꞌancánajsin , silu tej huapɨꞌɨ teyan tiꞌijxeꞌeveꞌe tɨ aɨn eitzeꞌe taꞌancáanan , tɨ ij aɨn tɨ aꞌateeri tɨj naꞌa rusen cɨmeꞌe nain tiꞌicáanan aɨjna tɨ áꞌapuapuaꞌare .
47005005	Ajta aɨn tɨ ayan rɨꞌɨ taruure tej ti teyan tyaɨjna ancuraꞌan , ai pu aɨn pueen ɨ tɨ Dioj rusaɨj raatyajtuaa itejmi jemi , ɨ ruxaijnyuꞌuca tej ti teyan raamuaꞌaree tɨ Dioj aɨjna cɨn tyaꞌataujratziiriꞌi itejmi jemi .
47005006	Aɨj tu cɨn , aꞌanaj tɨ naꞌa , aɨ pu caꞌanijraꞌa tataꞌaca aꞌini ayaa tu ramuaꞌaree tyatɨꞌɨj tyauj teyan ruuri seijraꞌa tyeijna jetze ɨ tej ratyáhueꞌiraꞌa , tyan tu cai xɨ tyaun aꞌutí ɨ tavastaraꞌa jemi . Ayaa puꞌu xaa nyaꞌu tiꞌen , aꞌini ayaa tu een cɨn ya áꞌujhuaꞌan tyaɨjna cɨmeꞌe tyaj raꞌatzaahuateꞌe . Catu tyaɨjna cɨmeꞌe tyanaꞌa ya áꞌujhuaꞌan tej ti tyaɨjna jetze aratacaꞌanyen aɨjna tej tiꞌisiseꞌi teyajna .
47005007	
47005008	Tyamuaꞌa pu caꞌanijraꞌa tataꞌaca , ajta eitzeꞌe pu taꞌaraanajchi tyaj tihuiini tyaɨjna jetze ɨ tyaj ratyáhueꞌiraꞌa tej ti tyaun éꞌeseijraꞌa aꞌu tej aꞌutyeechiꞌi ɨ tavastaraꞌa jemi .
47005009	Aɨj tu cɨn , teyan tiꞌityeseꞌe tej teyan rɨꞌɨ tiꞌititachaꞌɨ tej teyan rɨꞌɨ tiraataꞌan ɨ tavastaraꞌa , capu amɨn aꞌij tɨ puaꞌa teyan aꞌɨmɨ seijraꞌa nusu teyan jemin seijraꞌa .
47005010	Ee xaa nyaꞌu tɨ ayan tiꞌen , aꞌini ayaa pu tyuꞌujxeꞌeveꞌe tej naijmiꞌi teyan huatataseijrata aujna aꞌu tɨ aꞌutáca ɨ Cɨriistuꞌu tɨ ij aɨn taꞌuxɨ́jteꞌen naijmiꞌica itejmi . Aj pu xaa ayan tiꞌijcɨꞌɨti aꞌij tɨ tiraavijteꞌe seij ajta seij aꞌij tɨ tiꞌitɨ tyuꞌumueꞌitɨ aɨjna cɨmeꞌe aꞌij tɨ huarɨj tɨꞌɨj auj ruuricaa , tɨ puaꞌa xaꞌapɨꞌɨn huarɨj nusu aꞌij puaꞌa huarɨj .
47005011	Aɨj tu cɨn , tuꞌuri ramuaꞌaree tɨ ayan tyuꞌujxeꞌeveꞌe tej eihua huapɨꞌɨ raꞌatesaꞌa ɨ tavastaraꞌa , ayaa tu een cɨn tiꞌityesaꞌa taꞌayeꞌi tej ti huaꞌutyamueꞌitɨn ɨ tyetyaca mej mi raꞌancuraꞌan ɨ tɨ ayan tiꞌayajna itejmi jetze . Ajta aɨn ɨ Dioj , aɨ pu ramuaꞌaree aꞌij tej eꞌen . Ajta , ayaa nu tiꞌijxeꞌeveꞌe tɨ ayan cheꞌeta naꞌa tyajamuaꞌamityejtyaꞌa ɨ aꞌamua xaijnyuꞌuca tzajtaꞌa .
47005012	Catu tyajtahuaꞌa muejmi jemi raꞌiráꞌaca ɨ tyaj cɨn huatátatzaahuateꞌen , silu tyan tu jamuataꞌaca ɨ saj cɨn huataujtyamuaꞌaveꞌen itejmi cɨmeꞌe sej si seyan raayɨꞌɨtɨhuaꞌan saj huatanyuuni aɨme jemi ɨ mej meyan maɨjna cɨn ahuaujtzaahuateꞌe maɨjna cɨmeꞌe aꞌij tɨ aꞌatɨ rusiseꞌirata me seiraca ɨ tyaɨte , ɨ maj majta cai huaꞌa jetze ruxeꞌeveꞌe aꞌij tɨ een aɨjna ɨ aꞌatɨ ɨ rutzajtaꞌa .
47005013	Tɨ puaꞌa ayan tiꞌayajna aꞌij maj tiꞌixaxaꞌa tyaj nuꞌu tatɨmueꞌi , ayaa tu een cɨn tatɨmueꞌi tej ti teyan raatyavaɨreꞌen ɨ Dioj . Naꞌari cai , tɨ puaꞌa teyan rɨꞌɨ me tityaumuámuaꞌaree , ayaa tu een cɨn rɨcɨ tej ti rɨꞌɨ jamuaatyavaɨreꞌen muejmi .
47005014	Ai pu xaa aɨn pueen ɨ tɨ tiꞌitaijteꞌe tɨ aɨn Cɨriistuꞌu taxeꞌeveꞌe . Ayaa pu titaꞌamitejteꞌe itejmi tɨ saɨj naꞌa huamɨꞌɨ huaꞌa jetze maꞌacan , naijmiꞌica , aꞌachu puaꞌamua ɨ tyaɨte . Ajta , tɨ puaꞌa ayan tyuꞌurɨj , aɨj mu cɨn naijmiꞌi jamuan huacuii .
47005015	Ayaa pu ajta een cɨn huaꞌa jetze maꞌacan huamɨꞌɨ mej mi aɨme ɨ maj mauj ruuri maj cai cheꞌe rujɨɨmuaꞌa manaꞌa aꞌij tirájtyauveꞌen aꞌij mej yeꞌi tiꞌityujchaꞌɨ , silu mej mi rɨꞌɨ tiꞌityújchaɨca maɨjna jemi ɨ tɨ huaꞌa jetze maꞌacan huamɨꞌɨ , tɨ ajta huatarú huaꞌa tzajtaꞌa ɨ mɨꞌɨchite .
47005016	Aɨj pu cɨn , ijii tɨ yu aucaꞌitɨ aꞌame , catu cheꞌe teyan aꞌatɨ maꞌusíseꞌij aꞌij tɨ titaꞌamitejteꞌe ɨ tatzajtaꞌa aɨjna cɨmeꞌe ɨ tyaj cɨn raaseij me jeijreꞌe . Ee xaa , ayaa tu tejmíꞌi raatasíseꞌiraꞌa ɨ Cɨriistuꞌu tɨꞌɨj aɨn auj tevi naꞌa pueenyaꞌa . Ajta ijii , catu cheꞌe teyan rasiseꞌij .
47005017	Aɨj pu cɨn , tɨ puaꞌa aꞌatɨ ayan Cɨriistuꞌu jetze ajtyamaꞌacan , aɨ pu aɨn pueen seij tɨ Dioj ari raajajcuare . Puꞌuri me tyauvatzɨ aꞌij tɨ tiꞌityújchaɨcaꞌa tɨ miꞌimaꞌacan cɨmeꞌe . Nain pu jajcuacan cɨn seijreꞌe ɨ jemin .
47005018	Naijmiꞌi tɨj naꞌa eijna ɨ tyaj cɨmeꞌen tiꞌixa , aɨ pu jemi eꞌemaꞌacan ɨ Dioj tɨ ayan taaruu tej ti tyajtahuaꞌa reꞌenyeꞌen huatyaturan ɨ jemin aɨjna cɨmeꞌe tɨ Cɨriistuꞌu ayan tajapua huanyúu . Aɨ pu Dioj ajta ayan aɨjna cɨn titaijca tej ti tyajta teyan huaꞌuruuren ɨ tyaɨte mej mi majtahuaꞌa reꞌenyeꞌen huatyaturan ɨ jemin .
47005019	Ayaa pu huataujmuaꞌa tɨ aɨn Dioj ayan huaꞌuruu aɨme ɨ mej yan huachaatɨme ɨ chaanaca japua mej mi majtahuaꞌa reꞌenyeꞌen huatyaturan ɨ jemin aɨjna cɨmeꞌe tɨ Cɨriistuꞌu huaꞌajapua huanyúu . Aɨj pu cɨn cai ayan Dioj huaꞌuxɨjte aɨjna cɨmeꞌe ɨ maj cɨn autyajturaa ɨ jemin , silu aɨ pu aɨjna cɨn titaijca aɨjna cɨmeꞌe ɨ nyuucari ɨ tyaj cɨn rɨꞌɨ huaꞌuruuren mej mi majtahuaꞌa reꞌenyeꞌen huatyaturan ɨ jemin .
47005020	Aɨj tu cɨn , tyan tu tyaɨn pueen ɨ tɨ Dioj taataityacaꞌa tej ti tihuaꞌutaꞌixaateꞌen ɨ Cɨriistuꞌu jetze maꞌacan . Dioj pu ayan tihuaꞌajee aɨjna cɨmeꞌe ɨ nyuucari ɨ tyaj cɨn tihueꞌixaateꞌe . Aɨj tu cɨn teyan tyajaꞌamuajee sataꞌaj seyan sajtahuaꞌa reꞌenyeꞌen huatyaturan ɨ Dioj jemi .
47005021	Ajta aɨn ɨ Dioj , ayaa pu raaruu ɨ Cɨriistuꞌu tejmi jetze maꞌacan . Eijna tɨ cai aꞌanaj tiꞌitɨ cɨn autyajturaa ɨ jemin , aɨ pu Dioj ayan raaruu tɨ japuan rajveti nain ɨ pueijtzi tɨ tacɨꞌɨtíicheꞌen itejmi aɨjna cɨmeꞌe ɨ tyaj cɨn autyajturaa ɨ Dioj jemi , tej ti jamuan ɨ Cɨriistuꞌu teyan urareꞌenyaꞌacan cɨn huatyaturan ɨ jemin .
47006001	Aꞌini tyan tu naijmiꞌi tiꞌimuareꞌe , ayaa tu tyajtahuaꞌa tyajaꞌamuajee sej seyan raꞌancuraꞌan ɨ tɨ cɨn Dioj rɨꞌɨ tyajamuaataꞌasin sej si seyan eihua huapɨꞌɨ raatatuꞌireꞌen ɨ jemin aɨjna ɨ saj cɨn tyuꞌumuarej .
47006002	Aɨj pu cɨn ayan teꞌeyuꞌusiꞌi tɨcɨn : Ayaa nu muaanamuajriꞌi ajna xɨcajraꞌan tɨ jetzen ari huaxaꞌapɨꞌɨn , nyajta , neyan muaatavaɨ ajna xɨcajraꞌan nyej hui jetzen mueꞌirajtuaa .
47006003	Tyajta ityan , catu teyan huaꞌutamuareꞌeristeꞌe tiꞌitɨ cɨmeꞌe tɨ tihuaꞌantyuꞌuuniꞌi , silu ayaa tu rɨꞌɨ tiꞌitítacháɨ taꞌayeꞌi tɨ ij cai aꞌatɨ aꞌij tiꞌitaxajta .
47006004	Me tyajta ityan , ayaa tu muejmi jemi taseijrata matɨj aɨme ɨ mej tiꞌivaɨreꞌe ɨ Dioj jemi nain cɨmeꞌe . Capu amɨn aꞌij tɨ puaꞌa teyan eihua huapɨꞌɨ tiꞌitɨj cɨn áꞌaviicueꞌireꞌe nusu teyan tirajpueiitzi naꞌari tiꞌitɨ tamuareꞌeristeꞌe caꞌɨn tiꞌitɨ aꞌij puaꞌa taruure .
47006005	Tyaucheꞌe tu teyan cheꞌeta tyanaꞌa tiꞌivaɨreꞌe , tij majta meyan taatyavajxɨꞌɨn nusu taꞌityaanan naꞌari taatamuariteꞌen aꞌu tɨ naꞌa tyaj áꞌujhuaꞌan caꞌɨn tyaj muareꞌeri cɨn tiꞌimuareꞌe , nusu tyaj huatáxaireꞌen tyaj atanyeenyeꞌeri naꞌari tyaj huatatájcucaꞌa .
47006006	Ayaa pu ajta seijreꞌe tej teyan tiꞌivaɨreꞌe ɨ Dioj jemi aɨjna cɨmeꞌe tyaj cai tiꞌitɨ cɨn aꞌij puaꞌa rɨcɨ , tyajta tyamuaꞌa naa tiruꞌumuaꞌaree aꞌij tɨ een ɨ Dioj , tyajta tyamuaꞌa tu teꞌeviicueꞌi huaꞌa jemi ɨ seica . Tyan tu tyajta rɨꞌɨ tihuaꞌajchaꞌɨ ɨ taxaꞌa tyaɨte , tyajta tyaɨjna jetze aratacaꞌanye ɨ xaijnyuꞌucaraꞌaraꞌan ɨ Dioj . Tyajta tu tzaahuatiꞌiraꞌa cɨn huaꞌaxeꞌeveꞌe .
47006007	Ayaa tu tyajta huataujnyátacan cɨn tiꞌixaxaꞌa . Catu tiꞌihueꞌi tyanaꞌa . Tyajta tyaɨjna cɨn tiꞌimuareꞌe ɨ muáreꞌeriꞌiraꞌaraꞌan cɨmeꞌe ɨ Dioj . Tyajta tu teyan seijreꞌe tyaɨjna jamuan ɨ tyaj cɨn tyuꞌuteseꞌen nain cɨmeꞌe tɨ ta jetze seijreꞌe tej ti teyan huarɨni tɨ naa een ɨ Dioj jemi .
47006008	Tɨ puaꞌa meyan rɨꞌɨ titaataꞌan naꞌari meyan taatyaxaahua , nusu meyan aꞌij puaꞌa tiꞌitaxajta caꞌɨn rɨꞌɨ metihueꞌixaatyaꞌa itejmi cɨmeꞌen , tyaucheꞌe tu teyan tiꞌivaɨreꞌe . Ayaa mu majta tiꞌitaxaata muaꞌajuꞌun tyaj nuꞌu tiꞌihueꞌitaca . Me tyajta ityan , tzaahuatiꞌiraꞌa tu cɨn teyan rɨcɨ .
47006009	Capu ajta tajetze ruxeꞌeveꞌe tɨ puaꞌa macai tamuaꞌate nusu matamuaꞌate . Ayaa tu tyajta huaꞌa jemi seijreꞌe cu xuee tyaj cuiꞌicu . Me tyajta ityan , tyaucheꞌe tu ruuri . Pueijtzi mu taꞌateꞌe aru camu taꞌapuaꞌariteꞌen .
47006010	Ayaa tu seijreꞌe cumu tyaj taxaamɨsteꞌe . Me tyajta ityan , aꞌanaj tɨ naꞌa tu tatyamuaꞌaveꞌe . Catu aꞌij tiꞌijviicueꞌi . Me tyajta , ayaa tu huaꞌaruuren muiꞌitɨ mej mi huataujchijtyaanita . Catu nuꞌu tiꞌitɨ tichaꞌɨ . Me tyajta , nain tu xaa tíꞌijchaꞌɨ .
47006011	Ayaa nu aꞌahuauritaacan cɨn tyajamueꞌixaa nain cɨmeꞌe , muan , mɨ sej Corinto aꞌuchaatɨme . Eihua nu aꞌancaꞌanye muejmi jemi .
47006012	Catu tiꞌitɨ aꞌamuamueireꞌe muejmi , silu muan xu rujɨɨmuaꞌa sanaꞌa rumueireꞌe saɨjna cɨmeꞌe aꞌij tɨ tyajamuaꞌamitejteꞌe ɨ aꞌamuatzajtaꞌa .
47006013	Aɨj nu cɨn neyan tyajaꞌamuahuavii sej si sajtahuaꞌa ahuaujcaꞌanyen itejmi jemi . Ayaa nu xaa tyajaꞌamueꞌixaateꞌe cumu saj tɨꞌɨri púeenyeꞌen .
47006014	Caxu huaꞌajtyajaꞌahuatyahuaꞌan aɨme ɨ maj cai tyaꞌatzaahuateꞌe . Xuꞌuhuaujmuaꞌatzɨ aɨjna cɨmeꞌe , ¿ aꞌini tiꞌirɨꞌɨri mej seij manaꞌa tyaɨtejraꞌa pueenyeꞌen aɨjna tɨ uraréꞌen ɨ Dioj jemi , ajta aɨjna tɨ aꞌij puaꞌa tiꞌityujchaꞌɨ ? Capu xaa nyaꞌu aꞌij tiꞌirɨꞌɨri . Ari aɨjna , ¿ ni qui ruxaꞌaj naꞌa seijreꞌe ɨ nyeeristeꞌe , ajta ɨ tɨcaꞌari tzajtaꞌa ? Capu xaa nyaꞌu .
47006015	¿ Tiꞌitajni aꞌij metiꞌixaꞌapɨꞌɨntareꞌen aɨjna ɨ Cɨriistuꞌu , jamuan aɨjna ɨ Satanás ? Capu xaa nyaꞌu tiꞌitɨ . Ajta aɨn tɨ tyaꞌatzaahuateꞌe , ¿ ni qui ayan ruxaꞌaj naꞌa raꞌancuraꞌasin tɨj ajta raꞌancuraꞌasin aɨjna tɨ cai tyaꞌatzaahuateꞌe ? Capu xaa nyaꞌu tiꞌitɨ .
47006016	¿ Tiꞌitajni aꞌij metiꞌixaꞌapɨꞌɨntareꞌen aɨme ɨ mej tiꞌivaɨreꞌe teyujtaꞌa aɨme jamuan ɨ tiꞌityaɨn ɨ maj huaꞌanaꞌamiche ɨ maj cai Dioj pueen ? Capu xaa nyaꞌu tiꞌitɨ . Tyajta ityan , ayaa tu tiꞌivaɨreꞌe ɨ Dioj jemi tɨj teyuu tɨ tzajtaꞌan huirajca ɨ Dioj tɨ iꞌiruuri . Aɨj pu cɨn ayan tyuꞌutaxajtacaꞌa tɨcɨn : Nyaa nu uꞌuchaa naꞌame huaꞌa tzajtaꞌa . Nyajta nu neyan huaꞌa Dioj pueenyaꞌa naꞌame . Majta aɨme , aɨ mu nyetyaɨtestyamuaꞌa pueenyaꞌa muaꞌajuꞌun . Aɨj xu cɨn ajtacɨɨnye huaꞌa jemi sej si rujɨmeꞌen áꞌujhuaꞌanyeꞌen . Caxu tiꞌitɨ muaraꞌa tɨ xanaꞌaviꞌireꞌe . Nyajta nu neyan rɨꞌɨ amuaꞌancureꞌeviꞌitɨ .
47006017	Ayaa pu tiꞌixa ɨ tavastaraꞌa tɨcɨn : Aɨj xu cɨn ajtacɨɨnye huaꞌa jemi sej si rujɨmeꞌen áꞌujhuaꞌanyeꞌen . Caxu tiꞌitɨ muaraꞌa tɨ xanaꞌaviꞌireꞌe . Nyajta nu neyan rɨꞌɨ amuaꞌancureꞌeviꞌitɨ .
47006018	Ajta ayan tiꞌixa ɨ tavastaraꞌa tɨ nain cɨn antyujmuaꞌaree tɨcɨn : Nyaa nu aꞌamuayaꞌupua pueenyaꞌa naꞌame . Sajta muan , ayaa xu niyaujmuaꞌa pueenyaꞌa xaꞌajuꞌun , satɨj sanaꞌa sej tyetyaca pueen , ajta mɨ saj juuca . Yaa puꞌu .
47007001	Aꞌini Dioj pu ayan tyaꞌataujratziiriꞌi , muan taꞌihuaamuaꞌa ɨ tej aꞌamuaxeꞌeveꞌe , ticheꞌe teyan me tiruuraini tɨj naꞌa tɨ ayan tiꞌitaxanaꞌavisteꞌe , tɨ aɨjna jetze airaninyeica ɨ tatyevi jetze nusu ɨ ta tzajtaꞌan , tej ti raanaijmiꞌireꞌen aɨjna tɨ titaꞌaturaateꞌe tej ti urareꞌenyaꞌacan cɨn huatyaturan ɨ Dioj jemi . Tataꞌaj teyan huarɨni tyaɨjna cɨmeꞌe tɨ Dioj ayan huatauraꞌate itejmi jemi .
47007002	Caxu raꞌantanaamɨn ɨ aꞌamuaxaijnyuꞌuca itejmi jemi , aꞌini catu aꞌij puaꞌa amuaaruu . Catu tyajta aꞌatɨ caꞌanijraꞌa huataꞌa tɨ ij aꞌij puaꞌa tiꞌityujchaꞌɨ . Ee xaa nyaꞌu , catu aꞌatɨ tyuꞌuhueꞌitze tej ti tiꞌitɨj cɨn huatyatavaɨreꞌen .
47007003	Canu neyan tyajaꞌamueꞌixaateꞌe nyej ni tiꞌitɨj cɨn amaꞌuxɨjteꞌen . Canu aꞌatzu , aꞌini nuꞌuri neyan tyajamueꞌixaa tej teyan áꞌatacaꞌanye muejmi jemi , tɨ puaꞌa teyan naimiꞌi huacuiꞌini nusu teyan naimiꞌi ruuri huatyaturan .
47007004	Eecan nu nyaxaahua tyajaꞌamueꞌixaateꞌe , canu aꞌij tiꞌitzɨɨnyaꞌa nyanaꞌa . Eihua nu aꞌantzaahuateꞌe muejmi cɨmeꞌe , nyajta eihua nu rɨꞌɨ tyanmuaꞌate . Nyajta huapɨꞌɨ nu nyetyamuaꞌaveꞌe nain cɨmeꞌe ɨ tyaj rajpueijtzi .
47007005	Me tyajta ityan , tyatɨꞌɨj tyaun aꞌaráꞌa u Macedonia , capu aꞌatzu huatarɨꞌɨristaracaꞌa tej huatasaꞌupeꞌen , silu tyan tu rajpueijtzicaꞌa nain cɨmeꞌe , tɨj naꞌa tɨ ayan titaaruu . Eecan tu áꞌaviicueꞌiraꞌacaa huaꞌa jemi ɨ tyaɨte , tyajta tiꞌitzɨɨnyaꞌacaa ɨ tatzajtaꞌan .
47007006	Ajta aɨn ɨ Dioj tɨ rɨꞌɨ huaꞌanrúꞌuraꞌa aꞌayeꞌi ɨ maj aꞌij tyaꞌujmuaꞌate , aɨ pu ayan rɨꞌɨ taaruu aɨjna cɨmeꞌe tɨ aɨn ya uveꞌenye ɨ Tito .
47007007	Ayaa pu xaa aɨjna cɨn rɨꞌɨ taaruu , ajta aɨjna cɨmeꞌe tɨ aɨn Tito ajta rɨꞌɨ taaruu ajta aɨjna cɨmeꞌe saj anacai rɨꞌɨ raaruu aɨjna ɨ taꞌihuaaraꞌa . Aɨ pu xaa titaataꞌixaa muejmi cɨmeꞌen , saj nuꞌu eihua huapɨꞌɨ seyan tiꞌijxeꞌeveꞌe saj naaseij , saj nuꞌu tyamuaꞌa sajta tyujxaamɨsteꞌe , ajta nuꞌu tyamuaꞌa muejmi jetze ruxeꞌeveꞌe aꞌij tɨ tiꞌinyavaɨreꞌe inyeetzi . Aɨj nu cɨn eitzeꞌe huatantyamuaꞌave .
47007008	Me nyajta inyaa , capu cheꞌe aꞌij puaꞌa nyaꞌase nyaj neyan amuaatyaxaamɨste nyaɨjna cɨmeꞌe aꞌij nyaj tyajamuaataitiꞌiriꞌi . Anacai pu xaa , aꞌij puaꞌa nyaꞌasajcaꞌa , aru capu cheꞌe aꞌini aꞌatzu puꞌu aꞌatee saj ruxaamɨstyaꞌacaa .
47007009	Ma ajta , canu nyaɨjna cɨn nyetyamuaꞌaveꞌe nyaɨjna cɨmeꞌe saj huataujxaamɨste , silu aɨj nu cɨn nyanaꞌa nyetyamuaꞌaveꞌe saj seyan huataujxaamɨste sej si saɨque tiꞌityújchaɨca . Ayaa pu xaa nyaꞌu aꞌij puaꞌa amuaataꞌa sej si seyan huataujxaamɨsteꞌen jemin ɨ Dioj . Aɨj pu cɨn , catu tajɨ́ɨmuaꞌa tyanaꞌa pueijtzi amuaataꞌa .
47007010	Ee xaa nyaꞌu . Tɨ puaꞌa aꞌatɨ ayan huataujxaamɨsteꞌen ɨ Dioj jemi tɨ ij saɨque tiꞌityújchaɨca , capu xaa aꞌij puaꞌa tiraataꞌasin , silu Dioj pu ruꞌiratuaasin . Naꞌari tɨ puaꞌa aꞌatɨ ayaa naꞌa ruxaamɨsteꞌe matɨj aɨme ɨ mej yan japuan seijreꞌe ɨ chaanaca , ayaa pu tyajaꞌureꞌenyejsin tɨ aupuaꞌare .
47007011	Aru casiꞌi muan , aꞌij tɨ tyajamuaaruu aɨjna cɨmeꞌe sej seyan huataujxaamɨsteꞌen ɨ Dioj jemi . Huapɨꞌɨ pu caꞌanijraꞌa amuaataꞌa saj raahuauni ɨ tɨ cɨn Dioj tyajamuaatauuniꞌi . Eecan xu huatanínyuꞌucacucaꞌa saɨjna cɨmeꞌe tɨ aꞌij puaꞌa eenyaꞌa . Eecan xu sajta tiꞌitzɨɨnyaꞌacaa saɨjna cɨmeꞌe tɨ aꞌamuacɨꞌɨtiicheꞌe ɨ pueijtzi . Sajta eecan huapɨꞌɨ áꞌujcaꞌanyajcaꞌa inyeetzi cɨmeꞌe , sajta huapɨꞌɨ xu aꞌij tyaꞌujmuaꞌate . Muan xu sajta tyamuaꞌa naa pueijtzi raataꞌa aɨjna tɨ aꞌij puaꞌa rɨjcaa . Ijii tu xaa teyan ramuaꞌaree saj cai tiꞌitɨ cɨn autyajturaa aɨjna cɨmeꞌe tɨ aꞌij puaꞌa eenyaꞌa .
47007012	Aɨj pu cɨn tyamuaꞌa tyuꞌutyavaɨ ɨ nyaj amuaatáitiꞌiriꞌi . Me nyajta inyaa , canu nyaɨjna cɨn amuaatáitiꞌiriꞌi nyaɨjna cɨmeꞌe ɨ aꞌatɨ tɨ ayan autyajturaa , canu nyajta amuaatáitiꞌiriꞌi nyaɨjna cɨmeꞌe tɨ aꞌatɨ seij jemi aꞌutyajturaa , silu ayaa nu een cɨn amuaatáitiꞌiriꞌi tɨ ij ayan amuaatamitejteꞌen muejmi ɨ Dioj jemi aꞌachu saj caj áꞌujcaꞌanye tejmi jemi .
47007013	Aɨj tu cɨn teri rɨꞌɨ huarɨj ɨ tatzajtaꞌa . Capu ajta aɨ naꞌa tej teri rɨꞌɨ huarɨj , silu tyajta teyan tyaɨjna cɨn huatátatyamuaꞌaveꞌe tyaɨjna cɨmeꞌe tɨ aɨn Tito ayen cheꞌeta naꞌa rutyamuaꞌaveꞌe , aꞌini muan naimiꞌi xu rɨꞌɨ tiraataꞌa ɨ tzajtaꞌan .
47007014	Ee xaa , nuꞌuri nejmiꞌi ahuantzaahua ɨ Tito jemi muejmi cɨmeꞌe . Sajta muan , caxu aꞌatzu naatatyeviꞌiraste . Aꞌini nain ɨ tej teri tyajamueꞌixaa , ayaa pu tiꞌayajna , ayaa pu cheꞌeta naꞌa ayan tiꞌayajna ɨ tyaj cɨmeꞌen ahuatatzaahuate jemin ɨ Tito .
47007015	Ajta eitzeꞌe pu aɨn ayan ahuaujcaꞌanye muejmi jemi , aꞌini aɨ pu ayan raꞌutamuaꞌareeriꞌi aꞌij saj muan naimiꞌi titáꞌastijreꞌe . Aɨ pu ajta aɨjna autamuaꞌareera aꞌayeꞌi sej seyan tyamuaꞌa naa raꞌancureꞌeviꞌitɨ , sej seyan eihua huapɨꞌɨ tiꞌitzɨɨnyaꞌacaa .
47007016	Nyajta inyaa , nyaa nu nyetyamuaꞌaveꞌe , aꞌini nain nu cɨn aꞌancaꞌanye muejmi jemi , aꞌini muan xu xaa araurastejsin .
47008001	Taꞌihuaamuaꞌa , ayaa tu tiꞌijxeꞌeveꞌe saj raamuaꞌaree aꞌij tɨ Dioj rɨꞌɨ tihuaꞌutaꞌa aɨme ɨ mej u eꞌetyujsaꞌɨri aꞌu tɨ naꞌa aun tɨ huatacáꞌa u Macedonia .
47008002	Matɨꞌɨj mauj eihua huapɨꞌɨ áꞌaviicueꞌiraꞌacaa , ajta eihua tihuaꞌaturaatyaꞌacaa ɨ maj cɨn ruvaɨraꞌacaa , ma majta , eihua mu huapɨꞌɨ rutyamuaꞌavaꞌacaa . Aɨj pu cɨn ayan teꞌirajraa mej meyan ruxéꞌeviꞌiraꞌa cɨn tyuꞌutyavaɨ maɨjna cɨmeꞌe tɨ eihua huapɨꞌɨ araꞌasicaa ɨ Dioj jemi .
47008003	Ayaa nu tihuaꞌutyaxajta ɨ mej meyan tyuꞌutapueijve aꞌachu maj caj tiꞌijviicueꞌiracaa . Ee xaa , aɨ mu ruxéꞌeviꞌiraꞌa cɨn eitzeꞌe meyan huarɨj .
47008004	Caꞌanin mu cɨn tajhuaviiriꞌi tej teyan huaꞌutaꞌan maj tyuꞌutyavaɨreꞌen maɨjna cɨmeꞌe maj huaꞌutyavaɨreꞌen aɨme ɨ maj eꞌetyujsaꞌɨri ɨ maj ajtyamaꞌacan ɨ tavastaraꞌa jetze .
47008005	Ma majta aɨme , camu meyan manaꞌa tyuꞌutapueijve aꞌij tej tiꞌijchuꞌevaꞌacaa . Anacai mu huataseijre ɨ tavastaraꞌa jemi , majta eꞌeyan itejmi jemi maɨjna cɨmeꞌe tɨ ayan tiꞌijxeꞌevaꞌacaa ɨ Dioj .
47008006	Aɨj tu cɨn teri caꞌanijraꞌa raataꞌa tyaɨjna ɨ Tito tɨ aɨn ayan raanaijmiꞌireꞌen muejmi jemi aɨjna tɨ cɨn anacai autyejche muejmi tzajtaꞌa sej si seyan cheꞌeta sanaꞌa tyuꞌutapueijveꞌen ruxéꞌeviꞌiraꞌa cɨmeꞌe .
47008007	Ajta ijii , aꞌini eitzeꞌe pu ayan tyajamuaacɨ́ꞌɨ muejmi cai ɨ seica , nain cɨmeꞌe , tɨ puaꞌa saj ráꞌatzaahuateꞌen ɨ tavastaraꞌa naꞌari saj tihuaꞌutaꞌixaateꞌen ɨ nyuucari cɨmeꞌe tɨ ayan tiꞌayajna nusu saj ruꞌumuaꞌareera aꞌij tɨ een ɨ Dioj jemi , caꞌɨn sajta nain cɨn áꞌujcaꞌanye itejmi jemi , sajta taxeꞌeveꞌe , aɨj pu cɨn , ayaa tu tiꞌijxeꞌeveꞌe . Ayaa xu huarɨni sej si sajta huaꞌutyamueꞌitɨn saɨjna cɨmeꞌe ɨ saj cɨn rɨꞌɨ tihuaꞌutaꞌasin .
47008008	Canu nyaɨjna cɨn tyajamuaataijteꞌesin , silu ayaa nu een cɨn tyajaꞌamueꞌixaateꞌe sej si huataujseijrata sej seyan cheꞌeta sanaꞌa tzaahuatiꞌiraꞌa cɨn huaꞌaxeꞌeveꞌe saɨme ɨ maj Jerusalén eꞌetyujsaꞌɨri matɨj ɨ seica ɨ maj aꞌujcaꞌanyaacan cɨn huaꞌutyavaɨ ɨ ruꞌihuaamuaꞌa .
47008009	Ee xaa , xuꞌuri ramuaꞌaree ɨ tɨ cɨn rɨꞌɨ titaatáꞌa ruxéꞌeviꞌiraꞌa cɨmeꞌe ɨ tavastaraꞌa , aɨjna ɨ Jesús , tɨ ajta Cɨriistuꞌu pueen . Aɨ pu ayan nain tíꞌijchaɨcaꞌa , ma ajta aɨ pu u uteꞌe ayan eenyeꞌequeꞌe huataujseijratacaꞌa tɨj seij tɨ cai aꞌij tiꞌijviicueꞌi tɨ ij muejmi japua huanyuuni , sej si seyan saɨjna cɨn seiraꞌa xaꞌaraꞌani saj saɨn pueenyaꞌa xaꞌaraꞌani ɨ saj raꞌancuraꞌasin ɨ jemin saɨjna cɨmeꞌe tɨ aɨn Cɨriistuꞌu cai aꞌij tiꞌijviicueꞌiracaa .
47008010	Ayaa pu tinaꞌamitejteꞌe aɨjna cɨmeꞌe ɨ saj huaꞌutyavaɨreꞌen . Ayaa pu iꞌi xaꞌapɨꞌɨn saj ijii raanaijmiꞌireꞌen ɨ saj cɨn autyajhuii ɨ ruꞌusi , ɨ saj anacai saɨjna cɨn tyaꞌataujratziiriꞌi , sajta anacai seyan rɨjcaa .
47008011	Ma sajta muan , ijii sataꞌaj raanaijmiꞌireꞌen ɨ saj cɨn seyan rɨjcaa . Aꞌini muan xu aꞌujcaꞌanyaacan cɨn huatauraꞌa sej seyan huarɨni , sataꞌaj seyan cheꞌeta sanaꞌa saɨjna cɨn raanaijmiꞌireꞌen sej seyan tyuꞌutaꞌan aꞌachu saj caj tíꞌijchaꞌɨ .
47008012	Aꞌini , tɨ puaꞌa aꞌatɨ áꞌujcaꞌanye tɨ tiꞌitɨ tyuꞌutaꞌan , ayaa pu xaꞌapɨꞌɨn tiraꞌaseijrateꞌe ɨ Dioj tɨ aɨn aꞌatɨ ayan tyuꞌuta aꞌachu tɨ caj tíꞌijchaꞌɨ . Capu aꞌatzu jetzen ruxeꞌeveꞌe ɨ Dioj tiꞌitɨ tɨ aꞌij cai tichaꞌɨ aɨjna ɨ aꞌatɨ tɨ xaa tiꞌitɨ tyuꞌutaꞌa .
47008013	Canu nyaɨjna cɨn neyan tyajaꞌamueꞌixaateꞌe tɨ ij cai huaꞌutamuareꞌeristeꞌen ɨ seica . Canu nyajta nyaɨjna cɨn amueijcateꞌe tɨ huapɨꞌɨ muareꞌeri een muejmi jemi . Ayaa nuꞌu ni neyan tiꞌijxeꞌeveꞌe sej si ruxaꞌa sanaꞌa tyaꞌutaviicueꞌi . Aɨj pu cɨn , ayan tiꞌivaɨreꞌe ɨ sej eihua tíꞌijchaꞌɨ ijii sej si saɨjna cɨn huaꞌutyavaɨreꞌen ɨ tɨ tihuaꞌaturaateꞌe . Ajta , majcaꞌihua yee , aɨ mu meyan cheꞌeta manaꞌa amuaatyavaɨreꞌesin maɨjna cɨmeꞌe ɨ mej eihua tíꞌijchaꞌɨ tɨ ij cai tiꞌitɨ tyajamuáꞌaturaatyaꞌa muejmi .
47008014	
47008015	Ayaa pu xaa nyaꞌu , aꞌini ayaa pu teꞌeyuꞌusiꞌi tɨcɨn : “ Capu nuꞌu tiꞌitɨ turaavaca aɨjna jemi tɨ eihua rajsaɨj . Ajta , capu nuꞌu tiraꞌaturaatyaꞌacaa aɨjna tɨ cɨj naꞌa rajsaɨj . ”
47008016	Maꞌacui xaa , eihua tu huapɨꞌɨ rɨꞌɨ tiꞌiraꞌateꞌe ɨ Dioj tɨ ayan caꞌanijraꞌa raataꞌa aɨjna ɨ Tito tɨ ayan aꞌujcaꞌanyaacan cɨn amuaatamuaꞌareera nyatɨj inyaa .
47008017	Aɨ pu xaa ayan raꞌancuraꞌa aɨjna ɨ tyaj cɨn caꞌanijraꞌa raataꞌa , ajta aɨjna cɨmeꞌe , tɨ eihua áꞌujcaꞌanyajcaꞌa . Aɨ pu rusaɨj huatauraꞌa tɨ ij aun u aꞌumeꞌen muejmi jemi .
47008018	Tyajta ityan , taꞌihuaaraꞌa tu huataityacaꞌa tɨ ij ajta jamuan u áꞌumeꞌen . Aɨjna ɨ taꞌihuaaraꞌa , naijmiꞌiqueꞌe mu rɨꞌɨ tiꞌijseij maɨjna cɨmeꞌe aꞌij tɨ aɨn tihueꞌixaatyaꞌa aꞌayeꞌi ɨ nyuucari tɨ cɨn Dioj hueꞌirajtuaani .
47008019	Ajta , aɨme ɨ mej maun eꞌetyujsaꞌɨri ɨ Dioj jemi , aɨ mu raꞌantihuau tɨ ij aɨn tajamuan áꞌuchaꞌacanyeꞌen tej ti naimiꞌi teyan arátaraꞌasten tyaɨjna cɨmeꞌe ɨ tyaj huaꞌutaꞌasin , tej ti tyaɨjna cɨn rɨꞌɨ tiraatyajtuaani ɨ tavastaraꞌa . Tyajta teyan een cɨn raataijtacaꞌa tɨ aun aꞌuméꞌen muejmi jemi sej si raamuaꞌaree tej tyauj áꞌatacaꞌanye tej teyan huaꞌutyavaɨreꞌen ɨ maj cai aꞌij tiꞌijviicueꞌi .
47008020	Ayaa tu tiꞌityeseꞌe tɨ ij cai aꞌatɨ ayan tiꞌitaxajtziꞌira aɨjna cɨmeꞌe tyaj nuꞌu aꞌij puaꞌa rɨcɨ tyaɨjna cɨmeꞌe tyaj ramuareꞌe aɨjna ɨ mej meyan aꞌujcaꞌanyaacan cɨn tyuꞌutaꞌa , tɨ tiꞌimuiꞌi .
47008021	Ayaa puꞌu xaa nyaꞌu , aꞌini catu teyan tyanaꞌa tiꞌiteseꞌe tej ti teyan rɨjca aꞌij tɨ tiraavijteꞌe ɨ tavastaraꞌa jemi , silu tej ti teyan cheꞌeta tyanaꞌa rɨjca aꞌij tɨ tiraavijteꞌe huaꞌa jemi ɨ tyetyaca .
47008022	Tyajta aɨme jamuan ɨ maj huaꞌapua , tyajtahuaꞌa tu seij huataíti ɨ taꞌihuaaraꞌa , ɨ tɨ ari muiꞌitɨ huataujseijratacaꞌa tɨ aɨn tyamuaꞌa naa áꞌujcaꞌanyajcaꞌa muiꞌitɨ cɨmeꞌe . Ajta ijii , eitzeꞌe pu áꞌujcaꞌanye aɨjna cɨmeꞌe tɨ eihua huapɨꞌɨ tyaꞌatzaahuateꞌe muejmi jemi .
47008023	Ajta , aɨjna ɨ Tito , ai pu aɨn pueen tɨ nyeetzi jamuan tiꞌivaɨreꞌe muejmi cɨmeꞌe . Naijmiꞌi tu tiꞌimuareꞌe . Majta aɨme ɨ maj huaꞌapua ɨ taꞌihuaamuaꞌa , ai mu aɨn pueen ɨ maj huaꞌutaityacaꞌa aɨme ɨ maj maun eꞌetyujsaꞌɨri . Ai mu aɨn pueen ɨ maj huaꞌa jetze maꞌacan tiꞌivaɨreꞌe ɨ tyaɨte majta maɨjna cɨn rɨꞌɨ tiraataꞌaca ɨ Cɨriistuꞌu .
47008024	Aɨj xu cɨn , sataꞌaj seyan huaꞌutaseijrateꞌen saɨme ɨ tyetyaca saj tzaahuatiꞌiraꞌa cɨn huaꞌaxeꞌeveꞌe , mej mi naijmiꞌi meyan raamuaꞌaree nainjapua aꞌu maj eꞌetyujsaꞌɨri mej mi taꞌutatzaahuateꞌen aꞌij tɨ tiraavijteꞌe tej teyan áꞌatatzaahuateꞌe muejmi cɨmeꞌe .
47009001	Cɨmeꞌen aɨjna ɨ tyaj cɨn huaꞌavaɨreꞌe aɨme ɨ tɨ Dioj rɨꞌɨ tihuaꞌajchaꞌɨ , capu aꞌatzu ruxeꞌeveꞌe tej teyan tyajamuaatayuꞌuseꞌen .
47009002	Aꞌini nuꞌuri ramuaꞌaree sej seri áꞌujcaꞌanye sej si seyan huarɨni ruxéꞌeviꞌiraꞌa cɨmeꞌe . Aɨj nu cɨn neyan aꞌantzaahuateꞌe huaꞌa jemi ɨ mej maun aꞌuchaatɨme tɨj naꞌa aun tɨ huatacáꞌa u Macedonia . Ayaa nu tihueꞌixaateꞌe yee puꞌuri ayan aꞌatee sei ninyeꞌiraꞌa ɨ saj seri rɨꞌɨ huaujruu . Ajta , xuꞌuri caꞌanijraꞌa huaꞌataꞌaca aɨjna cɨmeꞌe sej seyan aꞌujcaꞌanyaacan cɨn tyuꞌutyavaɨreꞌen .
47009003	Me nyajta inyaa , ayaa nu een cɨn taꞌihuaamuaꞌa huataíti muejmi jemi tɨ ij cai ayan teꞌirajraꞌani tyaj huaapuaꞌa tyanaꞌa ahuatatzaahuateꞌen aɨjna cɨmeꞌe saj cai xɨ rɨꞌɨ huaujruu , aꞌij nyej neri tihuaꞌutaꞌixaa muejmi cɨmeꞌen .
47009004	Naꞌari cai , tɨ puaꞌa seica ɨ mej maun Macedonia eꞌemaꞌacan meyan maun nya jamuan aꞌujuꞌun , teyan amuaatyauuni sacai xɨ rɨꞌɨ huaujruuren , aj pu xaa taatatyeviꞌirasteꞌesin itejmi . Capu amuaatatyeviꞌirasteꞌesin muejmi , silu itejmi pu xaa aɨjna cɨmeꞌe tyaj muejmi cɨmeꞌen ahuatatzaahuate .
47009005	Aɨj pu cɨn ayaa pu tinaatámitejte tɨ ayan tyuꞌujxeꞌeveꞌe nyej neyan caꞌanijraꞌa huaꞌutaꞌan ɨ nyeꞌihuaamuaꞌa mej mi maun áꞌujuꞌun muejmi jemi , mej mi anacai rɨꞌɨ amuaaruuren maɨjna cɨmeꞌe ɨ saj cɨn tyaꞌataujratziiriꞌi sej tyuꞌutapueijveꞌen . Ayaa puꞌu , aꞌini canu raxeꞌevaꞌacaa nyaj caꞌanyejri cɨn amuaataijteꞌen sej si tyuꞌutapueijveꞌen silu sej si ruxéꞌeviꞌiraꞌa cɨn tyuꞌutaꞌan .
47009006	Caxu yáꞌuhuaꞌanan . Tɨ puaꞌa cɨj sanaꞌa tyuꞌutaꞌan , cɨj xuꞌu sajta tyaꞌancuraꞌasin . Ajta , tɨ puaꞌa eihua setyuꞌutaꞌan , eihua xu sajta tyaꞌancuraꞌasin .
47009007	Ayaa pu tyuꞌujxeꞌeveꞌe sej seyan huarɨni , seij sajta seij , cheꞌe aꞌatɨ tɨ naꞌa ayan tyuꞌutaꞌan aꞌij tɨ ari tiraaxaꞌapɨꞌɨntare ɨ rutzajtaꞌa . Cheꞌe cai ayan ramuájchyaꞌa , aꞌini eecan pu raꞌaraanajchi ɨ Dioj tɨ aꞌatɨ rutyamuaꞌavaꞌa tyuꞌutapueijveꞌen .
47009008	Ajta aɨn ɨ Dioj , aɨ pu raayɨꞌɨtɨ tɨ ayan raatamuiꞌiren nain cɨmeꞌe ɨ tɨ cɨn rɨꞌɨ tyajamuaataꞌan sej si seyan aꞌanaj tɨ naꞌa tyaꞌancuraꞌaveꞌen tɨj naꞌa tɨ tyuꞌujxeꞌeveꞌe . Aɨ pu ajta ayan raatamuiꞌirejsin tɨ ij ayan tiꞌicɨꞌɨpáa aɨjna jetze satɨj sanaꞌa saj cɨn tyuꞌumuareꞌen tɨ xaꞌapɨꞌɨn een .
47009009	Ayaa pu teꞌeyuꞌusiꞌi tɨcɨn : Aɨ pu aꞌɨmɨ tihuaꞌuráꞌate , aɨ pu ajta tihuaꞌapueijveꞌe aɨme ɨ maj cai aꞌij tiꞌijviicueꞌi , ajta , tɨj naꞌa tɨ ayan rɨcɨ tɨ xaꞌapɨꞌɨn een , aɨ pu ayan huatyaturaasin ɨ Dioj jemi tɨj naꞌa rusen cɨmeꞌe . Aɨj tu cɨn ityan , tyamuaꞌa tu rɨꞌɨ tiraataꞌasin ɨ Dioj .
47009010	Ajta aɨn tɨ tiꞌitáꞌaca ɨ imueꞌeri tɨ cɨn aꞌatɨ ayan tyuꞌuhuasteꞌen , aɨ pu ajta ayan tyuꞌutaꞌasin , ajta raatamuiꞌiren ɨ saj cɨn huataujvaɨreꞌen sej si eitzeꞌe seyan tyuꞌumuareꞌen aɨjna cɨmeꞌe tɨ xaꞌapɨꞌɨn een .
47009011	Ajta aɨn tɨ tiꞌitáꞌaca ɨ imueꞌeri tɨ cɨn aꞌatɨ ayan tyuꞌuhuasteꞌen , aɨ pu ajta ayan tyuꞌutaꞌasin , ajta raatamuiꞌiren ɨ saj cɨn huataujvaɨreꞌen sej si eitzeꞌe seyan tyuꞌumuareꞌen aɨjna cɨmeꞌe tɨ xaꞌapɨꞌɨn een .
47009012	Aꞌini tɨj naꞌa sej seyan saɨjna cɨn tiꞌivaɨreꞌe , muan xu seyan huaꞌatyavaꞌɨri aɨme ɨ mej Dioj jemi seijreꞌe , saɨjna cɨmeꞌe ɨ tɨ tihuaꞌaturaateꞌe . Ajta , caxu aɨ sanaꞌa cɨn tiꞌivaɨreꞌe , silu ajta mu eihua rɨꞌɨ tirataꞌaca ɨ Dioj jemi maɨjna cɨmeꞌe aꞌij sej huarɨj .
47009013	Ayaa puꞌu , aꞌini ayaa xu saɨjna cɨn tihuaꞌavaɨreꞌe , aɨ mu maɨjna cɨn ramuaꞌareeran aꞌij sej tiraꞌaste ɨ tavastaraꞌa . Sajta muan , ayaa xu saɨjna cɨn rɨꞌɨ tiraataꞌasin ɨ Dioj saj raꞌastijreꞌe , sajta raꞌancuraꞌaca ɨ nyuucari tɨ cɨn Dioj amueꞌiratuaasin . Ayaa xu sajta rɨꞌɨ tiraataꞌasin ɨ Dioj saɨjna cɨmeꞌe ɨ saj tyamuaꞌa naa tihuaꞌutapueijve aɨme ɨ mej Jerusalén aꞌuchaatɨme , sajta naijmiꞌica .
47009014	Majta aɨme , ayaa mu áꞌujcaꞌanye muejmi jemi , majta meyan rahuauhuau ɨ Dioj jemi muejmi cɨmeꞌen , maɨjna cɨmeꞌe tɨ Dioj eihua huapɨꞌɨ rɨꞌɨ tihuaꞌutaꞌa aꞌij sej tiꞌitɨ cɨn huarɨj .
47009015	Ticheꞌe teyan rɨꞌɨ tiraataꞌan ɨ Dioj tyamuaꞌa naa tyaɨjna cɨmeꞌe tɨ aɨn ayan taatapueijve aɨjna tɨ ayan huapɨꞌɨ tyuꞌujxeꞌeveꞌe ɨ tɨ cɨmeꞌen cai rɨꞌɨri tej teyan rɨꞌɨ tiraataꞌan aꞌij tɨ tiraavijteꞌe .
47010001	Nyajta inyaa , i nyaj iꞌi Pablo , ayaa nu caꞌanijraꞌa amuataꞌaca nyaɨjna cɨmeꞌe nyej neyan cheꞌeta nyanaꞌa rɨꞌɨ tiꞌitinchaꞌɨ tɨj ajta ɨ Cɨriistuꞌu tɨ ayan tyaꞌutaviicueꞌiriꞌi matɨꞌɨj aꞌij puaꞌa raaruu , tɨ ajta huaꞌancuꞌuvajxɨ ɨ tyaɨte . Nyaa nu nyaɨn pueen ɨ mej meyan tiꞌixaxaꞌa nyaj nuꞌu tiꞌitzɨɨnyeꞌe tɨ puaꞌa muejmi jemi naatyavaaca , nyajta nuꞌu huatyancaꞌanye yu nyatzajtaꞌa muejmi jemi nyatɨꞌɨj nuꞌu yaꞌɨmɨ huatyavaaca .
47010002	Me nyajta inyaa , ayaa nu amuaatahuaviira saj cai seyan rɨjca nyatɨꞌɨj nyaun aꞌutyavaaca muejmi jemi , sataꞌaj cai caꞌanijraꞌa naataꞌacareꞌen nyej neyan huatanseijrata nyej neyan cheꞌeta nyanaꞌa nyacaꞌanye yu nyatzajtaꞌa nyatɨj neyan tiꞌihuanxaꞌapɨꞌɨntariꞌira nyej neyan huatanseijrata huaꞌa jemi ɨ mej meyan tiꞌitaxajtziꞌi tyaj nuꞌu teyan tiꞌititachaꞌɨ matɨj aɨme ɨ mej iiyan huachaatɨme chaanaca japua .
47010003	Tyajta ityan , tyan tu áꞌujhuaꞌan iiyan chaanaca japua tatevij cɨmeꞌe ɨ tyaj ratyáhueꞌiraꞌa . Me tyajta ityan , catu teyan tatevij cɨn nyaꞌuseꞌe .
47010004	Aꞌini aɨjna ɨ tyaj cɨn nyaꞌuseꞌe , capu aun aꞌuveꞌeme ɨ huaꞌamuaꞌatziiraꞌa jetze ɨ maj rutevi cɨn áꞌujhuaꞌan , silu au pu aꞌuveꞌeme ɨ tej jetze aratacaꞌanye tej ti muáreꞌeriꞌiraꞌaraꞌan cɨn raatyáuuna tyaɨjna ɨ maj cɨn tyaujnaamɨ .
47010005	Tyan tu raꞌuráꞌuunaca tɨj naꞌa ɨ huaꞌamuaꞌatziiraꞌa ɨ maj cɨn huaꞌacuanamua ɨ tyaɨte . Tyan tu ramueꞌitɨcɨ ɨ huaꞌamuaꞌatziiraꞌa , tɨj naꞌa ɨ maj cɨn aꞌujtzaahuatyaꞌa macai rataꞌaca ɨ ruxaijnyuꞌuca maj raamuaꞌati ɨ Dioj . Tɨj naꞌa huaꞌamuaꞌatziiraꞌa , ayaa tu cheꞌeta tyanaꞌa raruure tɨj ɨ xantaaruꞌu tɨ aꞌatɨ seij huateeviꞌi , ajta tyuꞌutatuiireꞌen aɨjna jemi tɨ tiꞌijta . Aɨj tu cɨn tɨj naꞌa ɨ huaꞌamuaꞌatziiraꞌa tej teyan ramueꞌitɨcɨ , tyan tu Cɨriistuꞌu jemi tiꞌituireꞌe tɨ ij ayan raꞌaraꞌastijreꞌen .
47010006	Tyajta ityan , tuꞌuri rɨꞌɨ huataruu tej ti teyan huarɨni satɨꞌɨj rɨꞌɨ raanaijmiꞌireꞌen saj raꞌastijreꞌen ɨ Dioj . Tɨ puaꞌa ajna seij ayan raatyaxaahuata tɨ cai cheꞌe ayan raꞌaraꞌastijreꞌen , pueijtzi tu raataꞌasin naijmiꞌica aꞌatɨ tɨ naꞌa tɨ ayan rɨni .
47010007	Maꞌacui xaa , sataꞌaj seyan seijna jetze tyuꞌumuaꞌati ɨ tɨ ayan tiꞌayajna . Tɨ puaꞌa aꞌatɨ ayan tiraꞌamitejtyaꞌa tɨ aɨn Cɨriistuꞌu jetze ajtyamaꞌacan , cheꞌe aɨn ajta raꞌutamuaꞌaree ɨ rutzajtaꞌa tej tyajta teyan cheꞌeta tyanaꞌa ityan ɨ Cɨriistuꞌu jetze ajtyamaꞌacan tɨj ajta aɨjna .
47010008	Capu amɨn aꞌij tɨ puaꞌa inyaa eitzeꞌe naꞌahuantzaahuateꞌen nyaɨjna cɨmeꞌe ɨ tɨ cɨn nyavastaraꞌa tinyeijca . Capu aɨjna cɨn ayan tinyeijca nyej ni amuaꞌantipuaꞌariteꞌen silu nyej ni rɨꞌɨ amuaruuren . Me nyajta inyaa , canu aꞌatɨ huataꞌasin tɨ aɨn ayan naatateviꞌiraꞌasteꞌen .
47010009	Ayaa nu een cɨn tyajaꞌamueꞌixaateꞌe sej si cai ayan tinyajaꞌuseijra nyaj nuꞌu aꞌamuamuariteꞌe nyaɨjna cɨmeꞌe aꞌij nyej tyajaꞌamuayuꞌuseꞌe .
47010010	Aꞌini ayaa mu tiꞌixaxaꞌa tɨcɨn tɨj naꞌa tɨ ráꞌayuꞌuxaca , caꞌanijraꞌa pu tataꞌaca , ajta caꞌanyejri pu cɨn tiꞌitaijteꞌe aɨjna ɨ yuꞌuxari jetze . Ma ajta aɨn , tɨ puaꞌa nuꞌu ya huatyavaaca itejmi jemi , capu áꞌujcaꞌanye tɨ ayan titaataꞌixaateꞌen . Ajta , capu nuꞌu aꞌatzu ruxeꞌeveꞌe aꞌij tɨ tiꞌixaata aꞌame .
47010011	Majta aɨme ɨ mej meyan tiꞌixaxaꞌa , micheꞌe meyan raamuaꞌaree tɨcɨn ayaa tu cheꞌeta tyanaꞌa tiꞌixaxaꞌa ɨ yuꞌuxari jetze tɨ puaꞌa yaꞌɨmɨ taatyáuuca tyatɨj tyajta tiꞌixaxaꞌa tɨ puaꞌa tyaun muejmi jemi aꞌutyáuuca .
47010012	Me tyajta ityan , catu áꞌatacaꞌanye tej teyan raataxaj yee tyan tu huaꞌa jetze ajtyamaꞌacan ɨ seica . Catu tyajta teyan yee ayaa tu cheꞌeta tyanaꞌa eꞌen matɨj ɨ seica ɨ mej meyan rɨꞌɨ ruruure muejmi jemi . Majta aɨme , tɨ puaꞌa meyan tyuꞌujseijra seij ajta seij , majta meyan aꞌujtzaahuatyaꞌa rujɨɨmuaꞌa , tɨ puaꞌa meyan rɨjca , camu xaa nyaꞌu meyan rɨꞌɨ metityaumuámuaꞌaree .
47010013	Me tyajta ityan , ayaa tu tyanaꞌa aꞌatatzaahuateꞌe aꞌij tɨ ayan tiraavijteꞌe . Ayaa tu rɨcɨ aꞌachu tɨ caj Dioj ayan taateꞌitiitze tej ti teyan ahuatatzaahuateꞌen muejmi cɨmeꞌe .
47010014	Catu teyan huapɨꞌɨ mu aꞌucɨꞌɨca ɨ tɨ cɨn Dioj taateꞌitiitze tɨ puaꞌa teyan tyaun aꞌatanyén muejmi jemi silu tyan tu tyaɨn pueen ɨ tej anacai tyajamuaataꞌixaa ɨ nyuucari tɨ cɨmeꞌen raxa ɨ Cɨriistuꞌu .
47010015	Catu huapɨꞌɨ aꞌatatzaahuateꞌe tyaɨjna cɨmeꞌe ɨ maj cɨn tyuꞌumuarej ɨ seica , silu ayaa tu tiꞌijxeꞌeveꞌe ityan , saj eitzeꞌe tyaꞌantzaahuateꞌen , tej ti eitzeꞌe tyuꞌutyavaɨreꞌen muejmi jemi .
47010016	Tyan tu teyan raxeꞌeveꞌe tej tyaun tihuaꞌutaꞌixaateꞌen ɨ nyuucari tɨ cɨmeꞌen raxaj ɨ Cɨriistuꞌu , huaꞌa jemi ɨ mej aꞌɨmɨ aꞌuchaatɨme seij chuejraꞌa japua , tɨ ij cai ayan ruxeꞌevaꞌa tej teyan áꞌatatzaahuatyaꞌa tyaɨjna cɨmeꞌe aꞌij tɨ tyuꞌumuarej ɨ saɨj , ajna aꞌu tɨ ayan tiraꞌitiitze .
47010017	Ayan tɨcɨn : “ Aɨjna tɨ ayan áꞌujtzaahuateꞌe , cheꞌe aɨn aɨjna cɨn aꞌujtzaahuatyaꞌa aꞌij tɨ Dioj ayan rɨꞌɨ tiraataꞌa . ”
47010018	Ayaa puꞌu xaa tiꞌen , aꞌini aɨjna tɨ rusaɨj rɨꞌɨ tyuꞌujseijrata , capu aɨn pueen aɨjna tɨ Dioj ayan raꞌancureꞌeviꞌitɨ silu aɨjna ɨ aꞌatɨ tɨ aɨn tavastaraꞌa ayan rɨꞌɨ tiꞌijseijra .
47011001	Ayaa nu tiꞌijxeꞌeveꞌe sej si aꞌatzu tyaꞌutaviicueꞌi saɨjna cɨmeꞌe nyej ni neyan nyatɨmueꞌira cɨn nyetyajaꞌamueꞌixaateꞌe . Ee xaa , sataꞌaj aꞌatzu tyaꞌutaviicueꞌi nyeetzi jemi .
47011002	Tij cai tɨ aɨn Dioj ayan naataꞌa nyej ni neyan amuaꞌanchueereꞌen muejmi , aꞌini nyaa nu neyan raaxaꞌapɨꞌɨntare sej si seyan aɨj sanaꞌa jemin huatyaturan ɨ Cɨriistuꞌu saj cai tiꞌitɨ cɨn atyaꞌɨtzaꞌaraꞌan , yaa cumu saj huatyevicheꞌen ɨ jemin .
47011003	Me nyajta inyaa , ayaa nu eenyeꞌequeꞌe tiꞌitzɨɨnyeꞌe tɨ puaꞌa ayan cheꞌeta naꞌa aꞌatɨ amuaacuanamuan tɨj aɨn ɨ cuꞌucuꞌu ayan tiraacuanamua ɨ rumuaꞌatziiraꞌa cɨmeꞌe aɨjna ɨ Eva . Ayaa nu nyajta eenyeꞌequeꞌe tiꞌitzɨɨnyeꞌe , tɨ puaꞌa ayan aꞌij puaꞌa amuaaruuren ɨ áꞌamuamuaꞌatziiraꞌa jetze sej si cai cheꞌe tzaahuatiꞌiraꞌa cɨn raꞌastijraꞌa ɨ Cɨriistuꞌu , sej si cai cheꞌe seyan nain cɨn ranaꞌamicheꞌen .
47011004	Ayaa pu tiꞌen , aꞌini tɨ puaꞌa aꞌatɨ mu aꞌuveꞌemeꞌen tɨ ajta ayan tiꞌixaxaꞌa seica cɨmeꞌe ɨ nyuucari tɨ cɨmeꞌen raxaj ɨ Jesús , tɨ cai ruxaꞌa een aꞌij tej teri tyajamueꞌixaa , muan xu xaa rɨꞌɨ tiraꞌancureꞌeviꞌitɨjcɨca . Naꞌari cai , tɨ puaꞌa seij ayan huatyaturan muejmi jemi ɨ xaijnyuꞌucari tɨ cai aɨn pueen tɨ Dioj anacai raatyajtuaa muejmi jemi , ma sajta muan , naa xu tyamuaꞌa tiraꞌancureꞌeviꞌitɨjcɨca . Naꞌari cai , tɨ puaꞌa seyan raꞌancuraꞌan seij ɨ nyuucari tɨ ajta cai ruxaꞌa een aꞌij tɨ een ɨ saj anacai raꞌancuraꞌa , tyamuaꞌa xu naa tiraꞌastijreꞌe saɨjna .
47011005	Ayaa pu tinaꞌamitejteꞌe inyeetzi , nyaj cai neyan eitzeꞌe cɨleenyaꞌa cɨn tiꞌivaɨreꞌe macai aɨme ɨ maj nuꞌu meyan tyuꞌutaijtiꞌire mej mi eihua huapɨꞌɨ vaꞌacan cɨn tyuꞌutyavaɨreꞌen .
47011006	Tɨ puaꞌa ayan tiꞌen nyaj nuꞌu cai neyan nyaɨjna cɨn tihuaꞌamuaꞌate nyej ni tyamuaꞌa naa tyuꞌutaxaj huaꞌa jemi ɨ tyaɨte , capu amɨn aꞌij , aꞌini tyamuaꞌa nu naa inyaa rɨꞌɨ tiruꞌumuaꞌaree nyaɨjna cɨmeꞌe aꞌij nyaj tiꞌixaxaꞌa . Nain tu cɨn teyan tyamuaꞌa naa tyajamuaataseijrate muejmi jemi , tyajta naijmiꞌica jemi .
47011007	¿ Ni qui nyacai autyajturaa ɨ Dioj jemi nyaɨjna cɨmeꞌe nyaj neyan huanruu nyej ni cɨleenyaꞌa cɨn tyuꞌutyavaɨreꞌen muejmi jemi tɨ ij Dioj huapɨꞌɨ tyajamuaataꞌan muejmi aɨjna cɨmeꞌe nyaj huaapuaꞌa nyanaꞌa tyajamuaataꞌixaa ɨ nyuucari tɨ cɨmeꞌen raxa ɨ Dioj ? Canu xaa aꞌatzu aɨjna cɨn autyajturaa ɨ Dioj jemi .
47011008	Nyaa nu huajáꞌuriiriꞌi aɨme ɨ mej puaꞌamuaque eꞌetyujsaꞌɨri ɨ Dioj jemi nyej ni nyaɨjna cɨn huatyanvaɨreꞌen nyej ni nyajta amuaatyavaɨreꞌen muejmi .
47011009	Ajta , nyatɨꞌɨj nyaun aꞌutyavaacaꞌa muejmi jemi , ajta eihua pu tinaꞌaturaatyaꞌacaꞌa , canu tiꞌitɨj cɨn amuaatamuáreꞌeriste aꞌini aɨme ɨ nyeꞌihuaamuaꞌa ɨ mej maun aꞌuvaꞌajuꞌun , aɨ mu meyan naataꞌa ɨ tɨ tinaꞌaturaatyaꞌacaꞌa . Ayaa nu nain cɨn huarɨj nyej ni cai amuaatajaaxaijteꞌen . Nyajta nyaucheꞌe nu neyan nyaɨjna cɨn rɨcɨ .
47011010	Tɨj naꞌa tɨ ayan tiꞌayajna Cɨriistuꞌu jemi , aɨ pu ajta nyeetzi jemi seijreꞌe . Aɨj nu cɨn cai raataꞌasin tɨ aꞌatɨ ayan naataꞌijmɨn nyej ni cai cheꞌe tihuaꞌutaꞌixaateꞌen tɨj naꞌa aꞌu tɨ huatacáꞌa u Acaya aɨjna ɨ nyaj cɨn aꞌutantzaahuateꞌen .
47011011	¿ Aꞌini een cɨmeꞌe ? ¿ Ni qui aɨjna cɨmeꞌe nyaj cai aꞌamuaxeꞌeveꞌe ? Capu xaa nyaꞌu . Dioj pu xaa ramuaꞌaree tɨcɨn nyajaꞌamuaxeꞌeveꞌe .
47011012	Nyajta , aꞌij nyaj rɨcɨ , nyaucheꞌe nu eitzeꞌe neyan rɨni nyej ni raꞌantipuaꞌariteꞌen nyaɨjna cɨmeꞌe ɨ maj cɨn áꞌujtzaahuateꞌe maj nuꞌu meyan cheꞌeta manaꞌa tiꞌimuareꞌe tyatɨj ityan .
47011013	Matɨj manaꞌa mej meyan eꞌen matɨj aɨme , aɨ mu cai tzaahuatiꞌiraꞌa cɨn huataitiꞌihuacaꞌa . Aɨ mu hueꞌitzi cɨn tiꞌimuareꞌe , majta meyan tyuꞌujseijrata tɨ nuꞌu Cɨriistuꞌu huaꞌutaityacaꞌa .
47011014	Tyajta ityan , catu rɨꞌɨ tiraꞌutaseij tyaɨjna cɨmeꞌe . Tyan tu teri teyan ramuaꞌaree tɨ aɨn Satanás ajta ayan ruseijrata tɨ aɨn pueen saɨj tɨ tiꞌivaɨreꞌe u tajapua aꞌu tɨ áꞌunyeeriꞌi rusen cɨmeꞌe .
47011015	Aɨj pu cɨn , capu aꞌij taatyéjtyauuve tɨ puaꞌa aɨme ɨ mej meyan tiꞌijvaɨreꞌe ɨ Satanás jemi meyan cheꞌeta manaꞌa tyuꞌujseijrata maj nuꞌu maɨjna cɨn tiꞌivaɨreꞌe ɨ tɨ xaꞌapɨꞌɨn een cɨmeꞌe . Majta , ayaa mu teꞌentipuaꞌariteꞌesin aꞌij mej meri tiraamueꞌitɨ maɨjna cɨmeꞌe aꞌij mej tiꞌitɨj huáruu .
47011016	Nyajtahuaꞌa nu neyan tyajaꞌamueꞌixaateꞌe : caxu seyan tiꞌinyeseijra nyaj nuꞌu nyatɨmeꞌi . Naꞌari cai , tɨ puaꞌa seyan tiꞌinyeseijra , sataꞌaj seyan naꞌancureꞌeviꞌitɨn tɨj saɨj tɨ rutɨmueꞌi nyej ni nyajta aꞌatzu ahuantzaahuateꞌen .
47011017	Canu nyaɨjna cɨn neyan tyajaꞌamueꞌixaateꞌe nyaɨjna cɨmeꞌe tɨ ayan tineijca ɨ tavastaraꞌa , silu nyej neyan nyatɨmueꞌiracan cɨn tiꞌixa nyej ni tzaahuatiꞌiraꞌa cɨn ahuantzaahuateꞌen .
47011018	Aꞌini muiꞌitɨ mu meyan áꞌujtzaahuateꞌe maɨjna cɨmeꞌe aꞌij mej tiꞌityujchaꞌɨ ɨ rujetze , ayaa nu cheꞌeta nyanaꞌa aꞌantzaahuateꞌen aꞌij nyej tiꞌitinchaꞌɨ ɨ nyejetze .
47011019	Ma sajta muan , eihua xu rɨꞌɨ me tityaꞌumuámuaꞌaree . Aɨj xu cɨn tyamuaꞌa naa tyaꞌatavíꞌicueꞌi aɨme jemi ɨ mej rutɨmueꞌi .
47011020	Tɨ puaꞌa aꞌatɨ ayan tyajamuaataijteꞌen sej si caꞌanyejri cɨn tyuꞌumuareꞌen , muan xu seyan tyaꞌatavíꞌicueꞌi . Naꞌari , tɨ puaꞌa aꞌatɨ ayan amuaꞌariꞌi ɨ saj cɨn huataujvaɨreꞌen , muan xu sajta tyaꞌatavíꞌicueꞌi saɨjna cɨmeꞌe . Sajta seyan cheꞌeta sanaꞌa rɨcɨ tɨ puaꞌa aꞌatɨ amuaacuanamuan nusu tɨ puaꞌa aꞌatɨ áꞌujtzaahuateꞌe muejmi jemi naꞌari tɨ puaꞌa ayan amueꞌityejveeni .
47011021	Ee xaa nyaꞌu , eecan nu huapɨꞌɨ tiꞌityeviꞌiraꞌa tyaj cai teyan cheꞌeta tyanaꞌa áꞌatacaꞌanye matɨj aɨme . Ma ajta , tiꞌitɨ tɨ naꞌa tɨ cɨn aꞌatɨ ayan áꞌujtzaahuateꞌe , ayaa nu cheꞌeta inyaa nyaɨjna cɨn aꞌantzaahuateꞌe .
47011022	¿ Ni qui meyan nuꞌu aɨme jetze ajtyamaꞌacan ɨ mej meyan huaꞌatamuaꞌamua tɨcɨn Hebreos ? Nyaa nu nyajta aɨme jetze ajtyamaꞌacan . ¿ Ni qui meyan nuꞌu maɨjna jetze aꞌiráanye aɨjna ɨ Israel ? Ayaa nu cheꞌeta inyaa nyaɨjna jetze aꞌiráanye . Naꞌari , tɨ puaꞌa meyan nuꞌu Abraham jetze aꞌiraujneijte . Nyajta nu inyaa aɨjna jetze aꞌiranneijte .
47011023	¿ Ni qui meyan nuꞌu tiꞌivaɨreꞌe Cɨriistuꞌu jetze maꞌacan ? Eitzeꞌe nu inyaa neyan tiꞌivaɨreꞌe . Ijii nu xaa nyatɨmueꞌiracan cɨn tyajaꞌamueꞌixaateꞌe . Eitzeꞌe nu eihua tiꞌimuareꞌe macai aɨme . Eitzeꞌe nu eihua aityanamiꞌihuacaꞌa macai aɨme . Muiꞌitɨ mu naatyáavajxɨ . Canu cheꞌe ramuaꞌaree aꞌachu maj puaꞌamua meyan naaruu . Nyajta nu muiꞌitɨ tɨn huamɨꞌɨ .
47011024	Anxɨvi puaꞌamua mu meyan naaruu aɨme ɨ mej Israel jetze ajtyamaꞌacan , mej meyan naꞌityaavajxɨ navij puaasajraꞌaraꞌan cɨmeꞌe ayan puaꞌamua seite japuan tamuaamuataꞌa japuan aramuaacua .
47011025	Hueica puaꞌamua mu naꞌityaavajxɨ cɨye cɨmeꞌe . Majta seij naatyatuaꞌasixɨ tetej cɨmeꞌe . Hueica puaꞌamua pu atyajrupi ɨ baarcu ɨ nyaj tzajtaꞌan yéꞌicacareꞌe . Ayaa nu nyajta aꞌatee sei tɨcaꞌari , nyajta sei tujcaꞌari nyaj nyaun jaj japua huajaujsimaꞌa .
47011026	Eihua nu aꞌɨmɨ huayeꞌive ɨ juye jetze , nyajta eihua nu tyuꞌutatzɨn nyaɨjna cɨmeꞌe nyaj antáyeꞌicáa ɨ atyaꞌana japua , nyajta nyaɨme cɨmeꞌe ɨ nahuaꞌari , ajta aɨme jemi ɨ nyej huaꞌaxaꞌa Israel jetze ajtyamaꞌacan naꞌari aɨme jemi ɨ mej seij chuejraꞌa japua eꞌemaꞌacan . Nyajta neyan cheꞌeta nyanaꞌa tyuꞌutatzɨn aꞌu nyej aꞌuyeꞌicaa tɨ puaꞌa chajtaꞌa naꞌari aꞌu tɨ cai maꞌa aꞌa aꞌatɨ nusu atyaꞌana jetze tɨ veꞌe , nyajta aɨme jemi mej meyan tiꞌihueꞌitaca maɨjna cɨmeꞌe maj nuꞌu taꞌihuaamuaꞌa pueen .
47011027	Eihua nu ráꞌuviicueꞌiriꞌi , nyajta eihua rajpueijtzicaꞌa . Muiꞌitɨ nu puaꞌamua huatáxai nyaj atanyee nyaɨjna cɨmeꞌe ɨ nyaj tyuꞌutatzɨn . Nyajta nu rajpueijtzicaꞌa nyaɨjna cɨmeꞌe nyaj huataꞌicuatacaꞌa , nyajta nyaj huataꞌimɨ . Muiꞌitɨ nu puaꞌamua nyacai tyuꞌucuaa , nyajta huatyaxaamɨ , nyajta cai tíꞌityechajca .
47011028	Ajta iꞌi , tɨj naꞌa nain tujcaꞌari tzajtaꞌa , ayaa pu tiꞌinyamuareꞌeristeꞌe aɨjna cɨmeꞌe nyaj eecan aꞌij tyaꞌanmuaꞌate aɨme jemi ɨ mej nain japua eꞌetyujsaꞌɨri ɨ Dioj jemi .
47011029	Ayaa nu tyajaꞌamueꞌixaateꞌe , tɨ puaꞌa seij cai ruꞌucaꞌanistiꞌira tɨ huaꞌa jetze ajtyamaꞌacan ɨ mej eꞌetyujsaꞌɨri ɨ Dioj jemi , ayaa pu ajta cai nyeetzi tinuꞌucaꞌanistiꞌi ɨ jemin . Ajta , tɨ puaꞌa aꞌatɨ ayan caꞌanijraꞌa raataꞌan seij tɨ ajta huaꞌa jetze ajtyamaꞌacan tɨ ij aɨn ayan autyaꞌɨtzen ɨ Dioj jemi , eecan pu naatajaaxaijteꞌesin .
47011030	Tɨ puaꞌa ayan tyuꞌujxeꞌeveꞌe nyaj tiꞌitɨ cɨn ahuantzaahuateꞌen , ayaa nu huarɨni nyej neyan nyaɨjna cɨn aꞌantzaahuateꞌen nyaɨjna cɨmeꞌe ɨ tɨ cai nuꞌucaꞌanistiꞌi .
47011031	Ajta aɨn ɨ Dioj tɨ ajta yaꞌupuaaraꞌan pueen ɨ tavastaraꞌa , aɨjna ɨ Jesús , aɨ pu ramuaꞌaree nyaj cai tiꞌihueꞌi . Ticheꞌe rɨꞌɨ tiraataꞌan aɨjna ɨ Dioj tɨj naꞌa rusen cɨmeꞌe .
47011032	Nyatɨꞌɨj nyaun aꞌutyavaacaꞌa u Damasco , aɨjna ɨ tajtuhuan tɨ aɨn rey raꞌantihuau , aɨ pu rachaɨcaꞌa ɨ chajtaꞌana , aujna u Damasco , tɨ ij aɨn ayan naateeviꞌi .
47011033	Me nyajta inyaa , ayaa nu eenyeꞌequeꞌe huiirajraa maj naꞌacajtuaa sicɨri jetze aujna aꞌu tɨ anacun ɨ jaxuꞌu jetze .
47012001	Nyaucheꞌe nu aꞌantzaahuateꞌe . Capu aꞌij rɨni tɨ cai tiꞌitɨ cɨn tinaatyavaꞌɨri . Nuꞌuri nyaɨjna cɨn tyajamuaataꞌixaateꞌesin aꞌij tɨ tiꞌitɨ tyuꞌutaseijre inyeetzi jemi , ajta aɨjna tɨ tavastaraꞌa ayan naataseijra .
47012002	Aꞌatɨ nu neyan muaꞌate tɨ Cɨriistuꞌu jetze ajtyamaꞌacan tɨ aꞌanaj ayan tiraaruu . Puꞌuri aꞌatee aꞌachu cumu tamuaamuataꞌa japuan muaacua ninyeꞌiraꞌa tɨ Dioj utyaꞌɨmɨ yaꞌuviꞌitɨ aꞌu mej eꞌeseijreꞌe ɨ mej Dioj jemi tiꞌivaɨreꞌe . Canu ramuaꞌaree tɨ puaꞌa aɨn aꞌatɨ aucheꞌe ayan seijraꞌa ɨ rutevi cɨmeꞌe nusu cai . Dioj pu xaa ramuaꞌaree .
47012003	Nyaa nu xaa ramuaꞌaree tɨ Dioj ayan yaꞌuviꞌitɨ u utyaꞌɨmɨ aujna aꞌu tɨ naa hueꞌen . Canu ramuaꞌaree tɨ puaꞌa auj seijreꞌe ɨ rutevi cɨmeꞌe nusu cai cheꞌe , silu aɨ pu ɨ Dioj ramuaꞌaree .
47012004	Auu pu ayan eenyeꞌequeꞌe tyajaꞌanamua aɨjna tɨ cai aꞌij rɨꞌɨri tɨ aꞌatɨ raataxaj iiyan chaanaca japua , aꞌini capu ayan aꞌachauutzijreꞌe tɨ aꞌatɨ ayan raataxaj iiyan chaanaca japua .
47012005	Canu nyacɨmeꞌen aꞌantzaahuateꞌen , silu aɨj nu xaa cɨn aꞌantzaahuateꞌen nyaɨjna ɨ aꞌatɨ . Ajta tɨ puaꞌa neyan nyacɨmeꞌen aꞌantzaahuateꞌe , aij nu cɨn aꞌutantzaahuateꞌesin nyaɨjna cɨmeꞌe ɨ tɨ cai nuꞌucaꞌanistiꞌi .
47012006	Ma ajta , tɨ puaꞌa neyan caꞌanijraꞌa tiꞌitanyaꞌacareꞌen nyej ni aꞌutantzaahuateꞌen , canu nyaɨn pueenyaꞌa naꞌame saɨj tɨ chaꞌa naꞌa tiꞌixaj , aꞌini nyaa nu tzaahuatiꞌiraꞌa cɨn tyuꞌutaxajta . Me nyajta inyaa , canu neyan rɨni tɨ ij cai aꞌatɨ ayan huapɨꞌɨ tiꞌinyeseijra inyeetzi aꞌij tɨ cai tiraavijteꞌe , silu cheꞌe aɨn ayan tiꞌinyeseijra aꞌij nyej rɨcɨ , ajta aꞌij nyaj tiꞌixa .
47012007	Aꞌini eecan pu huapɨꞌɨ tyuꞌujxeꞌevaꞌacaa aɨjna tɨ huataseijre inyeetzi jemi , nyej ni cai huapɨꞌɨ ahuantzaahuateꞌen , Dioj pu ayan raatyajtuaa inyeetzi jemi tiꞌitɨ tɨ nyaꞌɨtziityaꞌacaa ɨ nyetevi jetze . Cu xuee tɨ cuj tzicareꞌe naꞌajtejtze i nyejetze . Aɨ pu aɨn pueenyaꞌa ɨ tɨ Satanás yaꞌutaityacaꞌa tɨ nyaꞌɨtziiteꞌen nyej ni cai huapɨꞌɨ ahuantzaahuateꞌen .
47012008	Hueica puaꞌamua nu neyan nyaɨjna cɨn tirajhuaviiriꞌi ɨ tavastaraꞌa tɨ naꞌariꞌi aɨjna tɨ nuꞌucuiꞌicaꞌa yu nyatzajtaꞌa .
47012009	Ajta aɨn ɨ tavastaraꞌa , aɨ pu ayan tinaataꞌixaa tɨcɨn : “ Aɨjna ɨ nyaj cɨn nyexeꞌeviꞌiraꞌa cɨn rɨꞌɨ timuaataꞌaca , ayaa pu aꞌavejre mueetzi , aꞌini ayaa pu ranaijmireꞌen ɨ nyamuareꞌeriꞌiraꞌa aɨjna cɨmeꞌe ɨ tɨ cai muꞌucaꞌanistiꞌi . ” Aɨj nu cɨn , neyan nyexeꞌeviꞌiraꞌa cɨn ahuantzaahuateꞌen nyaɨjna cɨmeꞌe tɨ cai nuꞌucaꞌanistiꞌi tɨ ij aɨn muáreꞌeriꞌiraꞌaraꞌan ɨ Cɨriistuꞌu ayan nyeetzi jemi huatyaturan .
47012010	Aɨj nu cɨn , neyan nyexeꞌeviꞌiraꞌa cɨn aꞌancaꞌanye ɨ Cɨriistuꞌu jetze maꞌacan nyej ni nyaɨjna cɨn tyaꞌutaviicueꞌi aɨjna tɨ cai nuꞌucaꞌanistiꞌi nusu ɨ maj aꞌij puaꞌa tiꞌinyejee naꞌari aɨjna tɨ nyamuareꞌeristeꞌe caꞌɨn maj aꞌij puaꞌa nyaruure naꞌari maj pueijtzi naataꞌaca . Ayaa nu áꞌancaꞌanye aꞌini tɨj naꞌa tɨ cai nuꞌucaꞌanistiꞌi , aɨj nu jetze arancaꞌanye ɨ tɨ tavastaraꞌa rɨꞌɨ tinataꞌaca inyeetzi .
47012011	Ee xaa nyaꞌu , nyaa nu xaa nyatɨmueꞌi . Muan xu caꞌanyejri naataꞌa nyej ni neyan huarɨni . Ma ajta , eitzeꞌe pu ayan tiraavijtyaꞌacacheꞌe sej seyan rɨꞌɨ naꞌanrúꞌureꞌen , aꞌini canu xaa nyaꞌu eitzeꞌe cɨleenyaꞌa cɨn tiꞌivaɨreꞌe macai aɨme ɨ maj nuꞌu huapɨꞌɨ vaꞌacan cɨn tiꞌivaɨreꞌe tɨ eeriꞌi Dioj nuꞌu huaꞌantihuau . Capu amɨn aꞌij nyaj cai tiꞌitɨ cɨn antinmuaꞌaree .
47012012	Xuꞌuri tyuꞌuseij muejmi jemi tɨ ayan huarɨj tɨj naꞌa tɨ ayan rɨjca ɨ aꞌatɨ tɨ Dioj raataityacaꞌa . Aɨjna ɨ maj cɨn naa rɨꞌɨ tiraꞌutaseij , ajta aɨjna tɨ cɨn Dioj tihueꞌitiiriꞌi , ajta aɨjna tɨ ayan huarɨj aɨjna cɨmeꞌe ɨ muáreꞌeriꞌiraꞌaraꞌan ɨ Dioj , naijmiꞌi pu ayan tyuꞌutaseijre muejmi jemi nyatɨꞌɨj nyauj téꞌeviicueꞌiracaa aɨme jemi ɨ mej nyejchaɨreꞌe .
47012013	¿ Tiꞌitajni ayan cai tyajamuaacɨ́ꞌɨ tɨ ajta cai ayan tihuaꞌucɨꞌɨ aɨme ɨ mej puaꞌamuaque eꞌetyujsaꞌɨri ? Capu tiꞌitɨ xaa nyaꞌu , silu aɨjna ɨ nyaj cai aꞌanaj tiꞌitɨj cɨn muareꞌeri amuaataꞌa . Sataꞌaj tinaatauuniꞌi nyaj cai nyaɨjna cɨn xaꞌapɨꞌɨn pɨ amuaaruu .
47012014	Casiꞌi , muan , nuꞌuri nyajtahuaꞌa rɨꞌɨ huanruu nyej ni nyajtahuaꞌa amuajaꞌuvaꞌamuaare . Puꞌuri hueica tyajaꞌureꞌenyejsin . Nyajta , canu aꞌatzu tiꞌitɨj cɨn muareꞌeri amuaataꞌasin , aꞌini canu rúuhuaumen tɨ muejmi aꞌamuaꞌa , silu nyaj muejmi aꞌuvaꞌahuauni . Ayaa nu rɨcɨ aꞌini capu ayan tiraavijteꞌe maj maɨn tɨꞌɨrii meyan ruvaujsimuaꞌa tiꞌitɨ taꞌacareꞌen , silu aɨme ɨ vaujsimuaꞌameꞌen , aɨ mu meyan tiꞌitɨ huaꞌuataꞌaca ɨ ruyaujmuaꞌa .
47012015	Nyaa nu xaa nyexeꞌeviꞌiraꞌa cɨn tiꞌitɨ áꞌujɨsin nyeetzi tɨ nyaꞌa naꞌari neyan raaxɨjteꞌen tɨj naꞌa tɨ nyeetzi nyaꞌa nyej ni jamuaatyavaɨreꞌen muejmi . Ajta , tɨ puaꞌa neyan eitzeꞌe aꞌamuaxeꞌevaꞌa , ¿ ni qui ayan huataujmuaꞌa saj cai cheꞌe seyan nyexeꞌeveꞌe inyeetzi ?
47012016	Cheꞌe ayan eenyeꞌen nyaj cai tiꞌitɨ cɨn muareꞌeri ámuaataꞌa . Ayaa xu tiꞌixa nyaj nuꞌu huapɨꞌɨ ruꞌumuaꞌaree nyaj hueꞌitzi cɨn tiꞌitinchaɨca , nyajta nuꞌu hueꞌitzi cɨn amaꞌurai .
47012017	¿ Ni neyan tiꞌitɨ cɨn amuajaꞌurai nyaɨjna cɨmeꞌe nyej seica huataityacaꞌa muejmi jemi ? Canu xaa nyaꞌu .
47012018	Nyaa nu caꞌanijraꞌa raataꞌa nyaɨjna ɨ Tito tɨ ij aɨn áꞌumeꞌen muejmi jemi . Nyajta jamuan raataityacaꞌa nyaɨjna ɨ taꞌihuaaraꞌa . ¿ Ni qui tiꞌitɨ cɨn amuaajaꞌurai aɨjna ɨ Tito ? Capu xaa nyaꞌu . ¿ Ni tyacai ityan teyan cheꞌeta tyanaꞌa tiꞌititachaꞌɨ tɨj ajta aɨjna ? ¿ Ni tyacai teyan cheꞌeta tyanaꞌa áꞌatacaꞌanye muejmi jemi tɨj ajta aɨjna ? Aꞌini tijta xaa nyaꞌu .
47012019	Tɨj naꞌa nyej neyan tyajaꞌamueꞌixaateꞌe , ayan tyajamuaꞌamitejteꞌe tej teyan tajapua huatyátanan muejmi jemi . Me tyajta ityan , catu , silu ɨ Dioj jemi tu teyan tyajaꞌamueꞌixaateꞌe tyaɨjna cɨmeꞌe tej Cɨriistuꞌu jetze ajtyamaꞌacan , tej ti nain cɨn rɨꞌɨ amuaaruuren muejmi , ɨ tej aꞌamuaxeꞌeveꞌe .
47012020	Ayaa nu een cɨn tiꞌitzɨɨnyeꞌe tɨ puaꞌa neri nyaun araꞌasti , nyajta neyan eenyeꞌequeꞌe amuaatauuni saj cai seyan tiꞌityujchaꞌɨ aꞌij nyej tiꞌijxeꞌeveꞌe , sajta seyan eenyeꞌequeꞌe naatyauni muan nyaj cai neyan een aꞌij sej sajta tiꞌijxeꞌeveꞌe . ¿ Ni qui seyan muan xu tyujtyaꞌaxɨꞌɨsin nusu seyan ahuaujchueereꞌen naꞌari seyan tininyuꞌucacu ? ¿ Ni qui seyan aꞌitaꞌa aꞌutajuꞌun naꞌari sajta seyan aꞌij puaꞌa tiꞌihuaujxajtziꞌi nusu aꞌij puaꞌa setyuꞌujxajta ? ¿ Ni qui majta seica meyan aꞌujtzaahuatyaꞌa muaꞌajuꞌun , majta aꞌij puaꞌa rɨɨ muaꞌajuꞌun ?
47012021	Ayaa nu nyajta eenyeꞌequeꞌe tiꞌitzɨɨnyeꞌe tɨ ayan Dioj naatateviꞌiraꞌasteꞌen muejmi jemi nyatɨꞌɨj nyajtahuaꞌa nyaun aꞌaraꞌasti . Tij cai ayan tyuꞌujxeꞌevaꞌa aꞌame nyaj nyaɨjna cɨn huatyanxaamɨsteꞌen nyaɨjna cɨmeꞌe ɨ maj muiꞌitɨ , aɨme ɨ maj aꞌamua jetze ajtyamaꞌacan , ɨ maj majta anacai autyajturaa ɨ Dioj jemi . Aɨ mu aɨn pueen ɨ maj majta cai xɨ saɨque tyuꞌumuáꞌa mej mi raatapuaꞌajta ɨ maj cɨn autaꞌɨtzaꞌara , tɨj naꞌa tɨ aꞌij puaꞌa seijreꞌe ɨ Dioj jemi , maj ruxanaꞌacɨraꞌacaa , maj majta rutevi cɨn raamueꞌitɨjcɨ ɨ tumin , maj cai tiꞌitɨ aꞌastijreꞌe , aɨjna ɨ maj cɨn meyan aꞌij puaꞌa tiꞌityujchaꞌɨ .
47013001	Nuꞌuri huaꞌapua jamaꞌuvaꞌamuaaracaꞌa , nyajtahuaꞌa nu neri tɨn aꞌatanyejsin muejmi jemi . Ayaa nu rɨni aꞌij tɨ teꞌeyuꞌusiꞌi tɨcɨn : “ Mej mi tzaahuatiꞌiraꞌa cɨn seij aꞌuxɨ́jteꞌen , ayaa pu ruxeꞌeveꞌe mej meyan tyuꞌutaxaj huaꞌapua ɨ tyaɨte nusu hueica . ”
47013002	Ayaa nu tihuaꞌutanyuuche ɨ mej mejmiꞌi autyajturaa ɨ Dioj jemi , nyajta naijmiꞌica ɨ seica . Ijii , nyaj yaꞌɨmɨ huatejvee , nuꞌuri nyajtahuaꞌa neyan cheꞌeta nyanaꞌa tihuáꞌanyuuche nyatɨj huarɨj nyatɨꞌɨj huaꞌapuacajretze amuámuaaracaꞌa . Tɨ puaꞌa nyajtahuaꞌa nyaun aꞌatanyén , canu cheꞌe tihuaꞌutauuniꞌira ,
47013003	aꞌini muan xu seyan raxeꞌeveꞌe nyaj tiꞌitɨ jamuaataseijrateꞌen ɨ saj cɨn raamuaꞌaree tɨ aɨn Cɨriistuꞌu ayan caꞌanijraꞌa naataꞌaca nyej ni neyan tyuꞌuxáj aɨjna jetze maꞌacan . Ajta aɨn Cɨriistuꞌu , capu ayan een muejmi jemi tɨj seij tɨ cai ruꞌucaꞌanistiꞌi , silu eecan pu huapɨꞌɨ tyuꞌumuarej muejmi jemi aɨjna cɨmeꞌe ɨ rumuareꞌeriꞌiraꞌa .
47013004	Aɨ pu xaa cɨn ayan áutataihuacaꞌa ɨ curuu jetze aɨjna cɨmeꞌe tɨ cai ruꞌucaꞌanistiꞌiracaꞌa ɨ rutevi jetze . Ma ajta ijii , aɨ pu ruuri seijreꞌe aɨjna cɨmeꞌe ɨ muáreꞌeriꞌiraꞌaraꞌan ɨ Dioj . Ajta , ityejmi , ayaa pu cheꞌeta naꞌa cai tuꞌucaꞌanistiꞌi aɨjna cɨmeꞌe tej Cɨriistuꞌu jetze ajtyamaꞌacan . Me tyajta ityan , ɨ tyaj cɨn tiꞌivaɨreꞌe muejmi jemi , tyan tu ruuri taꞌajuꞌun ɨ jemin tyaɨjna cɨmeꞌe tej jetzen aratacaꞌanye ɨ Dioj .
47013005	Sataꞌaj seyan huaujmuaꞌatziiteꞌen aisɨ tɨ puaꞌa seyan raꞌastijreꞌe saɨjna cɨmeꞌe sej tyaꞌatzaahuateꞌe nusu sacai . Sataꞌaj huatyaujsei tyamuaꞌa naa ɨ rujetze . ¿ Ni qui ayan ari tyajamuaꞌamitejteꞌe tɨ aɨn Jesús , tɨ ajta Cɨriistuꞌu pueen , aɨn muejmi jemi huatyajturaa ? Naꞌari cai , nusu seri huamuéꞌitɨche .
47013006	Ayaa nu tiꞌijxeꞌeveꞌe tɨ ij ayan tyajamuaꞌamityejtyaꞌa tyaj cai huamueꞌitɨche ityan .
47013007	Me tyajta ityan , ayaa tu tiꞌijhuavii ɨ Dioj sej si cai tiꞌitɨ cɨn autyaturan . Catu teyan tacɨmeꞌen rahuavii tɨ ij ayan tyajamuaꞌamityejtyaꞌa tej teyan tyaɨjna cɨn tyaꞌaraꞌasten , silu sej si seyan huarɨni aꞌij tɨ tiraavijteꞌe . Capu amɨn aꞌij tɨ puaꞌa ayan tyajamuaꞌamitejteꞌe tyaj huamueꞌitɨche nusu tyacai .
47013008	Ayaa nu een cɨn neyan tyajaꞌamueꞌixaateꞌe , aꞌini catu tyaɨjna cɨn antitamuaꞌaree tej raataꞌijmɨ tyaɨjna tɨ tzaahuatiꞌiraꞌa cɨn seijreꞌe , silu tyan tu tyaɨjna cɨn antitamuaꞌaree tej ti tyuꞌutyavaɨreꞌen tyaɨjna cɨmeꞌe tɨ tzaahuatiꞌiraꞌa cɨn seijreꞌe .
47013009	Tyan tu xaa teyan tatyamuaꞌaveꞌe tyaɨjna cɨmeꞌe tɨ cai tuꞌucaꞌanistiꞌi itejmi , tyajta tyaɨjna cɨmeꞌe saj muan seri huatyaujcaꞌane ɨ rutzajtaꞌa ɨ tavastaraꞌa jemi . Ayaa tu muejmi cɨmeꞌen tiꞌijhuavii tɨ ij Dioj ayan amuaanáijmireꞌen .
47013010	Ayaa nu yaꞌɨmɨ huatyavaa neyan tyajaꞌamuayuꞌuseꞌe tɨ ij cai ayan tyuꞌujxeꞌevaꞌa aꞌaraꞌani nyej ni neyan amuaatamuáreꞌeristeꞌen nyaɨjna cɨmeꞌe tɨ nyavastaraꞌa ayan tinyeijca nyej ni rɨꞌɨ amuaaruuren . Capu xaa nyaꞌu aɨjna cɨn ayan tinyeijca nyej ámuaatyáuuna .
47013011	Sataꞌaj huaujtyamuaꞌaveꞌen , nyeꞌihuaamuaꞌa . Sataꞌaj rɨꞌɨ huaujruuren saɨjna cɨmeꞌe aꞌij sej tiꞌityujchaꞌɨ . Sataꞌaj sajta seyan raꞌastijraꞌa ɨ nyaj cɨn aꞌamuahuavii . Sataꞌaj sajta seyan cheꞌeta sanaꞌa rɨꞌɨ tyuꞌumuaꞌati , sataꞌaj sajta ruxaahua tíꞌichajca . Tɨ puaꞌa seyan huarɨni , aɨ pu muejmi tzajtaꞌa huatyaturaasin aɨjna ɨ Dioj tɨ ayan aꞌamuaxeꞌeveꞌe , tɨ ajta amuaatyápuaꞌariteꞌen .
47013012	Sataꞌaj seyan huáujtaujteꞌen , xuꞌityaujvisiꞌitɨmuaꞌacareꞌe saɨjna cɨmeꞌe saj naimiꞌi Cɨriistuꞌu jetze ajtyamaꞌacan .
47013013	Naimiꞌi ɨ mej tyaꞌatzaahuateꞌe , ɨ maj majta iiya tyujsaꞌɨri , aɨ mu áꞌamuataujteꞌe .
47013014	Cheꞌe ayan muejmi jemi huatyaturan aɨjna ɨ tɨ cɨn rɨꞌɨ tyajamuaataꞌaca ɨ tavastaraꞌa , aɨjna ɨ Jesús tɨ ajta Cɨriistuꞌu pueen . Cheꞌe ajta aꞌamuaxeꞌevaꞌa ɨ Dioj . Cheꞌe ajta aɨn xaijnyuꞌucaraꞌaraꞌan ɨ Dioj ayan huatyaturan muejmi jemi naijmiꞌica . Cheꞌe ayan tyáꞌaraꞌani .
48001001	Inyaa , i nyaj iꞌi Pablo , naijmiꞌica jamuan ɨ nyeꞌihuaamuaꞌa ɨ mej nyaa jamuan ya huati ,
48001002	tyan tu ye tyajaꞌamuayuꞌuseꞌe muejmi mɨ sej eꞌetyujsaꞌɨri muiꞌicaque u Galacia . Nyaa nu nyaɨn pueen saɨj ɨ tɨ Dioj nyajaꞌutaityacaꞌa . Capu tevi naꞌa nyajaꞌutaityacaꞌa , capu aꞌatɨ ajta naꞌantihuau silu aɨ puꞌu nyaꞌu aɨjna ɨ Jesús tɨ iꞌi Cɨriistuꞌu , ajta ɨ taatajraꞌan tɨ aɨn pueen ɨ Dioj tɨ raꞌajjáj huaꞌatzajtaꞌa ɨ mɨꞌɨchite .
48001003	Cheꞌe aɨn ɨ Dioj ɨ tyaj rajyaꞌupua , ajta aɨn ɨ tavastaraꞌa aɨjna ɨ Jesús tɨ ajta iꞌi Cɨriistuꞌu , micheꞌe maɨn rɨꞌɨ tyajamuaataꞌan ruxéꞌeviꞌiraꞌa cɨmeꞌe , micheꞌe majta rɨꞌɨ tyajamuaatyápuaꞌariteꞌen ɨ aꞌamuatzajtaꞌa .
48001004	Cheꞌe ayen éenyeꞌen , aꞌini aɨn ɨ tavastaraꞌa huatauraꞌa tɨ huamɨꞌɨni ta jetze maꞌacan tɨ ij aɨn tuꞌirajtuaani aɨme tzajtaꞌa ɨ mej aꞌij puaꞌa titetyújchaꞌɨ ɨ mej yan japuan huachaatɨme iiyan chaanaca japua . Ayaa pu tiꞌijxeꞌeveꞌe ɨ Dioj ɨ tyaj rajyaꞌupua tɨ aɨn Jesús ayan huarɨni .
48001005	Aɨj pu cɨn ticheꞌe teyan rɨꞌɨ tiraataꞌan para rusen cɨmeꞌe . Ayaa puꞌu , cheꞌe ayan tyajaꞌureꞌenyen .
48001006	Eecan nu aꞌij puaꞌa tyaꞌutanmuaꞌa nyaɨjna cɨmeꞌe sej seyan caꞌanacan ma rúuhuaꞌana saɨjna tɨ amuaatajée sej si raꞌaraꞌastijreꞌen seij aꞌini Cɨriistuꞌu pu aꞌamua japua huanyúu ruxéꞌeviꞌiraꞌa cɨmeꞌe . Muan xu ma rúuhuaꞌana sej si saɨque tiraꞌancuraꞌan seica ɨ nyuucari ɨ saj nuꞌu cɨn huataujtyamuaꞌaveꞌen .
48001007	Ma ajta cai , capu aꞌatzu aɨn pueen seij ɨ nyuucari ɨ tɨ cɨn Dioj amueꞌiratuaasin . Ayej nyaꞌase seica mu aꞌamuaꞌɨtziiteꞌe sej si cai cheꞌe rɨꞌɨ tityáꞌujmuaꞌatya . Tij macai meyan tiꞌityeseꞌe mej saɨque raaruuren ɨ nyuucari tɨ xaa aꞌij tiꞌitɨj cɨmeꞌen raxa ɨ Cɨriistuꞌu .
48001008	Aru tɨ puaꞌa aꞌatɨ ayan saɨque tyajaꞌamueꞌixaatyaꞌa ɨ nyuucari tɨ cai ayan namuajreꞌe aꞌij tej teri tyajamueꞌixaa , cheꞌe Dioj pueijtzi raataꞌan . Capu amɨn aꞌij aꞌatɨ tɨ pueen tɨ ayan saɨque tyajaꞌamueꞌixaateꞌe , tɨ puaꞌa inyaa naꞌari seij tɨ tiꞌivaɨreꞌe u tajapua .
48001009	Tuꞌuri teyan tyajaꞌamueꞌixa . Tyajta tyajtahuaꞌa tu teyan tyajaꞌamueꞌixaateꞌe yee tɨ puaꞌa aꞌatɨ ayan saɨque tyajaꞌamueꞌixaatyaꞌa seica ɨ nyuucari tɨ cai ayan namuajreꞌe aꞌij tej teri tyajamueꞌixaa , cheꞌe Dioj pueijtzi raataꞌan .
48001010	¿ Aꞌini setiꞌimuaꞌatze muan nyeetzi cɨmeꞌen ? ¿ Ni qui yee nyej neyan raahuausin ɨ tyaɨte tzajtaꞌa mej mi rɨꞌɨ tinaaseij nusu nyej neyan raahuausin ɨ Dioj jemi tɨ aɨn xaa rɨꞌɨ tinaaseij ? ¿ Ni qui ayan tyajamuaꞌamitejteꞌe nyaj nyaɨjna cɨn neyan tiꞌityeseꞌe nyej ni rɨꞌɨ tihuaꞌutaꞌan ɨ tyaɨte ? Tɨ puaꞌa ayan tyaꞌameꞌencheꞌe nyej nyaɨjna cɨn tiꞌityeseꞌe , capu cheꞌe rɨꞌɨrista aꞌameꞌencheꞌe nyej neyan nicu tiꞌijvaɨreꞌe ɨ Cɨriistuꞌu .
48001011	Ayaa nu tiꞌijxeꞌeveꞌe , nyeꞌihuaamuaꞌa , sej si tiraamuaꞌati tɨ cai aꞌatɨ rusaɨj aꞌij tirajtyau ɨ nyuucari ɨ nyaj cɨn tyajamueꞌixaa .
48001012	Canu raꞌancuraꞌa tyaɨte jemi . Capu aꞌatɨ ayan tinaamuaꞌate , silu aɨn Cɨriistuꞌu , aɨ pu tinaataseijrate aɨjna tɨ avítziꞌihuacaꞌa ɨ Dioj jemi .
48001013	Sajta muan , xuꞌuri raamuaꞌareeriꞌi aꞌij nyej tiꞌijrɨꞌɨrajcaa ɨ jajcuaꞌɨmɨ nyatɨꞌɨj nyauj raꞌastijraꞌacaa ɨ huaꞌayeꞌira aɨme ɨ maj Israel jetze ajtyamaꞌacan . Naꞌarancaꞌanyaacan nu cɨn aꞌij puaꞌa huaꞌaruurajcaa aɨme ɨ mej Cɨriistuꞌu jemi seijraꞌacaa . Nyaa nu tiꞌityesaꞌacaa nyaj huaꞌantipuaꞌariteꞌen naijmiꞌica .
48001014	Eitzeꞌe nu raꞌastijraꞌacaa ɨ nyavaujsimuaꞌa tyaacan tihuaꞌayeꞌira cai aɨme ɨ nyaxaꞌaj tyaɨte , ɨ maj Israel jetze ajtyamaꞌacan , ɨ maj majta meyan tíꞌityeta nyatɨj inyaa . Naijmiꞌica nu huatyaamueꞌitɨ nyaɨjna cɨmeꞌe ɨ nyaj raayɨꞌɨtɨhuaꞌa ɨ tayeꞌirá .
48001015	Ma ajta Dioj , aɨ pu naꞌantihuau nyatɨꞌɨj cai xɨ huanuꞌeihuaj . Aɨ pu ajta naatajée aɨjna cɨmeꞌe tɨ náꞌancuꞌuvajxɨ ruxéꞌeviꞌiraꞌa cɨmeꞌe . Tɨꞌɨj i raꞌaranajchacaꞌa nyej raamuaꞌati aɨjna tɨ iꞌi yaujraꞌan nyej ni neyan tihuaꞌutaꞌixaateꞌen huaꞌa tzajtaꞌa aɨme ɨ maj cai Israel jetze ajtyamaꞌacan . Tɨꞌɨj Dioj ayan naaruu , canu aꞌatɨ jemi aꞌatanye tɨ ij aɨn tinaamuaꞌaten aꞌij nyej tiꞌitɨ cɨn neyan huarɨni .
48001016	
48001017	Canu nyajta nyaun aꞌujnyéj anti Jerusalén nyej ni huaꞌumuaare aɨme ɨ maj anacai antíhuaviihuacaꞌa nyatɨꞌɨj cai xɨ inyaa , silu eꞌeyan nu nyaun aꞌatanye u Arabia . Aj nu niꞌijta nyaun áꞌumej u Damasco .
48001018	Hueica ninyeꞌiraꞌa nu nyaun eꞌetee . Aj nu ni nyaun aꞌujnyéj anti Jerusalén nyej ni raamuaꞌati nyaɨjna ɨ Pedro . Nyajta nu jamuan aꞌucatii aꞌachu cumu huaꞌapua iteeri .
48001019	Seij nu nyajta nyaun aꞌuseij nyaɨjna ɨ Jacobo tɨ iꞌi juutzajraꞌan ɨ tavastaraꞌa . Canu maa aꞌatɨ aꞌuseij tɨ huaꞌa jetze ajtyamaꞌacantacaa aɨme ɨ maj antíhuaviihuacaꞌa .
48001020	Ayaa nu tyajaꞌamueꞌixaateꞌe tzaahuatiꞌiraꞌa cɨmeꞌe tɨ aɨn Dioj ajta ramuaꞌaree nyaj cai hueꞌitzi cɨn tyajaꞌamuayuꞌuseꞌe .
48001021	Nyajta eꞌeyan , nyaun u aꞌaráꞌa nyaujna ɨ seij chuejraꞌa japua u Siria , nyajta nyaujna u Cilisia .
48001022	Majta aɨme ɨ maj maun aꞌuchaatɨme ɨ maj majta Cɨriistuꞌu jemi seijreꞌe , capu aꞌatɨ nyamuaꞌajcaa .
48001023	Aɨ muꞌu nyuucari namuajracaꞌa tɨcɨn : “ Aɨ pu yeehui aɨn pueen ɨ tɨ ajmiꞌi aꞌij puaꞌa taruurajcaꞌa . Ma ajta aɨn , ijii pu yeehui ayan tihueꞌixaateꞌe aꞌayeꞌi ɨ tyaɨte mej mi meyan tiraꞌaraꞌastijreꞌen ɨ yeꞌira tɨ ajmiꞌi raꞌantipuaꞌarityaꞌamɨꞌɨcaa . ”
48001024	Majta aɨme , rɨꞌɨ mu tiraataꞌacaa ɨ Dioj inyeetzi cɨmeꞌe .
48002001	Tɨꞌɨj arí ayan tyaumaꞌaca aꞌachu cumu tamuaamuataꞌa japuan muaacua ninyeꞌiraꞌa , nyajtahuaꞌa nu nyaun aꞌujnyéj anti Jerusalén nyaɨjna jamuan ɨ Bernabé . Nyajta nu nyaɨn aꞌuvíꞌitɨ ɨ Tito .
48002002	Au nu aꞌujnyéj nyaɨjna cɨmeꞌe tɨ Dioj ayan caꞌanijraꞌa naataꞌa . Au nu tihuaꞌutaꞌixaa nain cɨmeꞌe ɨ nyuucari aꞌij nyej yeꞌi tihueꞌihueꞌixaateꞌesin nyaɨme ɨ maj cai Israel jetze ajtyamaꞌacan . Aru aviitzi nu cɨn neyan huarɨj huaꞌa jemi ɨ mej ee tihueꞌijteꞌe . Ayaa nu een cɨn huarɨj tɨ ij cai aꞌatɨ tinaꞌantyuꞌuuniꞌi aɨjna cɨmeꞌe aꞌij nyaj rɨcɨ . Tɨ puaꞌa ayan tinaꞌantyuꞌuuniꞌi , capu cheꞌe tiꞌitɨ huatyavaɨreꞌesin aꞌij nyaj rɨcɨ .
48002003	Ma ajta cai , capu ayan tyeꞌirájraa aꞌij mej ɨ seica tiꞌijxeꞌevaꞌacaa aꞌini aɨme ɨ mej tihueꞌityaꞌacaa , camu meyan raataityacaꞌa aɨjna cɨmeꞌe ɨ maj raꞌantisijchixɨꞌɨn ɨ runavij , aꞌini huaꞌa jetze pu ajtyamaꞌacan ɨ griego aɨjna ɨ Tito .
48002004	Ayaa pu een cɨn huataseijre itejmi jemi aꞌini seica mu aviitzi cɨn utyajrupi itejmi tzajtaꞌa mej mi taajeeveꞌen aꞌij tej tiꞌititachaꞌɨ ityan ɨ Cɨriistuꞌu jemi tɨ aɨn ari tuꞌirajtuaa . Aɨ mu meyan ruseijratacaꞌa maj nuꞌu tejmi jemi jetze ajtyamaꞌacan . Ma majta cai , camu . Metiꞌihueꞌitaca muꞌu . Ayaa muꞌu raxeꞌevaꞌacaa micu mej mi titaataijteꞌen caꞌanyejri cɨmeꞌe .
48002005	Catu aꞌatzu huaꞌutaꞌa mej mi meyan titaatyamueꞌitɨn , aꞌini ayaa tu tiꞌijxeꞌevaꞌacaa tɨ auj rɨꞌɨrista aꞌaraꞌani sej raanamua tzaahuatiꞌiraꞌa cɨmeꞌe ɨ nyuucari tɨ cɨn Dioj amueꞌiratuaasin .
48002006	Majta aɨme , ɨ mej jee huapɨꞌɨ mu ruxeꞌeveꞌe , camu maa aꞌij tirajtyau mej mi majta maɨn raanaijmiꞌireꞌen aꞌij nyej tihueꞌihueꞌixaa ɨ tyaɨte ɨ maj cai Israel jetze ajtyamaꞌacan . Ajta , capu nyejetze ruxeꞌeveꞌe tɨ puaꞌa mej meyan huapɨꞌɨ ruxeꞌeveꞌe nusu macai , aꞌini Dioj pu ruxaꞌa naꞌa huaꞌancureꞌeviꞌitɨcɨ ɨ tyaɨte , matɨj manaꞌa puaꞌamua .
48002007	Ma majta maɨn , tɨꞌɨjtaꞌij ayan tihuaꞌamityejtyaꞌacaa tɨ aɨn Dioj ayan cheꞌeta naꞌa tinaataityacaꞌa inyeetzi tɨj ajta ayan aɨj tyuꞌutaityacaꞌa aɨjna ɨ Pedro . Tihuaꞌamityejtyaꞌacaa tɨ Dioj ayan tinaataityacaꞌa nyej ni tihuaꞌutaꞌixaateꞌen aɨme ɨ maj cai Israel jetze ajtyamaꞌacan nyaɨjna ɨ nyuucari tɨ cɨn Dioj hueꞌirajtuaani . Ma ajta aɨn , ɨ Pedro , Dioj pu ayan tiraataityacaꞌa tɨ ayan tihuaꞌutaꞌixaateꞌen aɨme ɨ maj Israel jetze ajtyamaꞌacan .
48002008	Ayaa puꞌu naꞌa , aꞌini aɨn tɨ tiꞌimuaraꞌacaa ɨ Pedro jamuan tɨ ij tiraataijteꞌen tɨ aɨn huaꞌa jamuan u áꞌumeꞌen ɨ maj Israel jetze ajtyamaꞌacan , aɨ pu ayan cheꞌeta naꞌa tiꞌimuaraꞌacaa inyeetzi jamuan nyej ni huaꞌa jamuan u áꞌumeꞌen ɨ maj cai Israel jetze ajtyamaꞌacan .
48002009	Majta maɨn ɨ maj hueica , aɨjna ɨ Jacobo , ajta aɨjna ɨ Pedro , ajta aɨjna ɨ Juan , ai mu aɨn pueenyaꞌa ɨ mej jee antyujmuaꞌaree aɨme jemi ɨ seica ɨ maj Dioj jemi seijreꞌe . Tɨꞌɨj ari ayan tihuaꞌamityejtyaꞌacaa tɨ Dioj ayan rɨꞌɨ tinaataꞌa , aj mu mi tyamuaꞌa naa tinaꞌancureꞌeviꞌitɨ , majta maɨn tyamuaꞌa naa raꞌancureꞌeviꞌitɨ maɨjna ɨ Bernabé . Aɨ mu xaa meyan tiraaxaꞌapɨꞌɨntare itejmi cɨmeꞌe tyaj nuꞌu huaꞌa jamuan u áꞌujuꞌun aɨme ɨ maj cai Israel jetze ajtyamaꞌacan tej ti teyan tihuaꞌutaꞌixaateꞌen , majta meyan ru jetze maj nuꞌu aɨme jemi u aꞌujuꞌun ɨ maj Israel jetze ajtyamaꞌacan .
48002010	Aɨ muꞌu tajhuaviiriꞌi tyaj nuꞌu aɨme autamuaꞌaree tyaucheꞌe ɨ maj cai aꞌij teꞌeviicueꞌi tyaj nuꞌu huaꞌutavaɨreꞌen . Nyajta inyaa , nyaa nu xaa ahuancaꞌanye nyej ni nyexeꞌeviꞌiraꞌa cɨn neyan huarɨni .
48002011	Ajta aɨn ɨ Pedro , tɨꞌɨj aun aꞌatanye u Antioquía , nyaa nu raꞌajtyaꞌaxɨ ɨ jemin , aꞌini aɨ pu aꞌutaꞌɨtzee tiꞌitɨj cɨmeꞌe .
48002012	Matɨꞌɨj cai xɨ a aꞌatanye seica ɨ tyetyaca jamuan aɨjna ɨ Jacobo , ayaa pu rɨjcaa aɨjna ɨ Pedro . Huaꞌa jamuan pu tiꞌicuaꞌacaraꞌa aɨme ɨ maj cai Israel jetze ajtyamaꞌacan . Ma ajta aɨn , matɨꞌɨj eꞌireꞌenye aɨme ɨ seica , Pedro pu ayan autyejche tɨ ajtaraꞌani huaꞌa jemi ɨ maj cai Israel jetze ajtyamaꞌacan . Capu cheꞌe huaꞌajaahuatyaꞌacaa aꞌini huaꞌatzɨɨnyaꞌacaa aɨme ɨ maj huaꞌa jetze ajtyamaꞌacan aɨme ɨ maj meyan raꞌantisiꞌiche ɨ runavij .
48002013	Majta ɨ seica ɨ maj Israel jetze ajtyamaꞌacan , camu majta meyan huarɨj huataujnyátacan cɨmeꞌe silu meyan hueꞌitzi cɨn ruseijratacaꞌa aꞌij tɨ ajta huarɨj aɨjna ɨ Pedro . Aɨj pu cɨn tyaꞌutyaujhueꞌitze ajta aɨjna ɨ Bernabé .
48002014	Tɨꞌɨj ayan tinaꞌamitejtyaꞌacaa maj cai meyan rɨꞌɨ titetyújchaɨcaꞌa tzaahuatiꞌiraꞌa cɨmeꞌe aꞌij tɨ tiꞌitamuaꞌatya ɨ nyuucari , nyatɨꞌɨj ni meseíraca ɨ tyaɨte neyan tiraataꞌixaa nyaɨjna ɨ Pedro tɨcɨn : “ Muaa paj huaꞌa jetze ajtyamaꞌacan ɨ mej Israel jetze huanyej . Ma pajta muaa , ayaa papuꞌu tiꞌitiáꞌachaꞌɨ matɨj aɨme ɨ maj cai Israel jetze ajtyamaꞌacan . Capaj xaa nyaꞌu peyan tiꞌitiáꞌachaꞌɨ . ¿ Aꞌini een cɨmeꞌe peyan huaꞌaruure paɨme ɨ maj cai Israel jetze ajtyamaꞌacan mej mi meyan aráurasten tihuaꞌayeꞌira aɨme ɨ mej Israel jetze ajtyamaꞌacan ? ”
48002015	Tyan tu huaꞌa jetze ajtyamaꞌacan tyaɨjna cɨmeꞌe tyej Israel jetze huanyej . Catu huaꞌa jetze ajtyamaꞌacan aɨme ɨ maj aꞌutaꞌɨtzaꞌara ɨ Dioj jemi .
48002016	Tyan tu teyan ramuaꞌaree aꞌij tɨ een ɨ Dioj jemi tɨ aꞌatɨ urareꞌenyaꞌacan cɨn huatyaturan ɨ jemin . Capu xaa nyaꞌu tiꞌitɨ aꞌij tiraatyavaɨreꞌen aɨjna ɨ aꞌatɨ tɨ puaꞌa nain cɨn aráurasten aɨjna ɨ nyuucari ɨ maj cɨn tieꞌijta , silu aɨ pu xaa urareꞌenyaꞌacan cɨn huatyaturan ɨ Dioj jemi tɨ puaꞌa aɨn raꞌaraꞌastijreꞌen ɨ Jesús tɨ ajta iꞌi Cɨriistuꞌu . Tyajta ityan , ayaa tu tyajta ityan teri raꞌatzaahuateꞌe tyaɨjna ɨ Cɨriistuꞌu tɨ ajta iꞌi Jesús tej ti teyan urareꞌenyaꞌacan cɨn huatyaturan ɨ Dioj jemi aɨjna cɨmeꞌe tyaj raꞌaraꞌastijreꞌen tyaɨjna ɨ Cɨriistuꞌu . Catu xaa nyaꞌu raꞌaraꞌastijreꞌe tyaɨjna ɨ nyuucari ɨ maj cɨn tieꞌijta aꞌini capu aꞌatɨ urareꞌenyaꞌacan cɨn huatyaturaasin ɨ Dioj jemi tɨ puaꞌa raꞌaraꞌastijreꞌen aɨjna ɨ nyuucari ɨ maj cɨn tiꞌijta .
48002017	Ari tɨ puaꞌa ayan teꞌirajraꞌani tej teyan aꞌij puaꞌa eenyaꞌacan cɨn huatyaturan matɨj aɨme ɨ maj cai Israel jetze ajtyamaꞌacan tyaɨjna cɨmeꞌe tej teyan raahuausin tej ti teyan urareꞌenyaꞌacan cɨn huatyaturan jemin ɨ Cɨriistuꞌu , ¿ aꞌini naꞌaqui huataujmuaꞌa ? ¿ Ni qui ayan huataujmuaꞌa tɨ Cɨriistuꞌu caꞌanijraꞌa tataꞌaca tej ti teyan aꞌij puaꞌa tiꞌititachaꞌɨ ? Capu xaa nyaꞌu , capu aꞌatzu .
48002018	Me nyajta inyaa , tɨ puaꞌa nyajtahuaꞌa nyanaꞌa raꞌutyejcheni nyaj raꞌaraꞌastijreꞌen ɨ nyej nyejmiꞌi raatapuaꞌajtacaꞌa nyej neyan raꞌastijraꞌacaa , tɨ puaꞌa neyan huarɨni nyajtahuaꞌa , ayaa pu huataujmuaꞌa tɨcɨn yee nyaꞌutaꞌɨtze tiꞌitɨj cɨmeꞌe nyatɨꞌɨj anacaican raatapuaꞌajtacaꞌa .
48002019	Aɨj pu cɨn , nyatɨꞌɨj raꞌastijraꞌacaa ɨ nyuucari ɨ maj cɨn tieꞌijta , ayaa pu tyajaꞌureꞌenye tɨ cai huatarɨꞌɨristaracaꞌa nyaj nain cɨn aranrastijreꞌen . Aɨj pu cɨn ayaa pu huataujmuaꞌa , cu xuee nyaj huamɨꞌɨ jemin aɨjna ɨ nyuucari ɨ maj cɨn tieꞌijta nyej ni ruurican huatyaturan ɨ Dioj jemi .
48002020	Naacɨꞌɨ ajta inyeetzi mej mi meyan naaruuren matɨꞌɨj ráꞌutatai ɨ Cɨriistuꞌu ɨ curuu jetze . Aɨj nu cɨn cai cheꞌe nyanaꞌa ruurican huatyajturaa silu ruurican nu huatyajturaa aꞌini Cɨriistuꞌu pu ruurican seijreꞌe nyeetzi jetze . Ajta aꞌij nyej rɨꞌɨ tiꞌitinchaꞌɨ ijii nyej nyau ratyáhueꞌiraꞌa , ayaa nu arancaꞌanye nyaɨjna cɨmeꞌe nyaj raꞌaraꞌastijreꞌen nyaɨjna tɨ iꞌi yaujraꞌan pueen ɨ Dioj . Aɨ pu icu naataxeꞌeve , ajta huatauraꞌa tɨ huamɨꞌɨni nyeetzi jetze maꞌacan .
48002021	Aɨj nu cɨn cai ma rúujɨsin nyaɨjna ɨ tɨ Dioj cɨn rɨꞌɨ tinaataꞌa ruxéꞌeviꞌiraꞌa cɨmeꞌe . Ayej xaa nyaꞌu , tɨ puaꞌa rɨꞌɨrístancheꞌe tɨ aꞌatɨ ayan urareꞌenyaꞌacan cɨn huatyaturan ɨ Dioj jemi aɨjna cɨmeꞌe tɨ nain cɨn aráurasten aɨjna cɨmeꞌe ɨ nyuucari ɨ maj cɨn tieꞌijta , capu cheꞌe tiꞌitɨ huatyavaɨɨreꞌencheꞌe tɨ huamɨꞌɨ ɨ Cɨriistuꞌu .
48003001	Muan , mɨ sej Galacia aꞌuchaatɨme , caxu aꞌatzu aꞌuumuaꞌaree muan . ¿ Aꞌataani amuaaxainyaracaꞌa sej si seyan aꞌij puaꞌa me tityáumuaꞌaren ? Muejmi jemi tu tyamuaꞌa naa tyajamuaataꞌixaa maj ráꞌutatai maɨjna ɨ Jesús tɨ ajta iꞌi Cɨriistuꞌu .
48003002	Nicheꞌe seij tyajamuaataihuaꞌu . ¿ Aꞌini sej eenyeꞌequeꞌe raꞌancuraꞌa ɨ xaijnyuꞌucaraꞌaraꞌan ɨ Dioj ? ¿ Ni qui saɨjna cɨn saj raꞌastijraꞌacaa ɨ nyuucari ɨ maj cɨn tieꞌijta naꞌari saɨjna cɨn saj raꞌatzaahuatyaꞌacaa ɨ sej raanamuajriꞌi itejmi jemi ?
48003003	¿ Ni tzaa seyan rɨꞌɨ huapɨꞌɨ cai mauumuámuaꞌaree ? Ayaa xu raꞌutyajhuii sej seyan araujcaꞌanye saɨjna jetze ɨ xaijnyuꞌucaraꞌaraꞌan ɨ Dioj . ¿ Ni tzaa ayan tyajamuaꞌamitejteꞌe sej si seyan raanaijmiꞌireꞌen saj raꞌaraꞌastijreꞌen ɨ tavastaraꞌa saɨjna cɨmeꞌe saj ru jetze aꞌij tirajtyau rujɨɨmuaꞌa sanaꞌa ? Capu xaa nyaꞌu aꞌij tiꞌirɨꞌɨri .
48003004	Naijmiꞌi tɨj naꞌa ɨ tɨ Dioj cɨn rɨꞌɨ tyajamuaataꞌa , ¿ ni qui ayan tyajamuaaruu tɨ ij ayan eenyaꞌa aꞌaraꞌani tɨ nain tyajaꞌuveti ? Ma ajta , capu xaa nyaꞌu aꞌij amiteereꞌe tɨ puaꞌa nain tyajaꞌuveti nusu cai .
48003005	¿ Aꞌini een cɨmeꞌe Dioj raataityacaꞌa ɨ ruxaijnyuꞌuca tɨ aɨn muejmi jemi huatyaturan ? Ajta , ¿ aꞌini een cɨmeꞌe Dioj ayan tyuꞌumuarej muejmi jemi aɨjna cɨmeꞌe tɨ raꞌaráꞌan ɨ tiꞌimuariꞌi tɨ huapɨꞌɨ ruxeꞌeveꞌe ? ¿ Ni qui ayan huarɨj aɨjna cɨmeꞌe saj raꞌaraꞌastijre saɨjna ɨ nyuucari ɨ maj cɨn tieꞌijta ? Capu aꞌatzu xaa nyaꞌu , silu ayaa pu huarɨj aɨjna cɨmeꞌe saj raꞌatzaahuatyaꞌacaa ɨ tej teri tyajamueꞌixaa .
48003006	Ayaa pu cheꞌeta naꞌa tyaꞌatzaahuatyaꞌacaa aɨjna ɨ Abraham tyaacan aꞌij tɨ Dioj tiraataꞌixaa . Aɨj pu cɨn , Abraham urareꞌenyaꞌacan cɨn huatyajturaa ɨ Dioj jemi .
48003007	Sataꞌaj seyan raamuaꞌaree saɨjna tɨ cɨmeꞌen yee matɨj manaꞌa puaꞌamua ɨ mej tyaꞌatzaahuateꞌe , ai mu nuꞌu aɨn pueen ɨ mej jetzen eꞌiraanye aɨjna ɨ Abraham tyaacan .
48003008	Ajta , jajcua ɨmɨ , aɨ pu ayan teꞌeyuꞌusiꞌihuacaꞌa ɨ yuꞌuxari jetze tɨ Dioj ayan tihuaꞌataꞌacareꞌen aɨme ɨ maj cai Israel jetze ajtyamaꞌacan mej mi urareꞌenyaꞌacan cɨn huatyaturan ɨ jemin aɨjna cɨmeꞌe ɨ mej tyaꞌatzaahuateꞌe , micu . Ajta aɨn ɨ Dioj , anacaican pu ayan tiraataꞌixaa aɨjna ɨ Abraham tyaacan aɨjna ɨ nyuucari tɨ cɨmeꞌen Dioj hueꞌirajtuaani , ayan tɨcɨn : “ Naijmiꞌica ɨ tyaɨte ɨ maj huachaatɨme iiyan chaanaca japua , nyaa nu yee rɨꞌɨ tihuaꞌutaꞌasin mueetzi cɨmeꞌe . ”
48003009	Aɨj pu cɨn , naijmiꞌica ɨ maj tyaꞌatzaahuateꞌe , Dioj pu rɨꞌɨ tihuaꞌutaꞌasin jamuan aɨjna ɨ Abraham tyaacan tɨ ajta raꞌatzaahuatyaꞌacaa ɨ Dioj .
48003010	Ma ajta aɨme ɨ mej raꞌaraꞌastijre maɨjna ɨ nyuucari ɨ maj cɨn tieꞌijta , naijmiꞌica pu pueijtzi huaꞌataꞌasin ɨ Dioj , aꞌini ayaa pu teꞌeyuꞌusiꞌi tɨcɨn : “ Pueijtzi pu yee tiraataꞌasin aꞌatɨ tɨ naꞌa tɨ cai nain cɨn raꞌaraꞌastijreꞌen aꞌij tɨ yeꞌi tyaꞌaxa jetzen ɨ nyuucari ɨ maj cɨn tieꞌijta . ”
48003011	Ajta aɨjna ɨ nyuucari ɨ maj cɨn tieꞌijta , capu rɨꞌɨri tɨ aɨn ayan raaruuren ɨ aꞌatɨ tɨꞌij ayan urareꞌenyaꞌacan cɨn huatyaturan ɨ Dioj jemi . Ayaa puꞌu eenyaꞌa aꞌaraa aꞌini ayaa pu ajta teꞌeyuꞌusiꞌi tɨcɨn : “ Aɨ pu yee tɨ urareꞌenyaꞌacan cɨn huatyajturaa ɨ Dioj jemi , aɨ pu yee ruuri aꞌame aɨjna cɨmeꞌe , icu , tɨ aɨn ayan tyaꞌatzaahuateꞌe . ”
48003012	Tɨ puaꞌa aꞌatɨ ayan raꞌaraꞌastijreꞌen ɨ nyuucari ɨ maj cɨn tieꞌijta , capu ayan ruxeꞌeveꞌe tɨ aɨjna aꞌatɨ tyaꞌantzaahuateꞌen , silu cheꞌe raꞌaraꞌastijreꞌen puꞌu aɨjna ɨ nyuucari aꞌini ayaa pu teꞌeyuꞌusiꞌi tɨcɨn : “ Aɨjna tɨ yee ayan raꞌaraꞌastijreꞌen aꞌij tɨ teꞌeyuꞌusiꞌi ɨ nyuucari jetze , aɨ pu yee aɨjna cɨn rɨꞌɨ tiꞌityújchaɨ́ aꞌame . ”
48003013	Ajta aɨjna ɨ Cɨriistuꞌu , aɨ pu tuꞌirajtuaa tɨ ij cai pueijtzi taacɨꞌɨti aɨjna cɨmeꞌe tyaj cai raꞌastijreꞌe ɨ nyuucari ɨ maj cɨn tieꞌijta . Pueijtzi pu xaa raacɨ́ꞌɨ ta jetze maꞌacan aꞌini ayaa pu teꞌeyuꞌusiꞌi tɨcɨn : “ Pueijtzi pu yee raataꞌasin aꞌatɨ tɨ naꞌa maj raꞌatatan ɨ cɨye jetze . ”
48003014	Ayaa pu aɨjna cɨn tiraaruu tɨ ij ayan tihuaꞌucɨꞌɨti aɨme ɨ maj cai Israel jetze ajtyamaꞌacan eijna ɨ tɨ cɨn Dioj rɨꞌɨ tiraataꞌa aɨjna ɨ Abraham tyaacan , tɨ ij ajta tyaj tyaɨjna cɨn tyaꞌatzaahuatyaꞌa tej tij raꞌancuraꞌan tyaɨjna ɨ xaijnyuꞌucaraꞌaraꞌan ɨ Dioj aꞌij tɨ aɨn ari tyaꞌataujratziiriꞌi .
48003015	Casiꞌi , nyeꞌihuaamuaꞌa , ticheꞌe tyaɨjna cɨn tyuꞌutaxaj aꞌij tɨ tiꞌirɨnyaca tej ti tyauj yan huachaatɨme iiyan chaanaca japua . Tɨ puaꞌa aꞌatɨ ari raꞌuyuꞌuxacaꞌa ɨ papee jetze ɨ maj cɨn raꞌancuraꞌan ɨ tiꞌaraꞌan aꞌatɨ tɨ huamɨꞌɨ , tɨ puaꞌa ari ayan teꞌeyuꞌusiꞌihua aꞌij tɨ tiraavijteꞌe , capu rɨꞌɨri tɨ aꞌatɨ tiꞌitɨ maa jetzen tiraꞌuyuꞌuxan . Ruxeꞌeveꞌe maj raꞌaraꞌastijreꞌen aꞌij tɨ teꞌeyuꞌusiꞌihua .
48003016	Maꞌacui xaa , Dioj pu ayan ajmiꞌi tyaꞌataujratziiriꞌi tiꞌitɨj cɨmeꞌe aɨjna jemi ɨ Abraham tyaacan ajta aɨme jemi ɨ mej jetzen eꞌiranyejsin . Arú , capu ayan teꞌeyuꞌusiꞌi ɨ yuꞌuxari jetze tɨ ayan tihuaꞌucɨꞌɨtincheꞌe ɨ maj muiꞌitɨ eꞌiranyejsin aɨjna ɨ Abraham tyaacan jetze , silu tɨ ayan tiraacɨꞌɨtincheꞌe ɨ tɨ saɨj naꞌa eꞌiranyejsin . Ajta aɨn tɨ saɨj naꞌa , ai pu aɨn pueen ɨ Cɨriistuꞌu .
48003017	Ayaa pu huataujmuaꞌa eijna . Anacaican , Dioj pu ayan raataꞌa ɨ runyuuca ɨ Abraham jemi aꞌij tɨ tyajaꞌureꞌenyejsin . Tɨꞌɨjta ari tyaumaꞌaca aꞌachu cumu muaacuacientos ninyeꞌiraꞌa japuan seite japuan tamuaamuataꞌa , aj puꞌi Dioj huaꞌutaꞌa aɨjna ɨ nyuucari ɨ maj cɨn tieꞌijta . Aɨj pu cɨn , capu rɨꞌɨri tɨ aɨn nyuucari raꞌurauuna aɨjna tɨ cɨn Dioj anacaican tihuaurijca ɨ Abraham tyaacan jemi . Aɨj pu cɨn aucheꞌe tiꞌivaɨreꞌe aɨjna ɨ tɨ cɨn tihuaurijca .
48003018	Ayaa puꞌu tiꞌen , aꞌini tɨ puaꞌa tiꞌitɨ ayan tiraacɨꞌɨti saɨj ɨ aꞌatɨ aɨjna cɨmeꞌe tɨ aɨn nyuucari ɨ maj cɨn tieꞌijta ayan tiraataꞌaca , capu cheꞌe ayaa naꞌa eenyaꞌa aꞌame tɨ ayan tiraacɨꞌɨti aɨjna cɨmeꞌe tɨ aꞌatɨ ayan tyaꞌataujratziiriꞌi tɨ ayan nuꞌu tyajaꞌureꞌenyejsin . Ajta aɨn Dioj , aɨ pu ruxéꞌeviꞌiraꞌa cɨn ayan rɨꞌɨ tiraataꞌa aɨjna ɨ Abraham tyaacan aꞌini ayaa pu tihuaurijca .
48003019	Tɨ puaꞌa ayan een , ¿ aꞌini tɨ i Dioj huaꞌutaꞌa aɨjna ɨ nyuucari ɨ maj cɨn tieꞌijta ? Ayej xaa nyaꞌu , ayaa pu een cɨn raatyajtuaa huaꞌa jemi mej miꞌi raamuaꞌaree nain cɨmeꞌe ɨ maj cɨn autyajturaa ɨ Dioj jemi . Ayaa pu eenyaꞌa aꞌameꞌencheꞌe asta naꞌa cai huataseijreꞌencheꞌe aɨjna tɨ jetzen huanyej aɨjna ɨ Abraham tyaacan aꞌij tɨ ayan Dioj tihuaurijca tɨ ayan teꞌemeꞌencheꞌe . Ajta aɨn ɨ nyuucari ɨ maj cɨn tieꞌijta , capu Dioj rusaɨj raatyajtuaa huaꞌa jemi , silu aɨme ɨ mej tiꞌivaɨreꞌe ɨ tajapua , aɨ mu majta raaxaꞌapɨꞌɨntare mej mi huaꞌa jemi raatyajtuaani maɨjna ɨ nyuucari .
48003020	Ayaa puꞌu naꞌa , tɨ puaꞌa ayan seijreꞌe saɨj tɨ iꞌixaꞌapɨꞌɨntacaꞌa , aɨ pu tihuaꞌutyavaɨreꞌesin naijmiꞌica ɨ mej tyuꞌurixaateꞌe , mej mi raꞌantipuaꞌariteꞌen . Ma ajta , seij puꞌu pueen ɨ Dioj . Rusaɨj pu ayan tihuaurijca , ajta rusaɨj pu raanaijmiꞌireꞌen .
48003021	¿ Aꞌini naꞌaqui ? ¿ Ni qui ayan huataujmuaꞌa tɨ saɨque tyaꞌaxa aɨjna jetze ɨ nyuucari ɨ maj cɨn tieꞌijta , ajta saɨque tyaꞌaxa aɨjna tɨ cɨn Dioj tyaꞌataujratziiriꞌi ? Capu xaa nyaꞌu , aꞌini tɨ puaꞌa ayan tiꞌirɨꞌɨriistacheꞌe tɨ taataꞌacareꞌen tyaj ruuristacheꞌe ɨ Dioj jemi aɨjna ɨ nyuucari tɨ huatyajturaa aɨme jemi , aj pu xaa , icu , rɨꞌɨrístaca tyaj urareꞌenyaꞌacan cɨn huatyaturan ɨ Dioj jemi aɨjna cɨmeꞌe tyaj raꞌastijreꞌe tyaɨjna ɨ nyuucari ɨ maj cɨn tieꞌijta .
48003022	Ma ajta , aɨjna ɨ nyuucari jetze , ayaa pu tyaꞌaxa tɨ nuꞌu naimiꞌi meyan autyajturaa ɨ Dioj jemi , aꞌachu maj manaꞌa puaꞌamua yan huachaatɨme iiyan chaanaca japua . Ayaa pu een cɨn tyaꞌaxa tɨ ij aɨjna cɨn rɨꞌɨristan tɨ aɨn Dioj tyaꞌataujratziiriꞌi tɨ tihuaꞌucɨꞌɨti aɨjna cɨmeꞌe maj raꞌaraꞌastijreꞌen maɨjna ɨ Jesús tɨ ajta iꞌi Cɨriistuꞌu . Ee xaa nyaꞌu , ayaa puꞌu naꞌa tɨ aɨjna tɨ cɨn Dioj tyaꞌataujratziiriꞌi , aɨme pu tiꞌicɨꞌɨti aɨme ɨ maj meyan tyaꞌatzaahuateꞌe .
48003023	Tɨꞌɨj cai xɨ huataseijre ɨ Cɨriistuꞌu tej ti teyan raꞌaraꞌastijreꞌen , ayaa pu eenyeꞌequeꞌe seijraꞌacaa cumu tej aꞌityanamiꞌihuacaꞌa aɨjna cɨmeꞌe tɨ caꞌanin cɨn taachaɨ aɨjna ɨ nyuucari ɨ maj cɨn tieꞌijta . Ayaa tu eenyaꞌa huatyajturaa ajnaꞌɨmɨ tɨj naꞌa tɨ yu eꞌireꞌenye tɨj ijii ayan huataseijre aɨjna ɨ tyaj teri ticu raꞌatzaahuateꞌe .
48003024	Aɨj pu cɨn , ayaa pu taachaɨ aɨjna ɨ nyuucari asta naꞌa cai huataseijreꞌen ɨ Cɨriistuꞌu tej ti teyan urareꞌenyaꞌacan cɨn huatyaturan aɨjna cɨmeꞌe tej raꞌaraꞌastijre tyaɨjna ɨ Cɨriistuꞌu .
48003025	Maꞌacui xaa nyaꞌu , aꞌini ari huataseijre ɨ tej jemin raꞌastijreꞌe , capu cheꞌe tachaɨj aɨjna ɨ nyuucari ɨ maj cɨn tieꞌijta .
48003026	Naimiꞌi xu yaujmuaꞌameꞌen pueen ɨ Dioj saɨjna cɨmeꞌe saj raꞌastijreꞌe saɨjna ɨ Cɨriistuꞌu tɨ ajta iꞌi Jesús , aꞌini Cɨriistuꞌu pu aꞌamuanyeereꞌe sej siꞌi seyan eenyaꞌa xaꞌaraꞌani tɨj aɨjna , satɨj sanaꞌa puaꞌamua huamuaɨꞌɨvijhuacaꞌa ɨ jemin .
48003027	
48003028	Aɨj pu cɨn , cai cheꞌe ma aꞌahuaꞌa ɨ tɨ ee Israel jetze ajtyamaꞌacan , naꞌari tɨ ee ɨ Griego . Capu ajta ma aꞌahuaꞌa ɨ Cɨriistuꞌu jemi ɨ tɨ ee saɨj tɨ caꞌanyejri cɨn tiꞌimuareꞌe nusu ɨ tɨ ee ruxaahua cɨn tiꞌimuareꞌe . Capu ajta jetzen ruxeꞌeveꞌe ɨ Cɨriistuꞌu tɨ puaꞌa aꞌatɨ tyaataꞌa pueen nusu jɨitaꞌa naꞌa , aꞌini naijmiꞌi xu Cɨriistuꞌu jetze ajtyamaꞌacan . Muan xu xaa seij tyaɨtyejraꞌan pueen ɨ jemin .
48003029	Ajta , tɨ puaꞌa seyan Cɨriistuꞌu jetze ajtyamaꞌacan , aɨj xu cɨn sajta yaujmuaꞌameꞌen pueen aɨjna ɨ Abraham tyaacan , ajta aɨ pu tyajaꞌamuacɨꞌɨti aɨjna tɨ cɨn Dioj tyaꞌataujratziiriꞌi .
48004001	Nicheꞌe neyan nyajta seij tyuꞌutaxaj . Aɨjna ɨ aꞌatɨ tɨ ayan nain tiraacɨꞌɨti , meenti auj paꞌarɨꞌɨsta , ayaa pu cheꞌeta naꞌa een tɨj ajta saɨj tɨ caꞌanyejri cɨn tiꞌimuareꞌe . Capu amɨn aꞌij tɨ ari nain tiaꞌaraꞌan pueen .
48004002	Ruxeꞌeveꞌe tɨ aɨn huaꞌaraꞌastijreꞌen aɨme ɨ maj rachaɨ́ , ɨ maj maɨjna cɨn antyujmuaꞌaree mej tyuꞌuchaɨn nain ɨ tiaꞌaraꞌan asta naꞌa cai ari ayan aráurasten aꞌachu puaꞌan ninyeꞌiraꞌa tɨ ari pɨtiꞌihuaujxaꞌapɨꞌɨntariꞌiriꞌi ɨ taatajraꞌan jemi .
48004003	Ayaa pu cheꞌeta naꞌa eenyaꞌa aꞌaraa itejmi jemi . Tɨꞌɨj cai xɨ tyajaꞌureꞌenye ajna xɨcajraꞌa tɨ jetzen titáacɨꞌɨti aɨjna ɨ tɨ ari pɨtiꞌihuaujxaꞌapɨꞌɨntariꞌiriꞌi , ayaa tu eenyeꞌequeꞌe seijraꞌacaa matɨj aɨme ɨ mej caꞌanyejri cɨn tiꞌimuareꞌe aꞌini tyaucheꞌe tu raꞌastijraꞌacaa ɨ tihuaꞌayeꞌira ɨ maj rujɨɨmuaꞌa manaꞌa rajtyau ɨ maj Israel jetze ajtyamaꞌacan .
48004004	Ma ajta Dioj , tɨꞌɨj ari tyajaꞌureꞌenyen ajna xɨcajraꞌa tɨ jetzen ayan tiraaxaꞌapɨꞌɨntare , aɨ pu ruyauj aꞌutaityacaꞌa tɨ yavaꞌacáanyen . Ajta aɨn yaujraꞌan , aɨ pu huanuꞌeihuacaꞌa ɨ jɨitaꞌa jetze , ajta ayan tiraacɨ́ꞌɨ tɨ ayan raꞌaraꞌastijreꞌen ɨ nyuucari ɨ maj cɨn tieꞌijta , tɨ ij aɨn hueꞌirajtuaani aɨme ɨ maj caꞌanyejri cɨn raꞌastijraꞌacaa maɨjna ɨ nyuucari ɨ maj cɨn tiꞌijta , tej ti teyan raꞌancuraꞌan nain aꞌij tɨ tiraavijteꞌe tɨ titáacɨꞌɨti aɨjna cɨmeꞌe tɨ Dioj ayan taateyaꞌupuatacaꞌa .
48004005	
48004006	Aꞌini muan xu yaujmuaꞌameꞌen pueen ɨ Dioj , Dioj pu yaꞌutaityacaꞌa ɨ ruyauj xaijnyuꞌuca tɨꞌij aɨn xaijnyuꞌucaraꞌaraꞌan huatyaturan ɨ aꞌamuatzajtaꞌa . Ai pu aɨn pueen ɨ xaijnyuꞌucari tɨ ayan rájee tɨcɨn : “ Abba , mɨ pej niꞌiyaꞌupua . ”
48004007	Aɨj xu cɨn cai cheꞌe caꞌanyejri cɨn tiꞌimuareꞌe silu seri yaujmuaꞌameꞌen pueen . Aꞌini muan xuꞌuri yaujmuaꞌameꞌen pueen , Dioj pu ajta ayan amuaaruu tɨ tiꞌitɨj tyajamuaacɨꞌɨti .
48004008	Jajcua ɨmɨ , satɨꞌɨj cai xɨ ramuaꞌatyajcaa ɨ Dioj , muan xu caꞌanyejri cɨn tihuaꞌavaɨraꞌacaa aɨme ɨ maj cai meyan huataseijre mej mi dioosi pueenyeꞌen muaꞌaraꞌani silu tyaɨte muꞌu meyan tiꞌijxeꞌevaꞌacaa .
48004009	Aru ijii , saj seri ramuaꞌate ɨ Dioj nusu ijii tɨ Dioj rɨꞌɨ tyajamuaataꞌa aɨjna cɨmeꞌe tɨ aꞌamuamuaꞌate muejmi , ¿ aꞌini auj tiꞌirɨꞌɨri tɨ tiꞌitɨ caꞌanijraꞌa amuaataꞌan sej siꞌi sajtahuaꞌa raꞌaraꞌastijreꞌen ɨ tihuaꞌayeꞌira tɨ cai tiꞌitɨj vaɨreꞌe , ɨ tɨ cai amuataꞌacaraꞌa saj rɨꞌɨ metityaumuámuaꞌareꞌen ? ¿ Ni qui seyan huatauraꞌan saj sajtahuaꞌa caꞌanyejri cɨn tyuꞌutyavaɨreꞌen saɨjna cɨmeꞌe ɨ nyuucari ?
48004010	Muan xu seyan raꞌutamuaꞌareera saɨjna cɨmeꞌe tɨ ari ajna tyajaꞌureꞌenye ɨ xɨcaj tɨ jetzen tiꞌitɨ aꞌij huarɨj naꞌari ɨ maxcɨraꞌi tɨ jetzen tiꞌitɨ tyajaꞌureꞌenyejsin nusu ajna tɨꞌɨj ari pɨtiꞌirɨcɨ viitaꞌari tzajtaꞌa caꞌɨn xɨjcataꞌa . Sajta saɨjna autamuaꞌareera ɨ ninyeꞌiraꞌa mej jetzen meyan tiꞌijrɨꞌɨre tiꞌitɨj cɨmeꞌe .
48004011	Aɨj nu cɨn neyan tiꞌitzɨɨnyeꞌe muejmi cɨmeꞌe . Ayej nyaꞌase capu tiꞌitɨj huatyavaɨ nain ɨ nyaj cɨn tyuꞌumuarej muejmi tzajtaꞌa .
48004012	Nyeꞌihuaamuaꞌa , ayaa nu tyajaꞌamuahuavii sej seyan rɨjca nyatɨj inyaa . Ayaa nu nyajta tiꞌitinchaɨcaꞌa satɨj muan , satɨꞌɨj cai xɨ ramuaꞌajcaa ɨ nyuucari ɨ maj cɨn tieꞌijta . Nyatɨꞌɨj nyaun aꞌucatii aꞌamua jamuan , caxu tiꞌitɨj cɨn autyajturaa inyeetzi jemi .
48004013	Nyatɨꞌɨj anacaican tyajamuaataꞌixaa ɨ nyuucari tɨ cɨn Dioj amueꞌirajtuaani , ayaa nu tiꞌicuiꞌican cɨn neyan huarɨj .
48004014	Eihua pu huapɨꞌɨ amuaatamuareꞌeristaracaꞌa aɨjna cɨmeꞌe nyej neyan tiꞌicuiꞌicaa . Ma sajta muan , caxu naataxánaꞌave . Caxu sajta naatyaxaahuatacaꞌa , silu tyamuaꞌa xu naa tinaꞌancureꞌeviꞌitɨ yaa cumu nyaj aɨn pueenyeꞌen seij tɨ tiꞌivaɨreꞌe u tajapua naꞌari nyaj inyaa aɨn pueenyeꞌen ɨ Cɨriistuꞌu rusaɨj tɨ ajta iꞌi Jesús .
48004015	¿ Ai taꞌuj tzaa huarɨj sej si cai cheꞌe seyan rɨꞌɨ naa tyuꞌujtyamuaꞌaveꞌe satɨj sejmiꞌi eenyaꞌa nyatɨꞌɨj nyaun aꞌucatii aꞌamua jamuan ? Ee xaa nyaꞌu , rɨꞌɨri nyej neyan raataxaj tzaahuatiꞌiraꞌa cɨmeꞌe yee tɨ puaꞌa rɨꞌɨrístancheꞌe ajnaꞌɨmɨ sej seyan huarɨni , ayaa xu raꞌitatuꞌutuꞌuncheꞌen ɨ aꞌamuajɨꞌɨsi , sajta naatatuꞌutuꞌuteꞌencheꞌe inyeetzi .
48004016	¿ Aꞌini naꞌa qui ? ¿ Ni seri nyejchaɨreꞌe saɨjna cɨmeꞌe nyej neyan tzaahuatiꞌiraꞌa cɨn tyajaꞌamueꞌixaateꞌe ?
48004017	Majta aɨme ɨ tyaɨte , eihua mu áꞌaviicueꞌireꞌe mej mi amuaatyamueꞌitɨn mej miꞌi rujɨɨmuaꞌa muejmi cɨmeꞌe huaujtyamuaꞌaveꞌen . Ayaa mu tiꞌijxeꞌeveꞌe tej ti eꞌitaꞌa aꞌutácɨɨnye sej si cai cheꞌe áꞌaviicueꞌiraꞌa tejmi jamuan silu sej siꞌi seyan sicu rɨꞌɨ tihuaꞌaxeꞌevaꞌa aɨme .
48004018	Naa pu xaꞌapɨꞌɨn tɨ puaꞌa aꞌatɨ áꞌaviicueꞌiraꞌa sej si rɨꞌɨ tiraataxeꞌeveꞌen . Ajta capu ayan ruxeꞌeveꞌe nyej nyaun aꞌucatii aꞌamua jamuan . Aɨ puꞌu cheꞌe aɨn aꞌutyeviicueꞌireꞌen aꞌij tɨ tiraavijteꞌe aɨjna cɨmeꞌe tɨ iꞌixaꞌapɨꞌɨn .
48004019	Mɨ sej nyeꞌitɨꞌɨrijmuaꞌa , eihua nu tirajpueiitzi naꞌame muejmi cɨmeꞌe , ayan cumu ɨ jɨitaꞌa tɨ raꞌutacuiꞌini paꞌarɨꞌɨ cɨmeꞌe . Ayaa pu teꞌeme asta sanaꞌa cai seyan cheꞌeta sanaꞌa rɨꞌɨ titetyújchaꞌɨ tɨj aɨjna ɨ Cɨriistuꞌu .
48004020	Canu aꞌatzu ramuaꞌaree aꞌij nyej yeꞌi huarɨni muejmi cɨmeꞌe . Ojala cu nyej nyaun aꞌucatiicheꞌe muejmi jemi nyej niꞌi cai cheꞌe tyajaꞌamuayuꞌuseꞌe nyanaꞌa , silu nyej ni tyajamueꞌixaateꞌen senyeseíiraca .
48004021	Sataꞌaj seyan tinaataꞌixaateꞌen muan mɨ sej seyan raxeꞌeveꞌe sej si raꞌaraꞌastijreꞌen saɨjna ɨ nyuucari ɨ maj cɨn tieꞌijta , ¿ ni tzaa sacai seyan tiraanamuajriꞌi aꞌij tɨ tyaꞌaxa aɨjna jetze ɨ nyuucari ?
48004022	Ayaa pu teꞌeyuꞌusiꞌi tɨ nuꞌu huaꞌapuaca tipeꞌeristyamuaꞌa ɨ mej tyetyaca aɨjna ɨ Abraham tyaacan . Seij pu nuꞌu jetzen huanuꞌeihuacaꞌa aɨjna ɨ jɨitaꞌa tɨ nuꞌu caꞌanyejri cɨn tiꞌimuaraꞌacaa , ajta ɨ saɨj , aɨ pu nuꞌu jetzen huanuꞌeihuacaꞌa aɨjna ɨ jɨitaꞌa tɨ nuꞌu ruxaahua áꞌuchaꞌacanyaꞌa .
48004023	Aɨjna tɨ huanuꞌeihuacaꞌa aɨjna jetze ɨ jɨitaꞌa tɨ caꞌanyejri cɨn tiꞌimuaraꞌacaa , aɨ pu nuꞌu cheꞌeta naꞌa ayana eenyeꞌen huanuꞌeihuacaꞌa matɨj ɨ tɨꞌɨrii . Ajta nuꞌu ɨ saɨj , aɨjna tɨ nuꞌu huanuꞌeihuacaꞌa jetzen ɨ jɨitaꞌa tɨ nuꞌu ruxaahua áꞌuchaꞌacanyaꞌa , aɨ pu aɨjna cɨn huanuꞌeihuacaꞌa tɨ nuꞌu Dioj ayan cɨn tyaꞌataujratziiriꞌi .
48004024	Rɨꞌɨri tej teyan raataxaj tɨ ayan huataujmuaꞌa aɨjna ɨ nyuucari tɨ ayan teꞌeyuꞌusiꞌi . Aɨme ɨ juuca ɨ maj huaꞌapua , ayaa mu huataujmuaꞌa ɨ nyuucari tɨ huaꞌapua tɨ cɨn Dioj tihuaurijca ɨ tyetyaca jemi . Seij nyuucari pu aun eꞌemaꞌacan ɨ jɨri japua tɨ ayan tyajaꞌarajtyahuaa tɨcɨn Sinaí . Aɨj mu jetzen eꞌiranyejsin aɨme ɨ tɨꞌɨrii ɨ maj tyuꞌutyavaɨreꞌesin caꞌanyejri cɨmeꞌe . Ajta aɨjna ɨ nyuucari , aɨj pɨrɨcɨ aɨjna ɨ jɨitaꞌa tɨ ayan antyahuaa tɨcɨn Hagar .
48004025	Aɨjna ɨ Hagar , ayaa pu huataujmuaꞌa aɨjna ɨ jɨri ɨ Sinaí , tɨ aun aꞌutacáꞌa u Arabia . Ayaa pu ajta huataujmuaꞌa chajtaꞌa tɨ eꞌeseijreꞌe u Jerusalén , aꞌini aucheꞌe pu caꞌanyejri cɨn tiꞌimuareꞌe jamuan ɨ yaujmuaꞌameꞌen .
48004026	Ajta aɨjna ɨ Jerusalén tɨ tajapua eꞌemaꞌacan , aɨ pu ruxaahua aꞌuchaꞌacan . Ajta aɨ pu pueen ɨ tanaanaj .
48004027	Ayaa puꞌu naꞌa aꞌini ayaa pu teꞌeyuꞌusiꞌi tɨcɨn : Pajta muaa , tɨ cai cheꞌe muaꞌutacuiꞌini , pataꞌaj caꞌanin cɨn huáꞌayeinixɨꞌɨn . Ayaa paj huarɨni , aꞌini papuꞌuri eitzeꞌe tiyaujmuaꞌa puaꞌame mɨ paj cai aꞌanaj autájucatacaꞌa cai aɨjna ɨ jɨitaꞌa tɨ rucɨn jamuan huahuii .
48004028	Sajta muan , nyeꞌihuaamuaꞌa , ayaa xu cheꞌeta sanaꞌa seijreꞌe tɨj aɨjna ɨ Isaac tɨ aɨjna cɨn eꞌiraanye tɨ cɨn Dioj ayan tyaꞌataujratziiriꞌi .
48004029	Ajnaꞌɨmɨ aɨjna ɨ yaujraꞌan tɨ ayan cheꞌeta naꞌa eenyeꞌen huanuꞌeihuacaꞌa matɨj ɨ tɨꞌɨrii , aɨ pu aꞌij puaꞌa tiraaruu aɨjna ɨ yaujraꞌan tɨ ayan huanuꞌeihuacaꞌa aɨjna cɨmeꞌe ɨ tiꞌimuareꞌeriꞌiraꞌaraꞌan ɨ xaijnyuꞌucaraꞌaraꞌan ɨ Dioj . Ajta ijii , ayaa pu cheꞌeta tiꞌirɨnyaca .
48004030	Ma ajta , ¿ aꞌini tyaꞌaxa ɨ yuꞌuxari jetze ? ¿ Ni qui ayan tɨ cɨmeꞌen yee : “ Pataꞌaj yeehui raatamuariteꞌen paɨjna ɨ jɨitaꞌa tɨ caꞌanyejri cɨn tiꞌimuareꞌe , pajta yeehui ɨ yaujraꞌan , aꞌini capu yee aꞌanaj tiꞌitɨ tiꞌijcɨꞌɨti aɨjna ɨ yaujraꞌan ɨ jɨitaꞌa tɨ caꞌanyejri cɨn tiꞌimuareꞌe , silu nain pu yee tiꞌijcɨꞌɨti icu aɨjna ɨ yaujraꞌan ɨ jɨitaꞌa tɨ ruxaahua aꞌuchaꞌacan ” ?
48004031	Aɨj pu cɨn , nyeꞌihuaamuaꞌa , catu tyaɨjna jetze eꞌiraanye aɨjna ɨ jɨitaꞌa tɨ caꞌanyejri cɨn tiꞌimuaraꞌacaa . Catu xaa nyaꞌu , silu aɨj tu jetzen eꞌiraanye aɨjna ɨ jɨitaꞌa tɨ ruxaahua áꞌuchaꞌacanyaꞌa .
48005001	Cɨriistuꞌu pu tuꞌirajtuaa tej ti taxaahua áꞌujhuaꞌanyeꞌen . Aɨj xu cɨn , caxu cheꞌe tauraꞌacareꞌen sej seyan caꞌanyejri cɨn tiꞌimuaraꞌa . Aɨ pu xaa aꞌamuamuareꞌeristaa aꞌame .
48005002	Nyajta inyaa , i nyaj iꞌi Pablo , ayaa nu tyajaꞌamueꞌixaateꞌe . Tɨ puaꞌa seyan huatauraꞌan maj raꞌantisijchixɨꞌɨn ɨ aꞌamua navi jetze , capu cheꞌe aꞌatzu jamuaatyavaɨreꞌesin ɨ Cɨriistuꞌu .
48005003	Nyajta nu neyan tiraataꞌixaateꞌesin tzaahuatiꞌiraꞌa cɨmeꞌe aꞌatɨ tɨ naꞌa tɨ ayan huatauraꞌan maj raꞌantisijche ɨ naviiraꞌan jetze , ayaa pu ajta ruxeꞌeveꞌe tɨ aɨn nain cɨn raꞌaraꞌastijreꞌen tɨj naꞌa aꞌij tɨ teꞌeyuꞌusiꞌi jetzen ɨ nyuucari ɨ maj cɨn tieꞌijta .
48005004	Muan , mɨ saj nuꞌu seyan rahuauhuau sej si urareꞌenyaꞌacan cɨn huatyaturan ɨ Dioj jemi , muan xu seri ma ruurai saɨjna ɨ Cɨriistuꞌu . Muan xu ajtacɨ́j jemin aɨjna ɨ tɨ rɨꞌɨ tyajamuaataꞌa .
48005005	Me tyajta ityan , tyan tu tyaɨjna jetze aratacaꞌanye ɨ xaijnyuꞌucaraꞌaraꞌan ɨ Dioj tyaɨjna cɨmeꞌe tej tyaꞌatzaahuateꞌe . Ayaa tu een cɨn taꞌatacaꞌanyaacan cɨn rachuꞌeveꞌen tɨ ayan titáacɨꞌɨti tej ti teyan urareꞌenyaꞌacan cɨn huatyaturan ɨ Dioj jemi aꞌij tej tiꞌijxeꞌeveꞌe .
48005006	Ayaa puꞌu tiꞌen , aꞌini ɨ Cɨriistuꞌu jemi , capu aꞌatzu jetzen ruxeꞌeveꞌe tɨ puaꞌa aꞌatɨ ari raꞌantisijchacaꞌa ɨ runavij nusu cai . Ma ajta , aɨ pu xaa jetzen ruxeꞌeveꞌe tɨ aꞌatɨ ayan huaꞌutaxeꞌeveꞌen ɨ tyaɨte aɨjna cɨmeꞌe tɨ tyaꞌatzaahuateꞌe tzaahuatiꞌiraꞌa cɨmeꞌe .
48005007	Tyamuaꞌa xu sejmiꞌi seyan tiꞌijrɨꞌɨrajcaa . ¿ Aꞌataani tyájámuaꞌantyúꞌuuniꞌiriꞌi sej si cai cheꞌe seyan raꞌastijreꞌe saɨjna ɨ nyuucari tɨ ayan tiꞌayajna ?
48005008	Capu xaa nyaꞌu ayan caꞌanijraꞌa amuaataꞌaca aɨjna tɨ áꞌamuajee , silu seij pu aꞌatɨ jetze maꞌacan .
48005009	Ayej nyaꞌase tɨ ayan cheꞌeta naꞌa aꞌamuaruure tɨj ajta ayan raruure ɨ pan ɨ maj rajnaachitya maɨjna ɨ levaduura tiꞌitɨ . Aj puꞌi rarutixɨꞌɨn nain japua ɨ pan tzajtaꞌa .
48005010	Ayaa pu tinaꞌamitejteꞌe tɨ tavastaraꞌa cai amuaataꞌa saj saɨque tyuꞌumuaꞌati . Ajta aɨn ɨ aꞌatɨ tɨ tyajamuaꞌantyuꞌuuniꞌi , tavastaraꞌa pu pueijtzi raataꞌasin , aꞌatɨ tɨ naꞌa tɨ ayan rɨcɨ .
48005011	Ayaa nu tyajaꞌamueꞌihuaꞌu , nyeꞌihuaamuaꞌa , tɨ puaꞌa neyan nyanaꞌa tyajaꞌamueꞌixaateꞌe tɨ ayan nuꞌu ruxeꞌeveꞌe maj raꞌantijsiche ɨ runavij , ¿ aꞌini een cɨn meyan mauj aꞌij puaꞌa nyaruure ? Tɨ puaꞌa neyan tyajaꞌamueꞌixaatyaꞌa , capu cheꞌe aꞌatɨ nyajaaxaityaꞌa aꞌame aɨjna cɨmeꞌe nyej neyan tyajaꞌamueꞌixaateꞌe tɨ Cɨriistuꞌu huamɨꞌɨ ɨ curuu jetze .
48005012	Ajta cɨmeꞌen aɨme ɨ mej tyajamuaꞌantyuꞌuuniꞌi , ayaa pu tinaꞌaraanajchi inyeetzi , tɨ ruꞌuraxuaahua ɨ nahuaa tɨ ij nain cɨn huaꞌatyasijchixɨꞌɨn .
48005013	Ma sajta muan , nyeꞌihuaamuaꞌa , Dioj pu ayan amuaatajée sej siꞌi ruxaahua áꞌujhuaꞌanyeꞌen , sicu . Ayaa pu i éenyaꞌa , caxu huatauraꞌan sej si seyan chaꞌa sanaꞌa tiꞌijrɨꞌɨraa aꞌij tɨ tyajamuaꞌamitejteꞌe ɨ tɨ aꞌij puaꞌa een cɨmeꞌe , silu sataꞌaj huataujvaɨreꞌen rujɨɨmuaꞌa saɨjna cɨmeꞌe saj huaujxeꞌeveꞌen .
48005014	Sataꞌaj seyan rɨꞌɨ titetyujchaɨ aꞌini tɨj naꞌa tɨ tyaꞌaxa jetzen ɨ nyuucari ɨ maj cɨn tiꞌijta , nain pu araurastejsin seij cɨmeꞌe ɨ nyuucari tɨ ayan yee : “ Pataꞌaj yee raxeꞌevaꞌa paɨjna ɨ axaꞌaj tevi patɨj asaɨj tiꞌaxeꞌeveꞌe . ”
48005015	Tɨ puaꞌa sauj seyan aꞌij puaꞌa tyúꞌuxajta , naꞌari sauj seyan titetyújchaɨraꞌa saɨjna cɨmeꞌe saj chueere , rɨꞌɨ xuꞌu muan sej si cai ahuaujpuaꞌariteꞌen rujɨɨmuaꞌa .
48005016	Aɨj nu cɨn , ayaa nu tyajaꞌamueꞌixaateꞌe , sataꞌaj seyan tiꞌijrɨꞌɨraa saj saɨjna jetze araujcaꞌanyaꞌa ɨ xaijnyuꞌucaraꞌaraꞌan ɨ Dioj sej si cai seyan raꞌaraꞌastijreꞌen saɨjna ɨ tɨ aꞌij puaꞌa een tɨ huiraninyei ɨ aꞌamua tzajtaꞌa .
48005017	Ayaa puꞌu , aꞌini ɨ xeꞌeviꞌiraꞌaraꞌan tɨ aꞌij puaꞌa een tɨ huiraninyei ɨ tzajtaꞌan ɨ aꞌatɨ , aɨ pu rajchaɨreꞌe ɨ xeꞌeviꞌiraꞌaraꞌan ɨ xaijnyuꞌucaraꞌaraꞌan ɨ Dioj . Aɨ mu meyan tyujchaɨreꞌe . Aɨj xu cɨn cai aꞌanaj aꞌaturaaven tiꞌitɨj cɨmeꞌe sej si cai seyan huarɨni aꞌij sej rɨniicheꞌen .
48005018	Ma ajta , tɨ puaꞌa aɨn xaijnyuꞌucaraꞌaraꞌan ɨ Dioj ayan caꞌanijraꞌa amuaataꞌan sej si seyan raꞌaraꞌastijreꞌen aꞌij tɨ aɨn tiꞌijxeꞌeveꞌe , capu cheꞌe muejmi jetze tyaꞌupuáꞌajteꞌen tiꞌitɨj cɨmeꞌe aɨjna ɨ nyuucari ɨ maj cɨn tieꞌijta .
48005019	Tyamuaꞌa pu tiraꞌamitejteꞌe aꞌij tɨ rɨcɨ tɨ puaꞌa aꞌatɨ ayan raꞌaraꞌastijreꞌen ɨ ruxéꞌeviꞌiraꞌa tɨ aꞌij puaꞌa een tɨ huiraninyei ɨ tzajtaꞌan . Ayaa mu rɨcɨ ɨ tyaɨte , metiꞌixanaꞌacɨreꞌe , majta aꞌij puaꞌa tityajáꞌujhuaꞌaneꞌen , chaꞌa naꞌa mu tauraꞌaca seica jamuan ɨ tyaɨte .
48005020	Aɨ mu majta huaꞌanajche aɨme ɨ maj cai dioosi pueen , majta mu huaꞌachyahueꞌiraca ɨ ruxaꞌa tyaɨte . Eecan mu tyujchaɨraꞌa muaꞌayeꞌi seica jamuan . Camu majta rɨꞌɨ tyuꞌurixaateꞌe . Majta mu aꞌujchueere muaꞌayeꞌi . Eecan mu majta runyaꞌusiꞌityaꞌa muaꞌayeꞌi maɨjna cɨmeꞌe maj tyuꞌutauraꞌateꞌen nain . Eꞌitaꞌa mu aꞌutacɨ́ꞌɨca muaꞌayeꞌi . Majta tihuiicaraꞌa muaꞌayeꞌi seica jemi maɨjna cɨmeꞌe maj saɨque tiꞌimuaꞌatze .
48005021	Eecan mu majta tiꞌinyacuaꞌatze ɨ tihuáꞌa ɨ seica , majta rutaꞌarujveꞌe . Mataꞌaruj mu ruxaahua aꞌuhuaꞌanyaꞌa muaꞌayeꞌi jamuan ɨ mej tiꞌiyeste tiꞌitɨj cɨmeꞌe . Tɨj naꞌa tɨ ayan aꞌij puaꞌa een , ayaa mu rɨcɨ aɨme ɨ maj raꞌaraꞌastijreꞌen ɨ ruxéꞌeviꞌiraꞌa tɨ aꞌij puaꞌa een tɨ huiraninyei ɨ huaꞌa tzajtaꞌa . Ayaa nu tyajaꞌamueꞌixaateꞌe tzaahuatiꞌiraꞌa cɨmeꞌe , aɨme ɨ mej meyan aꞌij puaꞌa titetyújchaꞌɨ , capu xaa nyaꞌu ayan tihuaꞌacɨꞌɨti mej maun aꞌutyarute aꞌu tɨ Dioj eꞌeseijreꞌe .
48005022	Ma majta aɨme ɨ mej jetzen araujcaꞌanye maɨjna jetze ɨ xaijnyuꞌucaraꞌaraꞌan ɨ Dioj , ayaa mu rɨꞌɨ titetyújchaꞌɨ . Mahuaujxeꞌevaꞌa mu muaꞌayeꞌi ɨ seica ɨ tyaɨte . Maujtyamuaꞌavaꞌa mu muaꞌayeꞌi . Tyamuaꞌa pu naa rɨꞌɨ huatyapuaꞌaracaꞌa ɨ huaꞌa tzajtaꞌa . Majta raayɨꞌɨtɨ maj tyaꞌutaviicueꞌi maɨjna cɨmeꞌe tɨ huaꞌamuareꞌeristeꞌe . Rɨꞌɨ mu majta tihuaꞌachaꞌɨ muaꞌayeꞌi ɨ ruxaꞌa tyaɨte . Rɨꞌɨ mu tiꞌitetyaɨte aɨme . Camu tiꞌitɨj cɨn aꞌutaꞌɨtzaꞌara ɨ seica jemi .
48005023	Rɨꞌɨ mu titetyujchaɨcan cɨn majaꞌujhuaꞌan . Camu majta rɨꞌɨ aꞌij rɨj muaꞌayeꞌi . Ajta aɨme cɨmeꞌe ɨ tyaɨte mej meyan eꞌen , capu ma aꞌahuaꞌa seij ɨ nyuucari tɨ ayan huaꞌa jetze tiꞌitɨj cɨn tyaꞌupuáꞌajteꞌen .
48005024	Majta aɨme , ɨ maj jetzen ajtyamaꞌacan ɨ Cɨriistuꞌu , muꞌuri nain tityacáꞌa maɨjna cɨmeꞌe ɨ ruxéꞌeviꞌiraꞌa tɨ aꞌij puaꞌa een tɨ huiraninyeꞌi ɨ huaꞌa tzajtaꞌa mej mi cai cheꞌe aꞌij puaꞌa titetyújchaꞌɨ .
48005025	Tɨ puaꞌa teyan ruurican huatyaturan ɨ Dioj jemi tyaɨjna cɨmeꞌe tej jetzen aratacaꞌanyen tyaɨjna jetze ɨ xaijnyuꞌucaraꞌaraꞌan ɨ Dioj , ticheꞌe tyajta teyan rɨꞌɨ tiꞌititachaꞌɨ tyaɨjna cɨmeꞌe tyaj tyajta jetzen aratacaꞌanyen tyaɨjna ɨ xaijnyuꞌucaraꞌaraꞌan jetze .
48005026	Ticheꞌe cai áꞌatatzaahuatyaꞌa tiꞌitɨj cɨmeꞌe . Ticheꞌe tyajta cai caꞌanijraꞌa tataꞌacareꞌen tej ti huatatyenyaꞌusiꞌiteꞌen tajɨɨmuaꞌa . Ticheꞌe tyajta cai tihuaꞌanyacuaꞌatziꞌira ɨ tihuáꞌa ɨ tyaxáꞌa tyaɨte .
48006001	Nyeꞌihuaamuaꞌa , tɨ puaꞌa saɨj muan autyaturan tiꞌitɨj cɨmeꞌe , sataꞌaj seyan huarɨni . Cheꞌe saɨj muan rɨꞌɨ raaruuren . Ajta aɨn tɨ rɨꞌɨ raaruurejsin , cheꞌe aɨn pueenyaꞌa ɨ tɨ eitzeꞌe araujcaꞌanye aɨjna jetze ɨ xaijnyuꞌucaraꞌaraꞌan ɨ Dioj . Cheꞌe ajta rɨꞌɨ tiꞌityujchaɨcan cɨn ayan rɨꞌɨ raaruuren , ajta cai yáꞌuhuaꞌanan tɨ íꞌirɨni tɨ tiꞌitɨ caꞌanijraꞌa raataꞌan tɨ ij ayan cheꞌeta naꞌa autyaturan tɨj ajta ɨ saɨj .
48006002	Sej si raꞌaraꞌastijreꞌen ɨ nyuucari tɨ Cɨriistuꞌu jetze maꞌacan . Ruxeꞌeveꞌe sej seyan huataujvaɨreꞌen seij ajta seij saɨjna cɨmeꞌe tɨ aꞌatɨ tyaꞌutaviicueꞌi aɨjna tɨ raatamuáreꞌeristeꞌe .
48006003	Ayaa puꞌu , aꞌini tɨ puaꞌa aꞌatɨ ayan tiraatamitejtyaꞌa tɨ aɨ pu mijmu eihua ruxeꞌeveꞌe , tɨ puaꞌa cai tiꞌitɨ , aɨ pu rucuanamuan rusaɨj ɨ rutzajtaꞌa .
48006004	Ma ajta , cheꞌe ayen eenyeꞌen tɨ aꞌatɨ tɨ naꞌa ayan tiraamuaꞌati aꞌij tɨ tiꞌimɨjhuaca rusaɨj . Tɨꞌɨjta ayan huarɨn , aj pu xaa rɨꞌɨriista aꞌame tɨ ahuaujtzaahuateꞌen , aru aɨ puꞌu naꞌa aɨjna cɨmeꞌe tɨ ari tyuꞌuruu rusaɨj . Capu cheꞌe ruxeꞌevaꞌa aꞌame tɨ aɨn ayan ahuaujtzaahuateꞌen aɨjna cɨmeꞌe tɨ ayan nuꞌu eitzeꞌe ruxeꞌeveꞌe cai ɨ ruxaꞌa tevi .
48006005	Cheꞌe ayan eenyeꞌen aꞌini ayaa pu ruxeꞌeveꞌe tɨ aꞌatɨ tɨ naꞌa ayan raꞌaviicueꞌiran aɨjna cɨmeꞌe tɨ raatamuáreꞌeristeꞌen .
48006006	Ajta aɨme tɨ aꞌatɨ ayan tihuaꞌamuaꞌate aꞌij tɨ teꞌeyuꞌusiꞌi ɨ yuꞌuxari jetze , micheꞌe maɨn cɨj tiraataꞌan ɨ tɨ cɨn huataujvaɨreꞌen aɨjna tɨ tihuaꞌamuaꞌate .
48006007	Caxu seyan rucuanamua . Capu rɨꞌɨri saj raꞌutaxaahuariꞌi ɨ Dioj , aꞌini aɨ pu tyuꞌutanajchita aꞌij tɨ tiraavijteꞌe . Aꞌachu saj caj tyuꞌutaꞌan , ayaa pu cheꞌeta naꞌa tyajaꞌamuacɨꞌɨti .
48006008	Aɨjna ɨ aꞌatɨ tɨ ayan tiꞌityujchaꞌɨ tɨ ij ayan rɨꞌɨ tiraataꞌan ɨ ruxéꞌeviꞌiraꞌa tɨ aꞌij puaꞌa een tɨ huiiraninyei ɨ tzajtaꞌan , ayaa pu tiraacɨꞌɨti tɨ tyajaꞌuraiini aɨjna cɨmeꞌe ɨ ruxéꞌeviꞌiraꞌa tɨ aꞌij puaꞌa een . Ajta aɨn ɨ aꞌatɨ tɨ ayan rɨꞌɨ tiꞌityujchaꞌɨ tɨ ayan rɨꞌɨ tiraataꞌan aɨjna ɨ xaijnyuꞌucaraꞌaraꞌan ɨ Dioj , ayaa pu tiraacɨꞌɨti tɨ ayan ruurican huatyaturan ɨ Dioj jemi para rusen cɨmeꞌe .
48006009	Ticheꞌe cai taxaamɨstyaꞌa tyaɨjna cɨmeꞌe tej teyan raruure ɨ tɨ iꞌi xaꞌapɨꞌɨn , aꞌini tɨꞌɨj ajna tyajaꞌureꞌenyen aꞌanaj tɨ huaujxaꞌapɨꞌɨntare , tɨ puaꞌa tyacai anacaican raataxaahuata , ajna xɨcajraꞌa jetze pu xaa titáacɨꞌɨti nain aꞌij tɨ tiraavijteꞌe .
48006010	Aɨj pu cɨn , tɨj naꞌa tɨ ayan titáacɨꞌɨti tej teyan huarɨni , ticheꞌe teyan rɨꞌɨ tihuaꞌuchaɨn ɨ taxaꞌa tyaɨte . Tyataꞌaj eitzeꞌe rɨꞌɨ tihuaꞌuchaɨn aɨme ɨ maj majta tajamuan tyaꞌatzaahuateꞌe .
48006011	Rɨꞌɨ xuꞌu muan tiraaseij aꞌij nyaj vaꞌacan cɨn tiraꞌuyuꞌuxacaꞌa ɨ nyamuajcaꞌa cɨmeꞌe .
48006012	Ma majta , aɨme ɨ maj aꞌamuaꞌɨtziiteꞌe , ayaa muꞌu een cɨn tiꞌityeseꞌe sej si caꞌanyejri cɨn raꞌantisijchixɨꞌɨn ɨ runavij mej mi rujɨɨmuaꞌa manaꞌa huataujvaɨreꞌen . Camu raxeꞌeveꞌe tɨ pueijtzi huaꞌutaꞌan aɨjna cɨmeꞌe maj nuꞌu majta raꞌaraꞌastijreꞌen maɨjna ɨ Cɨriistuꞌu ɨ tɨ áutataihuacaꞌa ɨ curuu jetze .
48006013	Aɨ mu huatauraꞌa mej mi raꞌantisijche ɨ runavij , ma majta cai camu raꞌaraꞌastijreꞌe ɨ nyuucari ɨ maj cɨn tieꞌijta . Ayaa muꞌu raxeꞌeveꞌe mej mi amuaataseijrateꞌen aɨme ɨ maj Israel jetze ajtyamaꞌacan mej mi maɨjna cɨn ahuaujtzaahuateꞌen aɨme jemi ɨ saj nuꞌu raꞌantisijchacaꞌa ɨ runavij .
48006014	Me nyajta inyaa , cheꞌe nyaj cai aꞌanaj ahuantzaahuateꞌen tiꞌitɨj cɨmeꞌe silu cheꞌe aɨ puꞌu naꞌa tɨ Cɨriistuꞌu nyej jetze maꞌacan rajpueijtzi aꞌaraa ɨ curuu jetze . Aɨj pu cɨn nyacai cheꞌe raꞌaraꞌastijreꞌen ɨ tihuaꞌayeꞌira aɨme ɨ maj yan chaanca japua huachaatɨme . Aɨj mu majta cɨn nyeijchaɨreꞌe inyeetzi .
48006015	Ayaa nu tyajaꞌamueꞌixaateꞌe aꞌini capu cheꞌe tiꞌitɨj nyejetze ruxeꞌeveꞌe tɨ puaꞌa aꞌatɨ raꞌantisijchacaꞌa ɨ runavij nusu cai . Ai puꞌu xaa Dioj jetze ruxeꞌeveꞌe tɨ aɨn aꞌatɨ saɨque tyuꞌumuaꞌati tɨ ij rujajcuatzeꞌen huatyaturan jemin ɨ Dioj .
48006016	Cheꞌe Dioj huaꞌutyapuaꞌariteꞌen , ajta huaꞌancuꞌuvajxɨꞌɨn aꞌachu maj manaꞌa puaꞌamua raꞌaraꞌastijreꞌen aɨjna ɨ nyuucari , aꞌini ai mu aɨn pueen ɨ maj Israel jetze ajtyamaꞌacan , ɨ tyaɨtejraꞌan ɨ tɨ Dioj huaꞌantihuau .
48006017	Aɨj pu cɨn ijii tɨ yu aucaꞌitɨ aꞌame , cheꞌe cai cheꞌe aꞌatɨ nyaꞌɨtziityaꞌa , aꞌini tyamuaꞌa nu neri nicu tiꞌicapitaꞌinaraꞌa nyaɨjna cɨmeꞌe ɨ nyaj rajpueijtzi ɨ Jesús jetze maꞌacan .
48006018	Cheꞌe aɨn tavastaraꞌa , aɨjna ɨ Jesús tɨ ajta iꞌi Cɨriistuꞌu , cheꞌe aɨn rɨꞌɨ tyajamuaataꞌan ɨ aꞌamua tzajtaꞌa , mɨ sej nyeꞌihuaamuaꞌa pueen . Ayaa puꞌu , cheꞌe ayan tyaꞌaraꞌani .
49001001	Inyaa , i nyaj iꞌi Pablo , nyaa nu saɨj pɨrɨcɨ tɨ Dioj naꞌantihuau ruxéꞌeviꞌiraꞌa cɨmeꞌe nyej ni tiꞌitɨj cɨn tiraatyavaɨreꞌen aɨjna ɨ Cɨriistuꞌu tɨ ajta iꞌi Jesús . Ayaa nu tyajaꞌamuayuꞌuseꞌe muejmi , mɨ saj tyaɨtestyamuaꞌameꞌen pueen ɨ Dioj , mɨ saj Efeso eꞌeche . Nain xu cɨn arauraste aꞌij tɨ ari tyajamueijca aɨjna ɨ Cɨriistuꞌu tɨ ajta iꞌi Jesús .
49001002	Ajta aɨn ɨ Dioj , ɨ tyaj rajyaꞌupua , jamuan ajta aɨn ɨ tavastaraꞌa , aɨjna ɨ Jesús tɨ ajta iꞌi Cɨriistuꞌu , micheꞌe maɨn rɨꞌɨ tyajamuaachaɨn , majta amuaatyápuaꞌariteꞌen ɨ aꞌamua tzajtaꞌa .
49001003	Ticheꞌe rɨꞌɨ tiraataꞌan tyaɨjna ɨ Dioj ɨ tɨ yaꞌupuaaraꞌan pueen ɨ tavastaraꞌa , aɨjna ɨ Jesús tɨ ajta iꞌi Cɨriistuꞌu , aꞌini aɨn Dioj , aɨ pu ayan taatapueijve nain tɨj naꞌa tɨ eꞌeseijreꞌe u tajapua tɨ ij titáacɨꞌɨti jamuan ɨ Cɨriistuꞌu .
49001004	Ayaa pu tiꞌayajna , aꞌini jajcua ɨmɨ , tɨꞌɨj cai xɨ ratyataahua ɨ chaanaca ɨ tyaj yan japuan seijreꞌe , ajnaꞌɨmɨ Dioj pu taꞌantihuau jamuan ɨ Cɨriistuꞌu tej ti teyan uraréꞌenyaꞌa taꞌaraꞌani ɨ tatzajtaꞌa , tej ti cai tiꞌitɨ cɨn autyaturan ɨ jemin .
49001005	Aꞌini eihua pu huapɨꞌɨ taxeꞌevaꞌacaa , ayaa pu titaaxaꞌapɨꞌɨntariꞌiriꞌi tɨ aɨn rusaɨj tayaꞌupua aꞌaraꞌani aɨjna cɨmeꞌe tɨ Cɨriistuꞌu ayan huarɨni tɨ tajetze maꞌacan huamɨꞌɨni . Dioj pu ayan titaaxaꞌapɨꞌɨntariꞌiriꞌi ɨ ruxéꞌeviꞌiraꞌa cɨmeꞌe . Ayaa eenyaꞌa aꞌaraꞌani , tej ti teyan rɨꞌɨ tiraataꞌan aɨjna cɨmeꞌe tɨ eihua huapɨꞌɨ naa seijreꞌe tɨ aɨn Dioj ayan rɨꞌɨ titáachaɨn . Ajta ruxéꞌeviꞌiraꞌa cɨn ayan rɨꞌɨ tiꞌitaachaɨn jamuan aɨjna ɨ tɨ raxeꞌeveꞌe , aɨjna ɨ Cɨriistuꞌu .
49001006	
49001007	Aɨ xaa tyuꞌutanajchitacaꞌa aɨjna ɨ tyaj cɨn téꞌechaɨcaꞌa ɨ Dioj jemi . Ayaa pu aɨjna cɨn tyuꞌutanajchitacaꞌa aɨjna cɨmeꞌe tɨ ruxuureꞌe airáaxɨre tajetze maꞌacan tɨ ij Dioj ayan titaatauuniꞌi ɨ tyaj cɨn jemin autyajturaa . Ayaa tu een cɨn ramuaꞌaree tɨ Dioj rɨꞌɨ tiꞌitachaɨ ruxéꞌeviꞌiraꞌa cɨmeꞌe , nain cɨmeꞌe tɨ tyejeꞌeseijreꞌe u tajapua .
49001008	Nain pu ayan taatapueijve aɨjna cɨmeꞌe tɨ aɨn nain cɨn rɨꞌɨ me tyaúmuaꞌaree , ajta nain cɨn yauꞌeite aɨjna ɨ Dioj .
49001009	Ajta , ayaa pu taataꞌa tyaj raamuaꞌati tiꞌitɨ tɨ pɨrɨcɨ tɨ ruꞌavaa aɨjna cɨmeꞌe aꞌij tɨ tiꞌijxeꞌeveꞌe , aꞌini ayaa pu raꞌaranajchacaꞌa tɨ ayan huarɨni tɨꞌɨj aɨn ayan tiraaxaꞌapɨꞌɨntareꞌen tiꞌitɨ tɨ cɨn tiꞌityavaa aꞌame ɨ Cɨriistuꞌu .
49001010	Ayaa pu raaxaꞌapɨꞌɨntare tɨ ayan eenyaꞌa aꞌame tɨꞌɨj tyajaꞌureꞌenyen ajna xɨcajraꞌa tɨ jetzen nain araurastejsin , tɨ ij Cɨriistuꞌu huaꞌamuꞌucan puéenyaꞌa aꞌame naijmiꞌi matɨj manaꞌa puaꞌamua eꞌeseijreꞌe u tajapua , ajta matɨj manaꞌa puaꞌamua yan seijreꞌe iiyan chaanaca japua .
49001011	 Tyajta ityan , i tyaj anacai ráꞌantzaahua tyaɨjna ɨ Cɨriistuꞌu , Dioj pu ajta taꞌantihuau tɨ ij tiꞌitɨ taacɨꞌɨti jamuan ɨ Cɨriistuꞌu . Aɨ pu jajcua ɨmɨ taaxaꞌapɨꞌɨntariꞌiriꞌi aꞌij tɨ ayan tiraꞌaranajchacaꞌa . Ai pu aɨn pueen ɨ tɨ Dioj nain cɨn rɨꞌɨ tyuꞌuruuren aꞌij tɨ ari tiꞌihuaujxaꞌapɨꞌɨntariꞌiriꞌi tej ti teyan rɨꞌɨ tiraataꞌan tyaɨjna cɨmeꞌe tɨ eihua huapɨꞌɨ naa tiꞌiseijreꞌe ɨ jemin .
49001012	
49001013	Sajta muan , mɨ sej seyan raanamuajriꞌi ɨ nyuucari tɨ ayan tiꞌayajna , ɨ tɨ Dioj cɨn amueꞌiratuaasin , muan xu sajta ráꞌantzaahua . Ajta , ayaa pu cheꞌeta naꞌa tyajamuaacɨ́ꞌɨ jamuan ɨ Cɨriistuꞌu tɨj ari Dioj ayan tyaꞌataujratziiriꞌi tɨ aɨn xaijnyuꞌucaraꞌaraꞌan ɨ Dioj ayan huatyaturan muejmi jemi .
49001014	Ajta aɨn xaijnyuꞌucaraꞌaraꞌan ɨ Dioj , ai pu aɨn pueen ɨ tɨ tyejmi jemi huatyajturaa , ɨ tyaj tyajta cɨn ramuaꞌaree tɨ ayan tiꞌayajna tɨ tiꞌitɨ taacɨꞌɨti ajna xɨcajraꞌan tɨ jetzen Dioj titaatatuireꞌesin aɨjna cɨmeꞌe ɨ Cɨriistuꞌu tɨ tajetze maꞌacan tyuꞌutanajchitacaꞌa tej ti rɨꞌɨ tiraataꞌan tyaɨjna cɨmeꞌe tɨ eihua huapɨꞌɨ naa tiꞌiseijreꞌe ɨ jemin .
49001015	Aɨj nu cɨn , tɨj naꞌa nyaj anacai raanamuajriꞌi sej seyan rɨꞌɨ raꞌastijreꞌe ɨ tavastaraꞌa , aɨjna ɨ Jesús , sajta seyan rɨꞌɨ tihuaꞌajchaɨ naijmiꞌica aɨme ɨ tyaɨtestyamuaꞌameꞌen ɨ Dioj , tɨj naꞌa tɨ yu eꞌireꞌenye , canu aꞌanaj raatapuaꞌajtacaꞌa nyej neyan tíꞌijtaujtziꞌireꞌe ɨ Dioj muejmi cɨmeꞌe , nyajta nu rahuavii muejmi cɨmeꞌen .
49001016	
49001017	Ayaa nu nyauj neyan rahuavii jemin aɨjna tɨ yaꞌupuaaraꞌan pueen ɨ tavastaraꞌa , aɨjna ɨ Jesús tɨ ajta iꞌi Cɨriistuꞌu . Ayaa nu rahuavii nyaɨjna ɨ yaꞌupuaaraꞌan tɨ huapɨꞌɨ naa seijreꞌe tɨ ij aɨn xaijnyuꞌucaraꞌaraꞌan ayan amuaataꞌan sej si rɨꞌɨ me tityaumuámuaꞌara , sej si sajta rɨꞌɨ tiyauꞌeitaa xaꞌaraꞌani aɨjna tɨ ari huataseijre muejmi jemi sej si seyan tiraamuaꞌati tyamuaꞌa naa ɨ Dioj .
49001018	Ayaa nu nyajta rahuavii sej si sajta yauꞌeitaa xaꞌaraꞌani tzaahuatiꞌiraꞌa cɨmeꞌe ɨ aꞌamua tzajtaꞌa sej si seyan raamuaꞌaree tiꞌitɨ tɨ pɨrɨcɨ ɨ saj rachuꞌeveꞌe , ɨ tɨ cɨn amuaatajée ɨ Dioj , sej si sajta seyan raamuaꞌaree aꞌij tɨ een tɨj naꞌa puaꞌamua tɨ rɨꞌɨ huapɨꞌɨ naa seiiraꞌa aꞌame aɨjna tɨ huaꞌacɨꞌɨti aɨme ɨ tyaɨtestyamuaꞌameꞌen ɨ Dioj .
49001019	Nyajta nu neyan rahuavii sej si seyan raamuaꞌaree tɨ cai amiteereꞌe , tɨ huapɨꞌɨ eihua raayɨꞌɨtɨ ɨ Dioj tɨ tiꞌitɨj cɨn ayan huáruuren i tyejmi tzajtaꞌa aɨjna ɨ rumuareꞌeriꞌiraꞌa cɨmeꞌe . Tyan tu teyan raꞌatzaahuateꞌe aɨjna cɨmeꞌe tɨ ari eihua huapɨꞌɨ rɨꞌɨ tyuꞌuruu ɨ rumuareꞌeriꞌiraꞌa cɨmeꞌe aɨjna cɨmeꞌe aꞌij tɨ huarɨj ɨ Cɨriistuꞌu cɨmeꞌen tɨꞌɨj ayan raatarujte huaꞌa tzajtaꞌa ɨ mɨꞌɨchite , ajta yaꞌuviꞌitɨ u tajapua . Tɨꞌɨj i an yáꞌujra ɨ ɨpuari japua ɨrɨɨtaꞌan pujmeꞌen .
49001020	
49001021	Cɨriistuꞌu pu aɨjna cɨn teꞌentyajrupi ɨ tɨ eitzeꞌe veꞌe cai maaj tiꞌitɨ tɨ u uteꞌe eꞌeseijreꞌe . Aɨ pu eitzeꞌe vaꞌacan cɨn tiꞌityejvee cai maa aꞌatɨ tɨ tieꞌijta naꞌari aꞌatɨ tɨ tiꞌitɨ cɨn antyujmuaꞌaree nusu tevi tɨ caꞌanyejri cɨn tyuꞌutyaamueꞌitɨ o aꞌatɨ tɨ aɨjna cɨn tiꞌityejvee tɨ anajca cɨmeꞌe . Eitzeꞌe pu ajta ayan ruxeꞌeveꞌe ɨ nyuucari ɨ tyaj cɨn teyan ratamuaꞌamua tyaɨjna ɨ Cɨriistuꞌu cai maa seij ɨ nyuucari ɨ tyaj cɨn aꞌatɨ huatamuaꞌa . Ayaa pu xaa nyaꞌu cheꞌeta een ijii tɨ maꞌacan , ajta tɨ yu aucaꞌitɨ aꞌame para rusen cɨmeꞌe .
49001022	Ajta aɨn Dioj , aɨ pu raataꞌa tɨ Cɨriistuꞌu nain cɨn antyujmuaꞌaréera , ajta aɨ pu raꞌantihuau tɨ tyuꞌutyavaɨreꞌen aɨjna cɨmeꞌe tɨ aɨn pueenyaꞌa aꞌaraꞌani ɨ huaꞌamuꞌucan nain cɨmeꞌe ɨ huaꞌa jemi ɨ mej eꞌetyujsaꞌɨri mej mi ratyaanajche ɨ Dioj .
49001023	Majta aɨme ɨ mej eꞌetyujsaꞌɨri , ayaa mu cheꞌeta manaꞌa ajtyamaꞌacan aɨjna jetze ɨ huaꞌamuꞌucan tɨj aꞌatɨ ratyáhueꞌiraꞌa ɨ ru jetze , aꞌini aɨjna ɨ Cɨriistuꞌu tɨ ajta huaꞌamuꞌucan pueen , aɨ pu huaꞌanaijmiꞌireꞌen nain cɨmeꞌe . Aꞌini ai pu aɨn pueen ɨ tɨ ranaijmiꞌireꞌen tɨj naꞌa tɨ eꞌeseijreꞌe tɨ Dioj raatyataahuacaꞌa .
49002001	Sajta muan , ayaa xu éꞌenyaꞌa saj mɨꞌɨchicaꞌa ɨ Dioj jemi aɨjna cɨmeꞌe ɨ saj cɨn autyajturaa ɨ jemin , ajta aɨjna ɨ saj aꞌij puaꞌa rɨjcaa .
49002002	Ayaa xu aꞌij puaꞌa titetyujchaɨcaꞌa satɨꞌɨj sauj seyan rɨjcaa aꞌij mej rɨcɨ ijii aɨme ɨ mej yan japuan seijreꞌe ɨ chaanaca japua . Ajnaꞌɨmɨ aɨ xu seyan aꞌastijraꞌacaa saɨjna tɨ aꞌij puaꞌa een tɨ ajta aɨjna cɨn antyujmuaꞌaree tɨ ayan tihuaꞌutaijteꞌen aɨme ɨ maj xaijnyuꞌucari pueen ɨ maj seijreꞌe aaca tzajtaꞌa . Ai pu aɨn pueen ɨ xaijnyuꞌucari tɨ ari tiꞌimuareꞌe huaꞌa tzajtaꞌa aɨme ɨ maj huaꞌa jetze ajtyamaꞌacan aɨme ɨ maj cai aꞌatɨ aꞌastijreꞌe .
49002003	Tyajta ityan , anacaican tu naimiꞌi teyan huaꞌa jetze ajtyamaꞌacantacaꞌa aɨme . Ayaa tu cheꞌeta tyanaꞌa raꞌastijraꞌacaa aꞌij tɨ titaꞌamityejtyaꞌacaa aɨjna cɨmeꞌe tiꞌitɨ tɨ huanyej ɨ tajetze nusu tiꞌitɨ tɨ huataseijre ɨ tamuaꞌatziiraꞌa cɨmeꞌe . Tɨj naꞌa tɨ seijraꞌacaa ɨ tajetze , tyan tu raataꞌacaraꞌa tɨ aɨn titaataijteꞌen . Ayaa tu éꞌenyaꞌacaꞌa matɨj ɨ seica ɨ tɨ Dioj pueijtzi huaꞌutaꞌasin .
49002004	Ma ajta Dioj , aɨ pu eihua huapɨꞌɨ taataxeꞌeve . Aɨj pu cɨn , naa pu táꞌancuꞌuvajxɨꞌɨ ruxéꞌeviꞌiraꞌa cɨmeꞌe .
49002005	Tyatɨꞌɨj tyauj teyan éꞌenyaꞌa tyaj mɨꞌɨchicaꞌa aɨjna cɨmeꞌe ɨ tyaj cɨn autyajturaa ɨ jemin , aɨ pu taatarujte jamuan ɨ Cɨriistuꞌu . Aɨ pu amueꞌirajtua aɨjna cɨmeꞌe tɨ huapɨꞌɨ rɨꞌɨ tyajamuájchaɨ ruxéꞌeviꞌiraꞌa cɨmeꞌe .
49002006	Ajta , Dioj pu taajɨste jamuan ɨ Cɨriistuꞌu . Aɨ pu ajta aɨjna jamuan an tajaꞌuráꞌatzacaꞌa aujna u uteꞌe aꞌu tɨ tieꞌijta aɨjna ɨ Cɨriistuꞌu tɨ ajta iꞌi Jesús .
49002007	Ayaa pu een cɨn huarɨj tɨ ij ayan éenyaꞌa aꞌaraꞌani tɨj naꞌa tɨ yu aucaꞌitɨ aꞌame para rusen cɨmeꞌe , aɨ pu taataseijrateꞌesin tɨ rɨꞌɨ huapɨꞌɨ titájchaꞌɨ aɨjna cɨmeꞌe tɨ aɨn tajapua huanyúu aɨjna ɨ Cɨriistuꞌu tɨ ajta iꞌi Jesús .
49002008	Aɨ pu amueꞌirajtuaa aɨjna cɨmeꞌe tɨ aɨn rɨꞌɨ tyajamuájchaɨ aɨjna cɨmeꞌe saj ráꞌantzaahua . Dioj pu ayan amuaataꞌa ruxéꞌeviꞌiraꞌa cɨmeꞌe . Caxu rujɨɨmuaꞌa sanaꞌa aꞌij tirajtyau .
49002009	Tɨꞌij cai aꞌatɨ aꞌujtzaahuatyaꞌa , aɨj pu cɨn cai rɨꞌɨri tɨ aꞌatɨ rusaɨj raamueꞌitɨn aɨjna cɨmeꞌe aꞌij tɨ xaꞌapɨꞌɨn cɨn rɨcɨ .
49002010	Ayaa puꞌu naꞌa , aꞌini tyan tu tyaɨn pueen ɨ tɨ Dioj ayan rusaɨj táaruurejsin aꞌij tɨ tiraꞌamitejteꞌe . Jajcuacan pu ayan taaruu ɨ tatzajtaꞌa jamuan aɨjna ɨ Cɨriistuꞌu tɨ ajta iꞌi Jesús tej ti teyan huarɨni aɨjna cɨmeꞌe tɨ iꞌi xaꞌapɨꞌɨn aꞌij tɨ aɨn anacaican rɨꞌɨ tiraaruu tyejmi cɨmeꞌe .
49002011	Aɨj pu cɨn caxu seyan yáꞌuhuaꞌanan tɨ ajnaꞌɨmɨ ayaa xu eꞌenyaꞌa saj cai Cɨriistuꞌu jemi huatyáuuca . Ajta muan xu cai huaꞌa jetze ajtyamaꞌacantacaꞌa aɨme ɨ mej Israel jetze ajtyamaꞌacan . Ayej xaa nyaꞌu tiꞌayajna , aɨme ɨ mej meyan huataujmuaꞌa tɨcɨn : “ I tyaj raꞌantisiꞌiche ɨ tanavi ” , ayaa mu amuaatamuaꞌa muejmi tɨcɨn : “ Mɨ saj cai seyan raꞌantisiꞌiche ɨ runavij . ” Ayaa mu tyajaꞌamuaxa maɨjna cɨmeꞌe sej seij chuejraꞌa japua eꞌemaꞌacan . Caxu sajta yáꞌuhuaꞌanan tɨ ajnaꞌɨmɨ , ayaa xu cai ajtyamaꞌacantacaꞌa aɨme jetze ɨ tɨ Dioj huaꞌa jemi raatyajtuaa ɨ nyuucari ɨ tɨ cɨn tyaꞌataujratziiriꞌi tɨ ayan rɨꞌɨ tihuaꞌutaꞌan . Capu ajta maꞌahuaꞌacaa ɨ saj cɨn rachuꞌeveꞌen . Ajta , capu huataseijre muejmi jemi ɨ Dioj iiyan chaanaca japua .
49002012	
49002013	Ma ajta ijii , mɨ saj aꞌɨmɨ huatyáuuca aꞌu tyaj tyajta ityan eꞌeseijraꞌacaa , xuꞌuri vejliꞌi huatyáuu tyejmi jemi aɨjna cɨmeꞌe tɨ aɨn Cɨriistuꞌu ayan aꞌamua japua huanyúu aɨjna cɨmeꞌe tɨ ruxuureꞌe airaaxɨre .
49002014	Ai pu aɨn pueen ɨ tɨ taatyapuaꞌari ɨ tatzajtaꞌa naijmiꞌica muejmi , ajta ityejmi . Aɨ pu ayan taaruu tej ti teyan seij tyanaꞌa tyaɨtestyamuaꞌameꞌen pueenyaꞌa taꞌaraꞌani . Aɨ pu raatyáuunite aɨjna tɨ tyaꞌantanaamɨɨ , aɨjna ɨ tyaj cɨn tanyaꞌusiꞌityaꞌacaa .
49002015	Aɨ pu raꞌantipuaꞌarite ɨ rutevi cɨmeꞌe aɨjna ɨ nyuucari ɨ maj cɨn tieꞌijta , nain cɨmeꞌe ɨ maj cɨn tyuiꞌimɨjra . Ayaa pu een cɨn huarɨj tɨ ij ayan huaꞌuruuren ɨ rujetze aɨme ɨ maj huaꞌapua mej mi seij manaꞌa tyaɨtestyamuaꞌameꞌen pueenyaꞌa muaꞌaraꞌani . Ayaa pu aɨjna cɨn huarɨj , aɨ pu huaꞌutyápuaꞌari ɨ maj huaꞌapua .
49002016	Aɨj pu ajta cɨn ayan huarɨj tej ti tyajtahuaꞌa aꞌutyáuu taꞌaraꞌani ɨ Dioj jemi ɨ tyaj huaꞌapua aɨjna cɨmeꞌe ɨ rutevi ɨ maj ráꞌutatai ɨ curuu jetze . Ayaa pu een cɨn huarɨj , aɨ pu raꞌantipuaꞌarite ɨ tyaj cɨn tanyaꞌusiꞌityaꞌacaa .
49002017	Aɨ pu mu aꞌuveꞌeme tɨ i ayan tyajamuaataꞌixaateꞌen aɨjna cɨmeꞌe ɨ nyuucari ɨ tɨ cɨn amuaatyápuaꞌariteꞌen mɨ saj aꞌɨmɨ aꞌutyáuuca . Ayaa pu cheꞌeta naꞌa tihuaꞌutaꞌixaa aɨme ɨ mej vejliꞌi seijraꞌacaa aɨjna cɨmeꞌe ɨ nyuucari ɨ tɨ cɨn ajta huaꞌutyápuaꞌari aɨme .
49002018	Ayaa puꞌu , Cɨriistuꞌu tajapua huanyúu , tej ti , i tyaj huaꞌapua , seij tyanaꞌa cɨn ɨ xaijnyuꞌucari teyan jamuan tyuꞌutaxaj tyaɨjna jamuan ɨ tyaj rajyaꞌupua .
49002019	Aɨj xu cɨn cai cheꞌe saɨn pueen ɨ mej seij chuejraꞌa japua eꞌemaꞌacan naꞌari aɨme ɨ maj cai aꞌij rumuari , silu xuꞌuri huaꞌa jetze ajtyamaꞌacan aɨme jemi ɨ maj aꞌutyáuu ɨ Dioj jemi . Ee xaa nyaꞌu , xuꞌuri huaꞌa jetze ajtyamaꞌacan aɨme ɨ maj tyaɨtestyamuaꞌameꞌen pueen ɨ Dioj .
49002020	Naijmiꞌi tu tiꞌivaɨraꞌa taꞌajuꞌun tɨj seij ɨ chiꞌi tɨ tzajtaꞌan eꞌeseijreꞌe ɨ Dioj . Aɨme ɨ tɨ huaꞌutajée ɨ Jesús , majta aɨme ɨ mej mejmiꞌi tiꞌixaxaꞌataꞌa ɨ Dioj jetze maꞌacan , ayaa mu tiꞌivaɨraꞌa muaꞌajuꞌun tɨj tetej tɨ japuan ájtaavijhua ɨ jaxuꞌu . Ajta aɨn ɨ Cɨriistuꞌu tɨ ajta iꞌi Jesús , ai pu aɨn pueen ɨ tetej tɨ esquineeru cɨn tiꞌivaɨreꞌe .
49002021	Naimiꞌi tu títaviꞌiraxɨꞌɨsin jetzen tyaɨjna ɨ Cɨriistuꞌu , tyajta naimiꞌi tu huatyaajuꞌu taꞌajuꞌun tej ti teyan tiꞌivaɨraꞌa taꞌaraꞌani tɨj teyuu tɨ jetzen Dioj huiracatii .
49002022	Sajta muan , jetzen aɨjna ɨ Cɨriistuꞌu , muan xu sajta tyújviꞌiraxɨꞌɨsin sej si seyan tiꞌivaɨraꞌa xaꞌaraꞌani tɨj chiꞌi tɨ jetzen huiracatii ɨ ruxaijnyuꞌuca cɨmeꞌe aɨjna ɨ Dioj .
49003001	Aɨj nu cɨn neyan huarɨni inyaa , i nyaj iꞌi Pablo , i nyaj nyajta aityanamiꞌi nyaɨjna cɨmeꞌe nyej tiꞌivaɨreꞌe jemin ɨ Cɨriistuꞌu tɨ ajta iꞌi Jesús nyaɨjna cɨmeꞌe nyej tyajaꞌamueꞌixaateꞌe muan mɨ saj cai Israel jetze ajtyamaꞌacan .
49003002	Tij sacai seri raanamuajriꞌi saɨjna cɨmeꞌe tɨ Dioj ayan rɨꞌɨ tinaatyajtuaa aɨjna cɨmeꞌe tɨ ayan tinyeijca nyej ni tyajamuaataꞌixaateꞌen muejmi .
49003003	Nuꞌuri cɨj caj tyajamuaataitiꞌiriꞌi aɨjna cɨmeꞌe tɨ Dioj naataseijrate me eijreꞌe tiꞌitɨ tɨ pɨrɨcɨ ɨ tɨ ruꞌavaatacaꞌa ɨ jemin .
49003004	Satɨꞌɨj raꞌujiiven aꞌij nyej tyajáꞌamuayuꞌuseꞌe nyeijna jetze i yuꞌuxari , aj xu xaa yauꞌeitaa xaꞌajuꞌun aꞌij nyej tiyauꞌeite tyamuaꞌa naa nyaɨjna cɨmeꞌe tɨ ruꞌavaatacaꞌa aɨjna jetze ɨ Cɨriistuꞌu .
49003005	Capu xaa nyaꞌu huaꞌutaseijrate aɨme ɨ seica ɨ tyaɨte ɨ maj cai cheꞌe yaꞌahuaꞌacaa , ɨ maj jajcua ɨmɨ seijraꞌacaa . Ma ajta ijii , aɨn xaijnyuꞌucaraꞌaraꞌan ɨ Dioj ayan huaꞌutaseijrate aɨme ɨ maj huatyáuu ɨ Dioj jemi mej mi meyan tiraatyavaɨreꞌen . Aɨ pu ajta ayan tihuaꞌutaseijrate aɨme ɨ mej tiꞌixaxaꞌataꞌa ɨ Dioj jetze maꞌacan .
49003006	Ai pu aɨn pueen ɨ tɨ ruꞌavaatacaꞌa tɨ aɨme ɨ maj cai Israel jetze ajtyamaꞌacan , ayaa pu tihuaꞌacɨꞌɨti jamuan aɨme ɨ maj Israel jetze ajtyamaꞌacan , mej mi naimiꞌi antyaujsaɨreꞌen mej mi meyan eꞌenyeꞌen maj saɨj manaꞌa tyaɨtestyamuaꞌameꞌen pueenyaꞌa muaꞌaraꞌani , mej mi naimiꞌi raꞌancuraꞌan aɨjna tɨ tyaꞌataujratziiriꞌi tɨ ayan rɨniicheꞌen aɨjna ɨ Cɨriistuꞌu tɨ ajta iꞌi Jesús .
49003007	Aɨj nu cɨn neyan teꞌentyajrupi nyaɨjna cɨmeꞌe nyej neyan tiꞌivaɨreꞌe nyej tihuaꞌutaꞌixaateꞌen ɨ nyuucari cɨmeꞌe tɨ cɨmeꞌen raxa ɨ Dioj . Aɨ pu ayan rɨꞌɨ tinaachaɨ aɨjna cɨmeꞌe tɨ ayan naatapueijve ruxéꞌeviꞌiraꞌa cɨmeꞌe nyej ni neyan tyuꞌumuareꞌen nyaɨjna cɨmeꞌe ɨ muáreꞌeriꞌiraꞌaraꞌan ɨ Dioj .
49003008	Ayaa pu een , nyaa nu nyaɨn pueen ɨ tɨ eitzeꞌe cai ruxeꞌeveꞌe macai ɨ seica ɨ maj cɨleꞌen cɨn tiꞌitátyatyáꞌupuꞌu ɨ Dioj jemi . Capu amɨn aꞌij , aucheꞌe pu Dioj ayan rɨꞌɨ tinajchaꞌɨ tɨ aɨjna cɨn tinyeijca nyej ni tihuaꞌutaꞌixaateꞌen nyaɨme ɨ maj cai Israel jetze ajtyamaꞌacan mej mi raamuaꞌaree aꞌij tɨ een Cɨriistuꞌu jemi tɨ tiꞌiseijreꞌe , tɨ cai amiteereꞌe naijmiꞌi tɨj naꞌa tiꞌipuaꞌamua tɨ titáacɨꞌɨti aɨjna jemi para rusen cɨmeꞌe , nyej ni tihuaꞌutaꞌixaateꞌen naijmiꞌica tyamuaꞌa naa aꞌij tɨ Dioj tiraaxaꞌapɨꞌɨntare aꞌij tɨ teꞌeme aɨjna cɨmeꞌen ɨ tɨ ruꞌavaa . Jajcua ɨmɨ tɨj naꞌa tɨ yu eꞌireꞌenye , aɨ pu ruꞌavaatacaꞌa ɨ Dioj jemi , ɨ tɨ nain tyuꞌutaahuacaꞌa tɨj naꞌa tiꞌipuaꞌamua tɨ tiꞌiseijreꞌe .
49003009	
49003010	Ayaa pu tiraaxaꞌapɨꞌɨntarej mej mi meyan raꞌanticuuna aɨjna ɨ tɨ ruꞌavaatacaꞌa aɨme jemi ɨ maj eꞌetyujsaꞌɨri u teyujtaꞌa mej mi aɨme huaꞌuseij ɨ maj tieꞌijta u tajapua , majta aɨme ɨ maj tiꞌitɨj cɨn antyujmuaꞌaree aun tɨ Dioj eꞌeseijreꞌe , mej mi meyan raamuaꞌaree tɨ cai tiꞌiseicaj naꞌa ɨ tɨ cɨn Dioj ayan huarɨj ɨ rumuaꞌatziiraꞌa cɨmeꞌe , aɨjna tɨ jajcua ɨmɨ ayan tiraaxaꞌapɨꞌɨntare para rusen cɨmeꞌe . Aɨ pu ari raꞌanticɨꞌɨ aɨjna cɨmeꞌe tɨ aɨn Cɨriistuꞌu , aɨjna ɨ Jesús tɨ ajta iꞌi tavastaraꞌa pueen , aɨ pu tajapua huanyúu .
49003011	
49003012	Aꞌini tuꞌuri raꞌatzaahuateꞌe tyaɨjna , ajta aɨjna cɨmeꞌe tɨ aɨn Cɨriistuꞌu huamɨꞌɨ tajetze maꞌacan , aɨj pu cɨn ari rɨꞌɨri tyej ti cai tiꞌitzɨɨnyaꞌa aꞌanaj tɨ naꞌa tyaun aꞌaraꞌasti ɨ Dioj jemi .
49003013	Aɨj nu cɨn neyan tyajaꞌamuahuavii , saj cai ruxaamɨstyaꞌa aɨjna cɨmeꞌe nyej neyan tirajpueiitzi muejmi jetze maꞌacan , aꞌini eihua pu huapɨꞌɨ tyajáꞌamuacɨꞌɨti tɨ ayan tiꞌinyaruure .
49003014	Aɨj nu cɨn neyan titunuta jemin ɨ tyaj rajyaꞌupua ɨ tyaj jetzen raꞌancuraꞌa aꞌij tɨ huataujmuaꞌa seij ajta seij ɨ tyaɨtestyamuaꞌameꞌen , ɨ mej u uteꞌe eꞌeseijreꞌe , majta ɨ mej yan chaanaca japua huachaatɨme , matɨj manaꞌa puaꞌamua ɨ tyaɨtestyamuaꞌameꞌen ɨ Dioj .
49003015	
49003016	Ayaa nu tiꞌijhuavii tɨ aɨn Dioj caꞌanijraꞌa amuaataꞌan ɨ aꞌamua tzajtaꞌa sej si seyan saɨjna jetze araujcaꞌanyen ɨ xaijnyuꞌucaraꞌaraꞌan ɨ Dioj . Cheꞌe aɨn Dioj ajta ayan rɨꞌɨ tyajamuájchaɨ aɨjna cɨmeꞌe tɨ aɨn amuaareꞌepijte aɨjna tɨ naa eꞌicaj tiꞌiseijreꞌe ɨ jemin , tɨ ij aɨn Cɨriistuꞌu aun aꞌutyaturan muejmi jemi , aɨjna cɨmeꞌe sej seyan raꞌastijreꞌe .
49003017	
49003018	Ayaa nu nyajta tiꞌijhuavii sej si seyan anacai huaujxeꞌeveꞌen nain cɨmeꞌe , sej si sajta seyan nain cɨn tyaꞌutaviicueꞌi saɨjna cɨmeꞌe sej huapɨꞌɨ huaujxeꞌeveꞌen , sej si sajta eꞌeyan saɨjna jetze araujcaꞌanyen ɨ xaijnyuꞌucaraꞌaraꞌan ɨ Dioj sej si raamuaꞌaree nain cɨmeꞌe ɨ tɨ cɨn Cɨriistuꞌu aꞌamuaxeꞌeveꞌe . Tɨj naꞌa aꞌu tɨ eꞌeseijreꞌe aatyaꞌɨmɨ , ajtyapuaꞌɨmɨ , aacɨꞌɨmɨ , aɨ pu xaa aun aꞌaraꞌasti tɨ ij aun amuaaxeꞌeveꞌen .
49003019	Ee xaa nyaꞌu , ayaa nu tiꞌijhuavii muejmi cɨmeꞌe sej si seyan raamuaꞌaree ɨ tɨ cɨn Cɨriistuꞌu aꞌamuaxeꞌeveꞌe , aɨjna tɨ cai amiteereꞌe nain cɨmeꞌe , tɨꞌij aun aꞌutyaturan muejmi jemi naijmiꞌi tɨj naꞌa ɨ tɨ cɨn Dioj aꞌamuanaijmiꞌireꞌen .
49003020	Ajta aɨn ɨ tɨ eihua huapɨꞌɨ raayɨꞌɨtɨ tɨ ayan huarɨni aɨjna cɨmeꞌe ɨ tyaj cai raayɨꞌɨtɨ tyaj rahuavii nusu tɨ cai ayan titaꞌamitejteꞌe aɨjna cɨmeꞌe tɨ aɨn tiꞌimuareꞌe ɨ ta tzajtaꞌa ɨ rumuareꞌeriꞌiraꞌa cɨmeꞌe , ticheꞌe teyan rɨꞌɨ tiraataꞌan aꞌu tyaj eꞌetitasaꞌɨri ɨ jemin . Jamuan aɨjna ɨ Cɨriistuꞌu tɨ ajta iꞌi Jesús , ticheꞌe teyan cheꞌeta tyanaꞌa rɨꞌɨ tiraataꞌan tɨj naꞌa tɨ yu aucaꞌitɨ aꞌame para rusen cɨmeꞌe . Yaa puꞌicu . Cheꞌe ayan tyajaꞌureꞌenyen .
49003021	
49004001	Aɨj nu cɨn , inyaa , i nyaj aityanamiꞌi aɨjna cɨmeꞌe nyaj ravaɨreꞌe ɨ tavastaraꞌa , ayaa nu tyajaꞌamuahuavii sej si seyan rɨꞌɨ titetyujchaɨ aꞌij tɨ tiraavijteꞌe aꞌini Dioj pu amuaatajée .
49004002	Sej si cai tiꞌitɨ cɨn aꞌujtzaahuatyaꞌa silu ayaa xuꞌu cumu saj cai tiꞌitɨj cɨn tiꞌityejvee . Sej si huaꞌancuꞌuvajxɨꞌɨn sej si tyaꞌutaviicueꞌi seij sajta seij aɨjna cɨmeꞌe sej huaujxeꞌeveꞌen .
49004003	Sataꞌaj huatyaujcaꞌanyen sej si sauj seij sanaꞌa tyaɨtestyamuaꞌameꞌen pueenyeꞌen aꞌini aɨn xaijnyuꞌucaraꞌaraꞌan ɨ Dioj , aɨ pu rɨꞌɨ tyajaꞌamuasaɨreꞌesin aɨjna cɨmeꞌe tɨ ari amuaatyapuaꞌari .
49004004	Ayaa puꞌu tiꞌen , aꞌini seij muꞌu ɨ tyaɨtestyamuaꞌameꞌen ɨ mej yen seijreꞌe , ajta seij puꞌu ɨ xaijnyuꞌucaraꞌaraꞌan ɨ Dioj . Ayaa pu cheꞌeta naꞌa een tɨ seij naꞌa aɨjna sej jetzen rachuꞌeveꞌe aɨjna tɨ cɨn amuaatajée ɨ Dioj .
49004005	Seij puꞌu ɨ tavastaraꞌa , ajta seij puꞌu aɨn pueen ɨ tyaj raꞌatzaahuateꞌe , ajta seij puꞌu cɨn ɨ nyuucajtzeꞌen ɨ maj cɨn muaɨꞌɨvijhuaca .
49004006	Ajta seij puꞌu ɨ Dioj , ɨ tyaj naimiꞌi rajyaꞌupua . Aɨ pu nain cɨn antyujmuaꞌaree . Aɨ pu ajta nain cɨn tiꞌimuareꞌe tɨꞌij nain tyuꞌunáijmiꞌireꞌen . Aɨ pu ajta naijmiꞌi jemi seijreꞌe ityejmi jemi .
49004007	Ajta ityejmi , ayaa pu titaatapueijve ɨ Cɨriistuꞌu seij ajta seij aɨjna ɨ tɨ cɨn rɨꞌɨ titajchaꞌɨcaꞌa aꞌij tɨ aɨn titaaxaꞌapɨꞌɨntariꞌiriꞌi .
49004008	Aɨj pu cɨn ayan teꞌeyuꞌusiꞌi tɨcɨn : Tɨꞌɨj nuꞌu aɨn aꞌujnyéj u tajapua , aɨ pu nuꞌu huajaꞌuviꞌitɨ aɨme tɨ ij hueꞌityaanan naijmiꞌica ɨ tɨ huaꞌutyaamueꞌitɨ . Aɨ pu ajta nuꞌu huaꞌureꞌepijte aɨme ɨ rutyaɨtestyamuaꞌa aɨjna tɨ cɨn rɨꞌɨ tihuaꞌajchaɨcaꞌa .
49004009	Ajta eijna i nyuucari tɨ ayan raxaj yee aɨ pu nuꞌu aꞌujnyéj u tajapua , ¿ aꞌini huataujmuaꞌa aijna ? ¿ Ni qui ayen huataujmuaꞌa yee aɨ pu ajta anacai ya vaꞌacaanye iiyan chaanaca japua ? Ee xaa nyaꞌu , ayaa pu tiꞌayajna tɨ ayan huataujmuaꞌa .
49004010	Aɨjna tɨ ya vaꞌacaanye , ai pu aɨn pueen ɨ tɨ aun aꞌujnyéj annaꞌɨmɨ u tajapua tɨ ij raanaijmiꞌireꞌen tɨj naꞌa tɨ tiꞌityapuaꞌamua tɨ nainjapua tiꞌiseijreꞌe .
49004011	Ai pu aɨn pueen ɨ tɨ seica antihuau , mej mi teꞌentyarute maɨjna cɨmeꞌe ɨ maj tamuaamuataꞌa japuan huaꞌapua araꞌase , ajta seica , mej mi meyan tyuꞌutyavaɨreꞌen maɨjna cɨmeꞌe mej tyuꞌutaxaj Dioj jetze maꞌacan . Aɨ pu ajta seica antihuau mej mi meyan áꞌujhuaꞌanyeꞌen mej tihuaꞌutaꞌixaateꞌen ɨ tyaɨte ɨ nyuucari tɨ cɨn Dioj hueꞌiratuaasin , ajta seica , mej mi meyan maɨjna cɨn antyujmuaꞌaréera mej mi rɨꞌɨ tihuaꞌuchaɨn ɨ mej eꞌetyujsaꞌɨri . Ajta seica , aɨ pu ayan tihuaꞌutaꞌa mej mi tihuaꞌumuaꞌaten ɨ tyaɨte .
49004012	Ayaa pu een cɨn huaꞌantihuau mej mi rɨꞌɨ huaꞌuruuren ɨ huaꞌa tzajtaꞌa ɨ mej huatyáuu ɨ Dioj jemi , mej mi aɨme majta tyuꞌutyavaɨreꞌen aɨjna cɨmeꞌe mej mi tyújviꞌiraxɨꞌɨn jamuan ɨ Cɨriistuꞌu .
49004013	Ayaa tu een cɨn huarɨn , aj tu xaa aꞌaraꞌasti tej ti seij tyanaꞌa cɨn ráꞌantzaahuateꞌen , tej ti teyan cheꞌeta tyanaꞌa raamuaꞌati tyaɨjna tɨ yaujraꞌan pueen ɨ Dioj . Aj tu xaa , nain cɨn teri huavaujse aɨjna cɨmeꞌe tej teri tyuꞌunáijmiꞌire aꞌij tɨ Cɨriistuꞌu titaaxaꞌapɨꞌɨntariꞌiriꞌi tej ti teyan eꞌenyeꞌen tɨj ajta aɨn een .
49004014	Ayaa tu tyajta tyaɨjna cɨn huarɨn , catu cheꞌe teyan éꞌenyaꞌa taꞌajuꞌun matɨj ɨ tɨꞌɨrii maj manaꞌa tyajaꞌunamuajran , maɨjna cɨmeꞌe maj cai xɨ ramuaꞌaree yee ayaa pu tiꞌixaꞌapɨꞌɨn o capu ayan tiꞌixaꞌapɨꞌɨn . Catu cheꞌe teyan chaꞌa tyanaꞌa tityaajuꞌun tɨj ɨ jaitɨri tɨ aɨn aaca ayan ráatajchi aꞌu tɨ naꞌa pujmeꞌen . Capu cheꞌe rɨꞌɨriista aꞌame mej mi meyan chaꞌa manaꞌa titaacuanamuan maɨjna cɨmeꞌe aꞌij tɨ tihuaꞌaraanajchi mej titaꞌixaateꞌen aɨme ɨ tyetyaca ɨ maj raayɨꞌɨtɨ tyamuaꞌa naa maj cɨn eꞌihuacuanamuan maɨjna cɨmeꞌe tɨ hueꞌitzi naꞌa pueen .
49004015	Me tyajta ityan , ayaa tu tiꞌixaata taꞌajuꞌun huataujnyátacan cɨmeꞌe aꞌini tyátaxeꞌeveꞌe . Ayaa tu een cɨn huarɨn , aj tu xaa nain cɨn títaviꞌiraxɨꞌɨsin jamuan ɨ tɨ tamuꞌucan pueen , tɨ iꞌi Cɨriistuꞌu .
49004016	Ajta aɨjna jetze , naijmiꞌica pu ayan vaujsiꞌi ɨ rutyaɨtestyamuaꞌa , ajta naijmiꞌi mu tyújviꞌiraxɨꞌɨsin nainjapua tɨj manaꞌa maj antyújnaꞌamiche . Ayaa pu teꞌeme aɨjna cɨmeꞌe mej huaujxeꞌeveꞌen seij majta seij , ajta aɨjna cɨmeꞌe matɨj manaꞌa puaꞌamua meyan tiꞌimuareꞌe maɨjna cɨmeꞌe aꞌij tɨ tihuaꞌucɨꞌɨ seij ajta seij .
49004017	Aɨj nu cɨn , neyan tyajaꞌamueꞌixaateꞌe . Ayaa nu tyajaꞌamueijcateꞌe ɨ tavastaraꞌa jetze maꞌacan sej si cai cheꞌe seyan titetyujchaꞌɨ matɨj aɨme ɨ maj cai Israel jetze ajtyamaꞌacan . Capu tiꞌitɨj vaɨreꞌe ɨ huaꞌamuaꞌatziiraꞌa .
49004018	Camu rɨꞌɨ tiyauꞌeite , majta aꞌɨmɨ mu aꞌutyajturaa aꞌu tɨ cai eꞌeseijreꞌe ɨ Dioj tɨ iꞌi ruuri , aɨjna cɨmeꞌe maj cai ramuaꞌaree aꞌij tɨ een ɨ Dioj jemi maɨjna cɨmeꞌe mej raꞌantaná ɨ ruxaijnyuꞌuca .
49004019	Camu cheꞌe ruteviꞌiraꞌa . Aɨj mu cɨn meyan huatauraꞌa mej meyan huarɨni aꞌij tɨ tihuaꞌamityejteꞌe , tiꞌitɨ tɨ huaꞌaraanajchi ɨ rutzajtaꞌa mej mi nain cɨn tyuꞌuxanaꞌacɨreꞌen . Majta maɨn , maucheꞌe mu cai áꞌujcuꞌuváa raahuausin maj majtahuaꞌa meyan aꞌij puaꞌa huarɨni .
49004020	Ma sajta muan , caxu seyan raamuáꞌa saɨjna jemi ɨ Cɨriistuꞌu , sej si seyan cheꞌeta sanaꞌa aꞌij puaꞌa huarɨni matɨj aɨme .
49004021	Ayej nyaꞌase xuꞌuri raamuaꞌareeriꞌi , tɨ ajta aɨn tyajamuaamuáꞌate tzaahuatiꞌiraꞌa cɨmeꞌe aꞌij tɨ een aɨjna jemi ɨ Jesús .
49004022	Ayaa pu tyajamuaamuáꞌate aɨjna cɨmeꞌe aꞌij sej sejmiꞌi titetyujchaɨcaꞌa , sej si yáꞌuhuaꞌaxɨn aꞌij sej sejmiꞌi titetyujchaɨcaꞌa , aꞌini ayaa pu aꞌij puaꞌa áꞌamuaruurajcaꞌa aɨjna cɨmeꞌe tɨ áꞌamuacuanamuajcaꞌa aɨjna ɨ áꞌamuamuaꞌatziiraꞌa tɨ tiꞌihueꞌitaca .
49004023	Ajta , sej si seyan huaujjajcuareꞌen saɨjna cɨmeꞌe aꞌij sej me tityaumuámuaꞌaree sej si seyan rɨꞌɨ titetyujchaɨ aꞌij tɨ tyajamuaaxaꞌapɨꞌɨntariꞌiriꞌi sej si seyan eꞌenyaꞌa xaꞌaraꞌani tɨj ɨ Dioj tɨ nain cɨn ayan rɨcɨ tzaahuatiꞌiraꞌa cɨmeꞌe aꞌij tɨ tiraavijteꞌe , ajta aɨ pu uraréꞌen .
49004024	
49004025	Aɨj pu cɨn , ayan ruxeꞌeveꞌe sej raatapuaꞌajta saj cai seyan tyuꞌujcuanamua , silu ayaa xu huataujnyátacan cɨn tiraataꞌixaateꞌen ɨ ruxaꞌaj tevi , aꞌini naimiꞌi tu seij tyanaꞌa jetze ajtyamaꞌacan ɨ tyaɨtestyamuaꞌameꞌen .
49004026	Tɨ puaꞌa seyan tiꞌitɨj cɨn huatanínyuꞌucacu , caxu saɨjna cɨn tiꞌitɨj cɨn autyaturaaveꞌen ɨ Dioj jemi . Caxu sajta seyan aꞌatyeeviꞌin sej seri nínyuꞌucacu tiꞌitɨj cɨmeꞌe . Ayaa nu tyajamuéijcateꞌe saj cai raataꞌasin tɨ aɨn tiyaaruꞌu ayan aviitzi cɨn huataseijreꞌen muejmi tzajtaꞌa .
49004027	
49004028	Ajta aɨjna tɨ tiꞌinahuaꞌaraꞌa , ayaa pu ruxeꞌeveꞌe tɨ cai cheꞌe tiꞌinahuaꞌa silu cheꞌe rumuajcaꞌa cɨn tyuꞌumuareꞌen tiꞌitɨj tɨ aꞌij tiratyavaꞌɨri tɨ ij ayan tiꞌitɨ huamuéꞌitɨn ɨ tɨ cɨn huaꞌutyavaɨreꞌen aɨme ɨ maj cai aꞌij tiꞌijviicueꞌi .
49004029	Caxu tiꞌitɨ xajta tɨ aꞌij puaꞌa namuajreꞌe , ajta tɨ cai tiꞌitɨj vaɨreꞌe silu aɨj xuꞌu huataxaj ɨ nyuucari tɨ iꞌi xaꞌapɨꞌɨn aɨjna cɨmeꞌe tɨ huaꞌatyavaꞌɨri mej mi eitzeꞌe yauꞌeitaa muaꞌaraꞌani aꞌij tɨ tihuaꞌaturaateꞌe , tɨ ij ajta rɨꞌɨ tihuaꞌutaꞌan aɨme ɨ maj ranamua .
49004030	Caxu sajta aꞌij puaꞌa tiraataꞌan ɨ xaijnyuꞌucaraꞌaraꞌan ɨ Dioj , aɨjna tɨ rujɨmeꞌe amuatyahuii asta naꞌa cai tyajaꞌureꞌenyen ajna xɨcajraꞌa tɨ jetzen Dioj amueꞌiratuaasin .
49004031	Sataꞌaj raatapuaꞌajta nain cɨmeꞌe ɨ saj cɨn aꞌij puaꞌa me tityaumuámuaꞌaree , naꞌari ɨ saj cɨn tiꞌijaaxaijteꞌe nusu ɨ saj cɨn nínyuꞌucacu caꞌɨn ɨ saj cɨn huaꞌatajiꞌivi ɨ tyaɨte o saj cɨn aꞌij puaꞌa tihuaꞌaxa . Nain tɨj naꞌa tɨ aꞌij puaꞌa een , sataꞌaj seyan raatapuaꞌajta .
49004032	Sataꞌaj rɨꞌɨ titetyujchaɨ , sajta ahuaujcuꞌuven seij sajta seij . Sataꞌaj seyan tyuꞌutauruuniꞌi seij sajta seij aꞌini Dioj pu ajta tyajamuaatauuniꞌiriꞌi aɨjna cɨmeꞌe tɨ Cɨriistuꞌu aꞌamua japua huanyúu .
49005001	Aɨj xu cɨn seyan tityahuaujcaꞌanyen sej si seyan rɨꞌɨ tityaꞌurareꞌenyeꞌen ɨ aꞌamua tzajtaꞌa aꞌij tɨ tyaꞌurareꞌen ɨ Dioj , aꞌini xuꞌuri yaujmuaꞌameꞌen pueen ɨ Dioj tɨ aꞌamuaxeꞌeveꞌe .
49005002	Sataꞌaj seyan rɨꞌɨ titetyujchaɨ saɨjna cɨmeꞌe saj huaujxeꞌeveꞌen aꞌini Cɨriistuꞌu pu ayan cheꞌeta naꞌa taataxeꞌeve . Aɨ pu huataujmuaɨꞌɨvajtacaꞌa tajetze maꞌacan ɨ Dioj jemi . Aꞌini aɨ pu aɨjna cɨn rɨꞌɨ tiraataꞌa ɨ Dioj , aɨj pu cɨn ayan eenyaꞌa seijreꞌe tɨj muaɨꞌɨvejri tɨ naa tyáaráꞌi u tajapua aɨjna cɨmeꞌe tɨ aɨn ayan tajetze maꞌacan huanyúu .
49005003	Caxu aꞌatzu raataꞌacareꞌen tɨ ayan huarɨni muejmi tzajtaꞌa maj huataxanaꞌacɨreꞌen naꞌari maj tiꞌitɨ cɨn aꞌij puaꞌa huarɨni nusu maj huapɨꞌɨ ranyacuaꞌatze ɨ tumin . Capu xaa nyaꞌu ayan tiraavijteꞌe mej meyan huarɨni aɨme ɨ mej tyaɨtestyamuaꞌameꞌen pueen ɨ Dioj , ɨ tɨ huaꞌutyahuii ɨ rujemin .
49005004	Caxu sajta huaꞌataꞌacareꞌen mej meyan tiꞌixajta nyuucari cɨmeꞌe tɨ aꞌij puaꞌa namuajreꞌe naꞌari tɨ cai tiꞌitɨj vaɨreꞌe nusu ɨ maj cɨn tityaꞌaxaahuariꞌi . Capu aꞌatzu iꞌi xaꞌapɨꞌɨn mej meyan aꞌij puaꞌa tiꞌijeeva silu micheꞌe rɨꞌɨ tiraataꞌan ɨ Dioj .
49005005	Jee xaa nyaꞌu , ayaa pu tiꞌayajna , tɨ puaꞌa aꞌatɨ ayan aꞌij puaꞌa tiꞌitevista aɨjna cɨmeꞌe tɨ tyuꞌuxanaꞌacɨreꞌen nusu aɨjna cɨmeꞌe tɨ aꞌij puaꞌa me tyauumuaꞌaree caꞌɨn aɨjna cɨmeꞌe tɨ huapɨꞌɨ raxeꞌeveꞌe tɨ eihua tiꞌijchaꞌɨ , capu aꞌanaj racɨꞌɨti tɨ aɨjna aun aꞌutyarute Dioj tɨ eꞌeseijreꞌe ajna ɨ xɨcajraꞌa tɨ jetzen tyuꞌutaijta aɨjna ɨ Cɨriistuꞌu , aꞌini aɨn tɨ huapɨꞌɨ raxeꞌeveꞌe tɨ eihua tiꞌijchaꞌɨ , ayaa pu seijreꞌe ɨ Dioj jemi tɨj saɨj tɨ ayan ranaꞌamiche tiꞌitɨ tɨ cai Dioj pɨrɨcɨ .
49005006	Caxu raataꞌacareꞌen tɨ aꞌatɨ amuaacuanamua aɨjna cɨmeꞌe ɨ nyuucari tɨ hueꞌitzi naꞌa pueen , aꞌini Dioj pu eihua huapɨꞌɨ pueijtzi huaꞌutaꞌasin aɨme ɨ mej meyan tiꞌihueꞌitaca . Ai mu aɨn pueen ɨ maj cai raꞌastijreꞌe ɨ Dioj .
49005007	Aɨj xu cɨn , caxu huaꞌajtyanaxcan aɨme .
49005008	Anaꞌɨmɨ xu sajta seyan titetyujchaɨcaꞌa matɨj aɨme ɨ maj tɨcaꞌamisteꞌe áꞌujhuaꞌan . Ma sajta ijii , ayaa xu eꞌen matɨj aɨme ɨ mej nyeeristeꞌe áꞌujhuaꞌan . Ayaa xu seri eꞌen aɨjna cɨmeꞌe tɨ Cɨriistuꞌu aꞌamua japua huanyúu . Aɨj xu cɨn , sauj seyan rɨꞌɨ huarɨni matɨj aɨme ɨ mej nyeeristeꞌe áꞌujhuaꞌan .
49005009	Ayaa mu xaa nyaꞌu rɨꞌɨ titetyujchaɨ ɨ mej nyeeristeꞌe áꞌujhuaꞌan mej meyan nain cɨn rɨcɨ tɨ xaꞌapɨꞌɨn cɨmeꞌe , majta meyan rɨcɨ aꞌij tɨ tiraavijteꞌe , ajta tɨ tzaahuatiꞌiraꞌa cɨmeꞌe seijreꞌe .
49005010	Sataꞌaj sajta raahuauni saj yauꞌeitaa xaꞌaraꞌani aꞌij sej rɨꞌɨ tiraataꞌan ɨ Dioj .
49005011	Caxu aꞌatzu huaꞌajtyanaxcan huaꞌa jemi ɨ mej meyan aꞌij puaꞌa titetyujchaɨ ɨ maj tɨcaꞌamisteꞌe áꞌujhuaꞌan , silu ayaa xu huaꞌutaseijrateꞌen tɨ cai tiꞌitɨj vaɨreꞌe aꞌij mej rɨcɨ , aꞌini ayaa pu tyuꞌuteviꞌirasteꞌe tɨ aꞌatɨ ayan tiꞌixajta aꞌij maj aviitzi cɨn rɨcɨ aɨme ɨ maj cai aꞌatɨ aꞌastijreꞌe .
49005012	
49005013	Ma ajta , naijmiꞌi pu huataseijreꞌesin aꞌij tɨ een tɨ puaꞌa aꞌatɨ raatyatátzaviꞌi , aꞌini aɨjna ɨ tatzari , nain pu cɨn tiꞌiseijrata aꞌij tɨ een . Aɨ pu cɨn , ayan teꞌeyuꞌusiꞌi tɨcɨn : Huatajɨsi mɨ pej iꞌi cutzu , ajta ajchesi amajna huaꞌa tzajtaꞌa ɨ mɨꞌɨchite . Ajta aɨn Cɨriistuꞌu pu muatyatátzaviꞌira .
49005014	
49005015	Rɨꞌɨ xuꞌu muan , sej si seyan rɨꞌɨ titetyujchaɨ matɨj aɨme ɨ mej rɨꞌɨ metityaumuámuaꞌaree . Caxu seyan eꞌenyeꞌen matɨj aɨme ɨ maj saɨque metityaumuámuaꞌaree .
49005016	Sataꞌaj seyan ahuaujcaꞌanyen sej si nain cɨn seyan huarɨni aꞌij tɨ tiꞌixaꞌapɨꞌɨn ijii tɨ auj huaxaꞌapɨꞌɨn aꞌini aꞌij puaꞌa mu meyan rɨcɨ ɨ maj huátyaamua ijii .
49005017	Aɨj xu cɨn , caxu saɨque metityaumuámuaꞌara silu ayaa xu ahuaujcaꞌanyen sej si seyan yauꞌeitaa xaꞌaraꞌani aꞌij tɨ tiꞌijxeꞌeveꞌe ɨ tavastaraꞌa .
49005018	Caxu seyan taꞌaruu aꞌini tɨ puaꞌa seyan huarɨni , aꞌij pu puaꞌa áꞌamuaruuren asta sacai nain cɨn aꞌuveti . Ma sajta muan , sataꞌaj nain cɨn araujcaꞌanyen saɨjna jetze ɨ xaijnyuꞌucaraꞌaraꞌan ɨ Dioj .
49005019	Satɨꞌɨj u eꞌetyujsaɨreꞌen , sataꞌaj seyan tihuaurixaateꞌen saɨjna cɨmeꞌe ɨ chuiicari ɨ saj sajta cɨn tiꞌicuiina , sajta ɨ saj cɨn rɨꞌɨ tiraataꞌan ɨ Dioj . Sataꞌaj seyan tyuꞌutachuiica , sajta tyuꞌutacuiina ɨ aꞌamua tzajtaꞌa sej si seyan rɨꞌɨ tiraataꞌan ɨ tavastaraꞌa .
49005020	Sajta , sataꞌaj seyan huarɨni aꞌanaj tɨ naꞌa saj tiꞌijtáujtziꞌiraꞌa ɨ Dioj ɨ tyaj rajyaꞌupua nain cɨmeꞌe tɨ tiꞌiseijreꞌe nyuucajtzeꞌen ɨ tavastaraꞌa , aɨjna ɨ Jesús tɨ ajta iꞌi Cɨriistuꞌu .
49005021	Sataꞌaj seyan huarɨni sej seyan huatauraꞌan saj huaujvaɨreꞌen seij sajta seij saɨjna cɨmeꞌe saj raꞌastijreꞌe saɨjna ɨ Cɨriistuꞌu .
49005022	Sajta muan , mɨ sej vícheꞌejmee , sataꞌaj seyan huatauraꞌan saj seyan cheꞌeta sanaꞌa huaꞌaraꞌastijreꞌen ɨ aꞌamuacɨnaꞌastyamuaꞌa satɨj seri tiraꞌastijreꞌe saɨjna ɨ tavastaraꞌa .
49005023	Ayaa xu een cɨn huarɨni aꞌini aɨn ɨ cɨnaꞌaraꞌan , ayaa pu cheꞌeta naꞌa muꞌucan pueen aɨjna jemi ɨ tɨ raatyeviꞌitɨn tɨj ajta aɨn Cɨriistuꞌu huaꞌamuꞌucan pueen naijmiꞌica jemi ɨ mej eꞌetyujsaꞌɨri ɨ jemin . Ajta Cɨriistuꞌu pu hueꞌiratuaasin .
49005024	Maꞌacui xaa , aꞌini aɨ mu raꞌastijreꞌe maɨjna ɨ Cɨriistuꞌu aɨme ɨ mej eꞌetyujsaꞌɨri ɨ jemin , ayaa pu cheꞌeta naꞌa ruxeꞌeveꞌe mej mi aɨme ɨ mej vícheꞌejmee mej mi huaꞌaraꞌastijreꞌen aɨme ɨ rucɨnaꞌastyamuaꞌa nain cɨmeꞌe .
49005025	Sajta muan , mɨ saj huaꞌacɨnastyamuaꞌa pueen , sataꞌaj seyan cheꞌeta sanaꞌa huaꞌaxeꞌevaꞌa ɨ ruꞌɨstyaꞌamuaꞌaca tɨj ajta aɨn Cɨriistuꞌu tíhuaꞌutaxéꞌeve aɨme ɨ mej eꞌetyujsaꞌɨri ɨ jemin . Aɨ pu ajta huatauraꞌa tɨ huamɨꞌɨni huaꞌa jetze maꞌacan tɨ ij ajta rujɨmeꞌe huaꞌutyahuii ɨ rutyaɨtestyamuaꞌa . Aɨ pu huaꞌujajcuare aɨjna cɨmeꞌe tɨ huaꞌariꞌiriꞌi ɨ maj cɨn autyajturaa ɨ jemin . Aɨ pu ajta rɨꞌɨ huaꞌuruu ɨ huaꞌa tzajtaꞌa aɨjna cɨmeꞌe maj ráꞌantzaahua maɨjna ɨ nyuucari tɨ aɨn raatyajtuaa huaꞌa jemi .
49005026	
49005027	Aɨ pu Cɨriistuꞌu ajta huaꞌutatuiireꞌesin ɨ rujemi . Ayaa mu seiraꞌa muaꞌajuꞌun tɨj aꞌatɨ tɨ siicuꞌuri cɨn ucaujchejte tɨ cai aꞌatzu tiꞌitɨj cámeijriꞌi , tɨ cai aꞌatzu huatyatzuꞌuta , tɨ cai tiꞌitɨ tiraꞌaturaateꞌe . Ayaa mu naa seiraꞌa muaꞌajuꞌun tɨj tiꞌitɨj tɨ tyámaxcɨvaꞌaraꞌa . Naa mu uraréꞌenyaꞌa muaꞌajuꞌun , majta camu tiꞌitɨj cɨn aꞌaturaa muaꞌajuꞌun tɨꞌij cai aꞌatɨ tiꞌitɨj cɨn huaꞌa jetze tyaꞌupuáꞌajteꞌen .
49005028	Ayaa pu ruxeꞌeveꞌe mej mi aɨme ɨ mej nyaɨcheꞌejmee meyan cheꞌeta manaꞌa tihuaꞌaxeꞌevaꞌa ɨ ruꞌɨstyaꞌamuaꞌaca matɨj majta tyuꞌujxeꞌeveꞌe ɨ rujetze . Aɨn tɨ ayan raxeꞌeveꞌe ɨ ruꞌɨj , aɨ pu ajta ayan ruxeꞌeveꞌe rusaɨj .
49005029	Ayaa puꞌu tiꞌen , aꞌini capu aꞌatɨ aꞌanaj ayan rajchaɨraꞌacaa ɨ rutevi , silu aɨ pu tiꞌijmicua , ajta rɨꞌɨ pu ayan cheꞌeta naꞌa raaxaꞌapuei tɨj ajta aɨn Cɨriistuꞌu rɨꞌɨ tihuaꞌaxaꞌapuei aɨme ɨ mej eꞌetyujsaꞌɨri ɨ jemin .
49005030	Tyan tu xaa títaviꞌiraxɨ jamuan aɨjna ɨ Cɨriistuꞌu .
49005031	Ayan tɨcɨn : “ Aɨj pu nuꞌu cɨn , aꞌatɨ pu ayan ma rúujɨsin ɨ rutaata , ajta ɨ runaana tɨ ij nuꞌu huatyenyaɨche aɨjna jamuan ɨ ruꞌɨj . Majta nuꞌu aɨme ɨ maj huaꞌapua , ayaa mu nuꞌu seij manaꞌa tyaɨtejraꞌa puéenyaꞌa muaꞌaraꞌani . ” Yaa puꞌu xaa nyaꞌu .
49005032	Ai pu pueen tiꞌitɨj tɨ huapɨꞌɨ ruxeꞌeveꞌe tɨ ajta aviitzi cɨn ayan tiꞌen . Me nyajta inyaa aij nu cɨmeꞌen tiꞌixa nyaɨjna ɨ Cɨriistuꞌu , nyajta nyaɨme cɨmeꞌen ɨ maj eꞌetyujsaꞌɨri ɨ jemin .
49005033	Ma sajta muan , satɨj sanaꞌa saj nyaɨcheꞌejmee , ayaa pu ruxeꞌeveꞌe sej seyan cheꞌeta sanaꞌa huaꞌaxeꞌevaꞌa ɨ aꞌamuaꞌɨjstyaꞌamuaꞌaca satɨj sajta tyuꞌujxeꞌeveꞌe ɨ rutevi jetze . Ajta aɨme ɨ maj vícheꞌejmee , ayaa pu ajta ruxeꞌeveꞌe maj huaꞌaraꞌastijreꞌen ɨ huaꞌacɨnastyamuaꞌa .
49006001	Sajta muan , mɨ sej iꞌi tɨꞌɨrii , sataꞌaj huaꞌaraꞌastijreꞌen ɨ aꞌamuavaujsimuaꞌa aꞌini ayaa pu tiraavijteꞌe ɨ tavastaraꞌa jemi .
49006002	Ayan tɨcɨn : “ Pataꞌaj nuꞌu rɨꞌɨ tihuaꞌutaꞌan ɨ ataata , ajta anaana . ” Ai pu aɨn pueen ɨ nyuucari tɨ cɨn Dioj tyaꞌataujratziiriꞌi tiꞌitɨj cɨmeꞌe tɨ puaꞌa aꞌatɨ ayan raꞌaraꞌastijreꞌen .
49006003	Ajta ayan tɨcɨn : “ Tɨ ij tyamuaꞌa naa timuaavaɨreꞌen , pej pi pajta nuꞌu aꞌateeviꞌin paj ruuri puaꞌaraꞌani iiyan chaanaca japua . ”
49006004	Sajta muan , mɨ sej huaꞌayaꞌupua pueen , caxu muareꞌeristan ɨ aꞌamuayaujmuaꞌa jemi mej mi cai huatanyuꞌucan , silu rɨꞌɨ xu tihuaꞌuchaɨn . Sej si tihuaꞌumuaꞌaten , sajta tihuaꞌutaꞌixaateꞌen tyamuaꞌa naa aꞌij tɨ tiꞌijxeꞌeveꞌe ɨ tavastaraꞌa .
49006005	Sajta muan , mɨ saj caꞌanyejri cɨn tiꞌivaɨreꞌe seij jemi , sataꞌaj huaꞌaraꞌastijreꞌen aɨme ɨ mej iiyan chaanaca japua tyajaꞌamueꞌijteꞌe . Sataꞌaj seyan cheꞌeta sanaꞌa huaꞌaraꞌastijreꞌen satɨj sajta tiraꞌastijreꞌe tzaahuatiꞌiraꞌa cɨmeꞌe saɨjna ɨ Cɨriistuꞌu , aɨjna cɨmeꞌe saj rɨꞌɨ huataujseijrata , sajta seyan tiꞌitzɨɨnyeꞌe tɨ puaꞌa sacai nain cɨn tyaꞌaraꞌasten .
49006006	Sataꞌaj seyan aꞌujcaꞌanyaacan cɨn tihuaꞌutyavaɨreꞌen aɨme ɨ mej tyajaꞌamueꞌijteꞌe tɨ puaꞌa meyan tyajaꞌamuaseij nusu macai . Sataꞌaj cheꞌeta sanaꞌa tihuaꞌutyavaɨreꞌen satɨj sajta tiraatyavaɨreꞌen saɨjna ɨ Cɨriistuꞌu . Sataꞌaj seyan saɨjna cɨn aráurasten aꞌij tɨ tiꞌijxeꞌeveꞌe ɨ Dioj nain cɨmeꞌe aꞌachu saj caj áꞌujcaꞌanye ɨ aꞌamua tzajtaꞌa .
49006007	Sataꞌaj seyan cheꞌeta sanaꞌa ruxéꞌeviꞌiraꞌa cɨmeꞌe tihuaꞌutyavaɨreꞌen yaa cumu tavastaraꞌa jemi xu tiꞌivaɨreꞌe . Ee xaa nyaꞌu , caxu tetyaca sanaꞌa jemin tiꞌivaɨreꞌe aꞌini ayaa xu ramuaꞌaree tɨ aɨn tavastaraꞌa ayan tiraatapueijveꞌesin naijmiꞌica aꞌij tɨ tiꞌitɨ huáruu tɨ iꞌi xaꞌapɨꞌɨn . Capu amɨn aꞌij tɨ puaꞌa aꞌatɨ caꞌanyejri cɨn tiꞌimuareꞌe nusu ayan ruxéꞌeviꞌiraꞌa cɨn tiꞌivaɨreꞌe .
49006008	
49006009	Sajta muan , mɨ sej tihueꞌijteꞌe , ayaa xu cheꞌeta sanaꞌa rɨꞌɨ tihuaꞌajchaɨ aɨme ɨ mej muejmi jemi tiꞌivaɨreꞌe . Caxu huaꞌanyeeche aꞌini xuꞌuri ramuaꞌaree tɨ aɨn tɨ aun eꞌeseijreꞌe u tajapua , aɨj pu tɨ tihueꞌijteꞌe aɨme ɨ mej muejmi jemi tiꞌivaɨreꞌe . Aɨ pu ajta tyajaꞌamueꞌijteꞌe muejmi . Ajta ɨ jemin , naimiꞌi xu ruxaꞌaj eꞌen , mɨ sej tihueꞌijteꞌe , sajta mɨ sej caꞌanyejri cɨn tiꞌimɨjhuaca .
49006010	Ajcaahui , sataꞌaj seyan huataujcaꞌanyen aɨjna cɨmeꞌe sej jetzen araujcaꞌanen ɨ tavastaraꞌa saj nain cɨn tyuꞌutyamueꞌitɨn ɨ muáreꞌeriꞌiraꞌaraꞌan cɨmeꞌe .
49006011	Sataꞌaj rɨꞌɨ tityacaujnan nain cɨmeꞌe ɨ tɨ Dioj raatyajtuaa muejmi jemi ɨ saj cɨn tiꞌityeseꞌe tɨj ajta xantaaruꞌu tɨ nainjapua caujnan , sej si tyaꞌutaviicueꞌi nain cɨmeꞌe tɨ tiyaaruꞌu aviitzi cɨn tiraaxaꞌapɨꞌɨntare aꞌij tɨ huarɨni tɨ amuaatyamueꞌitɨn .
49006012	Ayaa xu huarɨni aꞌini catu xaa nyaꞌu aɨme jamuan tiꞌitesaꞌaca ɨ tyetyaca silu huaꞌa jamuan aɨme ɨ mej tiꞌitɨj cɨn antyujmuaꞌaree , majta aɨme ɨ mej tieꞌijta , aɨme ɨ xaijnyuꞌucari ɨ maj aꞌij puaꞌa eꞌen , ɨ maj majta títyatatí tiꞌitɨj cɨmeꞌe tɨ tɨcaꞌamisteꞌe seijreꞌe iiyan chaanaca japua , ajta ɨ mej eꞌeseijreꞌe u tajapua .
49006013	Aɨj xu cɨn nainjapua caujnan saɨjna cɨmeꞌe tɨ Dioj raatyajtuaa muejmi jemi sej si cɨn tiꞌityesaꞌa tɨꞌɨj ajna tyajaꞌureꞌenyen ɨ xɨcaj tɨ jetzen huataseijreꞌen aɨjna tɨ aꞌij puaꞌa een . Ayaa xu huarɨni tɨ ij cai aɨn amauutaxɨn aujna u saj aꞌutyáuuca , sajta muan , satɨꞌɨj seri raatyamueꞌitɨ , ayaa xu huarɨni , sataꞌaj saun aꞌutyáuu xaꞌaraꞌani .
49006014	Ayaa xu seiiraꞌa xaꞌajuꞌun , nain ɨ sej seyan tyuꞌutaxaj , huataujnyátacan xu cɨn seyan raataxaj . Ajta nain aꞌij sej rɨcɨ , ayaa xu seyan raruuren aꞌij tɨ tiraavijteꞌe ɨ Dioj jemi . Aɨj pu xaa ayan tyajamuaatyavaɨreꞌesin tɨj ajta tiꞌivaɨreꞌe aɨjna ɨ puaasi tɨ cɨn avaꞌujjɨꞌɨqui ɨ xantaaruꞌu , ajta aɨjna tɨ cɨn antyaujnaamɨ ɨ rutaviitzeꞌe .
49006015	Sataꞌaj seyan cheꞌeta sanaꞌa rɨꞌɨ huaujruuren tɨj ajta saɨj tɨ reꞌenyaꞌa cɨn ajtaujcaꞌacaiteꞌe tɨ i aun japuan eꞌeyeꞌiva aꞌu tɨ aꞌij puaꞌa hueꞌen . Sataꞌaj seyan huatyaujcaꞌanyen sej si seyan tyaꞌutaviicueꞌi saj tihuaꞌutaꞌixaateꞌen ɨ tyaɨte saɨjna cɨmeꞌe ɨ nyuucari tɨ cɨn Dioj huaꞌutyapuaꞌariteꞌesin .
49006016	Sajta saɨjna cɨmeꞌe , sataꞌaj seyan huarɨni , sataꞌaj nain cɨn ráꞌantzaahuateꞌen ɨ tavastaraꞌa . Ayaa xu een cɨn huarɨn , muan xu raayɨꞌɨtɨhuaꞌan saj huatyaujnan tɨꞌij cai tiꞌitɨj cɨn amuaꞌantipuaꞌariteꞌen aɨjna ɨ tiyaaruꞌu .
49006017	Sataꞌaj sajta raꞌancuraꞌan aɨjna tɨ cɨn Dioj amueꞌiratuaasin . Ayaa pu tyajamuaatyavaꞌɨri tɨj ajta tiraatyavaꞌɨri ɨ xantaaruꞌu aɨjna tɨ cɨn utyamuucuꞌu . Ajta iꞌi , sataꞌaj seyan ruꞌityechuaaca aɨjna ɨ chun tɨ ruxaꞌajtaꞌa ajcamɨɨmɨjmee tɨ amuaatachuiiteꞌesin aɨjna ɨ xaijnyuꞌucaraꞌaraꞌan ɨ Dioj . Aɨjna tɨ ruxaꞌajtaꞌa ajcamɨɨmɨjmee , ai pu aɨn pueen ɨ nyuucari tɨ jetzen raxa ɨ Dioj .
49006018	Sataꞌaj seyan araujcaꞌanyen saɨjna jetze ɨ xaijnyuꞌucaraꞌaraꞌan ɨ Dioj sej si rahuauca ɨ Dioj jemi tɨꞌɨj pɨ naꞌa saɨjna cɨmeꞌe nain tiꞌitɨ tɨ aꞌij tyajamuaꞌaturaateꞌe . Aɨj xu cɨn , saucheꞌe xu atanyéjnyeꞌeri . Caxu raxaahuata sej seyan huaꞌa cɨmeꞌe rahuauca ɨ Dioj jemi naijmiꞌica aɨme ɨ mej huatyáuu ɨ Dioj jemi .
49006019	Sataꞌaj seyan rahuauca ɨ Dioj jemi nyeetzi cɨmeꞌen tɨ ij aɨn Dioj ayan naataꞌan aꞌij nyej neyan tyuꞌutaxaj aꞌanaj tɨ naꞌa , nyej ni neyan tihuaꞌutaꞌixaateꞌen ɨ tyaɨte , nyej ni neyan cai tiꞌitzɨɨnyaꞌa tiꞌitɨ cɨmeꞌe nyej neyan tihuaꞌutaꞌixaateꞌen nyaɨjna cɨmeꞌe tɨ aꞌaviitziꞌi aɨjna cɨmeꞌe aꞌij tɨ Cɨriistuꞌu tajapua huanyúu .
49006020	Aɨj nu cɨn nyeri aityanamiꞌi nyaɨjna cɨmeꞌe nyej tihueꞌixaateꞌe ɨ tyaɨte ɨ Jesús jetze maꞌacan . Sataꞌaj seyan tiꞌihuaviira ɨ Dioj jemi nyej ni cai tiꞌitzɨɨnyaꞌa tiꞌitɨj cɨmeꞌe nyej tihuaꞌutaꞌixaateꞌen aꞌij tɨ ayan tinaavijteꞌe inyeetzi nyej neyan huarɨni .
49006021	Ajta aɨn Tíquico , ɨ nyeꞌihuaaraꞌa ɨ nyaj raxeꞌeveꞌe tɨ ayan cheꞌeta naꞌa tyaꞌatzaahuateꞌe ɨ tavastaraꞌa jemi nyatɨj inyaa , aɨ pu cai tiꞌitɨj cɨn atyaꞌɨtzaꞌara ɨ Dioj jemi . Aɨ pu nain tyajamuaataꞌixaateꞌesin sej si raamuaꞌaree aꞌij tɨ tiꞌinyavaɨreꞌe , sej si sajta raamuaꞌaree aꞌij nyej rɨcɨ .
49006022	Ayaa nu een cɨn muejmi jemi raatáiti sej si raamuaꞌaree aꞌij tɨ tiꞌitavaɨreꞌe , tɨ ij ajta aɨn rɨꞌɨ tyajamuaataꞌan .
49006023	Cheꞌe Dioj huaꞌutyapuaꞌariteꞌen naijmiꞌica ɨ sej ruꞌihuaamuaꞌa . Ajta aɨn ɨ Dioj ɨ tyaj rajyaꞌupua , ajta aɨn ɨ tavastaraꞌa , aɨjna ɨ Jesús tɨ ajta iꞌi Cɨriistuꞌu , micheꞌe maɨn amuaataxeꞌeveꞌen aꞌini muan xu tyaꞌatzaahuateꞌe .
49006024	Cheꞌe aꞌij tihuáꞌavaɨɨraꞌa naijmiꞌica ɨ maj rusen cɨn raxeꞌeveꞌe maɨjna ɨ tavastaraꞌa , aɨjna ɨ Jesús tɨ ajta iꞌi Cɨriistuꞌu .
50001001	Inyaa , i nyej iꞌi Pablo , ajta aijna i Timuteeyu , ityan i tyej ravaɨreꞌe tyaɨjna ɨ Jesús ɨ Cɨriistuꞌu , ayaa tu tyajáꞌamuayuꞌuseꞌe naijmiꞌica muan mɨ sej raꞌatzaahuateꞌe saɨjna ɨ Jesús ɨ Cɨriistuꞌu , majta maɨme ɨ mej tyajaꞌamueꞌijteꞌe , majta maɨme ɨ mej tyajaꞌamuavaɨreꞌe tiꞌitɨj cɨmeꞌe , naijmiꞌica tu tyajáꞌamuayuꞌuseꞌe mɨ sej huachaatɨme saujna Filipos .
50001002	Cheꞌe aɨn Dioj ɨ tɨ taꞌiyaꞌupua , ajta aɨn ɨ tavastaraꞌa aɨjna ɨ Jesús tɨ ajta iꞌi Cɨriistuꞌu , micheꞌe maɨn rɨꞌɨ tyajaꞌamuachaɨj muaꞌaraꞌani , micheꞌe majta amuaatyápuaꞌariteꞌen ɨ aꞌamuaxaijnyuꞌuca jetze mɨ saj muiꞌi sej si xaꞌapɨꞌɨn ruꞌihuaamuaꞌa xaꞌaraꞌani tyamuaꞌa naa .
50001003	Eecan nu nyetyamuaꞌaveꞌe ɨ Dioj jemi aꞌanaj tɨ naꞌa nyej huauhuau ɨ Dioj jemi muejmi cɨmeꞌen nyatɨꞌɨjta amuaꞌutámuaꞌaree .
50001004	Aꞌanaj tɨ naꞌa nyej huahuauca ɨ Dioj jemi naijmiꞌica cɨmeꞌen muan , eecan nu tíꞌijtaujtziꞌireꞌe ɨ Dioj jemi nyatɨꞌɨjta aꞌamuaamuaꞌareera .
50001005	Ayaa nuꞌu caj tiꞌirɨcɨ inyaa aɨjna cɨmeꞌe ɨ sej naatavaɨ tyej ti huaꞌutaꞌixaateꞌen ɨ tyaɨte tyaɨjna ɨ nyuucari tɨ cɨmeꞌen raxa ɨ Dioj . Sanaatávaɨ ɨ jajcua , sajta ijii .
50001006	Nyaa nu nyajta ápɨꞌɨn tyajáꞌumuaꞌaree tɨ aɨjna ɨ tɨ autyejche tɨ rɨꞌɨ amuaaruuren ɨ aꞌamua tzajtaꞌa , aɨ pu xaa nyaꞌu raanaijmiꞌireꞌesin ajna xɨcajraꞌa jetze tɨꞌɨj ajtahuaꞌa uvéꞌenyen aɨjna ɨ Jesús tɨ ajta ayan antyahuaa ɨ Cɨriistuꞌu .
50001007	Ayáa pu tiraavijteꞌe nyej neyan tiꞌihuánmuaꞌaten muejmi cɨmeꞌe aꞌini muejmi nu aꞌamua jemi áꞌancaꞌanye . Tɨ puaꞌa neyan iꞌinamiꞌihua , naꞌari tɨ puaꞌa nyaj aɨjna jetze huatanyuuni ɨ nyuucari tɨ aɨjna jetze raxa ɨ Dioj , naꞌari neyan tiraataxaj yee tyamuaꞌa pu iꞌi xaꞌapɨꞌɨn amɨjna i nyuucari , naimiꞌi tu raꞌancuraꞌave ɨ tyaj cɨn rajpueitzi , tyajta aꞌachu tɨ caj taatapueijve ɨ Dioj .
50001008	Dioj pu ramuaꞌaree nyaj eihua aꞌij puaꞌa tyaꞌanyamuaꞌate muejmi cɨmeꞌe . Ayaa nu cheꞌeta aꞌamua jetze áncaꞌanye aꞌij tɨ aɨn ajta aꞌamua jetze áꞌujcaꞌane aɨjna ɨ Jesús tɨ ajta iꞌi Cɨriistuꞌu .
50001009	Ayaa nu tiꞌijhuavii ɨ Dioj jemi naijmiꞌi cɨmeꞌe mɨ sej ruꞌihuaamuaꞌa , sej si eitzeꞌe huaujxeꞌeveꞌen rujɨɨmuaꞌa tɨj naꞌa tɨ yu aucaꞌitɨ aꞌame , sataꞌaj cai tiꞌitɨj cɨn autaꞌɨtzen , sataꞌaj seyan raayɨꞌɨtɨhuaꞌan eitzeꞌe , sataꞌaj nain cɨn rɨꞌɨ me tityaumuámuaꞌaree ɨ Dioj jemi .
50001010	Nyajta nu neyan tiꞌijxeꞌeveꞌe tɨ ij ayan amuaatámitejteꞌen ɨ tɨ eitzeꞌe ruxeꞌeveꞌe , tɨ ij cai tiꞌitɨ aꞌamua tzajtaꞌa tasiseiirihuaꞌan tɨ aꞌij puaꞌa een , tɨ ij cai aꞌatɨ tiꞌitɨj cɨn muejmi jetze tyaꞌupuáꞌajteꞌen ajna xɨcajraꞌa jetze tɨꞌɨj yaj uvéꞌenyen aɨjna ɨ Cɨriistuꞌu ɨ tɨ Dioj an yáꞌujra ɨ ɨpuari japua .
50001011	Sataꞌaj seyan huarɨni tiꞌitɨ tɨ íꞌixaꞌapɨꞌɨn aɨjna jemi ɨ Jesús tɨ ajta iꞌi Cɨriistuꞌu tij naꞌa tɨ yu áꞌucaꞌa . Aj mu mi xaa eihua rɨꞌɨ tiraataꞌasin ɨ Dioj .
50001012	Casiꞌi , nyeꞌihuaamuaꞌa , ayaa nu tiꞌijxeꞌeveꞌe saj raamuaꞌaree eijna cɨmeꞌe , aꞌij tɨ tiꞌitɨ naaruu , ɨ nyatɨꞌɨri tyuꞌutyavaɨ nyuucajtzeꞌen ɨ Dioj mej mi eitzeꞌe raanamua .
50001013	Puꞌuri eijreꞌe seijreꞌe nyaj namiꞌi nyaɨjna cɨmeꞌe nyej tiꞌivaɨreꞌe ɨ Cɨriistuꞌu jetze maꞌacan . Tyamuaꞌa mu ramuaꞌaree aɨ́me ɨ xantaaruꞌu ɨ maj rachaꞌɨ aɨjna tɨ vaꞌacan cɨn tiꞌityejvee , majta ɨ seica . Naimiꞌi mu ramuaꞌaree .
50001014	Majta ɨ seica ɨ nyeꞌihuaamuaꞌa , ɨ maj majta tiꞌixa ɨ Cɨriistuꞌu jetze maꞌacan , muꞌuri aujcaꞌanyajcaꞌa maɨjna cɨmeꞌe nyaj namiꞌi . Muꞌuri tiꞌixa caꞌanisíj cɨmeꞌe . Camu tiꞌitɨj cɨn tiꞌitzɨɨneꞌe .
50001015	Ma majta seica meyan tiꞌixa ɨ Cɨriistuꞌu jetze maꞌacan , aꞌini eihua mu chueere nyeetzi cɨmeꞌe , mej nyeꞌijchaɨreꞌe . Majta seica meyan tiꞌixa tzaahuatiꞌiraꞌa cɨmeꞌe .
50001016	Aɨme ɨ mej tiꞌixa tzaahuatiꞌiraꞌa cɨmeꞌe , ayaa mu rɨcɨ aꞌini meneꞌixeꞌeveꞌe . Aɨ mu ramuaꞌaree nyaj namiꞌi aɨjna cɨmeꞌe nyej nyaɨjna cɨn tíꞌixajtacaa Cɨriistuꞌu jetze maꞌacan .
50001017	Ma majta ɨ seica , aɨ mu rujɨɨmuaꞌa manaꞌa aꞌij tirajtyau mej tyuꞌutaxaj ɨ Cɨriistuꞌu jetze maꞌacan . Camu tiꞌixa tzaahuatiꞌiraꞌa cɨmeꞌe silu ayaa mu tiꞌimuaꞌatze tɨ puaꞌa meyan tiꞌixa , aj nu ni eitzeꞌe tirajpueitzi naꞌame iiyu nyaj namiꞌi .
50001018	Aru , ¿ aꞌini iꞌirɨni ? Ai pu aɨn pueen ɨ tɨ eitzeꞌe ruxeꞌeveꞌe ɨ mej tiꞌixaxaꞌa ɨ Cɨriistuꞌu jetze maꞌacan . Aɨj nu cɨn nyetyamuaꞌaveꞌe . Capu nye jetze ruxeꞌeveꞌe aꞌij mej yeꞌi tiꞌixa , tɨ puaꞌa metíꞌixajta huataujnyátacan cɨmeꞌe nusu macai . Ayej tiꞌayajna . Me nyajta inyaa , eitzeꞌe nu maa nyetyamuaꞌaveꞌe .
50001019	Ayaa nuꞌu , nyaa nu ramuaꞌaree tɨ xaꞌapɨꞌɨn tyeꞌiráame nyeetzi jemi aꞌini muan xu rahuavii ɨ Dioj jemi . Ajta aɨn ɨ xaijnyuꞌucaraꞌaraꞌan ɨ Cɨriistuꞌu , aɨ pu i ajta naatavaɨ .
50001020	Eecan nu raachúꞌeveꞌe , ayaa nu nyajta tiꞌijxeꞌeveꞌe nyej nij cai aꞌanaj tiꞌityeviꞌiraꞌa ɨ Dioj jemi . Huapɨꞌɨ nu raxeꞌeveꞌe nyej neyan aꞌahuáncaꞌanyeꞌen nyej neyan rɨꞌɨ tyuꞌutanseijrata mej mi raamuaꞌaree ɨ nyaj Cɨriistuꞌu nu jetze nyacaꞌanye tɨ puaꞌa neyan iraꞌateeviꞌin nyej iꞌiruuri naꞌaraꞌani naꞌari nyaj huamɨꞌɨni .
50001021	Ayaa pu tinaꞌamitejteꞌe inyeetzi , tɨ puaꞌa neyan iraꞌateeviꞌin nyaj iꞌiruuri naꞌaraꞌani , nain nu cɨn tyuꞌutyavaɨreꞌesin nyaɨjna jemi ɨ Cɨriistuꞌu . Me nyajta , tɨ puaꞌa nyaa huamɨꞌɨni , nyaa nu xaa tyuꞌutyamueꞌitɨ ɨ tajapua .
50001022	Tɨ puaꞌa neyan iraꞌateeviꞌin nyaj iꞌiruuri naꞌaraꞌani , aj nu xaa nyaꞌu nain tiꞌiseijran aɨjna cɨmeꞌe nyej tiꞌimuareꞌe . Aj nu xaa nyaꞌu tyuꞌutyamueꞌitɨ . Aɨj nu xaa cai muaꞌaree tiꞌitɨj tɨ eitzeꞌe iꞌixaꞌapɨꞌɨn , tij nyaj iraꞌateeviꞌin nyaj ruuri nusu nyaj caꞌanacan huamɨꞌɨni .
50001023	Eecan nu ramuaꞌareeriꞌiraꞌa i nyaxaijnyuꞌuca cɨmeꞌe . Canu xaahui ramuaꞌaree tiꞌitɨj tɨ eitzeꞌe naꞌaraanajchi . Eecan pu ayan nyaꞌastɨ aꞌayeꞌi nyaj aꞌuraꞌani nyataꞌaj aꞌutyaváa naꞌaraꞌani ɨ Cɨriistuꞌu jemi . Eitzeꞌe pu íꞌixaꞌapɨꞌɨn tzɨteꞌe nyaj aꞌuraꞌani .
50001024	Ma ajta eitzeꞌe pu aꞌamua jetze ruxeꞌeveꞌe nyaj ruuri naꞌaraꞌani .
50001025	Ayej nyaꞌase , ayan tiꞌayajna nyaj yan huacai naꞌaraꞌani . Ayan nu huacai naꞌaraꞌani sej si eitzeꞌe ráꞌantzaahuateꞌen , sej si eitzeꞌe huaujtyamuaꞌaveꞌen .
50001026	Aɨj pu cɨn nyatɨꞌɨjtahuaꞌa ya huacai naꞌaraꞌani aꞌamua jemi , eecan xu huataujtyamuaꞌaveꞌesin , sajta rɨꞌɨ tiraataꞌan ɨ Cɨriistuꞌu tɨ iꞌi Jesús , aꞌiniꞌi aɨ pu naatavaɨ inyeetzi .
50001027	Maꞌacui xaa , huapɨꞌɨ pu ruxeꞌeveꞌe sej seyan huarɨni aꞌij tɨ tiraavijteꞌe , satɨj tiraanamuajriꞌi seijna jetze ɨ nyuucari tɨ jetzen raxa ɨ Dioj . Tɨ puaꞌa nyaun nyaꞌatanyen nyej tyajamuaataꞌixaateꞌen naꞌari nyej yaꞌumuaꞌati yaꞌɨmɨ , ayaa nu raxeꞌeveꞌe nyej ni raamuaꞌaree saj sauj tyaꞌatzaahuateꞌe naijmiꞌi . Sataꞌaj naijmiꞌi tyuꞌutyeseꞌen tɨ ij cai aꞌatɨ aꞌamuamueꞌitɨn sej si cai cheꞌe ráꞌatzaahuateꞌen ɨ nyuucari tɨ jetzen raxa ɨ Dioj .
50001028	Muan xu cai seyan tihueꞌitzɨɨneꞌe setyuꞌutatéseꞌe sej tihuaurixaateꞌen huaꞌa jamuan ɨ maj amuájchaɨreꞌe . Tɨ puaꞌa seyan huarɨni , aj mu xaa raamuaꞌaree maj huatyáapuaꞌare . Ma sajta muan , Dioj pu amueꞌirájtuani .
50001029	Ayaa puꞌu naꞌa , aꞌini Dioj pu amuaataꞌa sej rajpueitzi xaꞌaraꞌani Cɨriistuꞌu jetze maꞌacan , sajta ráꞌantzaahuateꞌen .
50001030	Ayaa tu teri taxaꞌa antyuꞌuuve tyaɨjna cɨmeꞌe satɨj anacaican naaseij ɨ nyaj cɨn tiꞌityesaꞌacaa , sajta saucheꞌe xu ranamuajran nyej tiꞌiteseꞌe nyaucheꞌe .
50002001	Muan xu Cɨriistuꞌu jetze rucaꞌanye ɨ aꞌamua tzajtaꞌa . Aɨ pu ajta rɨꞌɨ amuaataꞌaca tɨ aɨn amueꞌixeꞌeveꞌe ɨ Cɨriistuꞌu sej si xaꞌapɨꞌɨn huarɨni , aꞌini xuꞌuri raꞌancureꞌeviꞌitɨ ɨ xaijnyuꞌucaraꞌaraꞌan , sajta seica xu tihuaꞌumuaꞌatziireꞌe , sajta xu seica a huaꞌacuꞌuve .
50002002	Aɨj nu cɨn aꞌamuahuavii saj rɨꞌɨ tinaataꞌan nain cɨmeꞌe , sej si seyan ruxaꞌaj tyuꞌumuaꞌati naa tyamuaꞌa naijmiꞌi , sej si seyan ruxaꞌa títyaahuaujxeꞌeveꞌen , sej si ruxaꞌaj tirájtyauveꞌen seij ajta mɨ seij , sej si muan rujɨɨmuaꞌa raahuauni .
50002003	Cheꞌe cai aꞌatɨ rusaɨj rajtyauveꞌen ɨ tɨ cɨn ahuaujtzaahuateꞌen . Ajta cheꞌe cai aꞌatɨ tyáuuraꞌatyaꞌa , silu cheꞌe aɨn ayan tiraatámitejteꞌen tɨ eitzeꞌe tiꞌivaɨreꞌe ɨ saɨj cai aɨjna .
50002004	Cheꞌe cai aꞌatɨ aɨ naꞌa rahuauca aɨjna ɨ tɨ jetzen ruxeꞌeveꞌe rusaɨj , silu cheꞌe ajta raatavaɨreꞌe ɨ saɨj aɨjna cɨmeꞌe tɨ ajta aɨjna jetze ruxeꞌeveꞌe .
50002005	Sataꞌaj seyan cheꞌeta sanaꞌa tyuꞌumuaꞌati aꞌij tɨ tyuꞌumuáꞌa aɨjna ɨ Cɨriistuꞌu tɨ ajta iꞌi Jesús .
50002006	Ajta aɨn ɨ Cɨriistuꞌu , ayaa pu i éenyaꞌa iꞌi Dioj , capu ayan tiraꞌamityejtyaꞌacaꞌa tɨ ayan tityauuraꞌatyaꞌa tɨ ayan aucheꞌe ruxaꞌa eꞌenyeꞌen ɨ Dioj jemi .
50002007	Silu aa pu tiꞌityiaꞌa ɨ ruxéꞌeviꞌiraꞌa cɨmeꞌe ɨ tɨ cɨn tiꞌityavaa aꞌaraa u tajapua . Aj pu i aɨn huaseijre tɨj ɨ aꞌatɨ mej tiꞌiraꞌijteꞌe . Ayaa pu huanuꞌeihuacaꞌa tyatɨj ityan .
50002008	Ajta pu ayan tevi pueenyaꞌa tyatɨj ityan . Ajta aɨn , capu vaꞌacan cɨn tiꞌityavaacaꞌa , silu huatauraꞌa tɨ huamɨꞌɨni . Huamɨꞌɨ , icu , ɨ curuu jetze .
50002009	Aɨj pu cɨn Dioj antyɨꞌɨmɨ raꞌantítuaa . Aj pu i raataꞌa tɨ tyeꞌentyaruti tiꞌitɨj cɨmeꞌe tɨ eitzeꞌe veꞌe cai maa tiꞌitɨ .
50002010	Aɨj pu cɨn , ajna xɨcaajraꞌan jetze tɨꞌɨj tyeꞌentipuaꞌariteꞌen nain , matɨꞌɨj raamuaꞌaree tɨcɨn : “ Puꞌuri tieꞌijta ɨ Jesús ” aj mu xaa , titunutaxɨꞌɨn naimiꞌi ɨ mej eꞌeseijreꞌe u tajapua , majta ɨ mej yan seijreꞌe iiyan chaanaca japua , majta ɨ mej eꞌeseijreꞌe u tajete , mataꞌaj naimiꞌi meyan raataxaj yee , “ Ai pu tavastaraꞌa pueen aɨjna ɨ Jesús tɨ iꞌi Cɨriistuꞌu . ” Ayaa mu maɨjna cɨn huarɨn , aj mu mi rɨꞌɨ tiraataꞌasin ɨ Dioj ɨ tyaj rajyaꞌupua .
50002011	
50002012	Sajta muan , mɨ nyáa amueꞌixeꞌeveꞌe , aꞌanaj tɨ naꞌa nyaj aꞌucatii aꞌamua jamuan , aꞌanaj tɨ naꞌa , ayaa xu huarɨj nyatɨj tyajamueꞌixaa . Sajta ijii , nyaj ya aꞌɨmɨ huataca , sataꞌaj seyan cheꞌeta sanaꞌa huarɨni . Saucheꞌe xu seyan rɨjca , aꞌij nyaj tyajaꞌamueꞌixaateꞌe . Sataꞌaj raanaijmiꞌireꞌen ɨ tɨ auj tyajamuaꞌaturaateꞌe aꞌamua tzajtaꞌa . Rɨꞌɨ xuꞌu muan nain cɨmeꞌe , sej si cai tiꞌitɨj cɨn autaꞌɨtzen ɨ Dioj jemi .
50002013	Ayaa puꞌu , aꞌini Dioj pu amuaataꞌaca ɨ caꞌanijraꞌa , sej si seyan rɨjcaa ɨ tɨ íꞌixaꞌapɨꞌɨn aꞌij tɨ aɨn tiraꞌaraanajchi . Ajta aɨ pu tyajámuaatavaɨreꞌesin sej si raanaijmiꞌireꞌen .
50002014	Naijmiꞌi tɨ naꞌa tɨ ayan ruxeꞌeveꞌe sej seyan huarɨni , sataꞌaj cai cɨmeꞌen runyuustyaꞌa , naꞌari saj cai cɨmeꞌen aꞌij puaꞌa tyuꞌurixaatyaꞌa tɨꞌij cai aꞌatɨ tiꞌitɨ cɨn muejmi jetze tyaꞌupuáꞌajteꞌen , sej si seyan tiꞌityeréꞌenyeꞌen ɨ aꞌamua tzajtaꞌa , sej si seyan tyaɨtestyamuaꞌameꞌen éenyaꞌa xaꞌajuꞌun ɨ Dioj , sej si cai tiꞌitɨj cɨn autyaturan ɨ Dioj jemi , iiyan chaanaca japua saj huapuasaaruveꞌen huaꞌa tzajtaꞌa ɨ maj aꞌij puaꞌa tiꞌityetyaɨte , ɨ maj cai xaꞌapɨꞌɨn metityaumuámuaꞌaree . Sajta huaꞌa tzajtaꞌa áꞌucɨɨnye sej tihuaꞌutaꞌixaateꞌen ɨ nyuucari tɨ cɨn Dioj taajajcuareꞌe ityejmi . Ayaa xu saɨjna cɨn huarɨn , muan xu huaseijreꞌen a eijreꞌe huaꞌa jemi ɨ tyaɨte . Xuee saj cu muan huaꞌatatzaviꞌira aɨme .
50002015	
50002016	Aɨj nu cɨn ahuantzaahuateꞌesin nyajna xɨcajraꞌan jetze tɨꞌij ajtahuaꞌa uveꞌenyén aɨjna ɨ Cɨriistuꞌu . Ayaa nu neyan ahuantzaahuateꞌesin tɨ eecan naa tinaavaɨ nyej nyaɨjna cɨn tiꞌityesaꞌacaa , ajta ayan naa tinaavaɨ nyaɨjna cɨmeꞌe ɨ nyej tyuꞌumuarej .
50002017	Muan xu tyuꞌutamuaɨꞌɨvajta saɨjna cɨmeꞌe sej tiꞌivaɨreꞌe ɨ Cɨriistuꞌu jemi , sajta saɨjna cɨmeꞌe saj raꞌatzaahuateꞌe . Ajta , tɨ puaꞌa menyajeꞌicatan ayajna mej mi raanaijmiꞌireꞌen ɨ saj cɨn seri seyan tyuꞌutamuaɨꞌɨvajtacaꞌa , nyaucheꞌe nu nyetyamuaꞌaveꞌe nyaɨjna cɨmeꞌe nyaj aꞌatzu tyajámuaatavaɨ . Muejmi nu jetze nyetyamuaꞌaveꞌe .
50002018	Sajta muan , sataꞌaj seyan cheꞌeta sanaꞌa huaujtyamuaꞌaveꞌen , sajta nyeetzi huataꞌan ɨ nyaj cɨn huatántyamuaꞌaveꞌen .
50002019	Ajta , tɨ puaꞌa ayan naataꞌacareꞌen ɨ nyavastaraꞌa aɨjna ɨ Jesús , ayaa nu raxeꞌeveꞌe nyaj caꞌanacan Timuteeyu tyuꞌutaitiꞌi muejmi jemi nyej ni huatantyamuaꞌaveꞌen nyatɨꞌɨj raamuaꞌaree aꞌij tɨ tyajaꞌamuavaɨreꞌe muejmi .
50002020	Capu maa aꞌatɨ ayajna tɨj amɨjna tɨ ayan cheꞌeta naꞌa tiꞌimuaꞌatze nyatɨj inyaa , tɨ ajta ayan rahuauca tzaahuatiꞌiraꞌa cɨmeꞌe aɨjna tɨ aꞌamua jetze ruxeꞌeveꞌe .
50002021	Ma majta mɨ seica , naimiꞌi mu rahuauca ɨ tɨ huaꞌa jetze ruxeꞌeveꞌe . Camu aꞌatzu rahuauca ɨ tɨ jetzen ruxeꞌeveꞌe ɨ Cɨriistuꞌu tɨ iꞌi Jesús .
50002022	Aru xuꞌuri muan ramuaꞌaree tɨ aɨn Timuteeyu , puꞌuri tyuꞌutaséijratacaꞌa tɨ cai autaꞌɨtze aꞌini puꞌuri tinaatyavaɨ aɨjna cɨmeꞌe nyej tihuaꞌutaꞌixaa ɨ nyuucari tɨ cɨmeꞌen raxa ɨ Dioj . Eecan pu tyuꞌumuarej nya jamuan tɨj saɨj yaujraꞌan tiꞌimɨjhuaca jamuan ɨ taatajraꞌan .
50002023	Aɨj nu cɨn nyéjxeꞌeveꞌe nyaj raataite muejmi jemi nyatɨj nyeri tiraamuaꞌareeriꞌi aꞌij tɨ yeꞌi tinaatyavaɨreꞌesin inyeetzi .
50002024	Me nyajta inyaa , nyaucheꞌe nu rachuꞌeveꞌe ɨ nyavastaraꞌa , nyej ni nyasaɨj caꞌanacan aꞌatanyén .
50002025	Ajta , ayej nyaꞌase , ayaa pu ruxeꞌeveꞌe nyaj anacaican muejmi jemi raataite ɨ nyeꞌihuaaraꞌa , aɨjna ɨ Epafrodito . Ai pu aɨn pueen ɨ saj muan nyajaꞌutaitiꞌiriꞌi inyeetzi jemi tɨ aɨn tinaataꞌan tiꞌitɨ tɨ naꞌaturaateꞌe . Aɨ pu tyuꞌumuarej nya jamuan , tyajta naijmiꞌi tu tyuꞌutyésaꞌacaꞌa .
50002026	Eecan pu xaa áꞌamuaseijramɨꞌɨ . Ajta eꞌij puaꞌa raataꞌa aɨjna cɨmeꞌe ɨ sej raamuaꞌareeriꞌi tɨ aɨn tijcuiꞌinyacaꞌa .
50002027	Ayej xaa nyaꞌu tiꞌayajna tɨ tiꞌicuiꞌicaꞌa . Tɨn pu huamɨꞌɨ . Ma ajta Dioj pu ráꞌacuꞌuvajcaꞌa aɨjna . Ajta ayan cheꞌeta naꞌa náꞌacuꞌuvajcaꞌa inyeetzi nyej ni cai nyaxaamɨstyeꞌecheꞌe . Puꞌuri naacɨꞌɨ ɨ nyaj cɨn rajpueitzi naꞌayeꞌi .
50002028	Aɨj nu cɨn nyeri eitzeꞌe raxeꞌeveꞌe nyej raataite muejmi jemi sej si huaujtyamuaꞌaveꞌen satɨꞌɨjtahuaꞌa raaseij . Me nyajta inyaa , nyej ni cai cheꞌe neyan tiꞌinyaxaamɨjtyaꞌa .
50002029	 Sataꞌaj raꞌancureꞌeviꞌitɨn ɨ tavastaraꞌa jetze maꞌacan . Sataꞌaj huaujtyamuaꞌaveꞌen aɨjna jemi ɨ Epafrodito . Sajta rɨꞌɨ tihuáꞌajchaɨca ɨ tyetyaca tɨj amɨjna , saɨjna cɨmeꞌe tɨ tɨn huamɨꞌɨ tɨ tiꞌimuaraꞌacaꞌa ɨ Cɨriistuꞌu jetze maꞌacan . Aɨ pu ayan huataujtuaa tɨ huamɨꞌɨni tɨꞌij tinaavaɨreꞌen inyeetzi . Capu ayan tyajamuaacɨ́ꞌɨ muejmi sej si seyan huarɨni aꞌini saj cai ya aꞌahuaꞌacaꞌa .
50002030	
50003001	Puꞌuri ijii , nyeꞌihuaamuaꞌa , sataꞌaj huaujtyamuaꞌaveꞌen jemin ɨ tavastaraꞌa . Nuꞌuri neyan tyajamuaataitiꞌiriꞌi . Nuꞌuri nyajtahuaꞌa nyanaꞌa tyajáꞌamueꞌitiꞌi . Capu nyaꞌunaꞌavisteꞌe nyeetzi jemi nyej neyan rɨcɨ , aꞌini aɨ pu aꞌamuacháɨj aꞌame .
50003002	Rɨꞌɨ xuꞌu muan , aɨme jemi ɨ tyetyaca ɨ mej meyan áꞌujhuaꞌan matɨj ɨ tzɨꞌɨcɨ ɨ tɨ cai aꞌatɨ huaꞌayaꞌamua . Aꞌij mu puaꞌa rɨcɨ aɨme ɨ tyetyaca , maj ruhueꞌiraꞌa ájtasíꞌiche . Tyuꞌɨtziiteꞌe , micu .
50003003	Me tyajtá ityan , ai tu aɨn pueen ɨ tyaj tanavi aꞌantisiꞌiche tzaahuatiꞌiraꞌa cɨmeꞌe . Ajta aɨn xaijnyuꞌucaraꞌaraꞌan ɨ Dioj , aɨ pu xaa taataꞌaca tyej rɨꞌɨ tirataꞌacareꞌen ɨ Dioj . Eecan tu jetzen huatátatyamuaꞌaveꞌesin ɨ Cɨriistuꞌu tɨ ajta iꞌi Jesús . Tyajta ityan , catu xaa raꞌatzaahuateꞌe tyaɨjna cɨmeꞌe ɨ tyaj rajtyau ɨ tatzajtaꞌa .
50003004	Tɨ puaꞌa seij ayan tiraꞌamitejteꞌe tɨ ayan tiraavijteꞌe tɨ raꞌatzaahuatyaꞌa aɨjna ɨ tɨ tirajtyau ɨ rutzajtaꞌan , cheꞌe aɨn raamuaꞌaree tɨ eitzeꞌe ayan tiraavijteꞌe inyeetzi jemi .
50003005	Tɨꞌɨj tyaumaꞌaca arahueica xɨcaj nyej jetzen huanuꞌeihuacaꞌa , manaꞌantísijchacaꞌa ɨ nyenavi jetze . Huaꞌa jetze nu ajtyamaꞌacan ɨ mej jee yaujmuaꞌameꞌen aɨjna Israel tyaacan . Nyajta iꞌi huaacɨxaꞌaraꞌan aɨjna ɨ Benjamín tyaacan . Huaꞌa jetze nu ajtyamaꞌacan ɨ mej jee hebreo pueen . Ayaa nu huanuꞌeihuacaꞌa . Nyajta nu huaꞌanyuuca cɨn tiꞌixaxaꞌa . Cɨmeꞌen aɨjna ɨ yuꞌuxari tɨ raꞌuteyuꞌuxacaꞌa aɨjna ɨ Moises tyaacan , nyaa nu iꞌi fariseeyu .
50003006	Ayaa nu rɨꞌɨ huapɨꞌɨ tíꞌityesaꞌacaꞌa nyaɨjna cɨmeꞌe ɨ nyeyeꞌira . Aɨj nu cɨn aꞌij puaꞌa tihuáꞌajtyaꞌaxɨꞌɨcaꞌa ɨ mej raꞌatzaahuatyaꞌacaa maɨjna ɨ Jesús . Nyajta , canu aꞌanaj tiꞌitɨj cɨn autyajturaa aijna cɨmeꞌe ɨ nyej tiyeꞌiracaꞌa .
50003007	Nain aꞌachu tɨ caj tiꞌipuaꞌamua , eecan pu nyejetze ruxeꞌevaꞌacaꞌa ɨ nyej nyejmiꞌi tiyeꞌiracaꞌa . Ajta ijii , ayaa pu tinaꞌamitejteꞌe inyeetzi tɨ cai cheꞌe tiꞌitɨj vaɨreꞌe aɨjna cɨmeꞌe nyej nyeri ravaɨreꞌe nyaɨjna ɨ Cɨriistuꞌu .
50003008	Ajta eꞌeyan , ɨ tɨ eitzeꞌe ruxeꞌeveꞌe , aꞌij tɨ tiꞌitɨ tinaacɨꞌɨtíicheꞌe , puꞌuri ayan tinaꞌamitejteꞌe tɨcɨn yee tyuꞌɨtziiteꞌe . Nicheꞌe yee maruuhuaꞌaxɨn . Ai puꞌu , eecan pu eitzeꞌe tinaatyávaꞌɨrihuaꞌan nyaj raamuaꞌati nyaɨjna ɨ nyavastaraꞌa aɨjna ɨ Cɨriistuꞌu tɨ ajta iꞌi Jesús . Nyaɨjna cɨmeꞌe ɨ Cɨriistuꞌu , nain nu ma huahuaꞌaxɨ . Cu xuee , xaɨri puꞌu pueenyaꞌa aɨjna tɨ ajmiꞌi naꞌaránajchacaꞌa . Ayaa pu tinaꞌamitejteꞌe ijii tɨ ayan een cɨmeꞌe . Nyaa nu má rúuraaxɨ nyaɨjna cɨmeꞌe nyej ni tyuꞌutyáamueꞌitɨn ɨ Cɨriistuꞌu jemi .
50003009	Ayaa nuꞌu tiꞌimuaꞌatze nyaɨjna cɨmeꞌe , nyej ni huatyavaa naꞌaraꞌani ɨ Cɨriistuꞌu jemi , nyej ni cai tiꞌitɨ cɨn autyaturan ɨ Dioj jemi . Canu cheꞌe neyan tiꞌimuaꞌatze yee nyaa nu rɨꞌɨ tiꞌitevi nyaɨjna cɨmeꞌe nyej yee nain cɨn raꞌaraꞌastijre aꞌij tɨ tyaꞌaxa ɨ yuꞌuxari jetze , silu ayaa pu tiraꞌamitejteꞌe ɨ Dioj ɨ nyej rɨꞌɨ tiꞌitevi , aɨjna cɨmeꞌe nyaj raꞌatzaahuateꞌe ɨ Cɨriistuꞌu .
50003010	Ai pu aɨn pueen ɨ nyej raxeꞌeveꞌe nyataꞌaj raamuaꞌati nyaɨjna ɨ Cɨriistuꞌu , nyajta raamuaꞌati ɨ muareꞌeriꞌiraꞌa ɨ tɨ cɨn Dioj raꞌajjáj ɨ Cɨriistuꞌu huaꞌa tzajtaꞌa ɨ mɨꞌɨchite , nyajta rajpueiitzi naꞌame ɨ Cɨriistuꞌu jamuan , nyej ni neyan seiraꞌa naꞌaraꞌani tɨj aɨjna ɨ Cɨriistuꞌu tɨꞌɨj huamɨꞌɨ .
50003011	Aɨj nu cɨn rachuꞌeveꞌen nyaj raataꞌase ajna xɨcajraꞌan jetze matɨꞌɨj aꞌitacɨɨnye ɨ mɨꞌɨchite tɨ puaꞌa nyacai aꞌij huarɨni inyaa .
50003012	Caxɨɨ nu xaa nyaꞌu raataꞌasacaꞌa nyaɨjna ɨ nyaj cai xɨ aꞌutaꞌɨtzaꞌaraꞌan ; canu nyajta xɨɨ nain raꞌaraꞌastijre . Naucheꞌe nu huátain nyej ni raataꞌase nyaɨjna ɨ tɨ cɨmeꞌen naataꞌasacaꞌa ɨ Cɨriistuꞌu tɨ iꞌi Jesús tɨ ij aɨn huatauraꞌateꞌen inyeetzi .
50003013	Nyeꞌihuaamuaꞌa , canu neyan tyajaꞌamueꞌixaateꞌe yee nuꞌuri raanaijmiꞌire , silu ayaa nuꞌu rɨcɨ : canu cheꞌe neyan nyaɨjna cɨn tiꞌimuaꞌatze yee ɨ tuꞌuveꞌetyajtɨ silu nyetiꞌiteseꞌe nyej ni raataꞌase ɨ taꞌanajca .
50003014	Ayaa nu een cɨn rɨcɨ , nyej ni raataꞌase aꞌu tɨ aꞌutavɨɨ ɨ úmiꞌinari , nyej ni tiꞌitɨ huamuéꞌitɨn ɨ tɨ cɨn Dioj nyeꞌejee u uteꞌe ɨ Cɨriistuꞌu jemi , aɨjna jemi tɨ ajta iꞌi Jesús .
50003015	Naimiꞌi aꞌachu tyaj caj tiꞌityapuaꞌamua ɨ tyej teri vaujsi , ticheꞌe teyan cheꞌeta tyanaꞌa tyuꞌumuaꞌati . Naꞌari cai tɨ puaꞌa seyan saɨque tyuꞌumuaꞌati tiꞌitɨj cɨmeꞌe , tɨ cai ayan tyajámuaavijteꞌe , Dioj pu tyajámuaataseíjrateꞌesin .
50003016	Aɨj tuꞌu , ticheꞌe teyan raꞌaraꞌastijreꞌen tyaɨjna cɨmeꞌe ɨ tyej teri raataꞌasacaꞌa .
50003017	Nyeꞌihuaamuaꞌa , sataꞌaj seyan tiꞌityeteꞌen nyatɨj rɨcɨ inyaa . Sajta muan , ayaa xu tyuꞌumuaꞌati saɨjna cɨmeꞌe ɨ mej meyan rɨcɨ aꞌij tyej tyajamueꞌixaa . Nyajta nu xaa huányeinixɨ nyaɨjna cɨmeꞌe ɨ nyej neriꞌitahuaꞌa neyan tyajaꞌamueꞌixaateꞌe .
50003018	Rɨꞌɨ xuꞌu muan , aꞌini muiꞌi nu tyajámuaataꞌixaa , nyaɨjna cɨmeꞌe ɨ nyej neriꞌitahuaꞌa neyan tyajamuaataꞌixaateꞌesin , nyajta nu nyeyéenyen huányeinixɨꞌɨsin nyaɨjna cɨmeꞌe , ɨ maj muiꞌitɨ saɨque meyan tiꞌimuaꞌatze . Ayaa mu rɨcɨ , cu xuee maj cu rájchaɨreꞌe ɨ Cɨriistuꞌu tɨ aɨn huamɨꞌɨ ɨ curuu jetze .
50003019	Ayaa pu tihuaꞌacɨꞌɨti ɨ maj yaꞌuraini ɨ huaꞌaxaijnyuꞌuca tɨ auj ruuricaa . Maꞌahúaujpuaꞌarixɨꞌɨsin , micu . Eitzeꞌe pu huaꞌa jetze ruxeꞌeveꞌe mej eihua tyuꞌucuaꞌani , aɨj pu cɨn huaꞌaxaye pu pueen ɨ huaꞌa Dioj . Majta meyan áꞌujtzaahuateꞌe maɨjna cɨmeꞌe ɨ maj cɨn tyuꞌutatyéviꞌiraꞌata . Ai muꞌu jetze tyuꞌumuaꞌati aɨjna tɨ eꞌeseijreꞌe iiyan chaanaca japua .
50003020	Me tyajta ityan , au tu eꞌemaꞌacan u tajapua . Tyajta eecan tu rachuꞌeveꞌe tɨ aun eꞌivacaanyen aɨjna tɨ tuꞌirajtuaani , ɨ tavastaraꞌa , aɨjna ɨ Jesús tɨ iꞌi Cɨriistuꞌu .
50003021	Aɨ pu saɨque taaruuren tɨj naꞌa aɨn raatyahueꞌiraꞌa tɨ naa seijreꞌe , aɨjna ɨ rumuareꞌeriꞌiraꞌa cɨmeꞌe , ɨ tɨ cɨn tyuꞌutyamueꞌitɨn naijmiꞌi tɨ ye seijreꞌe iiyan chaanaca japua , ajta naijmiꞌi tɨ an eꞌeseijreꞌe u tajapua .
50004001	Ayaa puꞌu , nyeꞌihuaamuaꞌa ɨ nyaj amueꞌixeꞌeveꞌe . Eecan nu áꞌamuaseijramɨꞌɨ , aꞌini muan xu aɨn pueen ɨ nyaj cɨn huatantyamuaꞌaveꞌe , ɨ nyaj raamueꞌitɨ . Sahuaujcaꞌanyen ɨ aꞌamua tzajtaꞌa sej si tyuꞌutyavaɨreꞌen saucheꞌe ɨ tavastaraꞌa jemi , muan mɨ nyaj amueꞌixeꞌeveꞌe .
50004002	Nyaa nu hueꞌijee amɨme , nyaɨjna ɨ Evodia , nyajta nyaɨjna ɨ Síntique , mej mi muaꞌatyujcɨꞌɨpiireꞌen mej mi ruꞌihuaamuaꞌa muaꞌaraꞌani ɨ tavastaraꞌa jemi .
50004003	Pajta muaa , mɨ paj xaa nyeetzi jetze ajtyavaɨreꞌe , nyaa nu muahuavii ɨ paj huaꞌutavaɨreꞌen amɨme ɨ uuca , aꞌini aɨ mu majta ajtyavaɨraꞌacaa inyeetzi jetze , tyatɨꞌɨj tihuaꞌutáꞌixaatyaꞌacaa ɨ nyuucari tɨ cɨn Dioj tuꞌirajtuaani . Majta jetzen ajtyavaɨraꞌacaa aɨjna ɨ Clemente , majta huaꞌa jetze mɨ seica ɨ mej nyeetzi jetze ajtyavaɨraꞌacaa . Ayaa pu tyeꞌeyuꞌusiꞌi ɨ yuꞌuxari jetze aꞌij mej antyaꞌaruu mej mi aꞌutyáuu muaꞌaraꞌani ruurican para rusen cɨmeꞌe ɨ Dioj jemi .
50004004	Aꞌanaj tɨ naꞌa nain xɨcaj tzajtaꞌa , ajta nain tɨcaꞌari tzajtaꞌa , sahuaujtyamuaꞌaveꞌen muan ɨ tavastaraꞌa jemi . Nyajtahuaꞌa nu tyajamuaataꞌixaateꞌesin yee : Sahuáujtyamuaꞌaveꞌen .
50004005	Sataꞌaj naimiꞌi seyan tiraamuaꞌaree saj cai tiꞌitɨ tyauraꞌatyaꞌa , silu saraꞌuviicueꞌi tyamuaꞌa naa aɨme ɨ maj saɨque tiꞌimuaꞌatze . Puꞌuri ye vejliꞌi huatyéjvee ɨ tavastaraꞌa .
50004006	Caxu tiꞌimuajca tiꞌitɨj cɨmeꞌe , silu nain xu tiraataꞌixaateꞌen ɨ Dioj jemi aꞌachu tɨ caj tyajamuaꞌaturaateꞌe , sataꞌaj raatahuavii nain cɨmeꞌe , sajta rɨꞌɨ tiraataꞌan ɨ Dioj .
50004007	Aj pu xaa Dioj amuaataꞌasin ɨ saj cɨn rɨꞌɨ huarɨni ɨ rutzajtaꞌa . Capu aꞌatɨ ramuaꞌaree aꞌij tɨ yeꞌi iꞌi rɨꞌɨri tɨ ayan rɨꞌɨ amuaataꞌan ɨ rutzajtaꞌa . Aɨ pu xaa Dioj amuaatyápuaꞌariteꞌesin ɨ aꞌamuaxaijnyuꞌuca , ajta ɨ áꞌamuamuaꞌatziiraꞌa aɨjna cɨmeꞌe ɨ saj jetzen araujcaꞌanye ɨ Cɨriistuꞌu tɨ iꞌi Jesús .
50004008	Sajta eꞌeyan , nyeꞌihuaamuaꞌa , sataꞌaj seyan tyuꞌumuaꞌati seijna jetze tiꞌitɨ tɨ ayan tiꞌayajna , naꞌari tiꞌitɨ tɨ ayan raavijteꞌe sej si rɨꞌɨ tiraatyajtuaani nusu tiꞌitɨ tɨ ayan raavijteꞌe tɨ tiraacɨꞌɨti seij . Sajta seyan jetzen tyuꞌumuaꞌati tiꞌitɨ tɨ runyáta , caꞌɨn tiꞌitɨ tɨ naa seijreꞌe . Tɨ puaꞌa tiꞌitɨ tiꞌixaꞌapɨꞌɨn naꞌari ayan tiraavijteꞌe sej rɨꞌɨ tiraataꞌixaateꞌen , sataꞌaj seijna jetze tyuꞌumuaꞌati .
50004009	Ajta tiꞌitɨ nyej tyajamuaamuáꞌate , nusu tiꞌitɨ saj raꞌancuraꞌa nyeetzi jetze , naꞌari nyej tyajámuaataꞌixaa , sataꞌaj seyan huarɨni . Ajta aɨn ɨ Dioj pu amuaatyávaɨreꞌesin sej si naa rɨꞌɨ tityeetyáuuca .
50004010	Eecan nu huatantyamuaꞌaveꞌe ɨ nyavastaraꞌa jemi , nyaɨjna cɨmeꞌe ɨ saj sajtahuaꞌa sanaꞌa nyaꞌutámuaꞌareeriꞌi . Muan xu nyamuaꞌajcaa tzɨteꞌe tiꞌitɨ tɨ naꞌaturaatyaꞌacaa . Ayaa puꞌu , capu tyajamuaataꞌa aꞌij sej yeꞌi tinaatyavaɨreꞌen .
50004011	Canu neyan tiꞌixa yee canu aꞌij tiꞌijviicueꞌi . Canu xaa nyaꞌu . Nuꞌuri raarɨꞌɨre aꞌij nyaj tiraꞌaviicueꞌiran nyaɨjna cɨmeꞌe aꞌachu nyaj caj tiꞌituave .
50004012	Nyaa nu ramuaꞌaree aꞌij nyej yeꞌi huarɨni tɨ puaꞌa nyaj cai aꞌij tiꞌijviicueꞌi nusu tɨ puaꞌa yee nyetiꞌituaave inyaa . Nyaa nu nyeri raarɨꞌɨre nyej nain cɨn tyuꞌutyamueꞌitɨn nyaɨjna cɨmeꞌe ɨ nyaj uxa naꞌari tɨ puaꞌa nyeꞌicua . Ajta tɨ puaꞌa tiꞌitɨ naꞌavaꞌaturaateꞌen , naꞌari tɨ puaꞌa nyacai tiꞌitɨj tichaꞌɨ , nyajta neyan raarɨꞌɨre nyej tyuꞌutyamueꞌitɨn .
50004013	Nain nu cɨn tyuꞌutyamueꞌitɨn , nyaɨjna cɨmeꞌe nyej Cɨriistuꞌu jetzen arancaꞌanye .
50004014	Ma sajta muan , xaꞌapɨꞌɨn xu huarɨj saɨjna cɨmeꞌe seyan tinaatavaɨ iiya nyaj aɨjna cɨn tíꞌityesaꞌacaꞌa .
50004015	Sajta muan , mɨ sej Filipos eꞌeche , xuꞌuri ramuaꞌaree aꞌij tɨ eꞌenyaꞌa satɨꞌɨj xaꞌichuꞌi tyaꞌaraꞌaste anacaican ɨ saj cɨj ráꞌantzaahua ɨ nyuucari tɨ cɨmeꞌen raxa ɨ Dioj . Nyatɨꞌɨj neri huiramaꞌaca nyaujna Macedonia , muan xuꞌu naatavaɨ saɨjna cɨmeꞌe ɨ tyej naijmiꞌi tyuꞌumuarej . Muan xu xaa tinaatapueijve inyeetzi . Sajta muan xu tyaꞌancuraꞌa nyeetzi jemi . Aꞌu tɨ naꞌa mu tyujsaꞌɨrihuaꞌa mɨ seica , camu aꞌatzu meyan huarɨj satɨj muan .
50004016	Ajta , nyatɨꞌɨj nyaun aꞌutyavaacaꞌa aujna Tesalónica , caxu seij sanaꞌa tinyajaꞌutaitiꞌiriꞌi aɨjna cɨmeꞌe ɨ tɨ tinaꞌaturaatyaꞌacaꞌa .
50004017	Canu xaa rahuauca saj sajtahuaꞌa tinaataꞌan , silu aij nuꞌu huauuca ɨ tɨ tyajamuáacɨꞌɨti auúcheꞌe .
50004018	Nain nu neri ancuraꞌa . Nyajta xaa nyaꞌu eitzeꞌe aucheꞌe . Aꞌini Epafrodito ari tinaataꞌa aꞌachu saj caj tinyajaꞌutaitiꞌiriꞌi , eihua nu tíꞌijchaꞌɨ nyeri . Ɨ saj tinyajaꞌutaitiꞌiriꞌi , yaa pu een tɨj muaɨꞌɨvejri tɨ naa tyáaráꞌi , tɨ naa een , tɨ raꞌaraanajchi ɨ Dioj .
50004019	Ajta aɨn ɨ Dioj ɨ nyej tiꞌijvaɨreꞌe , aɨ pu nain tyajamuaatapueijveꞌesin ruxéꞌeviꞌiraꞌa cɨmeꞌe aꞌachu tɨ caj tyajamuaꞌaturaateꞌe . Ayaa pu tyajamuaataꞌasin aꞌij tɨ tiraavijteꞌe , aꞌini aɨn pu nain tíꞌijchaꞌɨ jamuan aɨjna ɨ Cɨriistuꞌu , ɨ tɨ iꞌi Jesús .
50004020	Ticheꞌe eecan tiraatataujtziꞌireꞌe ɨ Dioj , aɨjna ɨ tyaj rajyaꞌupua . Ticheꞌe rɨꞌɨ tiraataxaj para rusen cɨmeꞌe . Cheꞌe ayajna .
50004021	Sataꞌaj huaꞌutataujteꞌen nyeetzi jetze maꞌacan naijmiꞌica ɨ maj aꞌutyáuu ɨ Dioj jemi aɨjna cɨmeꞌe tɨ aɨn Cɨriistuꞌu huaꞌa japua huanyúu . Majta ɨ nyeꞌihuaamuaꞌa ɨ maj ayajna huati , aɨ mu majta huáꞌataujteꞌe .
50004022	Naijmiꞌi ɨ maj ya huati ayajna , ɨ maj ya huatyauu ɨ Dioj jemi , aɨ mu áꞌamuataujteꞌe tzɨteꞌe , aɨme ɨ maj huaꞌa jetze ajtyamaꞌacan ɨ huaꞌatyaɨtestyamuaꞌa aɨjna tɨ iꞌi Cesar .
50004023	Cheꞌe aɨn ɨ tavastaraꞌa , aɨjna ɨ Cɨriistuꞌu tɨ iꞌi Jesús , cheꞌe aɨn rɨꞌɨ tyajáꞌamuacháɨ aꞌaraꞌani .
51001001	Inyaa , i nyej iꞌi Pablo , nyaa nu nyajta huaꞌa jetze ajtyamaꞌacan aɨ́me ɨ tɨ tihuaꞌutaij aɨjna ɨ Jesús , ɨ tɨ ajta iꞌi Cɨriistuꞌu . Ayaa nu tiꞌivaɨreꞌe ɨ Cɨriistuꞌu jemi , aꞌini ayaa pu raxeꞌeveꞌe ɨ Dioj .
51001002	Jamuan nyeijna i nyeꞌihuaaraꞌa , aijna i Timuteeyu , ayaa nu tyajaꞌamuayuꞌuseꞌe mɨ sej Colosas eꞌeche , muan mɨ saj aꞌutyáuu ɨ Dioj jemi . Ayaa tu tyajaꞌamuataujteꞌe muan , mɨ saj saucheꞌe teꞌeviicueꞌi , saɨjna cɨmeꞌe saj raꞌatzaahuateꞌe saɨjna ɨ Cɨriistuꞌu . Cheꞌe aɨn ɨ tɨ taꞌiyaꞌupua ɨ tɨ iꞌi Dioj , cheꞌe amɨn rɨꞌɨ tyajaꞌamuachaɨ́j aꞌaraꞌani , cheꞌe ajta amuaatyápuaꞌariteꞌen ɨ aꞌamuaxaijnyuꞌuca tzajtaꞌa .
51001003	Aꞌanaj tɨ naꞌa tyej tiꞌijhuavii tyaɨjna ɨ Dioj , ɨ tɨ rajyaꞌupua aɨjna ɨ tavastaraꞌa , aɨjna ɨ Jesús tɨ ajta iꞌi Cɨriistuꞌu , aꞌanaj tɨ naꞌa tyej tiꞌijhuavii muejmi cɨmeꞌe , eecan tu tatyamuaꞌaveꞌe ɨ Dioj jemi .
51001004	Ayaa tuꞌu rɨcɨ tyaɨjna cɨmeꞌe tyej teri yáꞌumuaꞌareeriꞌi saj nuꞌu raꞌatzaahuateꞌe saɨjna ɨ Cɨriistuꞌu tɨ iꞌi Jesús , sajta nuꞌu eihua hueꞌixeꞌeveꞌe naijmiꞌica ɨ maj aꞌutyáuu ɨ Dioj jemi .
51001005	Ayaa xu rɨjca , aꞌini saucheꞌe rachuꞌeveꞌen saɨjna ɨ tɨ Dioj aꞌamuaꞌɨnyeꞌe ɨ tajapua . Tyatɨꞌɨj cai xɨ tyajamuaatayuꞌuse , muan xu seri sejmiꞌi raanamuajriꞌi saɨjna ɨ nyuucari tɨ cɨmeꞌen raxa ɨ Dioj aꞌatzaahuatiꞌiraꞌa cɨmeꞌe .
51001006	Eijna i nyuucari ayan cheꞌeta naꞌa huataseijre muejmi jemi tɨj ajta huataseijre nainjapua ɨ chaanaca . Ayaa pu seijreꞌe tyaɨte tzajtaꞌa tɨj cɨye tɨ ajvaujseꞌesin , tɨ ajta antatácaꞌa . Ayaa pu cheꞌeta naꞌa tiꞌiruure muejmi jemi . Tɨj aucheꞌe naꞌa , satɨꞌɨj anacaican raamuaꞌareeriꞌi iyaꞌahuauritaacan cɨmeꞌe tɨ Dioj tzɨteꞌe rɨꞌɨ aꞌamuachaꞌɨ tɨj naꞌa aɨn nyuucari tyaꞌutyejche tɨ rɨꞌɨ amuaaruuren .
51001007	Naijmiꞌi tɨj naꞌa eijna , aɨ pu tyajamuaamuáꞌate aɨjna ɨ Epafras tɨ tajamuan tiꞌivaɨreꞌe . Eecan tu raxeꞌeveꞌe tyaɨjna . Ajta aɨn , huapɨꞌɨ pu tajetze maꞌacan tiꞌivaɨreꞌe ɨ Cɨriistuꞌu jemi . Capu tiꞌitɨj cɨn áꞌɨtze .
51001008	Aɨ pu ajta ari titaataꞌixaa ɨ sej rɨꞌɨ huapɨꞌɨ ruꞌihuaamuaꞌa saɨjna cɨmeꞌe saj jetzen araujcaꞌanye ɨ xaijnyuꞌucaraꞌaraꞌan ɨ Dioj .
51001009	Aɨj tu cɨn , catu aꞌanaj raatapuaꞌajtacaꞌa tyej Dioj tiꞌihuavii muejmi cɨmeꞌen . Nain xɨcaj tzajtaꞌa tɨ yu eꞌireꞌenye tɨꞌɨj amɨn titaataꞌixaa , ayaa tu rɨcɨ . Dioj tu tiꞌihuavii tɨ i aɨn tyajamuáamuaꞌaten nain cɨmeꞌe sej si raamuaꞌaree aꞌij tɨ tiꞌijxeꞌeveꞌe ɨ Dioj , sej si tyamuaꞌa me tityaumuámuaꞌaree , tɨ ij aɨn xaijnyuꞌucaraꞌaraꞌan ɨ Dioj amuaataꞌan sej si raamuaꞌaree aꞌij sej yeꞌi huarɨni aꞌahuauritaacan cɨmeꞌe tyamuaꞌa náa .
51001010	Ayaa tu een cɨn tiꞌijhuavii sej si seyan huarɨni aꞌij tɨ tihuaꞌuvijteꞌe aɨme ɨ maj ramuaꞌate aɨjna ɨ tavastaraꞌa . Tyajta sej si seyan rɨꞌɨ raataꞌan saɨjna cɨmeꞌe ɨ saj cɨn tiꞌimɨjhuacaraꞌa . Sataꞌaj seyan eenyeꞌen tɨj cɨye tɨ ajvaujseꞌesin , tɨ ajta antatácaꞌa . Ajta sej si eitzeꞌe raayɨꞌɨtɨhuaꞌan aꞌij tɨ een ɨ Dioj .
51001011	Cheꞌe Dioj amuaataꞌan nain ɨ caꞌanijraꞌa ɨ aꞌamuatzajtaꞌa aɨjna cɨmeꞌe ɨ muáreꞌeriꞌiraꞌaraꞌan ɨ tyaj cɨn rɨꞌɨ tiraꞌutaseijra . Aj xu si jetzen araujcaꞌanyejsin sej si tyaꞌutaviicueꞌi , sej si sajta sauj raachuꞌeveꞌen aꞌij tɨ tiꞌitɨ áꞌamuaruuren , sej si sajta huaujtyamuaꞌaveꞌen .
51001012	Ayaa xu een cɨn tiꞌijtáujtziꞌiraꞌa xaꞌaraꞌani ɨ tɨ taꞌiyaꞌupua , aꞌini aɨ pu amuaataꞌa sej si raꞌancuraꞌan saɨjna ɨ tɨ tyajamuaacɨꞌɨti saxuꞌijméꞌen ajna aꞌutɨ aꞌanaj tɨ naꞌa huanyeeriꞌi . Ayaa pu cheꞌeta naꞌa tyajamuácɨꞌɨti seij ajta mɨ seij tɨj ayan tihuaꞌacɨꞌɨti ɨ seica ɨ maj huatyáuu ɨ Dioj jemi .
51001013	Ayaa pu teꞌeme , aꞌini aɨ pu tuꞌirajtuaa aujna aꞌu tɨ aꞌutɨcaꞌa aꞌanaj tɨ naꞌa tɨꞌij cai cheꞌe tiꞌitaijteꞌen aɨjna tɨ aun antyujmuaꞌaree . Dioj pu taꞌaraaviꞌitɨ aujna aꞌu tɨ tieꞌijta aɨjna ɨ yaujraꞌan tɨ huapɨꞌɨ raxeꞌeveꞌe .
51001014	Ayaa pu tyuꞌutanajchitacaꞌa ɨ tyaj cɨn téꞌechaɨcaꞌa ɨ Dioj jemi aɨjna cɨmeꞌe tɨ aɨn yaujraꞌan tajetze maꞌacan huamɨꞌɨ , ajta titaatauuniꞌiriꞌi ɨ tyaj cɨn autyajturaa ɨ jemin .
51001015	Ajta aɨn ɨ yaujraꞌan , ai pu aɨn pueen ɨ tyaj jetzen raamuaꞌaree aꞌij tɨ een ɨ Dioj ɨ tyaj cai rasiseꞌij . Ai pu ajta aɨn pueen ɨ tɨ anacai seijraꞌacaa tɨꞌɨj cai xɨ meꞌe eꞌe tiꞌitɨjcaa .
51001016	Aɨj pu jamuan Dioj nain tyuꞌutaahuacaꞌa , tɨj naꞌa puaꞌamua ɨ tajapua tɨ eꞌeseijreꞌe , ajta tɨj naꞌa puaꞌamua tɨ eꞌeseijreꞌe iiyan chaanaca japua , nain ɨ tyaj rasiseꞌij , ajta nain ɨ tyaj cai rasiseꞌij . Majta maɨn ɨ xaijnyuꞌucari ɨ mej tieꞌijta u tajapua , Dioj pu nain huaꞌutaahuacaꞌa aꞌachu maj puaꞌamua . Aj pu i huaꞌantihuau mej mi meyan cheꞌeta manaꞌa tyuꞌutyavaɨreꞌen ɨ tajapua matɨj tajtuhuaani , arcaarti , muayajtuumuaꞌa tɨ veꞌe , pixcaa muayuu , ajta teneentiꞌi . Nain pu tyuꞌutaahuacaꞌa jamuan ɨ Cɨriistuꞌu , ajta Cɨriistuꞌu pu huaꞌancureꞌeviꞌitɨn .
51001017	Cɨriistuꞌu pu ayan seijraꞌacaa tɨꞌij cai xɨ meꞌe eꞌe tiꞌitɨjcaa . Ajta nain pu Cɨriistuꞌu jetze araujcaꞌanye tɨ ij tyaꞌutáviicueꞌiran .
51001018	Ai pu aɨn pueen ɨ tɨ vaꞌacan cɨn antyujmuaꞌaree rutyaɨtestyamuaꞌa cɨmeꞌe , aɨme ɨ maj tyaꞌatzaahuateꞌe . Ai pu aɨn pueen ɨ tɨ jetzen tyuꞌunyej nain tɨ tiꞌiseijreꞌe , ajta ai pu aɨn pueen ɨ tɨ anacai aꞌitáraa huaꞌa tzajtaꞌa ɨ mɨꞌɨchite . Aɨj pu cɨn ayaa pu eenyaꞌa aꞌaraꞌani tɨ eitzeꞌe vaꞌatɨ aꞌame nain cɨmeꞌe .
51001019	Ayaa puꞌu , raꞌaranajchacaꞌa ɨ Dioj tɨ Cɨriistuꞌu ayan cheꞌeta naꞌa éenyaꞌa aꞌaraꞌani ɨ ruxaꞌaj Dioj nain cɨmeꞌe .
51001020	Ajta , raꞌaranajchacaꞌa tɨ Cɨriistuꞌu jamuan huaꞌutyápuaꞌaren ɨ maj rajchaɨreꞌe mej mi rɨꞌɨ tityeetyáturan ɨ Dioj jemi . Naijmiꞌica aɨme ɨ maj tajapua eꞌeseijreꞌe , majta aɨme ɨ mej yan seijreꞌe iiyan chaanaca japua , aɨ pu huaꞌutyápuaꞌaracaꞌa aɨjna cɨmeꞌe tɨ Cɨriistuꞌu raꞌiraaxɨre ɨ ruxuureꞌe ɨ curuu jetze , tɨꞌɨj huamɨꞌɨ tajetze maꞌacan .
51001021	Sajta muan , anacai , caxu xaꞌapɨꞌɨn éꞌenyaꞌa ɨ Dioj jemi , sajta rájchaɨraꞌacaa ɨ aꞌamua tzajtaꞌa saɨjna cɨmeꞌe aꞌij sej yeꞌi tiꞌijrɨꞌɨrajcaa .
51001022	Ma ajta Dioj pu ari amuaatyápuaꞌari aɨjna cɨmeꞌe tɨ Cɨriistuꞌu huamɨꞌɨ jetzen ɨ curuu . Cɨriistuꞌu pu aꞌamua japua huanyúu aɨjna cɨmeꞌe tɨ tirajpueijtzicaꞌa ɨ rujetze . Aj pu i amuaꞌanviꞌitɨn ɨ Dioj jemi , muan mɨ sej aꞌutyáuu xaꞌajuꞌun jemin . Caxu cheꞌe aꞌanaj tiꞌitɨj cɨn autyaturan ɨ Dioj jemi . Capu ajta aꞌatɨ muejmi jetze tiꞌitɨj cɨn tyaꞌupuáꞌajteꞌen .
51001023	Ayaa pu teꞌeme tɨ puaꞌa sauj tyaꞌutaviicueꞌi sej tyaꞌatzaahuateꞌe , ajta tɨ puaꞌa sacai yáꞌuhuaꞌanan ɨ saj sauj rachuꞌeveꞌen aꞌij tɨ tiꞌixaxaꞌa ɨ nyuucari tɨ cɨn Dioj amueꞌirajtuaani . Ai pu aɨn pueen ɨ nyuucari ɨ mej meri tihuaꞌutaꞌixaa nainjapua . Me nyajta inyaa , Dioj pu ajta ayan tinyeijca nyej ni nyaɨjna cɨn tyuꞌutyavaɨreꞌe .
51001024	Ari ijii , nyaa nu huatantyamuaꞌaveꞌe nyaɨjna cɨmeꞌe tɨ ayan tyajamuaatyávaꞌɨrihuaꞌan ɨ nyaj cɨn tirajpueiitzi naꞌaraa . Nyajta neyan raanaijmiꞌireꞌen ɨ nyejetze cɨmeꞌe ɨ tɨ tyaꞌatura mej mi raamuaꞌaree aꞌij tɨ tirajpueijtzicaꞌa aɨjna ɨ Cɨriistuꞌu . Aɨj nu cɨn nyahuaꞌavaɨreꞌe aɨme , ɨ tɨ cɨn Cɨriistuꞌu antyujmuaꞌaree , aɨme ɨ mej iꞌi tyaɨtestyamuaꞌameꞌen .
51001025	Nyaa nu xaa teꞌentyajrupi nyaɨjna cɨmeꞌe tɨ cɨn Dioj ayan tinyeijca nyej ni neyan huarɨni aꞌij tɨ Dioj ayan tiraaxaꞌapɨꞌɨntare . Aɨj nu cɨn tyajamuaataꞌixaateꞌesin nain cɨmeꞌe ɨ nyuucari tɨ jetzen raxa ɨ Dioj .
51001026	Aijna i nyuucari , ai pu aɨn pueen ɨ tɨ ruꞌavaa tɨ Dioj ramuaꞌareeracaꞌa , aviitzi cɨmeꞌe , ajcaꞌihuaꞌɨmɨ , nain xɨcaj tzajtaꞌa tɨ yu eꞌireꞌenye . Aɨme ɨ maj anacaican eꞌechajcaꞌa , camu aꞌatzu ramuaꞌareeracaꞌa aꞌij tɨ Dioj rɨniicheꞌe . Aru ijii , puꞌuri tihuaꞌutaꞌixaa me eijreꞌe huaꞌa jemi ɨ maj aꞌutyáuu ɨ Dioj jemi .
51001027	Ayaa pu raaxaꞌapɨꞌɨntare ɨ Dioj tɨ tihuaꞌutaꞌixaateꞌen me eijreꞌe mej mi raamuaꞌaree tɨ eecan pu naa seijreꞌe eijna ɨ tɨ ruꞌavaa huaꞌa tzajtaꞌa ɨ tyaɨte ɨ mej meyan aꞌuchaatɨme nainjapua , iiyan ɨ chaanaca japua . Ai pu aɨn pueen ɨ Cɨriistuꞌu tɨ aꞌamua tzajtaꞌa eꞌeseijreꞌe . Aɨ pu ajta amuaataꞌasin sej si raseíran tɨ eecan pu naa seijreꞌe ɨ Dioj jemi .
51001028	Tyajta ityan , ayaa tu tihueꞌixaateꞌe ɨ tyaɨte aꞌij tɨ tiꞌitɨj huáruu aɨjna ɨ Cɨriistuꞌu . Naijmiꞌica tu rɨꞌɨ tiꞌixaateꞌe , tyajta iyaꞌahuauritaacan cɨn tu tihuaꞌamuaꞌaten mej mi raamuaꞌaree tzaahuatiꞌiraꞌa cɨmeꞌe tɨ puaꞌa ayan tiꞌayajna nusu cai . Ayaa tu een cɨn rɨcɨ tyej ti urareꞌenyaꞌacan cɨn tyuꞌutatuiireꞌen ɨ Dioj jemi ajna xɨcajraꞌa jetze tyatɨꞌɨj huaꞌanviꞌitɨn naijmiꞌica ɨ Cɨriistuꞌu jemi .
51001029	Aɨj nu cɨn neyan caꞌanin cɨn tiꞌimɨjhuaca , nyajta neyan tiꞌiteseꞌe nain cɨmeꞌe aꞌachu tɨ caj nyataꞌaca ɨ caꞌanijraꞌa , nyajta nain cɨn ɨ nyaj cɨn aꞌancaꞌanye .
51002001	Aɨj nu cɨn neyan raxeꞌeveꞌe sej si raamuaꞌaree nyaj aꞌamua japua tiꞌityeseꞌesin eihua . Ayaa nu cheꞌeta nyanaꞌa huaꞌa japua tiꞌityeseꞌe aɨme ɨ maj Laodicea eꞌeche , nyajta aɨme ɨ maj cai aꞌanaj naaseij nyenyeerime jetze .
51002002	Ayaa nu een cɨn rɨcɨ mej mi huatyaujcaꞌane ɨ ru tzajtaꞌa , mej mi majta naijmiꞌi ruꞌihuaamuaꞌa muaꞌaraꞌani tyamuaꞌa naa maɨjna cɨmeꞌe ɨ mej huaujxeꞌeveꞌe rujɨɨmuaꞌa . Ayaa nu raxeꞌeveꞌe tɨ tihuaꞌacɨꞌɨti tiꞌitɨ tɨ eecan tihuaꞌutyavaꞌɨrihuaꞌan mej mi yauꞌeitaa muaꞌaraꞌani nain cɨmeꞌe , mej mi majta raamuaꞌaree tɨ ayan tiꞌayajna aɨjna tɨ ruꞌavaa ɨ Dioj jemi . Ai pu aɨn pueen aɨjna tɨ iꞌi Cɨriistuꞌu .
51002003	Naijmiꞌi ɨ tɨ ruxeꞌeveꞌe tyej ti rɨꞌɨ me tityaumuámuaꞌaree , eitzeꞌe pu titaatyavaꞌɨrihuaꞌan cai tumin tɨ ruꞌavaa tyastaꞌa . Ajta aɨn ɨ Cɨriistuꞌu , aɨ pu taataꞌasin tyej ti yauꞌeitaa taꞌaraꞌani nain cɨmeꞌe , tyej ti raamuaꞌaree tzaahuatiꞌiraꞌa cɨmeꞌe .
51002004	Ayaa nu tyajaꞌamueꞌixaateꞌe tɨ ij cai aꞌatɨ amuaacuanamuan aɨjna cɨmeꞌe ɨ nyuucari ɨ tɨ cai huataujnyátacan cɨn namuajreꞌe .
51002005	Canu xaa yeꞌeche aꞌamua jamuan , silu ayaa nu yaꞌɨmɨ ya huaca . Capu amɨn aꞌij . Eihua nu amaꞌutamuaꞌaree yu nyatzajtaꞌa , cu xuee nyaj cu aꞌutyejvee muejmi jemi . Eecan nu huatatyamuaꞌaveꞌe nyaɨjna cɨmeꞌe nyaj neri ramuaꞌaree ɨ sej rɨꞌɨ ruꞌihuaamuaꞌa tyamuaꞌa naa , sajta tyaꞌutaviicueꞌi saɨjna cɨmeꞌe ɨ saj raꞌatzaahuateꞌe saɨjna ɨ Cɨriistuꞌu .
51002006	Aꞌini xuꞌuri autyajhuii saj ráꞌantzaahuateꞌen saɨjna tɨ aɨn pueen ɨ tɨ iꞌi tavastaraꞌa aɨjna Jesús tɨ ajta iꞌi Cɨriistuꞌu , sataꞌaj seyan rɨꞌɨ tityeetyáuuca aꞌij tɨ tiraavijteꞌe aɨjna jemi .
51002007	Sataꞌaj seyan seijna jetze ucarute ɨ saj rájtyauuni ɨ Cɨriistuꞌu jemi sej si seyan cheꞌeta sanaꞌa tyaꞌutáviicueꞌiran tɨj cɨye tɨ ajtanáanaꞌajme tyetyaꞌɨmɨ chuaataꞌa . Xuꞌuri cɨj caj yauꞌeite ɨ Cɨriistuꞌu jemi . Sataꞌaj seyan tihuaujmuaꞌaten sej si yauꞌeitaa xaꞌaraꞌani nain cɨmeꞌe , sej si eitzeꞌe tyaꞌutaviicueꞌi saɨjna cɨmeꞌe ɨ saj raꞌatzaahuateꞌe aꞌij mej meri tyajamuaamuáꞌate . Sataꞌaj sajta huapɨꞌɨ tiraatataujtziꞌireꞌen ɨ Dioj .
51002008	Rɨꞌɨ xuꞌu muan , caxu huaꞌutaꞌacareꞌen mej amuaatyamueꞌitɨn seica cɨmeꞌe nyuucari ɨ maj cɨn tiꞌihueꞌitaca . Ayaa mu tiꞌijxeꞌeveꞌe mej mi meyan tyajamuaꞌariꞌiran ɨ saj cɨn tyaꞌatzaahuateꞌe maɨjna cɨmeꞌe aꞌij maj tirajtyau rujɨɨmuaꞌa , ɨ nyuucari tɨ cai tiꞌitɨj vaɨreꞌe . Aɨjna , ɨ mej tiꞌixaxaꞌa , camu aꞌij tirajtyau ɨ Cɨriistuꞌu jemi , silu ayaa muꞌu tyajaꞌamueꞌixaateꞌe maɨjna cɨmeꞌe ɨ maj rujɨɨmuaꞌa manaꞌa tirajtyau , naꞌari ɨ maj cɨn tiꞌimuaꞌata maɨjna cɨmeꞌe ɨ maj rayeꞌirajcaꞌa ɨ jajcua .
51002009	Ayaa puꞌu , aꞌini nain tɨj naꞌa Dioj een , aɨ pu huatyajturaa ɨ Cɨriistuꞌu jemi ɨ rujetze .
51002010	Ajta Dioj pu ayan amuaanaijmiꞌiriꞌi ɨ Cɨriistuꞌu jemi sej si ruuri xaꞌaraꞌani jemin . Ajta aɨn ɨ Cɨriistuꞌu , ai pu huaꞌa muꞌucan pueen matɨj manaꞌa puaꞌamua eꞌeseijreꞌe ɨ xaijnyuꞌucari ɨ maj tieꞌijta , majta aɨme ɨ maj títyetyáꞌupuꞌu ɨ tajapua .
51002011	Sajta muan , xuꞌuri raꞌaraꞌaste saɨjna cɨmeꞌe ɨ maj raꞌantisíꞌichaca ɨ runavij . Ma sajta , caxu raꞌaraꞌaste saɨjna cɨmeꞌe ɨ mej tyetyaca meyan amuaaruu ɨ rumuajcaꞌa cɨmeꞌe silu Cɨriistuꞌu puꞌu ayan raꞌaraꞌaste muejmi jetze maꞌacan tɨꞌɨj huamɨꞌɨ ɨ curuu jetze . Aɨ pu nain amuáꞌariꞌiriꞌi ɨ saj cɨn aꞌij puaꞌa rɨjcaa tɨ ij cai cheꞌe tyajamuaataijteꞌen ɨ rujetze .
51002012	Ayaa pu tiraꞌamitejteꞌe ɨ Dioj tɨ ayan tyajamuaaruu satɨꞌɨj huamuaɨꞌɨvijhuacaꞌa . Xuee saj cu muan avaꞌujnaa ɨ Cɨriistuꞌu jamuan . Ayan cheꞌeta naꞌa tɨj saj muan aꞌitacɨɨnye ɨ mɨꞌɨchite tzajtaꞌa jamuan ɨ Cɨriistuꞌu . Ayaa pu een aɨjna cɨmeꞌe saj muan raꞌatzaahuateꞌe saɨjna cɨmeꞌe ɨ muareꞌeriꞌiraꞌa Dioj tɨ cɨn raꞌajjáj aɨjna ɨ Cɨriistuꞌu huaꞌa tzajtaꞌa ɨ mɨꞌɨchite .
51002013	Ajnaꞌɨmɨ , ayaa xu eenyaꞌa ɨ rutzajtaꞌa , saucheꞌe xu mɨꞌɨchite pueenyaꞌa ɨ Dioj jemi , saɨjna cɨmeꞌe ɨ saj autyajturaa u Dioj jemi , sajta saɨjna cɨmeꞌe ɨ maj cai meyan amuaꞌantisijchixɨ ɨ aꞌamuanavi jetze . Ma ajta ijii , Dioj pu ajtahuaꞌa amuaatatɨste ɨ aꞌamuaxaijnyuꞌuca sej si aꞌutyáuu xaꞌaraꞌani ɨ Cɨriistuꞌu jamuan . Nain pu ari tyajamuaatauuniꞌiriꞌi ɨ saj cɨn autyajturaa jemin .
51002014	Aɨ pu xaa raꞌurauu aɨjna tɨ teꞌeyuꞌusiꞌihuacaꞌa , ɨ tɨ jetzen ráꞌaxajtacaꞌa ɨ nyuucari tɨ cɨmeꞌen tyejmi jetze tiꞌitɨj cɨn tyaꞌujpuáꞌajte , ɨ tyaj cɨmeꞌen tyeꞌechaɨcaꞌa . Aɨ pu antipuaꞌariꞌiraꞌa aɨjna cɨmeꞌe tɨ ráꞌutatai ɨ curuu jetze jamuan aɨjna ɨ Cɨriistuꞌu .
51002015	Majta maɨn ɨ xaijnyuꞌucari ɨ maj tieꞌijta , majta ɨ mej títyatatí ɨ tajapua , Cɨriistuꞌu pu huajáꞌuriiriꞌi ɨ maj cɨn antyujmuaꞌareeracaꞌa . Aɨ pu ajta huaꞌutatyéviꞌiraste me eijreꞌe . Huaꞌuvaꞌajaapuajmáꞌa , pu aꞌityajraa . Huaꞌutyáamueꞌitɨ aɨjna cɨmeꞌe tɨ huamɨꞌɨ ɨ curuu jetze .
51002016	Aɨj pu cɨn , micheꞌe macai ámuamueireꞌe maɨjna cɨmeꞌe aꞌij sej tyuꞌucuaꞌani , aꞌij sej yeꞌi tityeeyéꞌen , nusu aɨjna xɨcajraꞌa tɨ jetzen ayan nuꞌu ruxeꞌeveꞌe sej tyuꞌuyesten tɨ tyaꞌutyeꞌitén ɨ maxcɨraꞌi , naꞌari tɨ tyaꞌaraꞌasti aꞌanaj maj rusaꞌupi .
51002017	Naijmiꞌi tɨj naꞌa tɨ ayan tiꞌen , cu xuee tɨ aꞌatɨ huaquen jetze aꞌuchaꞌacan . Ayaa pu tiꞌivaɨreꞌe tyej ti teyan raamuaꞌaree aꞌij tɨ tyajaꞌureꞌenyejsin . Ma ajta , ɨ tɨ xaa ápɨꞌɨn tɨn , ai pu aɨn pueen , aɨjna ɨ Cɨriistuꞌu .
51002018	Majta maɨn ɨ maj huaꞌaraanajchi maj rucɨɨniveꞌe eijreꞌecɨtzeꞌe , aɨme ɨ tyetyaca mu nuꞌu tihuaꞌutatyaujtziꞌireꞌe aɨme ɨ mej títyatatí ɨ tajapua . Ma sajta muan , caxu huaꞌataꞌacareꞌen meyan tyajamuaꞌariꞌiran maɨjna cɨmeꞌe ɨ sej seri raamueꞌitɨ ɨ Dioj jemi . Aɨ mu xaa rucɨɨniveꞌe maɨjna cɨmeꞌe mej mi nain tyuꞌutaxaj aꞌij mej nuꞌu tyuꞌuseij aꞌij tɨ tiꞌen ɨ tajapua . Majta eihua ahuaujtzaahuateꞌen maɨjna cɨmeꞌe ɨ huaꞌamuaꞌatziiraꞌa ɨ maj rujɨɨmuaꞌa manaꞌa tirajtyau .
51002019	Muꞌuri ma ruurai maɨjna ɨ muꞌucan ɨ tyej jetzen aiirányajxɨꞌɨn , ɨ tyaj jetzen aratacaꞌanye tyej ti teyan cheꞌeta tyanaꞌa naimiꞌi huavaujseꞌen aꞌij tɨ Dioj titataꞌaca tɨj ajta tyújviꞌiraxɨꞌɨn ɨ cari taataꞌa jamuan .
51002020	Casiꞌi muan , Cɨriistuꞌu pu aꞌamua japua huanyúu tɨꞌɨj huamɨꞌɨ , ajta camu cheꞌe tyajamueꞌijteꞌe maɨjna cɨmeꞌe ɨ huaꞌamuaꞌatziiraꞌa ɨ seica ɨ tyetyaca . Tɨ puaꞌa ayan , ¿ aꞌini een cɨn seyan cheꞌeta sanaꞌa tiꞌijrɨꞌɨre matɨj ɨ seica ɨ maj meyan tiꞌijxeꞌeveꞌe mej tyajamuaataijteꞌen maɨjna cɨmeꞌe aꞌij mej meri tiꞌijrɨꞌɨrajcaa ?
51002021	Ayaa mu tyajaꞌamueꞌixaateꞌe tɨcɨn : “ Caxu rajtyámuaꞌatzi . Caxu raatyajcuaꞌani . Caxu rajtyámɨjhuaꞌan . ”
51002022	Naijmiꞌi tɨj naꞌa ɨ nyuucari tɨ ayan een , naimiꞌi pu cɨmeꞌen raxa tiꞌitɨ tɨ antipuaꞌari aɨjna cɨmeꞌe ɨ maj raaxɨn .
51002023	Ayej xaa nyaꞌu , ayaa pu tihuaꞌamityejteꞌe tɨ iꞌi xaꞌapɨꞌɨn tɨ puaꞌa aꞌatɨ raꞌaraꞌastijreꞌen aɨjna cɨmeꞌe ɨ nyuucari tɨ ayan een . Cu xuee rɨꞌɨ mu mé tityaumuámuaꞌaree , cu xuee tɨ tiꞌitiáꞌa ɨ tɨ cɨn tiꞌityavaacaꞌa ruxéꞌeviꞌiraꞌa cɨmeꞌe , cu xuee pueijtzi pu raataꞌan ɨ rujetze . Ma ajta , capu tiꞌitɨj vaɨreꞌe silu ayaa puꞌu mej mi huatauraꞌan rujɨɨmuaꞌa manaꞌa micu .
51003001	Ayaa pu tiraꞌamitejteꞌe ɨ Dioj ɨ sej seri sajtahuaꞌa huataruu jamuan ɨ Cɨriistuꞌu . Aɨj pu cɨn , ayaa pu ruxeꞌeveꞌe sej seyan tyuꞌumuaꞌati saɨjna cɨmeꞌe ɨ tɨ tyejeꞌeseijreꞌe ɨ tajapua aꞌu tɨ Cɨriistuꞌu nain cɨn antyujmuaꞌaree ɨ Dioj jemi .
51003002	Sataꞌaj seyan tyuꞌumuaꞌati saɨjna cɨmeꞌe ɨ tɨ tyejeꞌeseijreꞌe ɨ tajapua . Caxu seyan sanaꞌa tyuꞌumuaꞌati saɨjna cɨmeꞌe ɨ tɨ tiꞌiseijreꞌe iiyan chaanaca japua .
51003003	Ayaa xu huarɨni , aꞌini xuꞌuri huacuii ɨ Cɨriistuꞌu jamuan . Ajta , Cɨriistuꞌu pu amuaataꞌɨnye ɨ tajapua ɨ Dioj jemi , ɨ saj cɨn ruuri xaꞌaraꞌani jemin .
51003004	Ajta aɨn ɨ Cɨriistuꞌu , aɨjna tyaj jetzen arátacaꞌanye tyej iꞌi ruuri , tɨꞌɨj aɨn huataseijreꞌen me eijreꞌe , aj tu ti teyan cheꞌeta tyanaꞌa huataseijreꞌen jamuan . Nain pu ayan naa tiꞌiseiraꞌa aꞌame huapɨꞌɨ mej mi naijmiꞌi náa rɨꞌɨ tiraꞌutaseij .
51003005	Aɨj pu cɨn , sataꞌaj seyan raatapuaꞌajta naijmiꞌi tɨj naꞌa tɨ aꞌij puaꞌa een , tɨ aꞌamua jetze aiiráninyeiica . Caxu huaꞌa jamuan huajiti ɨ saj cai naijmiꞌi iꞌipi . Caxu cheꞌe seyan rɨjca ɨ ruxanaꞌacɨreꞌen cɨmeꞌe . Caxu sajta huatauraꞌan tɨ tyajamuaataijteꞌen ɨ aꞌamua jetze tɨ aiiráninyeiica . Caxu cheꞌe rahuauca ɨ tɨ aꞌij puaꞌa een . Sajta iꞌi , caxu tiꞌimuajchyaꞌa . Aꞌatɨ tɨ ayan tiꞌimuajcheꞌe , ayaa pu cheꞌeta naꞌa een ɨ Dioj jemi tɨj aɨjna ɨ aꞌatɨ tɨ ranaꞌamicheꞌe ɨ tɨ cai Dioj pueen .
51003006	Puꞌuri tyajaꞌureꞌenyejsin tɨ tyuꞌutyavaɨjtzi ɨ pueijtzi huaꞌa japua ɨ maj cai maɨjna cɨn raꞌaraꞌastijreꞌen ɨ Dioj . Eecan mu tirajpueitzi muaꞌajuꞌun .
51003007	Sajta muan , ayaa xu anacaican rɨjcaa nain cɨmeꞌe tɨ aꞌij puaꞌa een , satɨꞌɨj sauucheꞌe raꞌastyajcaꞌa nain tɨ ayan .
51003008	Ari ijii , ayaa pu ruxeꞌeveꞌe sej ticauraꞌariꞌi naijmiꞌi tɨj naꞌa tɨ ayan een : Caxu nínyuꞌucacu , ni caxu rujaaxaijviꞌira , ni caxu rutyaꞌaxɨꞌɨ , ni caxu aꞌij puaꞌa éꞌenyeꞌen , ni caxu aꞌij puaꞌa tihuaꞌixaatyaꞌa huaꞌa jemi ɨ tyaɨte . Caxu sajta aꞌij puaꞌa tiꞌixajta .
51003009	Caxu tyuꞌurixaatyaꞌa hueꞌitzi cɨmeꞌe seij ajta seij , aꞌini xuꞌuri raatapuaꞌajtacaꞌa saɨjna tɨ miꞌimaꞌacan úꞌuseijraꞌacaa ɨ rujetze , sajta nain maj uuraini aꞌij tɨ yeꞌi rɨjcaa aɨjna tɨ miꞌimaꞌacan .
51003010	Ari muan , xuꞌuri tihuaujchejte saɨjna cɨmeꞌe tɨ tiꞌireꞌen , tɨ tiꞌijájcua . Dioj pu auj amuaajajcuareꞌesin ɨ aꞌamua tzajtaꞌa sej si seyan eenyaꞌa xaꞌaraꞌani tɨj aɨjna tɨ amuaatyajtuaa iiyan chaanaca japua , sej si nain cɨn raamuaꞌati .
51003011	Ajta ɨ Dioj , capu jetzen ruxeꞌeveꞌe tɨ puaꞌa aꞌatɨ Israel jetze ajtyamaꞌacan nusu tɨ puaꞌa iꞌi Griego pueenyeꞌen . Capu ajta jetzen ruxeꞌeveꞌe tɨ puaꞌa peri raꞌaraꞌaste paɨjna cɨmeꞌe maj muaꞌantisijchacaꞌa aꞌa navi nusu pacai . Capu amɨn aꞌij tɨ puaꞌa aꞌɨmɨ peꞌemaꞌacan , naꞌari seij chuejraꞌa japua pejeꞌeche . Capu ajta aꞌij iꞌirɨni tɨ puaꞌa seica pej jemin tiꞌivaɨɨreꞌe naꞌari paj peyan tihueꞌijteꞌe ɨ seica . Ayaa puꞌu , Cɨriistuꞌu pu xaa aɨn pueen ɨ tɨ ruxeꞌeveꞌe . Nain pu cɨn raꞌaraꞌasten . Ajta aɨn pu huatyaturaasin huaꞌa tzajtaꞌa ɨ rutyaɨtestyamuaꞌa aꞌu tɨ naꞌa maj manaꞌa aꞌuchaatɨme .
51003012	Ayaa puꞌu , Dioj pu amuaꞌantihuau . Xuꞌuri huatyáuu jemin , ajta aɨ pu amueꞌixeꞌeveꞌe . Sej si seyan huarɨni aꞌij tɨ tiraavijteꞌe . Sataꞌaj ahuaujcuꞌuven seij sajta seij . Sataꞌaj rɨꞌɨ huaꞌachaɨn ɨ seica , caxu aꞌujtzaahuatyaꞌa , caxu sajta rucɨɨnivaꞌa . Sataꞌaj seyan tyaꞌutaviicueꞌi tiꞌitɨ tɨ aꞌij tyajaꞌamuaruure .
51003013	Sataꞌaj seyan ráꞌuviicueꞌi seij sajta seij . Sataꞌaj sajta tyuꞌutauruuniꞌi tɨ puaꞌa saɨj rájaaxaijteꞌen ɨ ruxaꞌaj tevi . Aꞌini tavastaraꞌa pu ari muejmi tyuꞌutauuniꞌiriꞌi , sataꞌaj seyan cheꞌeta sanaꞌa tyuꞌutauruuniꞌi seij sajta mɨ seij .
51003014	Ajta , ɨ tɨ eitzeꞌe ruxeꞌeveꞌe cai maa nyuucari , sataꞌaj seyan huaujxeꞌeveꞌen . Ai pu aɨn pueen ɨ saj cɨn ahuaujxaxuꞌiteꞌen sej si seij sanaꞌa tyaɨtejraꞌa pueenyaꞌa xaꞌaraꞌani . Ajta , aɨ pu amuaanaijmiꞌireꞌesin .
51003015	Cheꞌe Cɨriistuꞌu amuaatyápuaꞌariteꞌen ɨ aꞌamua tzajtaꞌa sej si ruꞌihuaamuaꞌa xaꞌaraꞌani tyamuaꞌa naa . Ayaa pu tyajamuaatajée ɨ tavastaraꞌa sej si seyan xaꞌapɨꞌɨn eenyaꞌa seij ajta mɨ seij , aꞌini naimiꞌi xu ruxaxuꞌitareꞌen . Sajta , seyan tiꞌijtaujtziꞌireꞌen ɨ Dioj .
51003016	Sataꞌaj seyan tyuꞌumuaꞌati eihua saɨjna cɨmeꞌe ɨ nyuucari tɨ cɨmeꞌen raxa ɨ Cɨriistuꞌu sej si raamuaꞌaree aꞌij sej tihuaꞌamuaꞌaten ɨ seica , aꞌij sej yeꞌi rɨꞌɨ me tityaumuámuaꞌaren sej si tihueꞌixaateꞌen nain aꞌahuaritaacan cɨmeꞌe . Sajta chuiicari xu cɨn tiraatataujtziꞌireꞌen ɨ Dioj . Ayaa xu tyuꞌutachuiica ɨ rutzajtaꞌa saɨjna cɨmeꞌe chuiicari tɨ yuꞌuxari jetze maꞌacan , nusu chuiicari tɨ Dioj jetze raxa , naꞌari tiꞌitɨ tɨ rɨꞌɨ amaꞌutámuaꞌatziiteꞌen ɨ xaijnyuꞌucaraꞌaraꞌan ɨ Dioj .
51003017	Ayaa puꞌu , satɨj sanaꞌa tiꞌixa , satɨj sanaꞌa rɨcɨ , sataꞌaj seyan huarɨni nain cɨmeꞌen nyuucajtzeꞌen ɨ tavastaraꞌa aɨjna ɨ Jesús . Sataꞌaj tiraatataujtziꞌireꞌen ɨ Dioj ɨ taꞌiyaꞌupua jamuan ɨ Cɨriistuꞌu .
51003018	Muan , mɨ sej vɨɨche , sataꞌaj raꞌaraꞌastijreꞌen aɨme jemi aꞌamuacɨnaꞌastyamuaꞌa , aꞌini ayaa pu tiraavijteꞌe ɨ tavastaraꞌa jemi .
51003019	Sajta muan , mɨ sej nyaɨche , sataꞌaj rɨꞌɨ tihuaꞌajcháɨɨ xaꞌaraꞌani tyamuaꞌa naa aɨme ɨ sej huajaꞌuviꞌitɨn . Caxu aꞌij tihuaꞌajeeva .
51003020	Sajta muan , mɨ sej huataatajmuaꞌa , sataꞌaj seyan nain cɨn huaꞌaraꞌastijreꞌen matɨj manaꞌa tyajaꞌamueꞌixaateꞌen aɨme ɨ aꞌamuavaujsimuaꞌa , aꞌini aɨ pu rɨꞌɨ tiraataꞌasin aɨjna ɨ tavastaraꞌa .
51003021	Sajta muan , mɨ sej huaꞌavaujsimuaꞌa , caxu huapɨꞌɨ huaꞌajtyaꞌaxɨꞌɨ aɨme ɨ aꞌamuayaujmuaꞌa mej mi cai aꞌij puaꞌa tyáꞌujmuajtya .
51003022	Sajta muan , mɨ sej tiꞌijtiꞌireꞌe , sataꞌaj nain cɨn raꞌaraꞌastijreꞌen aɨme ɨ mej tyajaꞌamueꞌijteꞌe . Sataꞌaj seyan tyuꞌumuareꞌen tyamuaꞌa naa satɨj sanaꞌa tiraayɨꞌɨtɨ aꞌini muan xu raꞌatzaahuateꞌe saɨjna ɨ tavastaraꞌa . Caxu raatapuaꞌajta saɨjna cɨmeꞌe tɨ cai maꞌa aꞌahuaꞌa aɨjna ɨ tɨ tyajaꞌamueꞌijteꞌe . Seica mu meyan rɨcɨ . Aɨj mu caj tiꞌimuareꞌe tɨ puaꞌa aɨn tɨ tihueꞌijteꞌe tɨ huaꞌaseijra . Ayaa muꞌu rɨjca mej mi rɨꞌɨ raataꞌan .
51003023	Ma sajta muan , satɨj sanaꞌa rɨcɨ , sataꞌaj seyan cheꞌeta sanaꞌa tyuꞌumuareꞌen tzaahuatiꞌiraꞌa cɨmeꞌe satɨj tiraatyavaɨ́reꞌencheꞌe saɨjna ɨ tavastaraꞌa . Caxu seyan sanaꞌa tyuꞌumuareꞌen mej mi amuaaseij aɨme ɨ tyetyaca .
51003024	Xuꞌuri ramuaꞌaree tɨ aɨn tavastaraꞌa , aɨ pu ajta tyajámuaatanajchiteꞌesin ɨ tɨ rujɨmeꞌe . Aucheꞌe pu tyajamuaacɨꞌɨti aɨjna saj raamueꞌitɨ , aꞌini ai pu aɨn pueen ɨ sej tiꞌijvaɨreꞌe aɨjna ɨ tavastaraꞌa tɨ ajta iꞌi Cɨriistuꞌu .
51003025	Ma ajta , aɨn ɨ tɨ aꞌij puaꞌa rɨcɨ , ayaa pu cheꞌeta naꞌa aꞌij puaꞌa tiꞌijcɨꞌɨti . Ruxaꞌa pu tihuaꞌaruuren ɨ Dioj , capu aꞌatɨ eitzeꞌe reꞌen cai ɨ saɨj ɨ jemin .
51004001	Sajta muan , mɨ sej tihueꞌijteꞌe , sataꞌaj tihuaꞌutapueijveꞌen tɨj naꞌa ɨ tɨ ruxeꞌeveꞌe , tɨj naꞌa tɨ ayan tiraavijteꞌe tɨ tihuaꞌacɨꞌɨti . Ayaa xu huarɨni aꞌini xuꞌuri ramuaꞌaree tɨ saɨj ajta tyajaꞌamueꞌijteꞌe muejmi . Uteꞌe pu eꞌeseijreꞌe aɨjna .
51004002	Sataꞌaj sauj rahuaviira ɨ Dioj jemi . Caxu aꞌij ruaaca . Sajta muan , saucheꞌe tiꞌijtáujtziꞌiraꞌa ɨ Dioj .
51004003	Sajta , sataꞌaj seyan sauj rahuaviira ɨ Dioj jemi ityejmi cɨmeꞌen tɨ ij Dioj ayan taataseijrateꞌen aꞌij tɨ yeꞌi tiꞌitɨ huáruuren tyej ti teyan tihuaꞌutaꞌixaateꞌen ɨ nyuucari , tyej ti tyaɨjna huaꞌutaseijrateꞌen ɨ Cɨriistuꞌu , aɨjna tɨ ruꞌavaa ɨ Dioj jemi . Aɨj pu cɨn , nuꞌuri aiityanamiꞌi .
51004004	Saucheꞌe xu sajta rahuaviira ɨ Dioj jemi nyeetzi cɨmeꞌen nyej ni aꞌahuauritaacan cɨn tihueꞌixaateꞌen aꞌij tɨ tiraavijteꞌe nyej neyan rɨcɨ .
51004005	Ayaa xu rɨjca muan , caxu chaꞌa sanaꞌa áꞌujhuaꞌanyeꞌen huaꞌa jamuan ɨ maj cai tyaꞌatzaahuateꞌe , silu ayaa xuꞌu rɨjca matɨj tyaɨte ɨ mej rɨꞌɨ metityaumuámuaꞌaree . Aꞌanaj tɨ naꞌa tɨ íꞌirɨni sej seyan huarɨni ɨ tɨ iꞌi xaꞌapɨꞌɨn , ayaa xuꞌu rɨjca .
51004006	Sataꞌaj rɨꞌɨ huaꞌataꞌacareꞌen saɨjna cɨmeꞌe sej seyan tiꞌixaxaꞌa , mej mi maɨjna cɨn raamuaꞌaree ɨ saj cai rucɨɨniveꞌe . Sajta seyan tihueꞌixaateꞌen mej mi huajɨ́jxɨn , mej mi reꞌenyaꞌa muaꞌaraꞌani .
51004007	Ajta aɨn ɨ Tíquico aɨjna ɨ taꞌihuaaraꞌa ɨ Cɨriistuꞌu jemi , aɨ pu tyajamuaataꞌixaateꞌesin nain aꞌij tɨ tiꞌinyavaɨreꞌe inyeetzi . Eihua nu raxeꞌeveꞌe nyamɨjna . Aɨ pu ari tinaavaɨ . Capu aꞌanaj aꞌɨtzee . Ajta , naijmiꞌi tu tiꞌivaɨreꞌe ɨ tavastaraꞌa jemi .
51004008	Aɨj nu cɨn nyaraatáiti muejmi jemi tɨ ij ayan tyajamuaataꞌixaateꞌen aꞌij tɨ tiꞌitavaɨreꞌe , tɨ ij rɨꞌɨ amuaataꞌan .
51004009	Nyajta nu jamuan raataiti nyaɨjna ɨ Onésimo , ɨ tɨ muejmi jetze ajtyamaꞌacan . Eecan tu tyajta raxeꞌeveꞌe tyaɨjna ɨ taꞌihuaaraꞌa . Capu ajta aꞌanaj aꞌɨtzee . Aɨ mu nain cɨn tyajamuaataꞌixaateꞌesin aꞌij tɨ tiꞌiruure iyaacui .
51004010	Majta maɨn ɨ taꞌihuaamuaꞌa , aɨ mu áꞌamuataujteꞌe , anacaican aɨjna ɨ Aristarco tɨ ajta ayajna aiityanamiꞌi nyaa jamuan , ajta aɨjna ɨ Marcos , tɨ iꞌi nyausajraꞌan pɨrɨcɨ aɨjna ɨ Bernabé . Xuꞌuri ramuaꞌaree aꞌij sej yeꞌi huarɨni aɨjna cɨmeꞌe , tɨ cɨmeꞌen yee tɨ puaꞌa aɨn aꞌuréꞌenyen muejmi jemi aɨjna ɨ Marcos , sataꞌaj raꞌancureꞌeviꞌitɨn tyamuaꞌa naa .
51004011	Ajta aɨn ɨ Jesús , ɨ tɨ ajta ayan antyahuaa tɨcɨn Justo , aɨ pu ajta áꞌamuataujteꞌe . Aime ɨ maj hueica , ai muꞌu aɨn pueen ɨ mej Israel jetze ajtyamaꞌacan , ɨ mej meyan nyeetzi jetze ajtyavaɨreꞌe tyej ti teyan tihuaꞌutaꞌixaateꞌen ɨ tyaɨte cɨmeꞌen ɨ Dioj tɨ tieꞌijta iiyan chaanaca japua . Eecan mu rɨꞌɨ naataꞌa inyeetzi .
51004012	Ajtahuaꞌa seij pu áꞌamuataujteꞌe , aɨjna ɨ Epafras . Aɨ pu ajtyamaꞌacan muejmi jetze , ajta pu ravaɨreꞌe aɨjna ɨ Jesús tɨ iꞌi Cɨriistuꞌu . Aꞌanaj tɨ naꞌa pu tíꞌityeseꞌe aɨjna cɨmeꞌe tɨ rahuavii ɨ Dioj jemi muejmi cɨmeꞌen , sej si tyaꞌutaviicueꞌi , sej si cai tiꞌitɨj cɨn autyaturan , sej si sajta raꞌaraꞌastijreꞌen nain cɨmeꞌe aꞌij tɨ tiꞌijxeꞌeveꞌe ɨ Dioj .
51004013	Ayaa nu tyajaꞌamueꞌixaateꞌe tɨ ayan tiꞌayajna . Aɨjna ɨ Epafras , eecan pu tiꞌityeseꞌe muejmi cɨmeꞌen , ajta aɨme cɨmeꞌen ɨ mej maun aꞌuchaatɨme , ajna aꞌahuaꞌa Laodicea , majta ɨ maj seij jetze eꞌeche ɨ chajtaꞌa ajna Hierápolis .
51004014	Aɨ mu majta áꞌamuataujteꞌe , aɨjna ɨ Lucas , ɨ tɨ tihuaꞌahuaꞌatya , ɨ tyaj raxeꞌeveꞌe , ajta aɨjna ɨ Demas .
51004015	Sataꞌaj seyan huaꞌutataujteꞌen nyeetzi jetze maꞌacan aɨme ɨ taꞌihuaamuaꞌa Laodicea maj aꞌuchaatɨme , sajta saɨjna ɨ Ninfas . Sataꞌaj sajta huaꞌutataujteꞌen aɨme ɨ mej eꞌetyujsaꞌɨri aꞌu tɨ eꞌeche ɨ Ninfas .
51004016	Satɨꞌɨj seri raꞌujijve seijna i yuꞌuxari sej si naijmiꞌi raanamua , sataꞌaj seyan tyuꞌutaite mej mi huaꞌutanamuajristeꞌen aɨme Laodicea mej eꞌeche . Ajta ɨ saɨj ɨ yuꞌuxari , Laodicea tɨ eꞌemaꞌacan , sataꞌaj sajta raꞌujijveꞌen sej si sajta naijmiꞌi raanamua .
51004017	Sajta , sataꞌaj seyan tiraataꞌixaateꞌen saɨjna ɨ Arquipo yee : “ Rɨꞌɨ papuꞌu muaa , pej pi nain cɨn raꞌaraꞌasten ɨ tavastaraꞌa tɨ tíꞌimueꞌijcateꞌe . ”
51004018	Inyaa , i nyej iꞌi Pablo , aij nu jetze tyajaꞌamuataujteꞌe eijna i nyej raꞌuyuꞌuxacaꞌa nyamuajcaꞌa cɨmeꞌe . Caxu yáꞌuhuaꞌanan ɨ nyej aiityanamiꞌi . Cheꞌe aꞌij tyajaꞌamuavaɨraꞌa . Yaa puꞌu .
52001001	Inyaa Pablo , ajta aɨjna ɨ Silvano , ajta aɨjna ɨ Timuteeyu , ayaa tu tyajaꞌamuayuꞌuseꞌe muejmi mɨ sej Tesalónica eꞌeche , saj sajta tyujsaꞌɨri ɨ Dioj jemi , sajta jemin ɨ tavastaraꞌa , aɨjna ɨ Jesús tɨ ajta iꞌi Cɨriistuꞌu . Ayaa tu tiꞌijxeꞌeveꞌe tɨ Dioj rɨꞌɨ tyajamuaachaɨn , tɨ ajta rɨꞌɨ amuaaruuren aꞌamua tzajtaꞌa sej si rɨꞌɨ ruꞌihuaamuaꞌa xaꞌaraꞌani .
52001002	Aꞌanaj tɨ naꞌa tu rɨꞌɨ tirataꞌaca ɨ Dioj jemi muejmi cɨmeꞌe . Aꞌanaj tɨ naꞌa tyaj huavii ɨ Dioj , tyajta tu raꞌixaateꞌe muejmi cɨmeꞌen , aꞌini muan xu eihua tiꞌimuareꞌe saɨjna cɨmeꞌe saj raꞌastijreꞌe saɨjna ɨ tavastaraꞌa . Sajta seyan cheꞌeta sanaꞌa eihua tiꞌimuareꞌe saɨjna cɨmeꞌe saj raxeꞌeveꞌe saj huaꞌutyavaɨreꞌen ɨ seica ɨ maj eꞌeseijreꞌe ɨ Dioj jemi . Sajta muan , caxu aꞌanaj raatyaxaahuatacaꞌa ɨ saj rachuꞌeveꞌe ɨ tavastaraꞌa aɨjna ɨ Jesús tɨ ajta iꞌi Cɨriistuꞌu tɨꞌij aɨn amueꞌirajtuaani , aꞌu saj yáꞌajpueijtzicaꞌa .
52001003	
52001004	Ayaa nu tyajaꞌamueꞌixaateꞌe mɨ sej taꞌihuaamuaꞌa . Tuꞌuri ramuaꞌaree tɨ Dioj aꞌamuaxeꞌeveꞌe , ajta aɨ pu amuaꞌaváꞌahuauxɨ .
52001005	Ayaa tu een cɨn ramuaꞌaree aꞌini tyatɨꞌɨj teyan tyajamueꞌixaa ɨ nyuucari cɨmeꞌe tɨ cɨmeꞌen raxa ɨ Dioj , caxu chaꞌa sanaꞌa raanamuajriꞌi silu aɨj xu cɨn muáreꞌeriꞌiraꞌaraꞌan ɨ xaijnyuꞌucaraꞌaraꞌan ɨ Dioj . Aɨj xu cɨn tyamuaꞌa naa yauꞌeitaa xaꞌaraa ɨ rutzajtaꞌa . Aɨj xu sajta cɨn rúꞌumuaꞌareeracaa tɨ ayan tiꞌayajna aɨjna ɨ nyuucari . Muan xu sajta seyan taseijracaꞌa tiꞌityaɨn tyaj tyaɨtejraꞌan pueenyaꞌa , tyajta teyan tiꞌivaɨraꞌacaa muejmi cɨmeꞌe . Ayaa tu huarɨj muejmi jemi sej si raamuaꞌaree aꞌij tɨ tiraavijteꞌe ɨ tavastaraꞌa jemi .
52001006	Sajta muan eꞌeyan xu seyan cheꞌeta sanaꞌa huarɨj tyatɨj ityan , ajta tɨj aɨn huarɨj ɨ tavastaraꞌa , aꞌini eihua xu rajpueijtzicaꞌa . Capu amɨn aꞌij . Saucheꞌe xu huataujtyamuaꞌave , aꞌini aɨn xaijnyuꞌucaraꞌaraꞌan ɨ Dioj , aɨ pu caꞌanijraꞌa amuaataꞌa ɨ aꞌamua tzajtaꞌa .
52001007	Aɨj mu cɨn , naimiꞌi aɨme ɨ maj eꞌetyujsaꞌɨri , aꞌachu maj manaꞌa puaꞌamua ɨ maj maun eꞌemaꞌacan u Macedonia , majta ɨ maj maun eꞌemaꞌacan u Acaya , aɨ mu rɨꞌɨ tyajaꞌamuaseij muejmi aꞌij sej rɨcɨ .
52001008	Capu au naꞌa aꞌanamuajreꞌe muejmi jemi ɨ nyuucari tɨ cɨmeꞌen raxa ɨ tavastaraꞌa , silu nainjapua pu namuajreꞌe aɨjna cɨmeꞌen sej seri raꞌastijreꞌe ɨ Dioj . Aɨj pu cɨn cai cheꞌe ruxeꞌeveꞌe tej tiꞌitɨ huataxaj taɨjna cɨmeꞌe .
52001009	Ee xaa nyaꞌu , seica mu tiꞌitaꞌixaateꞌe aꞌij tyaj tityaꞌutyajhuii tej tyuꞌumuareꞌen aꞌamua tzajtaꞌa . Sajta nuꞌu , satɨꞌɨj ráꞌantzaahua ɨ Dioj , sajta nuꞌu huajaꞌuhuaꞌaxɨ saɨme ɨ maj cai Dioosi pueen . Xuꞌuri nuꞌu ravaɨreꞌe saɨjna tɨ iꞌi Dioj tzaahuatiꞌiraꞌa cɨmeꞌe , tɨ ajta ruuri rusen cɨmeꞌe .
52001010	Xuꞌuri nuꞌu ijii rachuꞌeveꞌe saɨjna tɨ yaujraꞌan pueen ɨ Dioj tɨ aɨn ajtahuaꞌa u eꞌicaanyen u tajapua , aɨjna Dioj tɨ raatarujte huaꞌa tzajtaꞌa ɨ mɨꞌɨchite . Ai pu aɨn pueen ɨ Jesús . Aɨ pu tuꞌirajtuaasin tɨꞌij cai pueijtzi taacɨꞌɨti tɨ Dioj huaꞌutaꞌasin aɨme ɨ maj yan chaanaca japua huachaatɨme .
52002001	Sajta muan , nyeꞌihuaamuaꞌa , tyamuaꞌa xu ramuaꞌaree tɨ naa titaavaɨ tyatɨꞌɨj amuaamuaaracaꞌa .
52002002	Anacai mu xaa aꞌij puaꞌa taaruu aɨme ɨ mej Filipos eꞌeche . Eihua tu rajpueijtzicaꞌa taujna . Xuꞌuri ramuaꞌaree tɨ ayan tiꞌayajna . Capu amɨn aꞌij . Aꞌini Dioj pu caꞌanijraꞌa taataꞌa , aɨj tu cɨn tyauj áꞌatacaꞌanyajcaꞌa tej teyan tyajamuaataꞌixaateꞌen ɨ nyuucari tɨ cɨn Dioj amueꞌiratuaasin . Eihua mu taatamuáreꞌeriste xaa nyaꞌu .
52002003	Catu taɨjna cɨn autyajhuii tej teyan tyajamuaataꞌixaateꞌen hueꞌitzi cɨmeꞌe , silu tyan tu teyan ámuaatáꞌixaate tyaɨjna cɨmeꞌe tyaj huataujnyátacan cɨn tiꞌixaxaꞌa . Catu tyajta tiꞌityeseꞌe tyaj amuaacuanamuan .
52002004	Me tyajta ityan , ayaa tu tyajaꞌamueꞌixaateꞌe aꞌini ayaa pu tiraꞌaranajchacaꞌa ɨ Dioj tɨ aɨjna cɨn taꞌantihuau tej ti amueꞌixaateꞌen ɨ nyuucari tɨ Dioj cɨn amueꞌiratuaasin . Catu teyan tiꞌityeseꞌe tej rɨꞌɨ tihuaꞌutaꞌan ɨ tyaɨte , silu tej rɨꞌɨ tiraataꞌan ɨ Dioj tɨ ruꞌumuaꞌaree aꞌij tej tyáꞌuhuátamuaꞌatzɨ ɨ tatzajtaꞌa .
52002005	Xuꞌuri ramuaꞌaree tyaj cai aꞌanaj teyan tyajamuaataꞌixa tyanaꞌa tyaɨjna cɨmeꞌe ɨ nyuucari tɨ naa aꞌamuanamuajristeꞌe . Catu tyajta teyan taseijratacaꞌa tyaj tiꞌitɨj ancuraꞌan . Dioj pu ruꞌumuaꞌaree tej teyan rɨcɨ tzaahuatiꞌiraꞌa cɨmeꞌe .
52002006	Catu aꞌanaj teyan raahuau muejmi jemi sej rɨꞌɨ titaataꞌan . Catu tyajta teyan raahuau seica jemi . Rɨꞌɨríistaca pu tej teyan tyajamuaataꞌijteꞌencheꞌe caꞌanyejri cɨmeꞌe aɨjna cɨmeꞌe tɨ Cɨriistuꞌu taꞌantihuau .
52002007	Me tyajta ityan , catu teyan huarɨj , silu rɨꞌɨ tu tiꞌitítachaɨcaꞌa muejmi jemi . Ayaa tu cheꞌeta tyanaꞌa rɨꞌɨ tyajamuajchaɨcaꞌa tɨj aɨn ɨ huaꞌanaana ɨ tɨꞌɨrii rɨꞌɨ tihuaꞌajchaɨ .
52002008	Eecan tu aꞌamuaxeꞌevaꞌacaꞌa . Aɨj pu cɨn , ayan taꞌaranajchacaꞌa tej teyan tyajamuaataꞌixaateꞌen ɨ nyuucari tɨ Dioj cɨn amueꞌiratuaasin . Tyajta teyan áꞌatacaꞌanyajcaꞌa tej tyajamuaataꞌan nain tɨj tyanaꞌa tej tíꞌijchaɨcaꞌa , ayaa tu tyajta áꞌatacaꞌanyajcaꞌa tej huacuiꞌini muejmi jetze maꞌacan . Ayaa tu tiꞌimuaꞌatzɨjcaꞌa aꞌini eecan tu áꞌatacaꞌanye muejmi jemi .
52002009	Tij sacai sauj ramuaꞌaree , taꞌihuaamuaꞌa , tej eihua tyuꞌumuarej , tyajta tej rajpueijtzicaꞌa . Ee xaa , tetyuꞌumuare tujcaꞌari tzajtaꞌa , tyajta tɨcaꞌari tzajtaꞌa tej ti cai aꞌatɨ huatamuáreꞌeristeꞌen tej amuaataꞌixaateꞌen ɨ nyuucari cɨmeꞌe tɨ cɨn Dioj amueꞌiratuaasin .
52002010	Muan xu taaseij aꞌij tej tiꞌitítachaɨcaꞌa muejmi jemi , mɨ sej tyaꞌatzaahuateꞌe . Nain tu cɨn teyan huarɨj aꞌij tɨ tiraavijteꞌe ɨ Dioj jemi . Catu aꞌanaj aꞌatɨ aꞌij puaꞌa huáruu . Catu tyajta tiꞌitɨj cɨn autyajturaa . Dioj pu ajta ramuaꞌaree tɨ ayan tiꞌayajna .
52002011	Muan xu ramuaꞌaree aꞌij tej rɨꞌɨ tiꞌitítachaɨcaꞌa muejmi jemi naijmiꞌica aꞌachu puaꞌamua . Ayaa tu cheꞌeta tyanaꞌa tyajamueꞌitiiriꞌi seij tyajta seij tɨj tihuéꞌitii ɨ huaꞌataata aɨme ɨ tɨꞌɨrii .
52002012	Aɨj tu cɨn , caꞌanijraꞌa amuaataꞌa sej si seyan rɨꞌɨ titetyújchaꞌɨ aꞌij tɨ tiraavijteꞌe ɨ Dioj jemi . Tyajta teyan huarɨj sej si huatyaujcaꞌanyen ɨ rutzajtaꞌa . Eecan tu áꞌamuajee sej si seyan huarɨni aꞌij tɨ tiraavijteꞌe ɨ Dioj jemi , aꞌini ai pu aɨn pueen ɨ tɨ áꞌamuajee sej si saun aꞌaraꞌasti aꞌu tɨ aɨn tyejeꞌijta ɨ Dioj , sej si sajta saun yancuraꞌan ɨ saj cɨn naa seiraꞌa xaꞌajuꞌun para rusen cɨmeꞌe .
52002013	Tyan tu xaa tyajamueꞌixaa ɨ nyuucari tɨ cɨmeꞌen raxa ɨ Dioj . Sajta muan , satɨꞌɨj raanamuajriꞌi , caxu saɨjna jetze raꞌancuraꞌa ɨ mej chaꞌa manaꞌa tiꞌixaxaꞌa ɨ tyetyaca silu ayaa xu tiyaúchueereꞌe tɨ Dioj jetze maꞌacan ɨ nyuucari . Ee xaa nyaꞌu , aɨj pu jetze maꞌacan , ajta aɨ pu rɨꞌɨ áꞌamuaruuren ɨ aꞌamua tzajtaꞌa , mɨ sej tyaꞌatzaahuateꞌe . Aɨj tu cɨn aꞌanaj tɨ naꞌa tu tíꞌijtaujtziꞌireꞌe ɨ Dioj jemi taɨjna cɨmeꞌe sej seyan raꞌancuraꞌa ɨ nyuucari .
52002014	Sajta muan , taꞌihuaamuaꞌa , ayaa xu huarɨj , cu xuee saj huáɨjchucaꞌa aɨme ɨ maj Judeeya aꞌuchaatɨme , ɨ maj majta eꞌetyujsaꞌɨri teyujtaꞌa mej mi raatyaanajche ɨ Dioj , aꞌini aɨ mu majta ajtyamaꞌacan ɨ Cɨriistuꞌu jetze . Ayaa xu cheꞌeta sanaꞌa tirajpueíjtzicaꞌa aɨme jemi ɨ ruxaꞌa tyaɨte aꞌij mej tirajpueíjtzicaꞌa aɨme ɨ maj Judeeya eꞌemaꞌacan .
52002015	Majta aɨme ɨ seica , ɨ maj Israel jetze ajtyamaꞌacan , aɨ mu raajeꞌica ɨ tavastaraꞌa tɨ ajta iꞌi Jesús . Majta huaꞌucuii aɨme ɨ maj Dioj jetze maꞌacan tiꞌixaxaꞌataꞌa . Majta taatamuári ityejmi . Eꞌij mu puaꞌa tirataꞌaca ɨ Dioj jemi . Majta mu huaꞌajchaɨreꞌe naijmiꞌica ɨ tyaɨte ɨ maj yan chaanaca japua huachaatɨme .
52002016	Ayaa mu een cɨn meyan rɨcɨ mej mi taꞌijmɨjra tej ti cai cheꞌe huaꞌutaꞌixaateꞌen ɨ nyuucari tɨ Dioj jetze maꞌacan aɨme ɨ maj Israel jetze ajtyamaꞌacan . Camu aꞌatzu raxeꞌeveꞌe tɨ Dioj hueꞌirajtuaani ɨ huaꞌaxaꞌa tyaɨte . Ayaa mu maɨjna cɨn huarɨn , aɨ mu ramueꞌitɨn tɨ Dioj pueijtzi huaꞌutaꞌan para rusen cɨmeꞌe aɨjna cɨmeꞌe mej eihua huapɨꞌɨ autyajturaa jemin ɨ Dioj . Puꞌuri xaa ajna tyajaꞌureꞌenyejsin tɨ Dioj pueijtzi huaꞌutaꞌasin .
52002017	Ayaa nu tyajaꞌamueꞌixaateꞌe . Tyatɨꞌɨj caꞌanejri cɨn ajtacɨ́j , catu má amuuhuáꞌaxɨ , silu eihua tu tiꞌimuaꞌatzɨjcaꞌa muejmi cɨmeꞌen . Capu aꞌatzu aꞌatyeeviꞌica tyatɨꞌɨj cai cheꞌe huaapuaꞌa tej teyan yaꞌɨmɨ huateꞌen . Aɨj tu cɨn eihua huapɨꞌɨ tyuꞌutése tej ti aꞌatanyén muejmi jemi .
52002018	Eihua tu teyan tiꞌijxeꞌevaꞌacaꞌa tej taun aꞌatanyén aꞌu sej eꞌeche . Ee xaa nyaꞌu , ayaa nu tiꞌijxeꞌevaꞌacaꞌa inyaa , i nyaj iꞌi Pablo . Canu aꞌanaj cai tiꞌijxeꞌevaꞌacaꞌa . Ma ajta aɨn ɨ Satanás , aɨ pu naꞌantánaamɨɨ .
52002019	Nyajta nu neyan tyajaꞌamueꞌixaateꞌe tiꞌitɨ ɨ nyaj cɨmeꞌen tiꞌijchuꞌeveꞌe , ɨ nyaj cɨmeꞌen nyetyamuaꞌaveꞌe , ɨ nyaj cɨmeꞌen ahuantzaahuateꞌen nyaɨjna cɨmeꞌe nyej tiꞌimueꞌitɨn nyajna xɨcajraꞌan jetze tɨꞌɨj ajtahuaꞌa huataseijreꞌen ɨ tavastaraꞌa tɨ ajta iꞌi Jesús . ¿ Ni sacai muan saɨn pueen ?
52002020	Ee xaa nyaꞌu , muan xu saɨn pueen , ɨ nyaj cɨmeꞌen ahuantzaahuateꞌesin , ɨ nyaj cɨmeꞌen huatantyamuaꞌaveꞌesin .
52003001	Tyatɨꞌɨj cai cheꞌe teꞌeviicueꞌi tyaj cai ramuaꞌaree aꞌij tɨ tyajaꞌamuavaɨraꞌacaa , ayaa pu titaꞌamityejtyaꞌacaa ityejmi tɨ ayan eitzeꞌe tiraavijteꞌe tej teyan tyajɨɨmuaꞌa huatyaturan teyujna Atena .
52003002	Aɨj tu cɨn , tyaɨn Timuteeyu tyuꞌutaitiꞌiriꞌi tɨ u aꞌatanyén muejmi jemi . Aɨjna ɨ Timuteeyu , ai pu aɨn pueen ɨ taꞌihuaaraꞌa , ajta Dioj pu raꞌavaꞌahuau tɨ ij tajamuan áꞌuchaꞌacanyeꞌen tej tihuaꞌutaꞌixaateꞌen ɨ nyuucari tɨ cɨmeꞌen raxa aꞌij tɨ huarɨj ɨ Cɨriistuꞌu . Ayaa tu een cɨn tiraataitiꞌiriꞌi tɨ ij aɨn Timuteeyu caꞌanijraꞌa amuaataꞌan sej si huatyaujcaꞌanyen ɨ rutzajtaꞌa , tɨ ij cai seij raataxaahuata aɨjna cɨmeꞌe tɨ eihua tirajpueiitzi ijii . Xuꞌuri tyamuaꞌa ramuaꞌaree tɨ ari tiraaxaꞌapɨꞌɨntariꞌiriꞌi tej teyan tirajpueiitzi taꞌaraꞌani .
52003003	
52003004	Ee xaa nyaꞌu , tyatɨꞌɨj taun aꞌutyáꞌacaa muejmi jemi , ayaa tu anacaican tyajamueꞌixaa tej teyan tirajpueiitzi taꞌaraꞌanícheꞌe tyaɨjna cɨmeꞌe mej aꞌij puaꞌa taruuréncheꞌe . Ajta ayan tyajaꞌureꞌenye . Aɨj xu seri muaꞌaree .
52003005	Nyajta nu tiraatányuuche nyej ni raamuaꞌaree aꞌij tɨ tyajaꞌamuavaɨraꞌacaa , tɨ puaꞌa sauj tyaꞌatzaahuatyaꞌacaa . Canu cheꞌe téꞌeviicueꞌiracaa , aꞌini nuꞌuri tiꞌitzɨɨnyaꞌacaa nyaɨjna cɨmeꞌe tɨ aɨn tiyaaruꞌu amuaatamuáreꞌeristeꞌen muejmi jemi sej si cai cheꞌe tyaꞌantzaahuateꞌen , tɨꞌij cai cheꞌe tiꞌitɨ vaɨraꞌa aꞌaraꞌani naijmiꞌi ɨ tyaj cɨn tyuꞌumuarej muejmi jemi .
52003006	Aru aɨn ɨ Timuteeyu , puꞌuri muejmi jemi u aꞌarajraa . Tiꞌitaꞌixaateꞌe aɨjna ɨ tyaj cɨn tatyamuaꞌaveꞌe sej sauj tyaꞌatzaahuateꞌe , sajta huaujxeꞌeveꞌe seij sajta seij . Sajta nuꞌu sauj rutyamuaꞌaveꞌe satɨꞌɨjta taꞌutamuaꞌaree ityejmi . Muan xu nuꞌu raxeꞌeveꞌe saj taaseij . Tyajta ityan , ayaa tu cheꞌeta tyanaꞌa huapɨꞌɨ tiꞌijxeꞌeveꞌe tej amuaaseij .
52003007	Ayaa nu tyajaꞌamueꞌixaateꞌe , muan taꞌihuaamuaꞌa . Eecan pu rɨꞌɨ taataꞌa tyatɨꞌɨj raamuaꞌareeriꞌi saj sauj seyan tyaꞌatzaahuateꞌe . Puꞌuri xaa rɨꞌɨri tej tyaꞌutaviicueꞌi nain cɨmeꞌe ɨ tyaj cɨn rajpueijtzi , ajta ɨ tyaj cɨn taxaamɨsteꞌe .
52003008	Aꞌini muan xu sauj teꞌeviicueꞌi sej sauj raꞌatzaahuateꞌe ɨ tavastaraꞌa , puꞌuri ajtahuaꞌa íꞌirɨni nyaj rɨꞌɨ me tyuꞌutyavaaca .
52003009	Aɨj tu cɨn eecan huapɨꞌɨ tíꞌijtaujtziꞌireꞌe ɨ Dioj muejmi cɨmeꞌe tyaɨjna cɨmeꞌe tej eihua huapɨꞌɨ tatyamuaꞌaveꞌe ɨ muejmi jemi aꞌini muan xu rɨꞌɨ titataꞌaca .
52003010	Nain tujcaꞌari tzajtaꞌa , ajta nain tɨcaꞌari tzajtaꞌa caꞌanin tu cɨn rahuavii tɨ Dioj ayan tataꞌacareꞌen tej ti tyajtahuaꞌa amuaaseij , tyajta tyajamuaatavaɨreꞌen tyaj raanaijmiꞌireꞌen tiꞌitɨ tɨ naꞌa tɨ tyajamuaꞌaturaateꞌe aɨjna cɨmeꞌe saj raꞌatzaahuateꞌe ɨ tavastaraꞌa .
52003011	Ajta aɨn ɨ Dioj ɨ tyaj rajyaꞌupua , ajta aɨn ɨ tavastaraꞌa tɨ ajta iꞌi Jesús , micheꞌe maɨn taataꞌacareꞌen tej ti taun aꞌatenyen muejmi jemi .
52003012	Cheꞌe aɨn tavastaraꞌa ruxéꞌeviꞌiraꞌa cɨn amuaataꞌan sej si eihua huapɨꞌɨ huaujxeꞌeveꞌen seij sajta seij , sej si sajta seyan cheꞌeta sanaꞌa tihuaꞌuxeꞌeveꞌen naijmiꞌica ɨ tyaɨte aꞌachu puaꞌamua ɨ aꞌamuaxáꞌa tyaɨte tyatɨj ityan tyajaꞌamuaxeꞌeveꞌe .
52003013	Cheꞌe ajta aɨn amuaataꞌan ɨ caꞌanijraꞌa ɨ aꞌamuatzajtaꞌa sej si cai tiꞌitɨj cɨn autyaturan ɨ Dioj jemi ɨ tej rajyaꞌupua , sej si sajta seyan urareꞌenyejmeꞌeni ɨ aꞌamua tzajtaꞌa ajna xɨcajraꞌan jetze tɨ ajtahuaꞌa huataseijreꞌen aɨjna ɨ tavastaraꞌa tɨ ajta iꞌi Jesús , jamuan naijmiꞌi ɨ mej tiꞌivaɨreꞌe u tajapua .
52004001	Ajta ijii , taꞌihuaamuaꞌa , tuꞌuri teyan tyajamuaataꞌixaa aꞌij sej yeꞌi titetyújchaꞌɨ sej si rɨꞌɨ tiraataꞌan ɨ Dioj . Ee xaa , xuꞌuri seyan rɨꞌɨ titetyújchaꞌɨ . Me tyajta ityan , ayaa tu tyajaꞌamuahuavii Jesús jetze maꞌacan sej si seyan eitzeꞌe rɨꞌɨ titetyújchaꞌɨ . Tyan tu caꞌanijraꞌa amuaataꞌasin sej si eitzeꞌe rɨꞌɨ titetyújchaꞌɨ tɨj naꞌa tɨ yu aucaꞌitɨ aꞌame .
52004002	Xuꞌuri xaa ramuaꞌaree tiꞌitɨ nyuucariraꞌan pueen ɨ tyaj cɨn teri amueꞌixaa Jesús jetze maꞌacan .
52004003	Ayaa pu tiꞌijxeꞌeveꞌe ɨ Dioj sej si uraréꞌenyeꞌen xaꞌaraꞌani , ajta nuꞌu saj raatapuaꞌajta saj aꞌatɨ jamuan tiꞌixanaꞌacɨraꞌa .
52004004	Ayaa pu tiꞌijxeꞌeveꞌe sej seyan tiꞌijmuaꞌareera sej seyan raaruuren ɨ rutevi sej si seyan huarɨni aꞌij tɨ tiraavijteꞌe tɨ puaꞌa aꞌatɨ huatyényaɨche . Cheꞌe aɨn ayan ratyeviꞌitɨnyeꞌen mej mi raaseij ɨ seica tɨ xaꞌapɨꞌɨn huarɨj nain cɨmeꞌe .
52004005	Cheꞌe aɨn cai chaꞌa naꞌa ratyeviꞌitɨnyeꞌen aꞌij mej rɨcɨ aɨme ɨ tyaɨtejraꞌa ɨ maj cai raꞌastijreꞌe ɨ Dioj , matɨj manaꞌa puaꞌamua yan huachaatɨme iyan chaanaca japua , ɨ mej chaꞌa manaꞌa nyejnyaꞌɨche aꞌij tɨ tihuaꞌamitejteꞌe rumuaꞌatziiraꞌa cɨmeꞌe tɨ aꞌij puaꞌa een .
52004006	Ajta nuꞌu ayan tyuꞌujxeꞌeveꞌe tɨ aꞌatɨ cai aꞌanaj autyaturan aɨjna cɨmeꞌe tɨ aꞌij puaꞌa raaruuren ɨ ruxaꞌa tevi aɨjna cɨmeꞌe tɨ raxanaꞌacɨreꞌen jamuan ɨraꞌaraꞌan ɨ ruꞌihuaaraꞌa . Ayaa puꞌu , aꞌini Dioj pu pueijtzi raataꞌasin aɨjna tɨ ayan rɨni . Tuꞌuri tyejmiꞌi teyan tyajamuaataꞌixaa .
52004007	Capu ayan titaatajée ɨ Dioj tej ti teyan tyuꞌuxanaꞌacɨreꞌen silu aɨ pu ayan taꞌantihuau tej ti urareꞌenyejmeꞌeni ɨ tatzajtaꞌa .
52004008	Aɨj pu cɨn , tɨ puaꞌa aꞌatɨ cai raꞌatzaahuateꞌe aꞌij tej tyajaꞌamueꞌixaateꞌe tyaɨjna cɨmeꞌe , aɨ pu cai má rúuhuaꞌaxɨjsin ɨ nyuucari tɨ tyetyaca jemi eꞌemaꞌacan . Capu aꞌatzu , silu aɨ pu xaa má rúuhuaꞌaxɨjsin ɨ Dioj tɨ ruxaijnyuꞌuca huataityacaꞌa tɨ muejmi jemi huatyaturan .
52004009	Capu aꞌatzu ruxeꞌeveꞌe nyej neyan tyajaꞌamuayuꞌuseꞌe aɨjna cɨmeꞌe sej huaujxeꞌeveꞌen sej si tyamuaꞌa naa tyuꞌurihuaamuaꞌatan . Dioj pu ari ramuaꞌaree sej seyan huaujxeꞌeveꞌen .
52004010	Ee xaa , ayej tiꞌayajna sej huaꞌaxeꞌeveꞌe ɨ ruꞌihuaamuaꞌa naijmiꞌica aꞌachu maj puaꞌamua aꞌu maj aꞌuchaatɨme tɨj naꞌa au tɨ huatacáꞌa u Macedonia . Me tyajta ityan , ayaa tuꞌu caꞌanijraꞌa amuaataꞌasin sej si sauj eitzeꞌe huaujxeꞌeveꞌen .
52004011	Tyan tu tyajta teyan tyajaꞌamueijcateꞌe sej si rɨꞌɨ titetyujchaꞌɨ tɨ ij cai tiꞌitɨ áꞌamuajaaxaijteꞌe , sej si antyujmuaꞌaréera saɨjna cɨmeꞌe aꞌij tɨ tiraacɨ́ꞌɨ seij ajta seij . Ajta iꞌi , cheꞌe aꞌatɨ tyuꞌumuareꞌen ɨ rumuareꞌeriꞌiraꞌa cɨmeꞌe seij ajta seij aꞌij tɨ tiruꞌumuaꞌaree . Ayaa tu anacaican tyajamueijca mej mi rɨꞌɨ tyajamuaaseij aɨme ɨ maj tyaꞌastijreꞌe ɨ tavastaraꞌa jemi , ajta tɨ ij cai tiꞌitɨ tyajamuáꞌaturaatyaꞌa .
52004012	
52004013	Cɨmeꞌen aɨme ɨ mej meri huacuii , ayaa mu seijreꞌe cu xuee maj cújcuꞌutzu . Ayaa tu tiꞌijxeꞌeveꞌe sej raamuaꞌaree tzaahuatiꞌiraꞌa cɨmeꞌe sej si cai cheꞌe ruxaamɨstyaꞌa matɨj aɨme ɨ seica ɨ maj cai rachuꞌeveꞌe ɨ tavastaraꞌa .
52004014	Ayaa tu tyaꞌatzaahuateꞌe ityan : tɨꞌɨjta Jesús huamɨꞌɨ , aɨ pu tɨ ajtahuaꞌa huatarú . Aɨj tu cɨn teyan tyajta tyaꞌatzaahuateꞌe tɨ aɨn Dioj ajtahuaꞌa huaꞌaraviꞌitɨn jamuan ɨ Cɨriistuꞌu aɨme ɨ mej meri huacuii aɨjna cɨmeꞌe ɨ maj majta meri raꞌaraꞌastijre maɨjna ɨ Jesús .
52004015	Ayaa tu tyajaꞌamueꞌixaateꞌe ɨ tavastaraꞌa jetze maꞌacan tɨ ayan eenyaꞌa aꞌaraꞌani . Catu anáatyáꞌa taꞌajuꞌun ityan i tej teyan ruuri seijreꞌe yan chaanaca japua tɨꞌɨj amɨn ajtahuaꞌa huataseijreꞌen ɨ tavastaraꞌa silu aɨme ɨ mej meri huacuii , aɨ mu xaa anáatyáꞌa muaꞌajuꞌun .
52004016	Tɨꞌɨj Dioj raataxajta ɨ nyuucari tɨ cɨn tihuaꞌutaijteꞌen , au pu eꞌicanamuaaraꞌa aꞌame tɨ aꞌatɨ ucajijhua ɨ trompeeta jetze aujna Dioj tɨ eꞌeseijreꞌe . Ajta u eꞌicájijhua aɨjna tɨ jemin tiꞌivaɨreꞌe . Aj pu xaa i tavastaraꞌa u eꞌicanyejsin u uteꞌe . Majta maɨn ɨ maj huacuii , ɨ maj anáatyáꞌa raꞌaraꞌastijre , aɨ mu aꞌitajuꞌun aꞌu maj aꞌavaꞌanamiꞌihuajmaꞌacaa .
52004017	Tyajta eꞌeyan ityan i tej tauj ruuri , ɨ tej yan seijreꞌe ɨ chaanaca japua , aɨ pu ajta taꞌaviꞌitɨn ɨ jaitɨri jetze huaꞌa jamuan ɨ maj mauchan huatarú . Ayaa tu seiraꞌa taꞌajuꞌun jamuan ɨ tavastaraꞌa para rusen cɨmeꞌe .
52004018	Aɨj xu cɨn , rɨꞌɨ xu tyuꞌutauraꞌan muan rujɨɨmuaꞌa saɨjna cɨmeꞌe i nyuucari i nyaj áꞌamueꞌixaateꞌe .
52005001	Taꞌihuaamuaꞌa , capu aꞌatzu ruxeꞌeveꞌe tej tyaɨjna cɨn tyajaꞌamuayuꞌuseꞌe aꞌatzaj tɨ puaꞌa ya uveꞌenyejsin ɨ tavastaraꞌa , tiꞌitɨ tɨ xɨcajraꞌan jetze ajtahuaꞌa huataseijreꞌesin .
52005002	Xuꞌuri ramuaꞌaree tyamuaꞌa naa tɨ caꞌanacan tyajaꞌureꞌenyejsin . Ayaa pu huataseijreꞌesin tɨj nahuaꞌari tɨ utyaruti tɨcaꞌari tzajtaꞌa aꞌu tɨ tyajaꞌanahuaꞌan .
52005003	Majta maɨn ɨ tyaɨte , ayaa mu tiꞌixaata muaꞌajuꞌun tɨcɨn : “ Capu cheꞌe tiꞌitɨ aꞌij rɨcɨ . Puꞌuri tyuꞌupuáꞌarajraa . ” Tɨ puaꞌa meri meyan tiꞌixajta , aj pu i ajna tyajaꞌureꞌenyejsin ɨ xɨcajraꞌan tɨ jetzen huaꞌantipuaꞌariteꞌesin . Ayaa pu seiraꞌa aꞌame tɨj jɨitaꞌa tɨ raꞌutacuiꞌine . Capu huatarɨꞌɨristari maj huatyaujnan mej mi cai tirajpueiitzi muaꞌaraꞌani .
52005004	Ma sajta muan , taꞌihuaamuaꞌa , caxu cheꞌe tɨcaꞌamisteꞌe seijreꞌe . Aɨj pu cɨn , cai cheꞌe muejmi japua cájveti ajna xɨcajraꞌan jetze . Capu ayan tyajaꞌureꞌenyejsin muejmi jemi tɨj ɨ nahuaꞌari tɨ aun aꞌutyaruti tɨcaꞌari tzajtaꞌa .
52005005	Capu aꞌatzu xaa nyaꞌu , aꞌini muan xu huaꞌa jetze ajtyamaꞌacan aɨme jemi ɨ maj ajna eꞌeseijreꞌe aꞌu tɨ áꞌunyeeriꞌi ɨ Dioj jemi . Muan xu huaꞌa jetze ajtyamaꞌacan aɨme jemi ɨ maj áꞌujhuaꞌan tujcaꞌari tzajtaꞌa . Aɨj pu cɨn , ayan tiraavijteꞌe tej teyan huarɨni .
52005006	Aɨj tu cɨn cai cheꞌe teyan rɨjcaa taꞌajuꞌun matɨj ɨ seica ɨ mej meyan seijreꞌe . Cu xuee maj cújcuꞌutzu . Ticheꞌe teyan eenyaꞌa taꞌaraꞌani tej atanyéjnyeꞌeri , tej rɨꞌɨ me tityaumuámuaꞌaree .
52005007	Majta maɨn ɨ maj cuꞌutzu , ayaa mu tíꞌityacuꞌutzu tɨcaꞌamisteꞌe , majta maɨn ɨ maj rutaꞌarujveꞌe , aɨ mu rutaꞌarujveꞌe tɨꞌɨj auj huatɨcaꞌa .
52005008	Me tyajta ityan , aꞌini tyan tu huaꞌa jetze ajtyamaꞌacan aɨme jemi ɨ mej nyeeristeꞌe áꞌujhuaꞌan ɨ Dioj jemi , ticheꞌe teyan rɨꞌɨ tityajáꞌujhuaꞌaneꞌen . Ticheꞌe tyajta ráꞌantzaahuateꞌen ɨ tavastaraꞌa . Tɨ puaꞌa teyan huarɨni , aɨ pu tavastaraꞌa tajapua nyuuni . Ticheꞌe tyajta huátaxeꞌeveꞌen seij tyajta seij . Tɨ puaꞌa teyan huarɨni , ayaa pu xaa huatarɨꞌɨristari tej teyan tiꞌijjchuꞌeveꞌe tɨ Dioj tuꞌirajtuaani .
52005009	Ayaa pu een aꞌini capu Dioj ayan tiraaxaꞌapɨꞌɨntarej ityejmi jemi tej ti teyan tirajpueiitzi taꞌaraꞌani tyaɨjna cɨmeꞌe tɨ Dioj tiꞌitɨj cɨn titaꞌuxɨjteꞌen . Capu xaa nyaꞌu , silu ayaa pu Dioj ayan titaaxaꞌapɨꞌɨntariꞌiriꞌi tɨ aɨn tavastaraꞌa tɨ ajta iꞌi Jesús tɨ iꞌi Cɨriistuꞌu , aɨ pu tuꞌirajtuaasin .
52005010	Aɨ pu huamɨꞌɨ tajetze maꞌacan tej ti teyan ruuri taꞌaraꞌani jamuan ɨ tavastaraꞌa , tyatɨj tyanaꞌa aꞌachu tyaj puaꞌamua . Capu amɨn aꞌij tej tyauj ruuri naꞌari teri huacuii , naimiꞌi tu huatyaturaasin jemin para rusen cɨmeꞌe .
52005011	Aɨj xu cɨn caꞌanijraꞌa tyuꞌutaꞌan seij sajta seij . Sataꞌaj sauj tyuꞌutavaɨreꞌen . Ee xaa , xuꞌuri seyan rɨcɨ seij sajta seij .
52005012	Mɨ saj taꞌihuaamuaꞌa , ayaa tu tyajaꞌamuahuavii sej si rɨꞌɨ tihuaꞌajchaɨ aɨme ɨ aꞌamuavaujsimuaꞌa , ɨ mej rɨꞌɨ tiꞌimɨjhuaca muejmi jemi , ɨ maj majta maɨjna cɨn antyujmuaꞌaree mej tyajamuáamuaꞌaten aꞌij tɨ tiꞌijxeꞌeveꞌe ɨ tavastaraꞌa . Aɨ mu majta caꞌanijraꞌa amuaataꞌaca .
52005013	Cheꞌe ayan tyajamuaꞌamityejtyaꞌa mej eihua huapɨꞌɨ rɨꞌɨ tiꞌitetyaɨte aɨjna cɨmeꞌe mej meyan tiꞌimɨjhuaca muejmi jemi , sej si seyan rɨꞌɨ tiꞌityeseijreꞌe ɨ rutzajtaꞌa .
52005014	Ayaa tu tyajta tyajaꞌamuahuavii sej si rɨꞌɨ tihuaꞌutaꞌixaateꞌen aɨme ɨ maj cai tiꞌimuaraꞌacu mej mi majtahuaꞌa tyuꞌumuareꞌen . Sej si caꞌanijraꞌa huaꞌutaꞌan aɨme ɨ maj cai rucacaꞌanye ɨ ruxaijnyuꞌuca jetze . Sataꞌaj sajta huaꞌutavaɨreꞌen aɨme ɨ maj cai aꞌij tiꞌijviicueꞌi . Sataꞌaj naijmiꞌica áꞌacuꞌuvaa .
52005015	Rɨꞌɨ xuꞌu muan tɨ ij cai aꞌatɨ ayan cheꞌeta naꞌa aꞌij puaꞌa raaruuren ɨ ruxaꞌa tevi tɨj ajta aꞌij puaꞌa raaruu aɨjna . Ayaa xu tiꞌityesaꞌa sej si aꞌanaj tɨnaꞌa rɨꞌɨ tihuaꞌajchaɨ seij sajta seij , sajta naijmiꞌica .
52005016	Sataꞌaj rutyamuaꞌaveꞌe aꞌanaj tɨ naꞌa . Caxu aꞌanaj ratápuaapuaꞌajtaꞌan saj huatejnyuuni ɨ Dioj jemi .
52005017	
52005018	Sataꞌaj nain cɨn tíꞌijtaujtziꞌireꞌe ɨ Dioj aꞌini ayaa pu tiꞌijxeꞌeveꞌe sej seyan huarɨni aꞌini Jesús , ɨ tɨ iꞌi Cɨriistuꞌu , aɨ pu aꞌamua japua nyuuni .
52005019	Caxu raꞌantanaamɨn saɨjna ɨ xaijnyuꞌucaraꞌaraꞌan ɨ Dioj .
52005020	Caxu sajta aꞌij puaꞌa tihuaꞌaseijra aɨme ɨ mej tiꞌixaxaꞌa ɨ Dioj jetze maꞌacan , silu rɨꞌɨ xu tihuaꞌunamua tyamuaꞌa naa aꞌij mej tiꞌixa .
52005021	Naa xu tyamuaꞌa tyuꞌutaihuau tiꞌitɨ tɨ naꞌa iꞌi xaꞌapɨꞌɨn naꞌari cai . Caxu aꞌanaj yáꞌuhuaꞌanan ɨ tɨ iꞌi xaꞌapɨꞌɨn .
52005022	Tɨ puaꞌa tiꞌitɨ ayan tyajamuaꞌamitejtyaꞌa tɨ aꞌij puaꞌa een , caxu aꞌanaj seyan rɨjca tiꞌitɨ tɨ naꞌa tɨ ayan aꞌij puaꞌa éenyeꞌen .
52005023	Ajta aɨn Dioj , aɨjna tɨ amuaatyápuaꞌariteꞌen , cheꞌe aɨn amuaatyáꞌavaa tɨ ij nain cɨn amuaanáijmiꞌireꞌen . Cheꞌe Dioj amuaatyáꞌavaa muejmi sej si cai tiꞌitɨ cɨn aꞌaturaa u aꞌamuaxaijnyuꞌuca tzajtaꞌa nusu áꞌamuamuaꞌatziiraꞌa jetze naꞌari ɨ rutevi jetze ajna xɨcajraꞌan tɨ jetzen ajtahuaꞌa ya uveꞌenyejsin ɨ tavastaraꞌa , aɨjna ɨ Jesús tɨ ajta iꞌi Cɨriistuꞌu .
52005024	Capu aꞌatzu atyaꞌɨtzaꞌara aɨjna tɨ ayan tyajamuaatajée . Aɨ pu ajta araurastejsin aɨjna cɨmeꞌe ɨ tɨ cɨn ataujratziiriꞌi .
52005025	Taꞌihuáamuaꞌa , sataꞌaj rahuauca ɨ Dioj jemi tyejmi cɨmeꞌen .
52005026	Sataꞌaj sajta huaꞌutataujteꞌen tyamuaꞌa naa naijmiꞌica ɨ taꞌihuaamuaꞌa .
52005027	Ayaa nu tyajaꞌamueijcateꞌe jemin ɨ tavastaraꞌa sej raataijta maj huaꞌutanamuajristeꞌen eijna i yuꞌuxari naijmiꞌica ɨ taꞌihuaamuaꞌa .
52005028	Ajta aɨn tavastaraꞌa , ɨ Jesús tɨ ajta iꞌi Cɨriistuꞌu , cheꞌe aɨn rɨꞌɨ tyajamuaachaɨn muejmi . Cheꞌe ayan tyaꞌaraꞌani .
53001001	Inyaa i nyaj iꞌi Pablo , jamuan ɨ Silvano , ajta aɨjna ɨ Timuteeyu , ayaa tu tyajaꞌamuayuꞌuseꞌe mɨ sej Tesalónica eꞌeche , sajta mɨ sej eꞌetyujsaꞌɨri jemin aɨjna ɨ Dioj ɨ tej rajyaꞌupua , sajta jemin ɨ tavastaraꞌa aɨjna ɨ Jesús tɨ ajta iꞌi Cɨriistuꞌu .
53001002	Ajta aɨn ɨ Dioj ɨ tej rajyaꞌupua , ajta aɨn ɨ tavastaraꞌa , aɨjna ɨ Jesús tɨ ajta Cɨriistuꞌu pueen , micheꞌe maɨn rɨꞌɨ tyajamuaachaɨn , majta amuaatyápuaꞌariteꞌen tyamuaꞌa naa aꞌamua tzajtaꞌa .
53001003	Ayaa pu xaa nyaꞌu tijíꞌixaꞌapɨꞌɨn tej teyan tíꞌijtaujtziꞌireꞌe ɨ Dioj aꞌanaj tɨ naꞌa muejmi cɨmeꞌen . Ayaa pu tiraavijteꞌe aꞌini tɨꞌɨj pɨ naꞌa tɨ yu auucáꞌa , eitzeꞌe xu muan tyaꞌatzaahuateꞌe , ajta eitzeꞌe xu muan huaujxeꞌeveꞌe seij sajta seij .
53001004	Aɨj tu cɨn rɨꞌɨ tyajaꞌamuaxa ɨ seica jemi ɨ mej eꞌetyujsaꞌɨri mej mi tíꞌijtaujtziꞌireꞌe ɨ Dioj . Ayaa tu een cɨn rɨꞌɨ tyajaꞌamuaxa aꞌini muan xu raꞌaviicueꞌi tyamuaꞌa naa ɨ saj cɨn rajpueijtzi . Sajta muan , saucheꞌe xu raꞌastijreꞌe ɨ tavastaraꞌa .
53001005	Aɨj tu cɨn ramuaꞌaree tɨ Dioj ayan tiꞌixaꞌapɨꞌɨntareꞌe aꞌij tɨ tiraavijteꞌe . Ajta ayaa pu tiraꞌamitejteꞌe ɨ Dioj tɨ ayan tiraavijteꞌe sej saun u aꞌutyarute aꞌu tɨ tyejeꞌijta . Aɨj xu cɨn rajpueiitzi xaꞌayeꞌi ijii .
53001006	Dioj pu ajta ayan cheꞌeta naꞌa een naijmiꞌica jemi . Aɨ pu seij huataꞌasin aꞌij tɨ tiraavijteꞌe . Majta aɨme ɨ mej tyájámuaꞌantyúꞌuuniꞌiriꞌi , aɨ pu pueijtzi huaꞌutaꞌasin aꞌij mej meri pueijtzi tyajamuaataꞌa muejmi .
53001007	Ajta Dioj pu aamuaataꞌasin sej huaujsaꞌupeꞌen tajamuan ajna xɨcajraꞌan tɨ jetzen ajtahuaꞌa huataseijreꞌesin u uteꞌe ɨ tavastaraꞌa , aɨjna ɨ Jesús . Aɨ pu huaꞌa jamuan huataseijreꞌesin aɨme ɨ mej tajapua tiꞌivaɨreꞌe , ɨ maj majta vaꞌacan cɨn títyatatí . Ayaa pu seiraꞌa aꞌame , cu xuee tɨ tiꞌityéchajca aɨjna cɨmeꞌe tɨ tyataasin .
53001008	Aɨ pu pueijtzi huaꞌutaꞌasin aɨme ɨ maj cai ramuaꞌate ɨ Dioj , majta ɨ maj cai raꞌaraꞌastijre ɨ nyuucari tɨ cɨmeꞌen raxa aꞌij tɨ huarɨj ɨ tavastaraꞌa aɨjna ɨ Jesús .
53001009	Aɨ pu pueijtzi cɨn huaꞌutaꞌasin tɨ cai aꞌanaj antipuaꞌari . Aɨ pu ajta huaꞌureꞌiti mej mi aun aꞌutyarute aꞌu tɨ cai eꞌeseijreꞌe ɨ maj cɨn raamuaꞌaree tɨ Dioj nainjapua tieꞌijta rumuareꞌeriꞌiraꞌa cɨmeꞌe .
53001010	Ayaa pu huaꞌaruuren ajna xɨcajraꞌan tɨ jetzen ajtahuaꞌa ya uveꞌenyejsin mej mi rɨꞌɨ tiraataꞌan aɨme ɨ tyaɨtyestyamuaꞌameꞌen ɨ maj jemin huatyáuu . Majta naimiꞌi ɨ maj meri raꞌaraꞌastijre , aɨ mu rɨꞌɨ tyaꞌutaseijra maɨjna jemi . Ayaa pu ajta cheꞌeta naꞌa tyajamuaacɨꞌɨti saj raaseij aɨjna cɨmeꞌe saj raꞌantzaahuate aꞌij tej tyajamueꞌixaa .
53001011	Aɨj tu cɨn tɨꞌɨj pɨ naꞌa tu rahuavii ɨ Dioj jemi muejmi cɨmeꞌen . Ayaa tu rahuavii tɨ ayan tiraatámitejteꞌe ɨ Dioj tɨ ayan tiraaviityaꞌa aꞌayeꞌi tɨ amuaꞌantihuau . Cheꞌe aɨn raanaijmiꞌireꞌen naijmiꞌi tɨj naꞌa saj seri cɨn tyaꞌataujratziiriꞌi tɨ xaꞌapɨꞌɨn een . Cheꞌe aɨn raanaijmiꞌireꞌen aɨjna cɨmeꞌe ɨ rumuareꞌeriꞌiraꞌa , ajta naijmiꞌi tɨj naꞌa saj cɨn tyuꞌumuareꞌen aɨjna cɨmeꞌe sej tyaꞌatzaahuateꞌe .
53001012	Ayaa tu een cɨn rahuavii sej si rɨꞌɨ tiraataꞌan saɨjna ɨ tavastaraꞌa aꞌamua tzajtaꞌa . Cheꞌe aɨn tavastaraꞌa ajta rɨꞌɨ tyajamuaataꞌan muejmi . Ayaa tu tiꞌijxeꞌeveꞌe aꞌini aɨjna ɨ Dioj , ajta ɨ tavastaraꞌa , aɨjna ɨ Jesús tɨ ajta iꞌi Cɨriistuꞌu , aɨ mu rɨꞌɨ tyajaꞌamuachaɨ muaꞌajuꞌun para rusen cɨmeꞌe .
53002001	Cɨmeꞌen ajna xɨcajraꞌan tɨ jetzen ya uveꞌenyejsin ɨ tavastaraꞌa , aɨjna ɨ Jesús tɨ ajta iꞌi Cɨriistuꞌu , tɨꞌɨj aɨn tajsaɨreꞌesin ɨ rujemi , ayaa tu tyajaꞌamuahuavii , taꞌihuaamuaꞌa , saj cai tiꞌitzɨɨnyaꞌa .
53002002	Caxu tiꞌitaꞌacareꞌen tɨ aꞌatɨ tyajamuaꞌantyúꞌuuniꞌiran , tɨ ayan tiꞌixajta yee puꞌuri tyajaꞌureꞌenye ajna xɨcajraꞌan tɨ jetzen ya uveꞌenyejsin ɨ tavastaraꞌa . Caxu raꞌatzaahuateꞌe tɨ puaꞌa ayan tyajaꞌamueꞌixaatyaꞌa yee nyaa nu tiꞌixa Dioj jetze maꞌacan nyaɨjna cɨmeꞌe , naꞌari tɨ puaꞌa aꞌatɨ ayan yee ayaa nu tyaꞌancuraꞌanamuajriꞌi tɨcɨn yee puꞌuri tyajaꞌureꞌenye . Caxu sajta raꞌatzaahuateꞌe tɨ aꞌatɨ muejmi jemin aꞌuréꞌenyen , ayan tyajaꞌamueꞌixaatyaꞌa yee yuꞌuxari nu aꞌaraapi tɨ aɨn Pablo raꞌuteyuꞌuxacaꞌa tɨ jetzen teꞌeyuꞌusiꞌi tɨ yee ari tyajaꞌureꞌenye ajna xɨcajraꞌan tɨ jetzen ya uveꞌenyejsin .
53002003	Caxu aꞌatɨ taꞌacareꞌen tɨ amuaacuanamua tiꞌitɨ cɨmeꞌe , aꞌini ayaa pu ruxeꞌeveꞌe tɨ anacai ayan tyajaꞌureꞌenyen maj ma ruuraini ɨ Dioj , majta autyahuijsin maj rajchaɨ́ɨraꞌa muaꞌajuꞌun . Aj pu i huataseijreꞌesin aɨjna ɨ aꞌatɨ tɨ cai tiꞌitɨ aꞌastijreꞌe . Aɨ pu huaꞌa jetze ajtyamaꞌacan aɨme ɨ tɨ Dioj huaꞌantipuaꞌariteꞌesin .
53002004	Aɨ pu ajta rajchaɨreꞌe matɨj manaꞌa puaꞌamua ɨ mej meyan huataujmuaꞌa tɨcɨn dioosi maj pɨrɨcɨ . Aɨ pu ayan áꞌujtzaahuateꞌe tɨ nuꞌu eitzeꞌe ruxeꞌeveꞌe cai maaj tiꞌitɨ ɨ mej meyan ratyaanajche . Aɨ pu cɨn ayan huarɨn , aj pu i aun aꞌutyarute teyujtaꞌa aꞌu mej yaꞌutyanajche ɨ Dioj . Aj pu i aɨjna japua aꞌujyeijxa ɨ ɨpuari japua , ajta aun huataujseijrata tɨ nuꞌu aɨn pueen ɨ Dioj .
53002005	¿ Ni qui sacai cheꞌe ramuaꞌaree nyej neyan nyaɨjna cɨn tyajamuaataꞌixaa nyatɨꞌɨj nyaun aꞌutyavaacaꞌa muejmi jemi ? Ee xaa nyaꞌu , saucheꞌe xu ramuaꞌaree .
53002006	Sajta seyan ramuaꞌaree tiꞌitɨ tɨ pɨrɨcɨ tɨ raꞌijmɨ tɨ ij cai caꞌanacan huataseijreꞌen aɨjna ɨ aꞌatɨ asta naꞌa cai ari tyajaꞌureꞌenyen aꞌanaj tɨ puaꞌa huaujxaꞌapɨꞌɨntariꞌiriꞌi .
53002007	Ayej xaa nyaꞌu tiꞌayajna . Puꞌuri tiꞌimuareꞌe aɨjna tɨ ruꞌavaa tɨ cai tiꞌitɨ aꞌastijreꞌe . Ma ajta aɨn tɨ raꞌijmɨ , aucheꞌe pu ayan raatyanajsin asta naꞌa cai yáꞌuviꞌitɨn .
53002008	Aj pu xaa huataseijreꞌesin me eijreꞌe aɨjna tɨ cai tiꞌitɨ aꞌastijreꞌe . Ajta aɨn tavastaraꞌa , aɨjna ɨ Jesús , aɨ pu rajeꞌicatan . Aɨ pu raꞌapuaꞌariteꞌesin aɨjna ɨ runyuuca cɨmeꞌe , ajta aɨjna cɨmeꞌe tɨ naa seiraꞌa aꞌame tɨꞌɨj ajtahuaꞌa huataseijreꞌesin ɨ tavastaraꞌa .
53002009	Ajta aɨn tɨ cai tiꞌitɨj aꞌastijreꞌe , aɨ pu anacai huataseijreꞌesin cɨmeꞌen ɨ muareꞌeriꞌiraꞌaraꞌan aɨjna ɨ Satanás . Eihua pu ayan raruuren mej mi naa rɨꞌɨ tiraꞌutaseij ɨ tyaɨte . Eihua pu huaꞌacuanamuan aɨjna cɨmeꞌe ɨ tɨ cɨn huaꞌutaseijrateꞌesin , ɨ maj cɨn ramuaꞌareeran aꞌij tɨ teꞌeme .
53002010	Ayaa pu een cɨn huaꞌacuanamuan nain cɨmeꞌe aꞌij tɨ tiruꞌumuaꞌaree mej mi aꞌupuaꞌarixɨꞌɨn ɨ tyaɨte aꞌini camu huatauraꞌa mej raataxeꞌeveꞌen ɨ tɨ ayan tiꞌayajna tɨ ij Dioj hueꞌirajtuaani .
53002011	Aɨj pu cɨn Dioj tyuꞌutaijta tɨ aun aꞌutyaturan huaꞌa jemi aɨjna tɨ huaꞌacuanamua mej mi caꞌanyejri cɨn ráꞌantzaahuateꞌen ɨ tɨ hueꞌitzi naꞌa , tɨ ij Dioj huaꞌuxaꞌapɨꞌɨntariꞌireꞌen ayan tihuaꞌaxɨjteꞌen mej meyan aꞌij puaꞌa huarɨj aɨjna cɨmeꞌe maj raꞌatzaahuateꞌe ɨ tɨ cai ayan tiꞌayajna , silu ayaa pu huaꞌaranajchacaꞌa mej meyan huarɨni ɨ tɨ aꞌij puaꞌa een ɨ Dioj jemi .
53002012	
53002013	Sajta muan , mɨ saj taꞌihuaamuaꞌa , eihua pu aꞌamuaxeꞌeveꞌe ɨ tavastaraꞌa . Ajta , ayaa pu tiraavijteꞌe tej teyan tíꞌijtaujtziꞌireꞌe ɨ Dioj tɨꞌɨj pɨ naꞌa muejmi cɨmeꞌe aꞌini jajcua ɨmɨ Dioj pu amuaꞌantihuau tɨ ij aɨn amueꞌirajtuaani aɨjna cɨmeꞌe tɨ aɨn xaijnyuꞌucaraꞌaraꞌan ayée amuaatyahuii , ajta aɨjna cɨmeꞌe saj raꞌatzaahuateꞌe ɨ tɨ ayan tiꞌayajna ɨ Dioj jemi .
53002014	Ayaa pu een cɨn Dioj ayan amuaatajée aɨjna cɨmeꞌe ɨ tej tyajamueꞌixaa ɨ Cɨriistuꞌu jetze maꞌacan tɨ ij ayan tyajamuaacɨꞌɨti sej seyan cheꞌeta sanaꞌa naa seiraꞌa xaꞌaraꞌani tɨ ajta ayan naa seijreꞌe u tajapua ɨ tavastaraꞌa , aɨjna ɨ Jesús tɨ ajta iꞌi Cɨriistuꞌu .
53002015	Aɨj xu cɨn , mɨ sej taꞌihuaamuaꞌa , sataꞌaj huatyaujcaꞌanyen ɨ rutzajtaꞌa . Sajta muan ayaa xu huarɨni saɨjna cɨmeꞌe , tiꞌitɨ tyaj aꞌij tyajamuaamuáꞌate , nain tɨj tyanaꞌa tyajámuaatáꞌitiiriꞌi nusu tyaj amueꞌixaa , caxu yáꞌuhuaꞌanan .
53002016	Yaa puꞌicu , taꞌihuaamuaꞌa , cheꞌe ayen tyaꞌaraꞌani , mej meyan amuaatyápuaꞌariteꞌen ɨ aꞌamua tzajtaꞌa , majta caꞌanijraꞌa amuaataꞌan sej si seyan tyuꞌumuareꞌen saɨjna cɨmeꞌe nain cɨmeꞌe tiꞌimuariꞌiraꞌa tɨ iꞌi xaꞌapɨꞌɨn , sej si sajta seyan tihuaꞌutaꞌixaateꞌen . Cheꞌe ayan rɨꞌɨ amuaaruuren aɨjna ɨ tavastaraꞌa , aɨjna rusaɨj ɨ Jesús tɨ ajta iꞌi Cɨriistuꞌu , ajta ɨ Dioj ɨ tyaj rajyaꞌupua , ɨ tɨ taxeꞌeveꞌe para rusen cɨmeꞌe , ajta ayan taataꞌa aꞌij tej tiraachuꞌeveꞌen aɨjna cɨmeꞌe tɨ rɨꞌɨ titáachaɨn .
53002017	
53003001	Aj caahui , nyeꞌihuaamuaꞌa , sataꞌaj seyan rahuaviira tyejmi cɨmeꞌen tej ti caꞌanacan tihuaꞌutaꞌixaateꞌen ɨ nyuucari cɨmeꞌe ɨ tavastaraꞌa tɨ raxa naijmiꞌiqueꞌe mej meyanna huachaatɨme , mej mi majta raanamua aɨme ɨ mej a ɨmɨ aꞌuchaatɨme asta naꞌa cai nainjapua huanamuajreꞌen . Sataꞌaj seyan rahuaviira mej meyan cheꞌeta manaꞌa raꞌaraꞌastijreꞌen ɨ nyuucari satɨj muan tiraꞌaraꞌastijre .
53003002	Sataꞌaj sajta rahuaviira tɨ aɨn tavastaraꞌa tuꞌirajtuaani mej mi cai aꞌij taaruuren ɨ tyetyaca ɨ maj aꞌij puaꞌa titetyujchaꞌɨ , ɨ maj majta aꞌij puaꞌa tiꞌityetyaɨte . Ayaa xu rahuaviira aꞌini camu naimiꞌi tyaꞌatzaahuateꞌe .
53003003	Ajta aɨn ɨ tavastaraꞌa , capu aꞌanaj atyaꞌɨtzaꞌara . Aɨ pu xaa caꞌanijraꞌa amuaataꞌasin sej si tyaꞌutaviicueꞌi . Ajta , aɨ pu rɨꞌɨ tyajaꞌamuacháɨ aꞌame tɨꞌij cai amuaatyamueꞌitɨn aɨjna tɨ aꞌij puaꞌa een .
53003004	Tyajta ityan , ayaa pu titaꞌamitejteꞌe aɨjna jemi ɨ tavastaraꞌa sej seyan huarɨni aꞌij tej teri tyajamuaataij . Ajta , ayaa pu cheꞌeta naꞌa titaꞌamitejteꞌe sej sauj seyan huarɨni majcaꞌihua yee .
53003005	Cheꞌe aɨn tavastaraꞌa caꞌanijraꞌa amuaataꞌan ɨ aꞌamua tzajtaꞌa sej si seyan cheꞌeta sanaꞌa tityahuaujxeꞌeveꞌen seij sajta seij tɨj ajta Dioj tyajaꞌamuaxeꞌeveꞌe muejmi . Cheꞌe aɨn ajta amuaataꞌan ɨ caꞌanijraꞌa sej si seyan cheꞌeta sanaꞌa tyaꞌutaviicueꞌi tɨj ajta Cɨriistuꞌu tyaꞌutaviicueꞌiriꞌi .
53003006	Ayaa tu tyajaꞌamueꞌijteꞌe , taꞌihuáamuaꞌa , nyuucajtzeꞌen ɨ tavastaraꞌa , aɨjna ɨ Jesús tɨ ajta iꞌi Cɨriistuꞌu , sej si seyan cai tityajáꞌujhuaꞌaneꞌen jamuan seij aꞌamueꞌihuaaraꞌa tɨ ajta iꞌi huaꞌɨnaꞌaseꞌe , tɨ cai tiꞌimɨjhuaca , tɨ cai ayan cheꞌeta naꞌa rɨꞌɨ tiꞌityujchaꞌɨ aꞌij tej teri tyajamueꞌixaa muejmi .
53003007	Muan xu rujɨɨmuaꞌa seri ramuaꞌaree aꞌij sej yeꞌi huarɨni , sej si seyan cheꞌeta sanaꞌa huarɨni tyatɨj ityan . Catu aꞌatzu huaꞌɨnaꞌasaꞌacaꞌa tyatɨꞌɨj tyauj muejmi jemi aꞌutyáuucaꞌa .
53003008	Catu huaapuaꞌa tyanaꞌa tyuꞌucuaa seij jemi , silu tetyuꞌunajchitacaꞌa ticu . Nain tujcaꞌari tzajtaꞌa , tyajta nain tɨcaꞌari tzajtaꞌa , tetyuꞌumuare caꞌanin cɨmeꞌe . Eihua tu tyaꞌutaviicueꞌiriꞌi tej ti cai tiꞌitɨ cɨn amuaatamuáreꞌeristeꞌen .
53003009	Ee xaa nyaꞌu , ayaa pu tiraavijtyaꞌacaa tej huaapuaꞌa tyanaꞌa tyuꞌucuaꞌani . Capu amɨn aꞌij . Saɨque tu huarɨj tej ti amuaamuaꞌaten aꞌij sej huarɨni , sej si seyan cheꞌeta sanaꞌa rɨꞌɨ titetyujchaꞌɨ .
53003010	Ayej xaa nyaꞌu tiꞌayajna . Tyatɨꞌɨj tyauj aꞌutyáuucaꞌa muejmi jemi , ayaa tu tyajámuaatáijte aɨjna tɨ cɨmeꞌen yee : Tɨ puaꞌa aꞌatɨ cai raꞌujcaꞌanye tɨ tyuꞌumuareꞌen , caxu raataꞌacareꞌen tɨ aɨn tyuꞌucuaꞌani .
53003011	Ajta ijii , ayaa tu tiꞌinamua tɨcɨn seica aɨme , aɨ mu nuꞌu huaꞌɨnaꞌaseꞌe . Camu tiꞌitɨj cɨn tiꞌimuareꞌe silu ayaa mu rucɨɨniveꞌen mej mi tyuꞌɨtziiteꞌe .
53003012	Ayaa tu caꞌanijraꞌa huaꞌutaꞌasin naijmiꞌica ɨ mej meyan eꞌen , ayaa tu tihuaꞌutaijteꞌesin aɨjna jemi ɨ tavastaraꞌa , aɨjna ɨ Jesús tɨ ajta iꞌi Cɨriistuꞌu , mej mi tyuꞌumuareꞌen , maj cai cheꞌe aꞌij manaꞌa tiꞌityáruurejnyeꞌen , mej mi rujɨɨmuaꞌa raamueꞌitɨn ɨ maj cɨn huataujvaɨreꞌen .
53003013	Sajta muan , nyeꞌihuaamuaꞌa , caxu raxaahuata sej seyan huarɨni aꞌij tɨ tiraavijteꞌe .
53003014	Tɨ puaꞌa aꞌatɨ cai áꞌujcaꞌanye tɨ raꞌaraꞌastijreꞌen aꞌij tej tyajaꞌamuayuꞌuseꞌe tyeijna jetze i yuꞌuxari , ayaa xu huarɨni . Sataꞌaj raamuaꞌati saɨjna ɨ aꞌatɨ , sajta seyan tiyáꞌuhuaꞌaxɨn tɨ ij huataujtyéviꞌirata aɨjna ɨ aꞌatɨ .
53003015	Ma sajta muan , caxu seyan aꞌij puaꞌa raruure tɨj aꞌatɨ tɨ amuájchaɨɨreꞌe , silu ayaa xu rɨꞌɨ tiraatajeeve aꞌini aꞌamueꞌihuaaraꞌa pu pueen .
53003016	Ajta aɨn tavastaraꞌa tɨ tyuꞌutyapuaꞌari , cheꞌe aɨn rusaɨj amuaatyápuaꞌariteꞌen aꞌamua tzajtaꞌa , aꞌanaj tɨ naꞌa ajta nain cɨmeꞌe . Cheꞌe aɨn tavastaraꞌa huatyaturan muejmi jemi .
53003017	Inyaa Pablo , nyamuajcaꞌa nu cɨn tyajaꞌamuayuꞌuseꞌe aijna i yuꞌuxari jetze i nyaj cɨn amuaatataujteꞌe . Ayaa nu teꞌeyuꞌuxaca nainjapua ɨ tiꞌinyeyuꞌuxa . Aɨj xu cɨn raamuaꞌaree tɨ ayan tiꞌayajna nyaj raꞌuyuꞌuxacaꞌa nyasaɨj .
53003018	Ajta aɨn tavastaraꞌa , aɨjna ɨ Jesús , tɨ ajta iꞌi Cɨriistuꞌu , cheꞌe aɨn rɨꞌɨ tyajamuaachaɨn naijmiꞌica muejmi .
54001001	Inyaa , i nyaj iꞌi Pablo , nyaa nu nyaɨn pueen seij tɨ ravaɨreꞌe aɨjna ɨ Cɨriistuꞌu tɨ ajta Jesús pueen . Ayaa pu eenyeꞌequeꞌe naꞌantihuau aꞌini ayaa pu tinaataij ɨ Dioj tɨ tuꞌirajtuaa , ajta ɨ Cɨriistuꞌu tɨ ajta iꞌi Jesús , ɨ tyaj rachuꞌeveꞌe .
54001002	Ayaa nu ye tiꞌimuayuꞌuseꞌe muaa , Timuteeyu , pej peyan nyamuari yee niyauj aꞌini muaa paj pajta peyan cheꞌeta panaꞌa tzaahuatiꞌiraꞌa raꞌastijreꞌe ɨ tavastaraꞌa nyatɨj inyaa . Ayaa nu tiꞌijhuauhuau mueetzi cɨmeꞌe tɨ aɨn ɨ Dioj ɨ tɨ taꞌiyaꞌupua , ajta aɨn ɨ Cɨriistuꞌu tɨ ajta Jesús ɨ tavastaraꞌa , micheꞌe maɨn rɨꞌɨ timuaacháɨj muaꞌaraꞌani , micheꞌe majta muáꞌancuꞌuvajxɨꞌɨn , micheꞌe majta rɨꞌɨ muꞌuhuáruuren ɨ aꞌa tzajtaꞌa .
54001003	Nyatɨꞌɨj nyaun aumaꞌaca u Macedonia , ayaa nu timuaatahuaviiriꞌi pej paun aꞌutyaturan aujna Efeso . Nyajtahuaꞌa nu neyen tiꞌimuahuavii pej paun aꞌutyaturan pej pi peyan tihuaꞌutaꞌijmɨ ɨ seica ɨ tyetyaca mej mi cai cheꞌe meyan tihuaꞌamuaꞌate maɨjna cɨmeꞌe ɨ nyuucari tɨ hueꞌitzi cɨn namuajreꞌe .
54001004	Mataꞌaj cai cheꞌe maɨjna namuajra aꞌij mej tiꞌitɨj tihueꞌixaateꞌe maɨjna cɨmeꞌe aꞌij mej tityeenyéj ɨ huaacɨxaꞌastyamuaꞌameꞌen . Cu xuee macai aꞌanaj raꞌantipuaꞌariteꞌesin mej meyan raataxaj yee ai pu aɨn pueen tɨ ayan huanyej ɨ seij jetze , ajta ɨ seij , saɨj pu ajta jetzen huanyej asta manaꞌa cai aꞌaraꞌasti ɨ Dioj jemi . Naijmiꞌi tɨj naꞌa , ayaa puꞌu tiꞌivaɨreꞌe mej mi huataujnyaꞌusiꞌiteꞌen ɨ tyaɨte maɨjna cɨmeꞌe ɨ maj cai aꞌij tiruꞌumuaꞌaree . Capu tiꞌitɨ vaɨreꞌe mej mi raanaijmiꞌireꞌen aꞌij tɨ tiꞌijxeꞌeveꞌe ɨ Dioj . Tɨꞌij aꞌatɨ ayan raanaijmiꞌireꞌen , ayaa pu tyuꞌujxeꞌeveꞌe tɨ aɨn aꞌatɨ ayan tiraꞌantzaahuateꞌen ɨ Dioj .
54001005	Ayaa tu een cɨn tiꞌimueijcateꞌe mej mi huaujxeꞌeveꞌen seij majta seij maɨjna cɨmeꞌe ɨ mej uraréꞌen ɨ rutzajtaꞌa , majta ɨ maj rɨꞌɨ mé titaumuámuaꞌarejmee , majta ɨ maj tzaahuatiꞌiraꞌa cɨn raꞌastijreꞌe ɨ tavastaraꞌa .
54001006	Seica mu meri yaꞌuhuaꞌaxɨ mej meyan eꞌenyaꞌa . Aɨj mu cɨn autyajhuii mej meyan tyuꞌutaxaj maɨjna cɨmeꞌe ɨ nyuucari tɨ cai tiꞌitɨ vaɨreꞌe .
54001007	Ayaa mu tiꞌijxeꞌeveꞌe mej teꞌentyarute maɨjna cɨmeꞌe mej tihuaꞌumuaꞌaten aꞌij tɨ huataujmuaꞌa ɨ nyuucari ɨ maj cɨn tiꞌijta tɨ Moises raꞌuyuꞌuxacaꞌa . Ma majta aɨme , camu aꞌatzu yauꞌeite aꞌij mej tiꞌixa . Camu majta ramuaꞌaree aꞌij tɨ een maɨjna cɨmeꞌe ɨ maj cɨn meyan raataxaj yee ayaa pu tiꞌayajna .
54001008	Tyan tu ramuaꞌaree tɨ tiꞌivaɨreꞌe aɨjna ɨ nyuucari ɨ maj cɨn tiꞌijta , Moises tɨ raꞌuyuꞌuxacaꞌa . Tɨ ij ayan tiꞌityavaꞌɨrihuaꞌan , ayaa pu ruxeꞌeveꞌe maj nain cɨn raꞌaraꞌastijreꞌen aꞌij tɨ tyuꞌujxeꞌeveꞌe .
54001009	Tyajta , teyan tiꞌijmuaꞌaree tɨcɨn ayaa mu een cɨn tiraꞌuyuꞌuxacaꞌa aɨjna ɨ nyuucari ɨ maj cɨn tiꞌijta mej mi huaꞌutaꞌijmɨjra aɨme ɨ maj aꞌij puaꞌa titetyújchaꞌɨ . Camu maɨjna cɨn huaꞌutaꞌijmɨjra aɨme ɨ maj rɨꞌɨ mé tityaumuámuaꞌaree ɨ rutzajtaꞌa . Aɨme mu xaa maɨjna cɨn huaꞌutaꞌijmɨjra ɨ maj cai ranamuajracu aꞌij tɨ tiraꞌaxa ɨ nyuucari ɨ maj cɨn tiꞌijta , majta aɨme ɨ maj cai raꞌastijreꞌe aꞌij tɨ tiꞌijxeꞌeveꞌe ɨ Dioj . Majta seica , ai mu aɨn pueen ɨ maj ráꞌaxaahuariꞌi ɨ huaꞌayeꞌira , majta aɨme ɨ maj aꞌij puaꞌa titetyújchaꞌɨ , majta aɨme ɨ maj rutaata cuiꞌica , naꞌari runaana , aꞌatɨ tɨ naꞌa tɨ tiꞌityacuiꞌica .
54001010	Ayaa mu majta ɨ nyuucari cɨn huaꞌutaꞌijmɨjra aɨme ɨ maj xanaꞌacɨreꞌe juucate jemi , majta aɨme ɨ maj cheꞌeta manaꞌa xanaꞌacɨreꞌe huaꞌa jamuan ɨ tɨꞌɨrii caɨn huaꞌa jamuan seica ɨ tyetyaca . Ayaa mu cheꞌeta seica maɨjna cɨn ɨ nyuucari huaꞌutaꞌijmɨjra aɨme ɨ maj seica viviꞌi mej mi tihuaꞌumuáristeꞌen caꞌanyejri cɨmeꞌe , majta aɨme ɨ mej tiꞌihueꞌitaca , majta aɨn ɨ maj tiꞌityacuanamuajca . Tiꞌitɨ tɨ naꞌa maj tɨ cai naa eꞌen , tɨ saɨque eꞌen , aɨ mu huataꞌijmɨjra maɨjna cɨmeꞌe ɨ nyuucari ɨ maj cɨn tiꞌijta , tiꞌitɨ tɨ naꞌa maj cai ranamuajracu ɨ nyuucari tɨ rɨꞌɨ tyuꞌuruure ɨ tyúꞌutzajtaꞌa .
54001011	Aijna ɨ nyuucari tɨ rɨꞌɨ tyuꞌuruure , aɨ pu aɨjna cɨn ayan tiraꞌaxa aꞌij tɨ tiraꞌaxa ɨ nyuucari tɨ naa namuajreꞌe , tɨ ajta cɨn Dioj tuꞌirajtuaani . Ajta aɨn Dioj , aɨ pu aɨjna cɨn tinyeijca inyeetzi nyej ni tihuaꞌutaꞌixaateꞌen nyaɨjna cɨmeꞌe ɨ nyuucari . Aɨj nu cɨn rɨꞌɨ tiraataꞌasin ɨ Dioj .
54001012	Eecan nu tíꞌijtaujtziꞌireꞌe nyaɨjna ɨ Cɨriistuꞌu tɨ ajta iꞌi Jesús ɨ tavastaraꞌa ɨ nyaj jetzen arancaꞌanye . Ayaa nu een cɨn tíꞌijtaujtziꞌireꞌe aꞌini ayaa pu tiraꞌamitejtyaꞌacaa nyaj cai tiꞌitɨj cɨn autaꞌɨtze . Aɨ pu naꞌantihuau inyeetzi nyej ni raatyavaɨreꞌen .
54001013	Jajcua ɨmɨ nu aꞌij puaꞌa tiꞌixaxaꞌataꞌa ɨ Dioj jemi , nyajta aꞌij puaꞌa huaꞌuruurajcaꞌa aɨme ɨ maj raꞌastijreꞌe ɨ tavastaraꞌa . Eihua nu huáꞌunyaꞌusiꞌityaꞌacaꞌa . Aru capu amɨn aꞌij , Dioj pu náꞌancuꞌuvajxɨ aɨjna cɨmeꞌe nyaj cai ramuaꞌareeracaꞌa aꞌij nyaj rɨjca , nyajta cai tyaꞌatzaahuatyaꞌacaa .
54001014	Eihua pu huapɨꞌɨ rɨꞌɨ tinajcháɨ aꞌaraa ɨ tavastaraꞌa . Aɨ pu ajta ayan naataꞌa nyej ni ráꞌantzaahua nyaɨjna ɨ Cɨriistuꞌu tɨ ajta ayan antyahuaa tɨcɨn Jesús . Ayaa pu ajta naataꞌa nyej ni raxeꞌevaꞌa naꞌaraꞌani .
54001015	Ayaa nu tiꞌimueꞌixaateꞌe tzaahuatiꞌiraꞌa cɨmeꞌe tɨ ayan tiꞌayajna tɨ aɨjna cɨn mu aꞌuveꞌeme iiyan chaanaca japua aɨjna ɨ Cɨriistuꞌu tɨ ajta iꞌi Jesús tɨꞌij aɨn hueꞌirajtuaani aɨme ɨ mej aꞌij puaꞌa titetyujchaꞌɨ . Cheꞌe cai aꞌatɨ ayan tiꞌixajta yee capu ayan tiꞌayajna . Nyaa nu ramuaꞌaree aꞌini nyaa nu nyaɨn pueen i nyaj eitzeꞌe aꞌij puaꞌa tiꞌitinchaɨcaꞌa cai maa aꞌatɨ .
54001016	Aɨj pu cɨn Dioj náꞌancuꞌuvajxɨ inyeetzi i nyaj aɨn pueen ɨ nyaj eitzeꞌe aꞌij puaꞌa tiꞌitinchaɨcaꞌa tɨꞌij aɨn Cɨriistuꞌu tɨ ajta iꞌi Jesús tihuaꞌutaseijrateꞌen ɨ tyaɨte aꞌij tɨ een cɨmeꞌe ɨ Cɨriistuꞌu raayɨꞌɨtɨ tɨ aꞌatɨ tyuꞌutauuniꞌi nain cɨmeꞌe tɨj naꞌa tɨ aꞌij puaꞌa een . Aɨ pu ayan tiꞌijxeꞌevaꞌacaa mej mi meyan raaseij aɨme ɨ maj raꞌantzaahuateꞌencheꞌe mej mi maun aꞌutyaturan jemin ruurican para rusen cɨmeꞌe .
54001017	Aɨj pu cɨn , ayan ruxeꞌeveꞌe tyej rɨꞌɨ tiraataꞌan para rusen cɨmeꞌe , tyajta tiratataujtziꞌireꞌen tyaɨjna tɨ Tajtuhuan cɨn tiꞌityejvee , tɨ cai aꞌanaj rupuataꞌatan , tɨ ajta cai aꞌanaj mɨꞌɨni , ɨ tyaj cai aꞌanaj raseij tajɨꞌɨ cɨmeꞌe . Ai pu aɨn pueen ɨ tɨ aɨ naꞌajcaj tiꞌiDioj .
54001018	Niyauj , mɨ paj iꞌi Timuteeyu , ayaa nu tiꞌimueꞌixaateꞌe aɨjna cɨmeꞌe ɨ maj anacaican a jemi tyuꞌutaxajtacaꞌa aɨme ɨ mej tiꞌixaxaꞌataꞌa ɨ Dioj jetze maꞌacan . Pataꞌaj peyan tyuꞌutateseꞌen tyamuaꞌa naa paɨjna cɨmeꞌe ɨ paj cɨn tiꞌivaɨreꞌe ɨ tavastaraꞌa jemi .
54001019	Pataꞌaj pauj tyaꞌatzaahuatyaꞌa pajta muaa rɨꞌɨ tiꞌitíꞌacháɨɨ puaꞌaraꞌani ɨ aꞌatzajtaꞌa tɨꞌij cai aun huataseijreꞌen tiꞌitɨ tɨ tyuꞌutyeviꞌirasteꞌe . Seica mu meri ma ruuhuaꞌaxɨ mej tyaꞌatzaahuatyaꞌacaa , majta , aɨ mu raataxaahuatacaꞌa maj rɨꞌɨ tyáꞌuseijraꞌacaa ɨ rutzajtaꞌa . Ayaa mu cɨn huarɨn , nain pu áꞌupuaꞌarixɨ ɨ maj tyaꞌatzaahuatyaꞌacaa .
54001020	Aɨme cɨmeꞌen nu tiꞌixa ɨ maj huaꞌapua , aɨjna ɨ Himeneo , ajta aɨjna ɨ Alejandro . Aɨme nu neri tyuꞌutatuii ɨ Satanás jemi mej mi raamuaꞌaree maj cai cheꞌe aꞌij puaꞌa tiraataꞌan ɨ tavastaraꞌa aɨjna cɨmeꞌe aꞌij mej rɨcɨ .
54002001	Ayaa pu tinaꞌamitejteꞌe tɨ ayan ruxeꞌeveꞌe sej si seyan huarɨni . Sataꞌaj naijmiꞌica cɨn huatyejnyuuni .
54002002	Aɨj xu cɨn seyan tiraatahuavii , sajta seyan huaꞌa jemi huatyejnyuuni , sajta tihuaꞌatyaujtziꞌira naijmiꞌica jemi , aɨme ɨ maj tajtuhuan cɨn tiꞌityatatyáꞌupuꞌu , majta aɨme ɨ mej tiꞌijta . Ayaa xu huarɨni tyej ti rɨꞌɨ yee tíꞌitechajca , tyajta raꞌaraꞌasten ɨ tayeꞌirá cɨmeꞌe , tyajta rɨꞌɨ tirajchaɨ́ taꞌaraꞌani ɨ tavastaraꞌa tɨꞌɨj cai aꞌatɨ tajaaxaijtaꞌa .
54002003	Ayaa pu tiraavijteꞌe sej si seyan huarɨni . Ayaa pu tiraꞌaraanajchi aꞌame ɨ Dioj tɨ tuꞌirajtuaa , aꞌini aɨ pu ayan tiꞌijxeꞌeveꞌe tɨ naijmiꞌica huirajtuaani , mej mi raamuaꞌaree nain tɨj naꞌa tɨ ayan tiꞌayajna aɨjná jemi .
54002004	
54002005	Ayaa puꞌu tiꞌen , aꞌini seij puꞌu ɨ Dioj , ajta seij puꞌu aɨ pueen tɨ huaꞌa japua huanyuuni ɨ tyaɨte ɨ maj cɨn autyajturaa ɨ Dioj jemi . Ajta pu tyaataꞌa pɨrɨcɨ . Ai pu aɨn pueen ɨ Cɨriistuꞌu tɨ ajta iꞌi Jesús .
54002006	Aɨ pu huataujmuaɨꞌɨvejritacaꞌa tɨꞌij aɨn tyuꞌutanajchita nain cɨmeꞌe ɨ maj cɨn autyajturaa ɨ tyaɨte ɨ Dioj jemi . Ai pu aɨn pueen aɨjna tɨ Dioj tihuaꞌutaꞌixaa a eijreꞌe , aꞌatzaa tɨ puaꞌa raaxaꞌapɨꞌɨntare .
54002007	Me nyajta inyaa , aɨj pu cɨn naꞌantihuau nyej ni tihuaꞌutaꞌixaateꞌen ɨ tyaɨte nyaɨjna cɨmeꞌe nyej ni tyuꞌutyavaɨreꞌen ɨ Dioj jemi . Ayaa nu tiꞌimueꞌixaateꞌe tzaahuatiꞌiraꞌa cɨmeꞌe . Canu tiꞌihueꞌi . Nyaa nu xaa tihuaꞌamuaꞌate aɨme ɨ mej tyaꞌatzaahuateꞌe ɨ tavastaraꞌa jemi , nyajta tihuaꞌutaꞌixaateꞌesin tzaahuatiꞌiraꞌa cɨmeꞌe aɨme ɨ maj majta Israel jetze ajtyamaꞌacan .
54002008	Aɨj nu cɨn neyan tiꞌijxeꞌeveꞌe matɨj manaꞌa aꞌu tɨ maj aꞌucaitɨme , micheꞌe huatyejnyuuni ɨ Dioj jemi , meyan rɨꞌɨ tityaꞌurareꞌenyeꞌe ɨ rutzajtaꞌa majta cai nínyuꞌucacu , majta cai rújaaxáiviꞌira .
54002009	Ajta aɨme ɨ juuca , ayaa nu cheꞌeta tiꞌijxeꞌeveꞌe mej mi meyan tiꞌityéchajca aꞌij tɨ tiraavijteꞌe , micheꞌe meyan cai tiꞌitéchajca maɨjna cɨmeꞌe tɨ tyuꞌutyeviꞌirasteꞌe silu maɨjna cɨmeꞌe tɨ cai aꞌij puaꞌa tihuaꞌaseijrateꞌe . Micheꞌe cai ayaa manaꞌa tyavaꞌujhuaꞌatyahuaꞌan ɨ rucɨpua jetze aɨjna cɨmeꞌe tɨ huapɨꞌɨ tiꞌinajchi , micheꞌe majta cai ayaa manaꞌa tyaꞌucárúutyeꞌejmeꞌen ooro cɨmeꞌe , micheꞌe majta cai huapɨꞌɨ ayaa manaꞌa tyaꞌacamuátzɨꞌɨjmeꞌe maɨjna cɨmeꞌe tiꞌitɨj peerla , nusu macai ayaa manaꞌa tyuꞌutaujcheꞌetyahuaꞌan maɨjna cɨmeꞌe ɨ cɨɨxuri tɨ huapɨꞌɨ tiꞌijnajchi .
54002010	Micheꞌe meyan huarɨni ɨ juuca mej mi seica meyan raamuaꞌareera mej rɨꞌɨ tiꞌityetyaɨte . Micheꞌe meyan tyuꞌuruuren aꞌij tɨ tiꞌixaꞌapɨꞌɨn , aꞌini ayaa pu tihuaꞌuvijteꞌe aɨme ɨ juuca ɨ maj meyan tyuꞌujseijrata mej meyan raꞌastijreꞌe ɨ Dioj jemi .
54002011	Ayaa pu ruxeꞌeveꞌe aɨme jemi ɨ maj juuca mej mi raarɨꞌɨren meyan tiꞌinamuaara , majta meyan tihuaꞌaráꞌastijreꞌen ɨ tyetyaca .
54002012	Canu huaꞌataꞌaca aɨme ɨ juuca mej mi tihuaꞌumuaꞌaten u teyujtaꞌa ɨ tyetyaca , ni maj majta tihuaꞌutaijteꞌen . Ruxeꞌeveꞌe tɨ aɨn jɨitaꞌa aun teyujta cai aveꞌenyuucaꞌan .
54002013	Ayaa puꞌu tiꞌen , aꞌini Dioj pu anacaican Adán huatyataahuacaꞌa . Ajta eꞌeyan aɨn Eva huatyataahuacaꞌa .
54002014	Ajta , aɨn Adán , aɨ pu ramuaꞌareeracaꞌa aꞌij tɨ rɨjcaa tɨꞌɨj autyajturaa ɨ Dioj jemi . Capu aꞌatɨ raacuanamua . Ma ajta aɨn Eva , Satanás pu xaa raacuanamua . Aɨj pu cɨn aꞌaturaá aꞌaraa ɨ Dioj jemi .
54002015	Aru Dioj pu hueꞌirajtuaasin aɨme ɨ juuca matɨꞌɨj aɨme tiyaujmuaꞌa muaꞌaraꞌani tɨ puaꞌa meyan aꞌateeren mej tyaꞌatzaahuateꞌe majta maj rɨꞌɨ tihuaꞌajchaɨ ɨ seica . Majta mej urareꞌenyejmeꞌeni ɨ rutzajtaꞌa maɨjna cɨmeꞌe mej meyan huarɨni aꞌij tɨ tiraavijteꞌe .
54003001	Ayej xaa nyaꞌu tiꞌayajna aijna i nyuucari . Tɨ puaꞌa aꞌatɨ ayan raxeꞌevaꞌa tɨ aɨn antyujmuaꞌaréera aɨjna cɨmeꞌe tɨ huaꞌachaɨ ɨ mej eꞌetyujsaꞌɨri u teyujtaꞌa , aɨ pu xaa raxeꞌeveꞌe tɨ tyuꞌumuáriꞌihua tɨ iꞌi xaꞌapɨꞌɨn .
54003002	Aɨj pu cɨn , ayan ruxeꞌeveꞌe tɨ ayan éenyeꞌen aɨjna tɨ ayan antyujmuaꞌaree aɨjna cɨmeꞌe tɨ huaꞌachaɨ . Ruxeꞌeveꞌe tɨ cai tiꞌitɨj cɨn aꞌaturaa mej mi cai aꞌij puaꞌa tiꞌixajta ɨ tyaɨte . Ajta tɨ saɨj naꞌa nyaɨcha . Ajta ayan ruxeꞌeveꞌe tɨ rɨꞌɨ tiꞌityujchaꞌɨ , tɨ cɨj naꞌa tiꞌiyaꞌaca ɨ tiꞌitɨ nahuaj , ajta tɨ cai tyúꞌuxajtaveꞌe , mej mi rɨꞌɨ tiraataꞌan ɨ tyaɨte . Ajta ayan ruxeꞌeveꞌe tɨ huaꞌancureꞌeviꞌitɨn tyamuaꞌa naa aɨme ɨ maj ramuaarin ajna tɨ eꞌeche , ajta tɨ raayɨꞌɨtɨhuaꞌan tɨ tihuaꞌumuaꞌaten tyamuaꞌa naa .
54003003	Ajta ayan ruxeꞌeveꞌe tɨ cai rutyahueiveꞌe , ajta tɨ cai nyaꞌusaꞌamɨꞌɨ , silu tɨ rɨꞌɨ tyajaꞌucati aɨme jemi ɨ tyaɨte , ajta tɨ cai tiꞌitɨ cɨn tiꞌijaaxaijta . Ayaa pu ajta ruxeꞌeveꞌe tɨ cai ramuájchyaꞌa ɨ tumin tɨ ramueꞌitɨcɨ .
54003004	Ayaa pu ruxeꞌeveꞌe tɨ raayɨꞌɨtɨhuaꞌan tɨ tihuaꞌutaijteꞌen tyamuaꞌa naa aɨme ɨ maj jemin eꞌeche , ajta ɨ yaujmuaꞌameꞌen . Ayaa pu cheꞌeta naꞌa ruxeꞌeveꞌe mej raꞌaraꞌasten aꞌij tɨ tiraavijteꞌe .
54003005	Ayaa pu tíꞌen , aꞌini tɨ puaꞌa cai raayɨꞌɨtɨ tɨ tihuaꞌutaijteꞌen aɨme ɨ maj jemin eꞌeche , capu aꞌij tiꞌirɨꞌɨri tɨ huaꞌuchaɨn aɨme ɨ maj aun eꞌetyujsaꞌɨri ɨ teyujtaꞌa mej mi tiraatataujtziꞌireꞌen ɨ Dioj .
54003006	Ruxeꞌeveꞌe tɨ ari aꞌatee tɨ tyaꞌantzaahua . Naꞌari cai , aɨ pu aꞌujtzaahuateꞌen aɨjna cɨmeꞌe tɨ vaꞌacan cɨn tiꞌityejvee . Tɨ puaꞌa ayan tyaꞌujtzaahuatyaꞌa , Dioj pu ayan cheꞌeta tiꞌijxaꞌapɨꞌɨntareꞌen aꞌij tɨ ari tiraaxaꞌapɨꞌɨntare ɨ tiyaaruꞌu jemi .
54003007	Ajta ayan ruxeꞌeveꞌe mej jemin ramuaꞌareera tɨ rɨꞌɨ tiꞌitevi aɨme ɨ maj cai tyaꞌatzaahuateꞌe . Naꞌari cai , seica mu raꞌutaxaahuariꞌira , ajta aɨn tiyaaruꞌu , aɨ pu cɨmeꞌen ayan tiraatyamueꞌitɨ .
54003008	Cɨmeꞌen aɨme ɨ mej tiꞌivaɨreꞌe u teyujta , ayaa pu ruxeꞌeveꞌe mej meyan rɨꞌɨ me tityáꞌujhuaꞌaneꞌen maj cai tiꞌihueꞌita , mej mi ráꞌantzaahuateꞌen ɨ tyaɨte . Ajta ayan ruxeꞌeveꞌe maj cai eihua rayaꞌaca tiꞌitɨ nahuaj , majta maj cai ramuájchyaꞌa ɨ tumin maj ramueꞌitɨcɨ aɨjna cɨmeꞌe maj huaꞌucuanamua ɨ seica .
54003009	Ayaa pu ajta ruxeꞌeveꞌe maj nain cɨn tyaꞌatzaahuateꞌen aɨjna tɨ ruꞌavaatacaꞌa ɨ Dioj jemi , aꞌij tɨ tyuꞌuruu ɨ tavastaraꞌa . Eecan pu ruxeꞌeveꞌe mej meyan tiruꞌumuaꞌareera ɨ rutzajtaꞌa tɨ ayan tiꞌayajna .
54003010	Tɨ puaꞌa meyan tiꞌijxeꞌevaꞌa mej mi tyuꞌutyavaɨreꞌen u teyujtaꞌa , aɨ pu ruxeꞌeveꞌe maj maɨn tyaɨte anacaican meyan tiraaxaꞌapɨꞌɨntareꞌen aɨme jemi ɨ mej tiꞌivaɨraꞌacu . Tɨ puaꞌa cai tiꞌitɨ aꞌij tihuaꞌaturaateꞌe , aj pu rɨꞌɨrista aꞌame mej meyan tyuꞌutyavaɨreꞌen .
54003011	Ayaa pu cheꞌeta naꞌa tiꞌen aɨme jemi ɨ juuca ɨ maj huajaꞌuviꞌitɨn . Eecan pu ruxeꞌeveꞌe mej meyan rɨꞌɨ mé tityáꞌujhuaꞌaneꞌen . Ruxeꞌeveꞌe maj cai aꞌij puaꞌa tyúꞌuxajtaveꞌe , majta cai rútaꞌarujvaꞌa , maj cai tiꞌitɨ cɨn atáꞌɨtzaꞌaraꞌan .
54003012	Majta aɨme ɨ mej tiꞌivaɨreꞌe u teyujtaꞌa , ayaa pu ruxeꞌeveꞌe tɨ saɨj naꞌa nyaɨche , ajta tɨ raayɨꞌɨtɨhuaꞌan tɨ tyamuaꞌa naa tihuaꞌutaijteꞌen ɨ ruyaujmuaꞌa , ajta aɨme ɨ seica ɨ rutyaɨtestyamuaꞌa .
54003013	Tɨ puaꞌa saɨj rɨꞌɨ tyuꞌutyavaɨreꞌen u teyujtaꞌa , ayaa pu ramueꞌitɨn mej rɨꞌɨ tiraataꞌan ɨ tyaɨte maɨjna cɨmeꞌe tɨ rɨꞌɨ tyuꞌutyavaɨ . Ajta pu Dioj raatácaꞌanyestiꞌireꞌesin tɨ ij auj tiꞌivaɨraꞌa , ajta cai tiꞌitzɨɨnyaꞌa aꞌini aɨ pu tyaꞌaste aɨjna ɨ Cɨriistuꞌu jemi tɨ ajta iꞌi Jesús .
54003014	Ijii , nyej tiꞌimuayuꞌuseꞌe , ayaa nu tiꞌijxeꞌeveꞌe nyej caꞌanacan nyaun aꞌutyaváa naꞌaraꞌani mueetzi jemi . Aru tɨ puaꞌa naꞌateeviꞌin neyajna , ayaa nu tiꞌijxeꞌeveꞌe pej raamuaꞌaree aꞌij mej tiꞌitɨj cɨn huarɨni aɨme ɨ tyaɨtestyamuaꞌameꞌen ɨ Dioj , aɨme ɨ mej eꞌetyujsaꞌɨri u teyujtaꞌa mej mi tiraatataujtziꞌireꞌen maɨjna ɨ Dioj tɨ iꞌiruuri . Ai mu aɨn pueen ɨ maj tihueꞌixaateꞌe ɨ nyuucari tɨ ayan tiꞌayajna ɨ Dioj jemi . Majta aɨme , camu tauraꞌaca maj saɨque tihuaꞌutyamueꞌitɨn .
54003015	
54003016	Ee xaa nyaꞌu , ayaa pu tiꞌayajna , capu hueꞌitzi naꞌa . Huapɨꞌɨ pu muareꞌeri tɨ aꞌatɨ raamuaꞌati aɨjna tɨ ruꞌavaa ɨ Dioj jemi , ɨ tyaj cɨn teyan tiꞌiyeꞌira , aꞌini ayaa pu tyujuꞌurɨj : Aɨ pu ayan huataseijre tyahuéꞌiraꞌacán cɨmeꞌe . Ajta aɨn xaijnyuꞌucaraꞌaraꞌan ɨ Dioj , aɨ pu ayan tihuaꞌutaꞌixaa yee tɨ ayan tiꞌayajna ɨ Cɨriistuꞌu jemi . Majta aɨme ɨ maj tajapua tiꞌivaɨreꞌe , aɨ mu raaseij . Majta aɨme ɨ tyaɨtejraꞌa maj yan huachaatɨme iiyan chaanaca japua , seica mu meyan tihuaꞌutaꞌixaa aꞌij tɨ aɨn huarɨj . Majta aɨme ɨ maj yan huachaatɨme iiyan chaanaca japua , muiꞌitɨ mu tyaꞌantzaahua aɨjna jemi . Ajta Dioj pu yaꞌuviꞌitɨ ɨ tajapua tɨ ij aun nain cɨn antyujmuaꞌaréera aꞌaraꞌani .
54004001	Ajta aɨn xaijnyuꞌucaraꞌaraꞌan ɨ Dioj , aɨ pu ayan tiꞌixa aꞌahuaritaacan cɨmeꞌe tɨ nuꞌu ayan teꞌeme majcaꞌihua yee tɨꞌɨj teꞌentipuaꞌarijmeꞌen . Seica mu nuꞌu yáꞌuhuaꞌaxɨꞌɨsin ɨ maj tyaꞌatzaahuateꞌe . Aɨme mu nuꞌu namuaara muaꞌajuꞌun ɨ xaijnyuꞌucari ɨ mej tihuaꞌahueitzeꞌe , majta mu ranamuajran aꞌij tɨ aɨn tiyaaruꞌu tihuaꞌamuaꞌaten .
54004002	Aɨj pu cɨn ayan huataseijreꞌesin mej meyan hueꞌitzi cɨn tihuaꞌamuaꞌaten maɨjna cɨmeꞌe aɨme ɨ mej tiꞌihueꞌitaca , ɨ majta aꞌij puaꞌa titetyújchaꞌɨ . Capu rɨꞌɨri tɨ aꞌatɨ huaꞌutatyéviꞌimuaꞌan . Aꞌini camu meyan rɨcɨ aꞌij mej tiruꞌumuaꞌaree ɨ rutzajtaꞌa tɨ ayan tiraavijteꞌe , cu xuee tiyaaruꞌu pu huáꞌataixɨꞌɨ ɨ huaꞌa muꞌu jetze .
54004003	Aɨ mu huaꞌutaꞌijmɨjra ɨ tyaɨte maj cai huatyenyaɨchen , maj cai huatyevicheꞌen . Majta meyan tihuaꞌutaijteꞌesin maj cai raacuaꞌani tiꞌitɨ tɨ tiꞌicueꞌiriꞌi . Aru aɨn Dioj , nain pu yan tyuꞌutyájtua mej mi raꞌancuraꞌan ɨ tyaɨte ɨ maj tyaꞌatzaahuateꞌe , majta ramuaꞌaree tiꞌitɨ tɨ ayan tiꞌayajna , mej mi maɨjna cɨn tiraatataujtziꞌireꞌen .
54004004	Aꞌini tyamuaꞌa pu tiꞌireꞌen naijmiꞌi tɨj naꞌa tɨ Dioj tyuꞌutaahuacaꞌa , capu ayan tiraavijteꞌe tɨ aꞌatɨ tiꞌitɨ ma uraini silu cheꞌe aɨn raꞌancuraꞌan . Cheꞌe ajta aɨjna cɨn tiraatataujtziꞌireꞌen ɨ Dioj jemi , aꞌini puꞌuri aun aꞌaviitziꞌireꞌen ɨ Dioj jemi aɨjna cɨmeꞌe tɨ aɨn Dioj ari ayan tyuꞌutatuireꞌesin tɨꞌɨj huatyejnyuuni ɨ Dioj jemi .
54004005	
54004006	Pataꞌaj peyan tihuaꞌutaꞌan mej mi raamuaꞌati ɨ aꞌihuaamuaꞌa aíjna i nyej neri muaataꞌixaa . Tɨ puaꞌa peyan huarɨni , tyamuaꞌa pej tyuꞌutyavaɨreꞌesin ɨ Cɨriistuꞌu jemi tɨ ajta iꞌi Jesús . Petyuꞌutyavaɨreꞌesin paɨjna cɨmeꞌe tɨj naꞌa paj paꞌarɨꞌɨstacaꞌa muaa pa ranamuajracaa ɨ nyuucari pej jetzen tyaꞌantzaahua , ɨ nyuucari ɨ mej tyamuaꞌa naa timuaamuáꞌate .
54004007	Capej raꞌatzaahuatyaꞌa aɨjna ɨ nyuucari tɨ cai Dioj jemi eꞌemaꞌacan , tiꞌitɨ mej tiꞌimuarita tɨ cai ayan tiꞌayajna , tɨ cai tiꞌitɨj vaɨreꞌe . Pataꞌaj peyan ámuaꞌatya paɨjna cɨmeꞌe pej peyan huarɨni aꞌij tɨ tiꞌijxeꞌeveꞌe ɨ Dioj .
54004008	Cɨj pu caj tiꞌivaɨreꞌe tɨ puaꞌa peyan huaꞌacuaꞌajtyeꞌen paɨjna cɨmeꞌe paj raataꞌan ɨ aꞌatzajtaꞌa pej pi huatyaꞌacaꞌanye ɨ muaꞌatéviraꞌa jetze . Aru tiꞌivaɨreꞌe para naijmiꞌica tɨ puaꞌa peyan ámuaꞌatya paɨjna cɨmeꞌe pej peyan huarɨni aꞌij tɨ tiꞌijxeꞌeveꞌe ɨ Dioj . Tiꞌivaɨreꞌe ijii pej yan huatyaturan iiyan chaanaca japua , ajta timuaatyavaꞌɨri pej pi ruuri puaꞌaraꞌani para rusen cɨmeꞌe .
54004009	Ayaa nu tiꞌimueꞌixaateꞌe tzaahuatiꞌiraꞌa cɨmeꞌe tɨ ayan tiꞌayajna . Cheꞌe cai aꞌatɨ ayan saɨque tiꞌixajta .
54004010	Ayaa tu een cɨn tiꞌimɨjhuaca , tyajta tiꞌityesaꞌaca tyej teyan raachuꞌeveꞌen tyaɨjna jemi ɨ Dioj tɨ iꞌiruuri , tɨ ajta rɨꞌɨ tihuaꞌataꞌaca naijmiꞌica ɨ tyaɨte eitzeꞌe . Aɨ pu ajta hueꞌiratuaasin aɨme ɨ mej tyaꞌatzaahuateꞌe .
54004011	Paucheꞌe tihuaꞌamuaꞌatya , pajta pauj tihuaꞌutaijteꞌen paɨjna cɨmeꞌe nyej ye tiꞌimueꞌiyuꞌuseꞌe .
54004012	Capej tiꞌitaꞌacareꞌen tɨ aꞌatɨ muacáxaahuata aɨjna cɨmeꞌe pej pauj tyamueij , silu ayaa papuꞌu rɨꞌɨ tyajaꞌuchaꞌacaneꞌen tyamuaꞌa naa mej mi aɨme ɨ mej tyaꞌatzaahuateꞌe meyan cheꞌeta manaꞌa áꞌujhuaꞌanyeꞌen patɨj muaa aɨjna cɨmeꞌe aꞌij pej tihueꞌixaateꞌe , aꞌij pej rɨꞌɨ tiꞌitiáꞌachaꞌɨ , ajta aꞌij pej tihuaꞌaxeꞌeveꞌe . Micheꞌe majta meyan cheꞌeta manaꞌa timuáɨjchu patɨj muaa aɨjna cɨmeꞌe aꞌij pej tiraꞌastijreꞌe ɨ tavastaraꞌa , ajta aꞌij pej tyaꞌurareꞌen ɨ aꞌatzajtaꞌa .
54004013	Ayaa paj rɨjca asta nyacai uvéꞌenyen , pataꞌaj peyan huaꞌutanamuajristeꞌen ɨ yuꞌuxari jetze ɨ tyaɨte tzajtaꞌa , pajta tihuaꞌutaꞌixaateꞌen , pajta tihuáꞌumuaꞌaten .
54004014	Capej raxaahuata aɨjna tɨ Dioj muaatapueijve matɨꞌɨj maɨn vaujsi mamuaꞌajtamuarej , majta tyuꞌutaxajtacaꞌa mueetzi cɨmeꞌen ɨ Dioj jetze maꞌacan .
54004015	Pataꞌaj peyan raaruure paɨjna cɨmeꞌe , pataꞌaj nain cɨn tiꞌamuaꞌatya mej mi naimiꞌi meyan tiraaseij pej ranaijmiꞌireꞌen ɨ tɨ mueetzi jemi huatyajturaa .
54004016	Rɨꞌɨ papuꞌu paɨjna cɨmeꞌe aꞌij pej tiꞌitɨj ruure , pajta aꞌij pej tiꞌitɨ tihuaꞌamuaꞌate . Pataꞌaj peyan taꞌutaviicueꞌi paɨjna cɨmeꞌe aꞌini tɨ puaꞌa peyan huarɨni , muaa paj asaɨj huiiráꞌatuaasin , pajta hueꞌiratuaasin aɨme ɨ maj muanamuajran .
54005001	Capaj aꞌij puaꞌa tiꞌijtyáꞌaxɨꞌɨ seij tɨ ari vastacɨraꞌi , silu rɨꞌɨ pej tiraatajeeva cumu aꞌataata papuꞌu . Ajta aɨme ɨ tyetyaca ɨ maj cai xɨ vaujsicɨraꞌi , pataꞌaj rɨꞌɨ tihuaꞌutajeeva cumu aꞌihuaamuaꞌa papuꞌu .
54005002	Pataꞌaj rɨꞌɨ tihuaꞌutajeeva ɨ juuca ɨ mej meri ucarijse cumu aꞌanaana papuꞌu , majta aɨme ɨ maj cai xɨ ucarijse cumu aꞌacuꞌutzimuaꞌa papuꞌu naꞌari ajuutzimuaꞌa . Pataꞌaj rɨꞌɨ tihuaꞌutajeeva aꞌij tɨ tiraavijteꞌe nain cɨmeꞌe .
54005003	Ajta aɨme ɨ juuca ɨ maj meri huaujsaɨjtaracaꞌa , tɨ puaꞌa ayan tiꞌayajna maj huaujsaɨjtaracaꞌa , majta ɨ maj cai aꞌij tiꞌijviicueꞌira , pataꞌaj huaꞌutavaɨreꞌen .
54005004	Naꞌari cai , tɨ puaꞌa auj tiyaujmuaꞌa caꞌɨn auj tiyaꞌacuajmuaꞌa , ayaa paj huarɨni . Micheꞌe aɨme miꞌi rɨꞌɨ raaruuren mej maɨjna cɨn tyaꞌaraꞌasten mej huaꞌutavaɨreꞌen ɨ ruxaꞌaj tyaɨtestyamuaꞌa . Matɨꞌɨj meyan huarɨn , muꞌuri xaa tyuꞌunajchitacaꞌa maɨjna cɨmeꞌe ɨ mej téꞌechaɨcaꞌa ruvaujsi jemi naꞌari ruyaꞌacuajmuaꞌa jemi . Ajta ai pu aɨn pueen ɨ tɨ rɨꞌɨ tirataꞌaca ɨ Dioj .
54005005	Pataꞌaj peyan huarɨni , tɨ puaꞌa aꞌatɨ xaa huaujsaɨjtaracaꞌa , tɨ ajta cai aꞌij tiꞌijviicueꞌira , aɨ pu xaa tyaꞌantzaꞌahuatya ɨ Dioj jemi , ajta tyenyuuveꞌen nain xɨcaj tzajtaꞌa , ajta nain tɨcaꞌari tzajtaꞌa tɨ ij ayan tiꞌijhuaviira tɨ Dioj raatavaɨreꞌen .
54005006	Ajta aɨn ɨ jɨitaꞌa tɨ huaujsaɨjtaracaꞌa , tɨ puaꞌa ayan rɨꞌɨ tiraꞌaraanajchi aɨjna cɨmeꞌe tɨ naa seijreꞌe jemin , cu xuee tɨ huamɨꞌɨ ɨ Dioj jemi . Ma ajta aucheꞌe pu ruuri .
54005007	Pataꞌaj pajta huaꞌutanamuajristeꞌen ɨ tyaɨte paɨjna ɨ nyuucari mej mi cai tiꞌitɨj cɨn aꞌaturaá muaꞌaraꞌani , tɨꞌij ajta cai aꞌatɨ tiꞌitɨj cɨn huaꞌa jetze tíꞌipuaꞌajtyaꞌa .
54005008	Tɨ puaꞌa aꞌatɨ cai tihuaꞌutavaɨreꞌen aɨme ɨ rutyaɨtestyamuaꞌa , aɨme ɨ maj eitzeꞌe vejliꞌi jemin eꞌeche , aɨ pu aɨjna cɨn ma ruurai tɨ raꞌatzaahuatyaꞌacaa ɨ Dioj jemi . Eitzeꞌe pu aꞌij puaꞌa rɨcɨ cai saɨj tɨ aꞌij puaꞌa tiꞌityujchaꞌɨ , tɨ ajta cai aꞌanaj raꞌatzaahuateꞌe .
54005009	Cɨmeꞌen aɨme ɨ maj huaujsaɨjtaracaꞌa , aɨme papuꞌu auyuꞌuxan ɨ mej meyan rajchaꞌɨ aꞌachu cumu hueicate ninyeꞌiraꞌa o eitzeꞌe ninyeꞌiraꞌa . Ajta , ayaa pu ruxeꞌeveꞌe tɨ cai aꞌanaj tiꞌixanaꞌacɨraꞌa jemin ɨ rucɨn tyaacan .
54005010	Ayaa pu ajta ruxeꞌeveꞌe , maj naimiꞌi ramuaꞌareera ɨ tyaɨte tɨ puaꞌa xaꞌapɨꞌɨn huarɨj tiꞌitɨj cɨmeꞌe , tɨ rɨꞌɨ tihuaꞌuxaꞌapueiriꞌi ɨ tɨꞌɨrii caꞌɨn tɨ huaꞌancureꞌeviꞌitɨ aɨme ɨ maj ramuaaracaraꞌa nusu tɨ huaꞌanajaꞌusixɨ ɨ huáɨɨca jetze aɨme ɨ maj huatyáuu ɨ Dioj jemi naꞌari tɨ huaꞌutavaɨ aɨme ɨ maj tihuaꞌamuareꞌeristeꞌe o tɨ ayan huatauraꞌa tɨ ayan huarɨni tiꞌitɨ tɨ aꞌij tiꞌixaꞌapɨꞌɨn .
54005011	Ajta aɨme ɨ maj huataujsaɨjtaracaꞌa , ɨ maj mauj tyaamuastaca , capaj peyan huaꞌayuꞌuxa jetzen ɨ papee , aꞌini tɨꞌɨj ari eitzeꞌe huaꞌutaꞌasi maj huavicheꞌen , majta cai cheꞌe raxeꞌevaꞌa muaꞌajuꞌun mej tyuꞌutyavaɨreꞌen ɨ Cɨriistuꞌu jemi , aɨ mu xaa huatyevicheꞌesin .
54005012	Tɨ puaꞌa peyan huaꞌuyuꞌuxan ɨ papee jetze , ajta tɨ puaꞌa meyan huatyevicheꞌen , aɨ mu rajpueitzi muaꞌajuꞌun ɨ Dioj jemi aꞌini muꞌuri raꞌutaxaahuariꞌiriꞌi ɨ maj anacaican cɨn tyaꞌataujratziiriꞌi ɨ Dioj jemi .
54005013	Ajta aɨjna cɨmeꞌe , ayaa mu tiꞌijrɨꞌɨre mej áꞌujhuaꞌanyeꞌen ɨ huaꞌachiꞌi tzajtaꞌa meyee , majta meyee . Ayaa mu cɨn maꞌujhuaꞌanyeꞌen aꞌini ayaa mu rɨcɨ aꞌij tɨ tiꞌitɨ tihuaꞌaraanajchi . Ayaa mu áꞌujhuaꞌanyeꞌen meyee , majta meyee mej eihua tyuꞌujxajtaveꞌe , majta eihua tyuꞌurihuaꞌuveꞌe maɨjna cɨmeꞌe aꞌij tɨ rɨcɨ ɨ ruxaꞌaj tevi . Ajta ayaa teꞌirajraꞌani mej eihua tyúꞌuxajtaveꞌe tɨ ayan tiraavijteꞌe .
54005014	Ayaa pu tiꞌirɨnyaca aɨme jemi ɨ maj mauj tyaamuastaca ɨ maj huataujsaɨjtaracaꞌa . Aɨj nu cɨn neyan tiꞌimueꞌixaateꞌe tɨcɨn micheꞌe huatyevicheꞌen mej mi tiyauumuaꞌa muaꞌaraꞌani . Micheꞌe majta rɨꞌɨ tyuꞌumuareꞌen aꞌu me eꞌeche mej mi cai raataꞌan maɨjna tɨ tajchaɨreꞌe tɨ tiꞌitɨ cɨn huaꞌajetze tyaꞌujpuáꞌajteꞌen .
54005015	Ayaa pu tiꞌayajna maj seica meri ma ruurai ɨ maj anacaican tyaꞌataujratziiriꞌi ɨ Dioj jemi mej mi raꞌaraꞌasten maɨjna ɨ Satanás .
54005016	Ajta aɨn jɨitaꞌa tɨ ajta tyaꞌatzaahuateꞌe , tɨ puaꞌa a me eꞌeche jemin seica ɨ maj huaujsaɨjtaracaꞌa , cheꞌe aɨn huaꞌutavaɨreꞌen tɨ ij cai huáꞌamuareꞌeristyaꞌa aɨme ɨ mej tiꞌivaɨreꞌe u teyujtaꞌa . Tɨ puaꞌa ayan huarɨni , aj pu xaa huatarɨꞌɨristari aɨme jemi ɨ maj teyujtaꞌa tiꞌivaɨreꞌe mej mi huaꞌutavaɨreꞌen ɨ maj cai aꞌij teꞌeviicueꞌi ɨ maj huaujsaɨjtaracaꞌa .
54005017	Pataꞌaj peyan huaꞌuruuren aɨme ɨ mej antyujmuaꞌaree u teyujtaꞌa . Tɨ puaꞌa xaꞌapɨꞌɨn marɨcɨ , ayaa pu tiraavijteꞌe pej tyamuaꞌa rɨꞌɨ tihuaꞌataꞌacareꞌen tiꞌitɨj cɨmeꞌe tɨ tihuaꞌaturaateꞌe . Pataꞌaj eitzeꞌe rɨꞌɨ tihuaꞌutaꞌan aɨme mej miꞌi huatyaujcaꞌanyen maɨjna cɨmeꞌe mej tihuaꞌutaꞌixaateꞌen , majta mej tihuáꞌumuaꞌaten .
54005018	Ayaa paj huarɨni , aꞌini ayaa pu teꞌeyuꞌusiꞌi ɨ yuꞌuxari jetze tɨcɨn : “ Caxu raꞌanajɨꞌɨquihuaꞌan mɨ puuye tɨ raayun ɨ triigu ruɨɨca cɨmeꞌe silu cheꞌe rɨꞌɨristan tɨ cɨj caj tiraacuaꞌani . ” Ajta pu ayan teꞌeyuꞌusiꞌi tɨcɨn : “ Ayaa pu tiraavijteꞌe mej mi tiraanajchiteꞌe aꞌatɨ tɨ tiꞌimɨjhuaca aꞌachu tɨ caj raamueꞌitɨ . ”
54005019	Tɨ puaꞌa aꞌatɨ tiꞌitɨj cɨn jetzen tiꞌijpuáꞌajtyaꞌa seij tɨ huaꞌachaɨ u teyujtaꞌa , tɨ puaꞌa aɨ naꞌa tiꞌijpuáꞌajtyaꞌa , capej ranamuajra . Aru tɨ puaꞌa ma huaꞌapua naꞌari mahueica meyan jetzen tiꞌijpuáꞌajtyaꞌa , aj paj xaa raanamua .
54005020	Majta aɨme ɨ maj huaꞌachaɨ ɨ tyaɨte teyujtaꞌa , tɨ puaꞌa aꞌij puaꞌa me titetyújchaɨ ɨ Dioj jemi , pataꞌaj huaꞌajtyaꞌaxɨꞌɨn , metiꞌinamuáaraca ɨ tyaɨte , mej mi raamuaꞌaree ɨ seica mej mi cai meyan tityaꞌɨtzaa .
54005021	Jemin ɨ Dioj , nyajta jemin ɨ Cɨriistuꞌu tɨ ajta iꞌi Jesús , nyajta huaꞌa jemi ɨ mej tiꞌivaɨreꞌe ɨ tajapua , Dioj tɨ huaꞌantihuau , ayaa nu tíꞌimueꞌijcateꞌe pataꞌaj nain cɨn naꞌaraꞌastijreꞌen aꞌij nyej neri timueꞌixaa . Capej tiꞌitɨ cɨn aꞌij rɨjca paɨjna cɨmeꞌe pej seij eitzeꞌe xeꞌeveꞌe , pajta seij cai peyan tiꞌixeꞌevaꞌa silu pataꞌaj peyan cheꞌeta panaꞌa huaꞌaruure naijmiꞌica .
54005022	Capej áꞌiyiꞌitzeꞌe paj raꞌavaꞌamɨjhuaꞌan seij ɨ aꞌatɨ tiꞌitɨ tɨ aꞌij cɨmeꞌen pej pi cai jamuan autyaturan ɨ Dioj jemi . Pataꞌaj asaɨj rɨꞌɨ tihuaꞌachaɨn pataꞌaj cai tiꞌitɨj cɨn autyaturan ɨ Dioj jemi , seij jamuan ɨ tevi .
54005023	Pataꞌaj raatapuaꞌajta paj cai aɨ panaꞌa jaj yaꞌaca . Pataꞌaj cɨj caj tiꞌitɨ nahuaj tyuꞌuyeꞌen aꞌini eihua pej tíꞌicucuiꞌi .
54005024	Aɨjna cɨmeꞌen ɨ seica ɨ tyetyaca , a eijreꞌe pu seijreꞌe ɨ maj cɨn autyajturaa ɨ Dioj jemi tɨ ij anacaican pueijtzi huaꞌutaꞌan . Ajta seica cɨmeꞌen , capu aꞌij amiteere anacaican ɨ maj cɨn autyajturaa ɨ Dioj jemi , silu majcaꞌi huayee xaa tyajaꞌureꞌenyejsin ajna xɨcajraꞌan tɨ jetzen huataseijreꞌesin .
54005025	Ayaa pu cheꞌeta naꞌa een aɨjna cɨmeꞌe ɨ tɨ xaꞌapɨꞌɨn ɨ maj cɨn meri tyuꞌutavaɨ , aɨ pu a eijreꞌe seijreꞌe . Naꞌari tɨ puaꞌa cai anacai amiteere , majcaꞌi huayee pu huataseijreꞌesin . Capu rɨꞌɨri tɨ huatáuravaa para rusen cɨmeꞌe .
54006001	Ayaa pu ruxeꞌeveꞌe muejmi jemi satɨj sanaꞌa puaꞌamua mej caꞌanyejri cɨn tyajaꞌamuamuaristeꞌe tɨ i ayan tyajamuáꞌamityejtyaꞌa tɨ ayan raavijteꞌe sej huaꞌaraꞌastijreꞌen aɨme ɨ mej tyajaꞌamueꞌijteꞌe . Naꞌari tɨ puaꞌa sacai seyan huarɨni , aɨ mu aꞌij puaꞌa tyuꞌutaxajta maɨjna cɨmeꞌe ɨ tyej teyan raatamuaꞌamua tɨcɨn Dioj tɨ taꞌivastaraꞌa , majta maɨjna cɨmeꞌe aꞌij tyej tiꞌimuaꞌata .
54006002	Ajta , aꞌini aɨ mu ɨ mej tyajaꞌamueijteꞌe , aɨ mu majta tyaꞌatzaahuateꞌe , ayaa xu huarɨni . Caxu huaꞌaxaahuariꞌira saɨjna cɨmeꞌe sej ruꞌihuaamuaꞌa ɨ tavastaraꞌa jemi , silu ayaa xu eitzeꞌe tihuaꞌutyavaɨreꞌen . Ayaa xu huarɨni aꞌini eitzeꞌe pu tihuaꞌacɨꞌɨti aɨme ɨ mej tyajaꞌamueijteꞌe aɨjna cɨmeꞌe sej seyan tihuaꞌutyavaɨreꞌen , majta meyan tyaꞌatzaahuateꞌe , ajta Dioj pu huaꞌaxeꞌeveꞌe . Ai pu aɨn pueen ɨ tɨ ruxeꞌeveꞌe pej peyan tihuaꞌumuáꞌate . Pajta , pataꞌaj caꞌanijraꞌa huaꞌutaꞌan mej mi meyan huarɨni .
54006003	Seica mu meyan tiꞌimuaꞌataca maɨjna cɨmeꞌe tɨ cai ayan tiꞌayajna , tɨ saɨque een aɨjna cɨmeꞌe ɨ nyuucari tɨ rɨꞌɨ taaruuren tɨ cɨmeꞌen taamuáꞌate ɨ tavastaraꞌa ɨ Jesús tɨ ajta iꞌi Cɨriistuꞌu . Majta meyan tiꞌimuaꞌataca aɨjna cɨmeꞌe tɨ saɨque een aɨjna cɨmeꞌen ɨ nyuucari tɨ tzaahuatiꞌiraꞌa cɨn tiꞌixa ɨ Dioj jemi . Tɨ puaꞌa aꞌatɨ ayan eenyeꞌen , capu tiꞌitɨ uꞌumuaꞌaree silu áꞌujtzaahuateꞌe puꞌu . Eihua pu tyuꞌurihuauveꞌe nain cɨmeꞌe , ajta nyaꞌusaꞌamɨꞌɨ aɨjna cɨmeꞌe aꞌij tɨ huataujmuaꞌa seij ɨ nyuucari . Ai pu aɨn pueen ɨ tɨ teꞌiraayeꞌi tɨ ayan rɨcɨ . Maujcheere rujɨɨmuaꞌa naꞌari maujtyesaꞌa . Majta aꞌij puaꞌa tyuꞌujxajtaveꞌe caꞌɨn sei pu ayan tíꞌijxajtziꞌi ɨ ruxaꞌaj tevi tɨ ij aꞌij puaꞌa raaruuren .
54006004	
54006005	Aꞌanaj tɨ naꞌa maujtyeseꞌe aɨme ɨ mej aꞌij puaꞌa me tyaumuámuaꞌaree . Aɨ pu tiyaaruꞌu tihuaꞌariꞌiriꞌi ɨ maj anacaican cɨn rúꞌumuaꞌareeracaa tzaahuatiꞌiraꞌa cɨmeꞌe . Aɨj pu cɨn ayan tihuaꞌamitejteꞌe mej meyan tiraamueꞌitɨn maɨjna cɨmeꞌe mej huataujseijrata maj nuꞌu Cɨriistuꞌu jemi tiꞌivaɨreꞌe .
54006006	Ma ajta , tɨ puaꞌa aꞌatɨ rɨꞌɨ huaꞌuruuren aɨjna cɨmeꞌe tɨ raꞌastijreꞌe ɨ Dioj eihua pu aɨjna cɨn ramueꞌitɨn , tɨ puaꞌa ajta rutyamuaꞌaveꞌe .
54006007	Aꞌini tyatɨꞌɨj huataseijre iiyan chaanaca japua , catu tiꞌitɨ uveꞌeneijte . Ajta , tyatɨꞌɨj huiracɨɨnye teyanna chaanaca japua , catu tiꞌitɨj aꞌatɨni .
54006008	Ayaa pu éenyaꞌa , ticheꞌe huatatyamuaꞌaveꞌen tyaɨjna cɨmeꞌe tyej tíꞌijchaꞌɨ ɨ tyej tiꞌicuaꞌa , ajta ɨ tyaj cɨn tíꞌityatacheꞌete .
54006009	Majta aɨme ɨ mej meyan raxeꞌeveꞌe mej huataujchijtyaanita , ayaa mu eꞌen matɨj aɨme ɨ tiꞌityaɨn aꞌatɨ tɨ caujnari cɨn huaꞌutyaajɨꞌɨque . Aɨ pu huaꞌatyanaamɨ ɨ huaꞌa tzajtaꞌa mej mi eihua tiꞌijxeꞌeveꞌe , maj cai cɨn rɨꞌɨ me tauúmuaꞌaraa , tɨ eihua aꞌij puaꞌa tyuꞌuruure . Ai pu aɨn pueen ɨ tɨ nain tihuaꞌariꞌira , tɨ huaꞌantipuaꞌariteꞌesin rusen cɨmeꞌe .
54006010	Aꞌini aij pu jetze airáninyei naijmiꞌi tɨj naꞌa tɨ aꞌij puaꞌa seijreꞌe aɨjna cɨmeꞌe maj huapɨꞌɨ tumin ranyacuaꞌatzeꞌe . Majta seica , aɨ mu meri raꞌatyaxaahuatacaꞌa ɨ mej tyaꞌatzaahuateꞌe maɨjna cɨmeꞌe mej eihua huapɨꞌɨ ranyacuaꞌatzeꞌe ɨ tumin . Matɨꞌɨj meyan huarɨni , eihua mu rajpueitzi muaꞌaraꞌani .
54006011	Pajta muaa , mɨ pej raꞌastijreꞌe ɨ Dioj , pataꞌaj cai aꞌatzu tyaꞌaste paɨjna cɨmeꞌe silu ayaa papuꞌu huarɨni . Pataꞌaj peyan tiraahuauni pej uraréꞌenyeꞌen ɨ aꞌatzajtaꞌa , pajta pataꞌaj rɨꞌɨ tíꞌichajca ɨ Dioj jemi . Pajta pataꞌaj tyaꞌatzaahuatyaꞌa tzaahuatiꞌiraꞌa cɨmeꞌe . Ayaa papuꞌu pajta tiraahuauni paj huaꞌaxeꞌeveꞌen tyamuaꞌa naa ɨ tyaɨte , paj tyaꞌutaviicueꞌi , pajta ayan huatyaꞌapuaꞌariteꞌe ɨ aꞌatzajtaꞌa .
54006012	Pataꞌaj tiꞌityeseꞌe tyamuaꞌa naa pej pi ratyamueꞌitɨn paɨjna tɨ xaꞌapɨꞌɨn een aɨjna cɨmeꞌe pej tyaꞌatzaahuateꞌe . Pataꞌaj tiꞌityeseꞌe paɨjna huatyamueꞌitɨn paj ruuri puaꞌaraꞌani rusen cɨmeꞌe ɨ Dioj jemi , aꞌini aɨj pu cɨn Dioj muaatajée ajna xɨcajraꞌan pej jetzen raataꞌa aꞌanyuuca metiꞌiseiraca ɨ tyaɨte . Xaꞌapɨꞌɨn paj raataxajtacaꞌa paj nuꞌu raꞌaraꞌastijreꞌen ɨ tavastaraꞌa jemi .
54006013	Ayaa nu tiꞌimueijcateꞌe tiꞌitɨj cɨmeꞌe jemin ɨ Dioj tɨ naijmiꞌica huaꞌataꞌaca maj ruuri muaꞌaraꞌani , ajta jemin ɨ Cɨriistuꞌu tɨ ajta iꞌi Jesús tɨ ajta xaꞌapɨꞌɨn tyuꞌutaxajtacaꞌa tɨꞌɨj aɨn tiꞌixaatyaꞌacaa jemin aɨjna ɨ tajtuhuan tɨ ayan antyahuaacaꞌa tɨcɨn Póncio Pilaatu .
54006014	Ayaa nu tiꞌimueijcateꞌe pej peyan raꞌaraꞌastijreꞌen nain cɨn aꞌij nyej neri timuaataíj , pej pi cai tiꞌitɨj cɨn autyaturan , tɨ ij cai aꞌatɨ tiꞌitɨj cɨn mueetzi jetze tyaꞌupuáꞌajteꞌen . Pataꞌaj pauj peyan rɨjca tɨj naꞌa tɨ yu aucaꞌitɨ aꞌame asta cai ajtahuaꞌa ye huataseijreꞌen ɨ tavastaraꞌa , aɨjna ɨ Jesús , tɨ ajta iꞌi Cɨriistuꞌu .
54006015	Ajta ayen teꞌeme tɨꞌɨj Dioj ayan raaxaꞌapɨꞌɨntareꞌen yee puꞌuri raavijteꞌe tɨ ajtahuaꞌa huataseijreꞌen . Ajta aɨn Dioj , ai pu aɨn pueen ɨ tyaj rɨꞌɨ tirataꞌaca , ɨ tɨ rusaɨj nain japua tieꞌijta . Aɨ pu tihueꞌijteꞌe aɨme ɨ maj tajtuhuan cɨn tiꞌitátyatyáꞌupuꞌu . Ai pu ajta aɨn pueen ɨ huaꞌavastaraꞌa aɨme ɨ tyej teyan huaꞌatamuaꞌamua tɨcɨn yee tavastaraꞌa , ɨ maj meyanna seijreꞌe iiyan chaanaca japua .
54006016	Aɨ puꞌu naꞌa aɨn pueen ɨ tɨ cai aꞌanaj mɨꞌɨni , ajta aɨn áꞌuca aꞌu tɨ ayan eihua aꞌutáca aꞌu tyaj cai aꞌarajvee ɨ jemin . Capu aꞌatɨ aꞌanaj raaseij , ajta capu rɨꞌɨri tɨ aꞌatɨ rujɨꞌɨ cɨn raaseij . Ticheꞌe rɨꞌɨ tiraataꞌan , ajta cheꞌe aɨn nain cɨn antyujmuaꞌaréera aꞌaraꞌani rusen cɨmeꞌe .
54006017	Ayaa paj tihuaꞌutaijteꞌen aɨme ɨ maj chijtyaani pueen , ɨ maj yan huachaatɨme iiyan chaanaca japua mej mi cai huaꞌaxaahuata ɨ seica ɨ maj cai aꞌij tiꞌijviicueꞌi . Micheꞌe majta cai maɨjna cɨn aꞌujtzaahuatyaꞌa maɨjna cɨmeꞌe mej eihua tíꞌijchaꞌɨ tɨ huapɨꞌɨ tiꞌijnajchi , aꞌini capu rɨꞌɨri mej raamuaꞌaree tɨ tyahuaꞌavaꞌɨrihuaꞌan majcaꞌi huayee . Aɨj pu cɨn , micheꞌe raꞌatzaahuatyaꞌa ɨ Dioj tɨ ruxéꞌeviꞌiraꞌa cɨn taatapueijveꞌesin naijmiꞌi tɨj naꞌa tyej ti tyaɨjna cɨn huatatyamuaꞌaveꞌen .
54006018	Pataꞌaj tihuaꞌutaijteꞌen mej mi meyan huarɨni ɨ tɨ iꞌi xaꞌapɨꞌɨn cɨmeꞌe , mej mi eihua huapɨꞌɨ meyan tyuꞌumuareꞌen maɨjna cɨmeꞌe tɨ xaꞌapɨꞌɨn , mej mi ruxéꞌeviꞌiraꞌa cɨn tihuaꞌutaꞌan ɨ maj cai aꞌij tiꞌijviicueꞌi , mej mi raꞌujcaꞌanye mej tyuꞌuraꞌan tyamuaꞌa naa aɨjna mej tíꞌijchaꞌɨ .
54006019	Tɨ puaꞌa meyan huarɨni , eihua mu huapɨꞌɨ ratyaꞌavaata ɨ Dioj jemi tɨ tihuaꞌatyavaꞌɨrihuaꞌan majcaꞌi huayee rusen cɨmeꞌe . Ayaa mu meyan huarɨn , aɨ mu xaa ramuaꞌareeran mej maun teꞌentyaruti ɨ Dioj jemi mej mi ruuri muaꞌaraꞌani rusen cɨmeꞌe . Ai pu aɨn pueen ɨ tɨ tihuaꞌatyavaꞌɨrihuaꞌan tzɨteꞌe .
54006020	Muaa , pej iꞌi Timuteeyu , pataꞌaj rɨꞌɨ panaꞌa pej pi nain cɨn tyaꞌaraꞌasten Dioj tɨ cɨmeꞌen timuéijca . Capaj aꞌatzu raꞌaste ɨ mej eihua tyúꞌuxajtaveꞌe maɨjna cɨmeꞌe ɨ nyuucari tɨ cai tiꞌitɨj vaɨreꞌe , ajta tɨ saɨque een . Ayaa mu tyaꞌujtzaahuateꞌe mej ruꞌumuaꞌaree , aru capu ayan tiꞌayajna . Camu aꞌatzu ruꞌumuaꞌaree .
54006021	Majta seica meri huaꞌunamuajriꞌi . Ayaa mu cɨn huarɨn , matɨꞌɨj mi maɨn caꞌanacan yáꞌuhuaꞌaxɨ ɨ mej tyaꞌatzaahuateꞌe . Aj mu mi ajtacɨ́j ɨ tavastaraꞌa jemi , micu . Yaa pu i cu . Cheꞌe aꞌij tiꞌimuavaɨraꞌa .
55001001	Inyaa , nyaa nu iꞌi Pablo , tɨ Dioj naꞌantihuau ruxéꞌeviꞌiraꞌa cɨmeꞌe nyej ni ratyavaɨreꞌen ɨ Cɨriistuꞌu tɨ ajta iꞌi Jesús aɨjna cɨmeꞌe tɨ Dioj ayan tyaꞌataujratziiriꞌi tɨ taataꞌasin tyaj ruuri taꞌaraꞌani rusen cɨmeꞌe jamuan tyaɨjna ɨ Cɨriistuꞌu tɨ ajta iꞌi Jesús .
55001002	Ayaa nu ye tiꞌimuayuꞌuseꞌe muaa pej iꞌi Timuteeyu , mɨ pej niꞌiyauj . Cheꞌe aɨn Dioj tɨ taꞌiyaꞌupua , ajta aɨn ɨ tavastaraꞌa , ɨ Cɨriistuꞌu , tɨ ajta iꞌi Jesús , micheꞌe maɨn rɨꞌɨ timuaataꞌan , micheꞌe muáꞌancuꞌuvajxɨꞌɨn , majta rɨꞌɨ timuaatyapuaꞌariten ɨ aꞌatzajtaꞌa .
55001003	Tɨj naꞌa tyatɨꞌɨjta muaꞌutamuaꞌaree , nain xɨcaj tzajtaꞌa naꞌari nain tɨcaꞌari tzajtaꞌa , nyatɨꞌɨjta tyenyuusimeꞌen , nyaa nu tíꞌijtaujtziꞌireꞌe mueetzi cɨmeꞌe ɨ Dioj jemi ɨ nyaj jemin cai tiꞌitɨj cɨn autyajturaa nyej ravaɨreꞌe . Ayaa nu cheꞌe nyanaꞌa jemin ravaɨreꞌe matɨj maɨn tiꞌivaɨraꞌacaa ɨ nyahuaacɨxaꞌastyamuaꞌa tyaaca .
55001004	Nyaa nu muaꞌutamuaꞌaree ɨ paj cɨn ayein . Aɨj nu cɨn eihua raxeꞌeveꞌe nyaj nyajtahuaꞌa muaaseij nyej ni nyaɨjna cɨn huatantyamuaꞌaveꞌen .
55001005	Nyaa nu raꞌutamuaꞌareeriꞌi pej tyaꞌatzaahuateꞌe tzaahuatiꞌiraꞌa cɨmeꞌe . Aɨ pu anacaican tyaꞌantzaahua ɨ aꞌayaꞌacua aɨjna ɨ Loida tyaacan , ajta eꞌeyan aꞌanaana Eunice ayan cheꞌeta naꞌa tyaꞌantzaahua . Ajta ijii ayaa pu tinaꞌamitejteꞌe inyeetzi pej peyan cheꞌeta panaꞌa tyaꞌatzaahuateꞌe ɨ tavastaraꞌa jemi .
55001006	Aɨj nu cɨn neyan tiꞌimueꞌijteꞌe paj pajtahuaꞌa ahuaꞌacaꞌanyen pej tyuꞌutyavaɨreꞌen nain cɨmeꞌe aꞌij tɨ Dioj timuaataꞌa nyatɨꞌɨj muaꞌaváꞌamuarej ɨ nyamuajcaꞌa cɨmeꞌe .
55001007	Pataꞌaj ahuaꞌacaꞌanyen tyamuaꞌa naa aꞌini capu ayan tiraataꞌa ɨ Dioj tyej teyan tiꞌitzɨɨneꞌe . Capu aꞌatzu , silu aɨ pu titaatáꞌa tyej taɨjna jetze aratacaꞌanye , tyajta tyej ti taxeꞌeveꞌe , tyajta tej ti rɨꞌɨ metityaumuámuaꞌaree .
55001008	Aɨj paj cɨn cai tiꞌityeviꞌiraꞌa pej tihuaꞌutaꞌixaateꞌen ɨ tyaɨte aꞌij tɨ tyuꞌuruu ɨ tavastaraꞌa . Capej pajta tiꞌityeviꞌiraꞌa paɨjna cɨmeꞌe nyaj raꞌastijreꞌe . Ma pajta muaa , pataꞌaj nya jamuan huataꞌan tyej ti naimiꞌi rajpueiitzi taꞌaraꞌani , tyej ti Dioj jetze aratacaꞌanye tyej teyan huarɨni mej mi eitzeꞌe raanamua ɨ nyuucari tɨ cɨn Dioj hueꞌiratuaasin .
55001009	Aɨj tu jetze aratacaꞌanye ɨ Dioj tɨ tuꞌirajtuaa ityejmi , ajta titaijca tyej ti teyan uraréꞌenyeꞌen taꞌaraꞌani ɨ tatzajtaꞌa . Capu aɨjna cɨn tuꞌirajtuaa aɨjna cɨmeꞌe tyej tiꞌitɨj cɨn tyuꞌutyavaɨ . Capu xaa nyaꞌu . Ayaa puꞌu naꞌa tuꞌirajtuaa aɨjna cɨmeꞌe aꞌij tɨ anacaican tiraaxaꞌapɨꞌɨntarej , ajta aɨjna cɨmeꞌe tɨ rɨꞌɨ titaatáꞌa . Aɨ pu ajmiꞌi rɨꞌɨ titaatáꞌa jamuan ɨ Cɨriistuꞌu tɨ ajta iꞌi Jesús . Tɨꞌɨj cai xɨ séiraꞌaca ɨ chaanaca tyej yan japuan puasaaruveꞌe , aɨ pu ayan rɨꞌɨ titaatáꞌa .
55001010	Aru ijii , puꞌuri a eijreꞌe seijreꞌe aꞌij tɨ rɨꞌɨ titaatáꞌa aɨjna cɨmeꞌe tɨ huataseijre aɨjna tɨ tuꞌirajtuaa , aɨjna ɨ Cɨriistuꞌu tɨ ajta iꞌi Jesús . Aɨ pu raꞌantipuaꞌarite aɨjna ɨ maj cɨn cuiꞌini . Ajta , aɨ pu taataꞌa tyej raaseij ɨ tyaj ruuri taꞌaraꞌani rusen cɨmeꞌe tej raꞌaraꞌastijreꞌen ɨ nyuucari tɨ cɨn Dioj tuꞌirajtuaasin .
55001011	Ajta ineetzi , Dioj pu naꞌantihuau nyej ni tihuaꞌutaꞌixaateꞌen ɨ tyaɨte nyaɨjna ɨ nyuucari , nyajta nyaɨjna cɨn tyuꞌutyavaɨreꞌen , nyajta nyej tihuáꞌumuaꞌaten .
55001012	Aɨj nu cɨn neyan nyanaꞌa rajpueijtzi . Me nyajta , canu tiꞌityeviꞌiraꞌa aꞌini nyaa nu ramuaꞌate nyaɨjna ɨ nyaj raꞌastijreꞌe . Ajta ayan tinaꞌamitejteꞌe tɨ aɨn raayɨꞌɨtɨ tɨ ratyaꞌavaa ɨ nyaj cɨmeꞌen tiraijca tɨꞌij ajna huataseijreꞌen ajna xɨcajraꞌa tɨ jetzen Dioj ayan naꞌuxɨjteꞌen aꞌij tɨ tiraavijteꞌe .
55001013	Ayaa papuꞌu pauj tihuaꞌamuaꞌatya paɨjna cɨmeꞌe aꞌij pej tinaanamuajriꞌi ɨ nyenyuuca cɨmeꞌe tɨ aꞌij huatarujteꞌen . Pataꞌaj pauj peyan raꞌastijreꞌe ɨ tavastaraꞌa , pataꞌaj pajta pauj peyan huaꞌaxeꞌeveꞌe ɨ tyaɨte .
55001014	Pataꞌaj rɨꞌɨ tiratyáꞌavaa tɨ cɨn Dioj timuéijca . Pataꞌaj rɨꞌɨ tyaꞌuhuatyaꞌacaꞌanyen paɨjna cɨmeꞌe xaijnyuꞌucaraꞌaraꞌan ɨ Dioj pej jetze araꞌacaꞌanye pej pi rɨꞌɨ tiratyáꞌavaa , aꞌini aɨn xaijnyuꞌucaraꞌaraꞌan ye huatyaturaasin tyejmi jemi .
55001015	Papuꞌuri ramuaꞌaree ɨ maj ma nuurai naimiꞌi aɨme ɨ mej aun eꞌemaꞌacan tɨj naꞌa tɨ huatacáꞌa u Asia . Aɨ mu huaꞌa jetze ajtyamaꞌacan aɨjna ɨ Figelo , ajta aɨjna ɨ Hermógenes .
55001016	Ayaa nu tiꞌijxeꞌeveꞌe tɨ aɨn tavastaraꞌa rɨꞌɨ huaꞌancuꞌuvajxɨꞌɨn ɨ tyaɨtestyamuaꞌameꞌen aɨjna ɨ Onesíforo aꞌini eihua pu ye nyavaꞌatui ɨ nyaj cɨn huarún . Capu ajta raatatyéviꞌiraste nyej aiityanamiꞌihuacaꞌa .
55001017	Ma ajta aɨn Onesíforo , tɨꞌɨj aun aꞌutyavaacaꞌa u Roma , aɨ pu naahuau muareꞌeri cɨmeꞌe . Aj pu i xaa naatyau .
55001018	Cheꞌe tavastaraꞌa ayan tiraataꞌan tɨ Dioj rɨꞌɨ raꞌancuꞌuvajxɨꞌɨn ajna xɨcajraꞌa tɨ jetzen tavastaraꞌa ajtahuaꞌa huataseijreꞌen . Muaa pa ramuaꞌaree tyamuaꞌa naa naijmiꞌi tɨj naꞌa ɨ tɨ cɨn tinaatyavaɨ nyatɨꞌɨj nyaun aꞌucatii u Efeso .
55002001	Pajta muaa , pej niꞌiyauj , pataꞌaj huataꞌacaꞌanyen ɨ aꞌatzajtaꞌa paɨjna cɨmeꞌe tɨ Dioj rɨꞌɨ timuaataꞌa aꞌini muaa pa raꞌastijreꞌe ɨ Cɨriistuꞌu tɨ ajta iꞌi Jesús .
55002002	Ayaa papuꞌu huarɨni . Aɨjna pej peri nyeetzi huanamuajriꞌi aꞌij nyej tihuaꞌutaꞌixaa ɨ tyaɨte , seica mej tiꞌiseiraca , patɨj panaꞌa tinaanamuajriꞌi , aɨj papuꞌu cɨn tihuaꞌutaijteꞌen seica ɨ tyetyaca ɨ maj rɨꞌɨ titetyújchaꞌɨ , mej mi raayɨꞌɨtɨhuaꞌan mej tihuaꞌumuaꞌaten ɨ tyaɨte . Pataꞌaj tyaꞌutaviicueꞌi tajamuan .
55002003	Pataꞌaj rɨꞌɨ tiraatyavaɨreꞌen ɨ Cɨriistuꞌu tɨ ajta iꞌi Jesús . Pataꞌaj peyan cheꞌeta panaꞌa taꞌutaviicueꞌi tajamuan aɨjna cɨmeꞌe ɨ paj rajpueijtzi tɨj ajta xantaaruꞌu tɨ tiꞌivaɨreꞌe taꞌutaviicueꞌi aɨjna cɨmeꞌe tɨ rajpueijtzi .
55002004	Ajta , aꞌatɨ tɨ naꞌa tɨ tiꞌivaɨreꞌe tɨj xantaaruꞌu , tɨꞌij aɨn rɨꞌɨ raataꞌan aɨjna tɨ taꞌuyuꞌuxacaꞌa , aɨ puꞌu naꞌa jetzen ruxeꞌeveꞌe aꞌij mej rɨcɨ ɨ mej iꞌi xantaaruꞌu .
55002005	Ayaa pu cheꞌeta naꞌa een aɨme ɨ mej maun aꞌutyarute mej mi tyuꞌutatyeseꞌen huaꞌa jamuan ɨ maj huatyaruaache . Tɨ ij seij raamueꞌitɨn aɨjna ɨ curuun , ayaa pu tyuꞌujxeꞌeveꞌe tɨ aɨn ayan tyuꞌutatyeseꞌen aꞌij mej tiraaxaꞌapɨꞌɨntare aɨme ɨ mej tiꞌijta .
55002006	Ajta aɨjna tɨ eihua tiꞌimɨjhuaca japuan ɨ ruchuej , ayaa pu tiraavijteꞌe tɨ anacaican tiraacɨꞌɨti aɨjna tɨ tyuꞌucɨɨracaꞌa . Aj pu tihuaꞌacɨꞌɨti ɨ seica .
55002007	Pataꞌaj peijna jetzen peyan tiꞌimuaꞌatzaa aꞌij nyej tiꞌimueꞌixaateꞌe , aꞌini tavastaraꞌa pu muaataꞌasin pej yauꞌeitaa puaꞌaraꞌani nain cɨmeꞌe aꞌij tɨ huataujmuaꞌa .
55002008	Pataꞌaj raꞌutamuaꞌaree peijna cɨmeꞌen ɨ Jesús , tɨ ajta iꞌi Cɨriistuꞌu . Aɨ pu ajtahuaꞌa huatarú huaꞌa tzajtaꞌa ɨ mɨꞌɨchite . Aɨ pu ajta huaacɨxaꞌaraꞌan pueen aɨjna ɨ David tyaacan . Ai pu aɨn pueen ɨ nyuucari ɨ nyej tihueꞌixaateꞌen ɨ tyaɨte .
55002009	Aɨj nu cɨn neyan rajpueijtzi , mej meyan naꞌanaajɨꞌɨquen aꞌij mej tihuaꞌanajɨꞌɨqui ɨ mej aꞌij puaꞌa titetyujchaꞌɨ . Aru nyaucheꞌe nu tihuaꞌutaꞌixaateꞌesin aꞌini capu tiꞌirɨꞌɨri mej ratyaꞌavaa aɨjna ɨ nyuucari tɨ Dioj jetze raxa aꞌu nyaj aiityanamiꞌi .
55002010	Aɨj nu cɨn nain cɨn taꞌutaviicueꞌira nyaɨme jemi ɨ tɨ Dioj huaꞌantihuau , tɨ ij ajta Cɨriistuꞌu tɨ ajta iꞌi Jesús hueꞌirajtuaani mej mi jemin huatyaturan rusen cɨmeꞌe aꞌu tɨ áꞌunyeeriꞌi tyamuaꞌa naa .
55002011	Ayaa nu tiꞌimueꞌixaateꞌe tzaahuatiꞌiraꞌa cɨmeꞌe seij nyuucari tɨ ayan tɨcɨn : Tɨ puaꞌa tyej teyan jamuan huacuii , tyan tu tyajta jamuan ruuri taꞌaraꞌani .
55002012	Tɨ puaꞌa tej teyan taꞌutaviicueꞌi ɨ tyaj rajpueijtzi , tyan tu tyajta jamuan tieꞌijta taꞌajuꞌun . Naꞌari cai , tɨ puaꞌa teyan ma ruurai , aɨ pu ajta ma tuurai itejmi .
55002013	Tɨ puaꞌa teyan tityaꞌutáꞌɨtzaꞌaraꞌan ɨ Dioj jemi , aɨ pu cai aꞌanaj aꞌutaꞌɨtzeesin itejmi jemi aꞌini capu rɨꞌɨri tɨ aɨn rusaɨj rutíte .
55002014	Pataꞌaj pauj paɨjna cɨn tihuaꞌutaꞌixaateꞌen mej mi maɨjna cɨn raꞌutamuaꞌaree aꞌij nyej neri timueꞌixaa . Pataꞌaj rɨꞌɨ tihuaꞌutaꞌixaateꞌen ɨ Dioj jemi mej mi cai tyúꞌujtyesiꞌiraꞌa rujɨɨmuaꞌa nyuucari cɨmeꞌe aꞌini capu tiꞌitɨj vaɨreꞌe silu aꞌij pu puaꞌa naꞌa huaꞌaruure aɨme ɨ maj ranamua .
55002015	Pataꞌaj peyan paɨjna cɨn tiꞌityesaꞌa nain cɨn aꞌachu paj caj tiruꞌumuaꞌaree pej pi huataꞌaseijrata ɨ Dioj jemi , patɨj seij ɨ tɨ Dioj raataxajtacaꞌa tɨcɨn xaꞌapɨꞌɨn paj huarɨj . Ayaa paj peyan eenyaꞌa puaꞌame tɨj seij tɨ tiꞌimɨjhuaca tɨ cai aꞌanaj autyajturaa tiꞌitɨj cɨmeꞌe tɨ raatatyeviꞌirasteꞌen . Ayaa puꞌu naꞌa , aꞌini aɨ pu xaꞌapɨꞌɨn rɨjca aɨjna cɨmeꞌe tɨ tiꞌimuaꞌata aꞌij tɨ tiraavijteꞌe aɨjna ɨ nyuucari tɨ ayan tiꞌayajna .
55002016	Capej huaꞌajaahuateꞌe aɨme ɨ mej eihua tyuꞌujxajtaveꞌe , aꞌini aɨme ɨ maj meyan tyuꞌujxajtaveꞌe , eitzeꞌe mu maruujɨpua ɨ yeꞌira tɨ ayan tiꞌayajna asta manaꞌa cai cheꞌe tiꞌitɨ xajta tɨ xaꞌapɨꞌɨn een .
55002017	Eihua mu aꞌij puaꞌa tyuꞌuruure aɨme ɨ mej meyan tyuꞌujxajtaveꞌe , tɨj naꞌa tɨ tyuꞌume aꞌij mej tiꞌixa , eitzeꞌe pu aꞌij puaꞌa huaꞌaruuren ɨ tyaɨte . Ayaa pu tiꞌirɨnyaca aɨme jemi ɨ maj huaꞌapua , aɨjna ɨ Himeneo , ajta aɨjna ɨ Fileto .
55002018	Aɨ mu meri ma ruuhuaꞌaxɨ ɨ nyuucari tɨ ayan tiꞌayajna aꞌini ayaa mu tiꞌixaxaꞌa maj nuꞌu meri majtahuaꞌa huatarú ɨ mɨꞌɨchite . Muꞌuri seica huatyaamueꞌitɨ aꞌij mej tyaꞌantzaahuateꞌen .
55002019	Ma ajta , Dioj ayan tyuꞌuruu tɨ ij cai tiꞌitɨ taꞌantipuaꞌariteꞌen itejmi . Cu xuee tɨj chiꞌi ájtaahuacaꞌa tɨ cimieentu japua ruꞌujche tɨ cai rɨꞌɨri tɨ aꞌatɨ raꞌanján , ajta , tɨ aꞌayuꞌusiꞌi tɨ ayan tɨcɨn : “ Tavastaraꞌa pu huaꞌamuajte aɨme ɨ rutyaɨtestyamuaꞌa ” ; ajta tɨ ayan tɨcɨn : “ Naimiꞌi matɨj manaꞌa puaꞌamua ɨ maj meyan raataxaj yee tɨ raꞌastijreꞌe ɨ tavastaraꞌa , micheꞌe maɨn ma rúuhuaꞌaxɨn ɨ maj aꞌij puaꞌa cɨn titetyujchaꞌɨ . ”
55002020	Eihua pu tiꞌitɨ aun tyaꞌuseijreꞌe chiꞌi tzajtaꞌa tɨ veꞌe . Capu aɨ naꞌa seijreꞌe tiꞌitɨ tɨ taavijhua ɨ ooro cɨmeꞌe naꞌari plaata cɨmeꞌe silu ajta pu aɨn tyaꞌuseijreꞌe tɨ cɨye cɨn tiꞌitaavijhua , ajta xarij cɨmeꞌe . Seica tɨ aun tyeꞌiráꞌa , ayaa pu tiꞌivaɨɨreꞌe matɨꞌɨj tiꞌiyeste , ajta seica tɨ ajta aun tyeꞌiráꞌa , chaꞌa naꞌa pu cɨn tiꞌivaɨreꞌe .
55002021	Ayaa pu tíꞌen . Tɨ puaꞌa aꞌatɨ ayan raxeꞌeveꞌe tɨ tiꞌivaɨreꞌe ɨ Dioj jemi tɨj aɨjna ɨ tiꞌitɨ tɨ ayan tiꞌivaɨreꞌe matɨꞌɨj tiꞌiyeste , ayaa pu ruxeꞌeveꞌe tɨ ma ruuraini naijmiꞌi tɨj naꞌa tɨ aꞌij puaꞌa een , aj pu xaa ayan tiraaviityaꞌa aꞌame tɨ ij tiraatyavaɨreꞌen ɨ tavastaraꞌa , tɨ ij tavastaraꞌa ayan ratyaꞌavaa tɨ ij tiraatyavaꞌɨrihuaꞌan tiꞌitɨj cɨmeꞌe tɨ xaꞌapɨꞌɨn een .
55002022	Pataꞌaj pauj ma rúuhuaꞌaxɨn ɨ maj cɨn aꞌij puaꞌa titetyujchaꞌɨ ɨ mej tyaamua . Pataꞌaj peyan huarɨni huaꞌa jamuan ɨ mej meyan tiꞌixa yee mej raꞌastijreꞌe ɨ tavastaraꞌa maɨjna cɨmeꞌe ɨ mej uraréꞌen ɨ rutzajtaꞌa . Pataꞌaj peyan rɨjca aꞌij tɨ tiꞌijxeꞌeveꞌe ɨ Dioj . Pataꞌaj pajta huaꞌaxeꞌeveꞌe ɨ tyaɨte . Pajta peyan huaꞌutyapuaꞌariteꞌen ɨ huaꞌa tzajtaꞌa ɨ aꞌihuaamuaꞌa .
55002023	Capej huaꞌastijreꞌe aɨme ɨ mej eihua tyúꞌuxajtaveꞌe aꞌini papuꞌuri ramuaꞌaree tɨ ayaa naꞌa tiꞌivaɨreꞌe mej mi tyuꞌujaaxaijteꞌen ɨ tyaɨte ɨ maj rɨꞌɨ me tityaumuámuaꞌaree .
55002024	Ajta , capu ayan tiraavijteꞌe seij tɨ tavastaraꞌa vaɨreꞌe tɨ ayan eenyaꞌa auchaꞌacanyaꞌa tɨ seica jamuan tiꞌijaaxaijta . Capu aꞌatzu , silu cheꞌe aɨn rɨꞌɨ tihuaꞌumuaꞌaten . Cheꞌe ajta cai nyuꞌucamɨꞌɨ tyaꞌutaviicueꞌi .
55002025	Ajta aɨn tɨ ravaɨreꞌe ɨ tavastaraꞌa , ayaa pu ruxeꞌeveꞌe tɨ ruxaahua rɨꞌɨ huaꞌuruuren aɨme ɨ maj rajchaɨreꞌe aꞌij tɨ aɨn tiꞌimuaꞌataca . Ruxeꞌeveꞌe tɨ aɨn raꞌutamuaꞌaree yee rɨꞌɨri tɨ Dioj huaꞌutaꞌan mej mi saɨque tyuꞌumuaꞌati mej mi raamuaꞌati ɨ nyuucari tɨ ayan tiꞌayajna , mej mi majtahuaꞌa rɨꞌɨ me títyaꞌumuámuaꞌaraa muaꞌaraꞌani . Matɨꞌɨj meyan huarɨni , rɨꞌɨriista pu aꞌame maj huiracɨɨnye aꞌu tɨ tiyaaruꞌu huájeꞌityáana aꞌu tɨ ayan huaꞌuruu aꞌij tɨ aɨn tiꞌijxeꞌevaꞌacaa maj raꞌaraꞌastijreꞌen .
55002026	
55003001	Ayej xaa nyaꞌu tiꞌayajna tɨ ayan teꞌeme majcaꞌihua yee tɨꞌɨj teꞌentipuaꞌarijmeꞌen nain . Eihua mu rajpueiitzi muaꞌajuꞌun .
55003002	Ayaa mu eenyaꞌa muaꞌajuꞌun ɨ tyaɨte . Ayaa mu raxeꞌevaꞌa aꞌame seij ɨ tyaɨte aꞌij tɨ aɨme tihuaꞌamitejteꞌe seij ajta seij . Majta eihua huapɨꞌɨ raxeꞌeveꞌe maj tumin tisaɨreꞌen . Eihua mu aꞌujtzaahuatyaꞌa muaꞌajuꞌun , majta eihua huaꞌaxaahuata muaꞌajuꞌun ɨ ruxaꞌaj tyaɨte . Eihua mu aꞌij puaꞌa tyúꞌuxajtavaꞌa muaꞌajuꞌun . Camu huaꞌatzaahuatyaꞌa muaꞌajuꞌun ɨ ruvaujsimuaꞌa . Camu majta rɨꞌɨ tihuaꞌutaꞌasin aɨme ɨ maj tiꞌitɨj cɨn huaꞌutyavaɨ . Eihua mu aꞌij puaꞌa titetyujcháɨ muaꞌajuꞌun .
55003003	Camu huaꞌaxeꞌevaꞌa muaꞌajuꞌun ɨ tyaɨte . Camu majta tihuaꞌutaꞌuuniꞌira silu eihua mu aꞌij puaꞌa tyuꞌujxaatavaꞌa muaꞌajuꞌun . Aɨ mu majta simuaruuni muaꞌajuꞌun . Marajchaɨraꞌa mu muaꞌajuꞌun nain cɨmeꞌe tɨ iꞌi xaꞌapɨꞌɨn .
55003004	Aviitzi mu cɨn tyuꞌutatuꞌireꞌesin ɨ ruxaꞌa tevi . Camu aꞌatzu áꞌujcuꞌuvaa muaꞌajuꞌun . Eihua mu aꞌujtzaahuatyaꞌa muaꞌajuꞌun maɨjna cɨmeꞌe tɨ ayan tihuaꞌamitejteꞌe mej eihua ruxeꞌeveꞌe . Eihua mu raxeꞌevaꞌa muaꞌajuꞌun mej meyan huarɨni aꞌij tɨ tihuaꞌaraanajchi . Majta camu raxeꞌevaꞌa muaꞌajuꞌun ɨ Dioj .
55003005	Aru aɨ mu majta meyan huataujseijrata ɨ tyaɨte jemi maj nuꞌu raꞌastijreꞌe ɨ Dioj , aru camu aɨjna jetze araujcaꞌanyaa muaꞌajuꞌun . Capaj huaꞌajaahuatyaꞌa muaa .
55003006	Ayaa mu eꞌen matɨj aɨme ɨ maj hueꞌitzi cɨn utyaruꞌipi u huaꞌachiꞌita ɨ tyaɨte mej mi huaꞌutyamueꞌitɨn aɨme ɨ juuca ɨ maj cai teꞌeviicueꞌi ɨ rutzajtaꞌa , ɨ maj ruxaamɨsteꞌe maɨjna cɨmeꞌe ɨ maj cɨn autyajturaa ɨ Dioj jemi . Majta meyan huatauraꞌaca tɨ tiꞌitɨ caꞌanijraꞌa huaꞌutaꞌan mej mi meyan huarɨni tiꞌitɨ tɨ aꞌij puaꞌa een , tɨ ajta huaꞌaraanajchi .
55003007	Aꞌanaj tɨ naꞌa meyan tihuaꞌanamuajran ɨ mej tihuaꞌamuaꞌate mej mi eitzeꞌe yauꞌeitaa muaꞌaraꞌani tiꞌitɨ tɨ jajcua . Camu aꞌanaj huatauraꞌasin mej raamuaꞌati ɨ nyuucari tɨ ayan tiꞌayajna .
55003008	Ajta aɨme ɨ tyetyaca ɨ mej tihuaꞌamuaꞌate , ayaa mu cheꞌeta manaꞌa tirajchaɨreꞌe ɨ tɨ ayan tiꞌayajna matɨj aɨme ɨ maj Moisés tyaacan mej tichaɨraꞌacaa , aɨme ɨ maj huaꞌapua . Ai mu aɨn pueenyaꞌa aɨjna ɨ Janes tyaacan , ajta aɨjna ɨ Jambres tyaacan . Ajta aɨme ɨ mej meyan eꞌen , ayaa mu aꞌij puaꞌa me tityaumuámuaꞌaree . Camu aꞌatzu tyaꞌatzaahuateꞌe tzaahuatiꞌiraꞌa cɨmeꞌe .
55003009	Camu cheꞌe aꞌateere mej meyan rɨcɨ aꞌini ayaa cheꞌeta naꞌa tihuaꞌaruuren aꞌij tɨ tihuaꞌuruu ɨ seica ɨ maj huaꞌapua . Naimiꞌi mu ramuaꞌareeran tɨ cai tiꞌitɨj vaɨreꞌe aꞌij mej tiꞌixaxaꞌa .
55003010	Ma pajta muaa ramuaꞌaree nain cɨmeꞌe aꞌij nyej eenyeꞌequeꞌe aꞌuchaꞌacan , ɨ nyaj cɨn tiꞌimɨjhuaca . Muaa paj pajta ramuaꞌaree nyaj tzaahuatiꞌiraꞌa cɨn tyaꞌatzaahuateꞌe , nyajta tyeꞌeviicueꞌi tyamuaꞌa naa ɨ nyaj cɨn rajpueijtzi .
55003011	Muaa pa ramuaꞌaree tyamuaꞌa naa mej aꞌij puaꞌa naaruu , nyaj eihua rajpueijtzi naꞌaraa . Muaa pa ramuaꞌaree tiꞌitɨ tɨ aꞌij naaruu aujna aꞌahuaꞌa u Antioquía , ajta aujna u Iconio , ajta aujna u Listra . Eihua nu tyaꞌutaviicueꞌiriꞌi ɨ nyaj cɨn rajpueijtzicaꞌa . Ajta nyavastaraꞌa pu nuꞌirajtuaa nain cɨmeꞌe ɨ nyaj rajpueijtzicaꞌa .
55003012	Ayej xaa nyaꞌu , ayan cheꞌeta naꞌa tiꞌiruuren aꞌatɨ tɨ naꞌa tɨ tiꞌityeseꞌe tɨ raꞌaraꞌastijreꞌen ɨ Cɨriistuꞌu tɨ ajta iꞌi Jesús . Aꞌij mu puaꞌa raruuren maɨjna ɨ aꞌatɨ .
55003013	Ajta aɨme ɨ mej aꞌij puaꞌa titetyujchaꞌɨ , majta aɨme ɨ maj cai tzaahuatiꞌiraꞌa cɨn meyan rɨcɨ , maucheꞌe mu eitzeꞌe aꞌij puaꞌa eꞌenyaꞌa muaꞌajuꞌun ɨ rutzajtaꞌa . Maucheꞌe mu eitzeꞌe huaꞌacuanamua muaꞌajuꞌun seica ɨ tyaɨte . Majta eitzeꞌe mu tyaꞌutyaúhueꞌitzeꞌesin rujɨɨmuaꞌa .
55003014	Ma pajta muaa , pataꞌaj pauj peyan tyaꞌatzaahuatyaꞌa aꞌij pej tiraarɨꞌɨre , peijna jetze tɨ ayan timuaꞌamitejtyaꞌacaa . Pataꞌaj peyan pauj tyaꞌatzaahuatyaꞌa aꞌini muaa pa huaꞌamuajte aꞌij mej timuaamuáꞌate .
55003015	Pajta , tɨj naꞌa patɨꞌɨj paꞌarɨꞌɨsta , muaa pa ramuaꞌareeracaꞌa aꞌij tɨ teꞌeyuꞌusiꞌi aɨjna jetze ɨ yuꞌuxari tɨ Dioj rujemi ratyaꞌavaatacaꞌa . Ai pu aɨn pueen ɨ nyuucari tɨ muaataꞌasin pej rɨꞌɨ me tyáumuaꞌaraa tɨ ij Dioj mueꞌirajtuaani aɨjna cɨmeꞌe pej ráꞌantzaahua ɨ Cɨriistuꞌu tɨ ajta iꞌi Jesús .
55003016	Naijmiꞌi tɨj naꞌa tɨ teꞌeyuꞌusiꞌi ɨ yuꞌuxari jetze tɨ Dioj rujemi ratyaꞌavaatacaꞌa , au pu eꞌemaꞌacan ɨ Dioj jemi aꞌini xaijnyuꞌucaraꞌaraꞌan ɨ Dioj , aɨ pu rumuareꞌeriꞌiraꞌa cɨn huaꞌutaꞌa mej mi meyan tiraꞌuyuꞌuxa . Ajta tiꞌivaɨreꞌe mej mi cɨn tihuaꞌumuaꞌaten ɨ tyaɨte naꞌari mej mi cɨn huaꞌutaꞌixaateꞌen ɨ maj cɨn raamuaꞌaree ɨ maj cɨn autyajturaa ɨ Dioj jemi , mej mi rɨꞌɨ huaꞌuruuren . Ajta pu tiꞌivaɨreꞌe mej mi tihuaꞌumuaꞌaten aꞌij tɨ tiꞌixaꞌapɨꞌɨn ɨ Dioj jemi , ajta aꞌij tɨ cai tiꞌixaꞌapɨꞌɨn mej mi uraréꞌenyaꞌa muaꞌaraꞌani ɨ rutzajtaꞌa .
55003017	Ajta ayan tiraatyavaꞌɨrihuaꞌan aɨjna ɨ aꞌatɨ tɨ raꞌastijreꞌe ɨ Dioj tɨ aɨn ɨ yuꞌuxari cɨn huaujnaijmiꞌireꞌen naimiꞌi tɨj naꞌa tɨ ruxeꞌeveꞌe tɨ ij ayan huarɨni tiꞌitɨ tɨ aꞌij tiꞌixaꞌapɨꞌɨn .
55004001	Ayaa nu een cɨn tíꞌimueꞌijcateꞌe jemin ɨ Dioj , ajta jemin ɨ Cɨriistuꞌu tɨ ajta iꞌi Jesús . Aꞌini Cɨriistuꞌu pu raxaꞌapɨꞌɨntare aɨme jemi ɨ maj mauj yan huachaatɨme iiyan chaanaca japua , ajta aɨme jemi ɨ maj meri huacuii . Aɨ pu ajtahuaꞌa huataseijreꞌesin tɨꞌij tyuꞌutaijta nainjapua .
55004002	Pataꞌaj muaa tihuaꞌutaꞌixaateꞌen ɨ nyuucari cɨmeꞌe . Pajta pataꞌaj huaꞌutahuavii caꞌanin cɨmeꞌe mej mi raanamua tɨ puaꞌa meyan tityaꞌujcaꞌane maj raanamua naꞌari macai ranamuajracu . Pataꞌaj rɨꞌɨ huaꞌuruuren aɨme ɨ maj cai xaꞌapɨꞌɨn metityaúmuaꞌaree . Pataꞌaj huaꞌutaꞌijmɨ mej mi cai aꞌij puaꞌa rɨjca . Pataꞌaj pajta huaꞌutaꞌan ɨ caꞌanijraꞌa mej mi meyan huarɨni aꞌij tɨ tyuꞌujxeꞌeveꞌe . Rɨꞌɨ papuꞌu paɨjna cɨmeꞌe pej pi taꞌutaviicueꞌi huaꞌa jemi ɨ tyaɨte , pajta paɨjna cɨmeꞌe pej tihuaꞌamuaꞌaten tyamuaꞌa naa .
55004003	Ayaa paj huarɨni aꞌini ajna pu tyajaꞌureꞌenyejsin ajna xɨcajraꞌan jetze mej jetzen cai cheꞌe teꞌeviicueꞌira muaꞌajuꞌun mej raanamua ɨ tɨ iꞌi xaꞌapɨꞌɨn aꞌij pej tiꞌihuaꞌamuaꞌatyaca . Ma majta aɨme , seica mu huatájeevi aɨme maj raanamua maɨjna cɨmeꞌe aꞌij mej rujɨɨmuaꞌa manaꞌa tirajtyau .
55004004	Aɨ mu yáꞌuhuaꞌaxɨjsin ɨ tɨ ayan tiꞌayajna mej mi ráꞌantzaahuateꞌen ɨ nyuucari tɨ chaꞌa naꞌa puꞌu tiꞌixa .
55004005	Ma pajta muaa , pataꞌaj pauj nain cɨn rɨꞌɨ me tyáumuaꞌaraa pataꞌaj pajta tyaꞌutaviicueꞌi tɨ puaꞌa tiꞌitɨ muaatamuáreꞌeristen . Nyajta nu neyan tíꞌimueꞌijcateꞌe pej peyan áꞌuchaꞌacanyeꞌen pej pi tihuaꞌutaꞌixaateꞌen ɨ tyaɨte ɨ nyuucari cɨmeꞌe tɨ cɨn Dioj hueꞌirajtuaani . Pataꞌaj nain cɨn tyaꞌaraꞌasten ɨ paj cɨn antiꞌamuaꞌaree paɨjna cɨmeꞌe ɨ paj cɨn tiꞌivaɨreꞌe ɨ Dioj jemi .
55004006	Ayaa puꞌu tiꞌen aꞌini ayaa pu tinaꞌamitejteꞌe tɨj nyanaꞌa nyaj rajpueijtzicaꞌa tɨ ayan tiꞌivaɨreꞌe ɨ Dioj jemi cumu muaꞌɨvejri ɨ maj an yajxɨreꞌesin japuan ɨ mej jetzen tiꞌimuaɨꞌɨvajta . Puꞌuri tyajaꞌureꞌenye ajna ɨ nyaj jetzen huamɨꞌɨni .
55004007	Eihua nu ráꞌuviicueꞌiriꞌi nyej neyan huarɨni aꞌij tɨ tiraavijteꞌe ɨ Dioj jemi . Nuꞌuri raꞌanticɨꞌɨ ɨ nyaj cɨn avaꞌanmuaꞌareeracaꞌa . Canu raatyaxaahuatacaꞌa silu nyaraꞌastijracaꞌa ɨ nyavastaraꞌa .
55004008	Aɨj pu cɨn Dioj ratyaꞌavaatacaꞌa inyeetzi jemi tiꞌitɨ tɨ tinaacɨꞌɨti aɨjna cɨmeꞌe nyaj urareꞌenyeꞌe ɨ nyatzajtaꞌa . Nyavastaraꞌa pu raaxaꞌapɨꞌɨntare aꞌij tɨ tiraavijteꞌe , aɨ pu aɨjna naatátɨstejsin ajna xɨcajraꞌan tɨ jetzen ayan tiraaxáꞌapɨꞌɨntariꞌiran inyeetzi cɨmeꞌe . Ajta , capu nyeetzi naꞌa huatátɨstejsin , silu naijmiꞌica aꞌachu puaꞌamuaca ɨ mej maɨjna cɨn rachuꞌevaꞌacaa tɨ aɨn ajtahuaꞌa huataseijreꞌen huaꞌa jemi .
55004009	Pataꞌaj huataꞌacaꞌanyen tɨj naꞌa tɨ tiꞌirɨꞌɨri paj yatanyen nyeetzi jemi , aꞌini Demas pu ma nuurai aɨjna cɨmeꞌe tɨ eitzeꞌe raꞌaranajchacaꞌa ɨ tɨ ayan tiꞌiseijreꞌe iiyan chaanaca japua . Crescente pu aun áꞌumej aujna aꞌahuaꞌa tɨ huatacáꞌa u Galacia .
55004010	
55004011	Ajta aɨjna ɨ Lucas , aɨ pu ye huatyajturaa nyeetzi jemi . Pataꞌaj raataꞌinen paɨjna ɨ Marcos tɨ puaꞌa meꞌe peyaꞌuseij tɨ ajamuan ya tanyen . Pataꞌaj yaꞌaráviꞌitɨn , aꞌini aɨ pu tinaatyavaꞌɨri ɨ nyaj cɨn tiꞌivaɨreꞌe ɨ Dioj jemi .
55004012	Nyaraataityacaꞌa nyaɨjna ɨ Tíquico tɨ aun áꞌumeꞌen u Efeso .
55004013	Patɨꞌɨj mu aꞌarajraꞌani , pataꞌaj mu nyajaꞌarápijreꞌen ɨ nyaj raꞌityavaara naꞌayeꞌi ɨ nyaj nyaun yaꞌutyajtua aɨjna jemi ɨ Carpo , aujna Troas tɨ eꞌeche . Pajta , pataꞌaj mu tinyajaꞌarapijreꞌen ɨ yuꞌuxari , ajta ɨ seica ɨ papee , nyeetzi tɨ tiꞌinyaꞌa .
55004014	Ajta aɨn ɨ Alejandro tɨ tyapuustiꞌi tíꞌitaꞌahuaca , eihua pu aꞌij puaꞌa naaruu . Aru tavastaraꞌa pu ayan raaruuren aꞌij tɨ tiraavijteꞌe aɨjna jemi aɨjna cɨmeꞌe aꞌij tɨ naaruu .
55004015	Pajta muaa , rɨꞌɨ papuꞌu paɨjna jemi tɨꞌij aɨn cai muaatyamueꞌitɨn , aꞌini eihua pu rájchaɨraꞌacaa aꞌij tej tihuaꞌutáꞌixaatyaꞌacaa ɨ tyaɨte .
55004016	Nyatɨꞌɨj anacaican huatyanna , capu aꞌatɨ nyeetzi cɨmeꞌe huatyeechaxɨ tɨ nyajapua huanyuuni . Naimiꞌi mu ma nuurai . Cheꞌe Dioj cai pueijtzi huaꞌataꞌacareꞌen aɨjna cɨmeꞌe aꞌij maj huarɨj .
55004017	Me nyajta inyaa , aɨj nu jetze aráꞌancaꞌanye ɨ tavastaraꞌa . Aɨ pu naataꞌa ɨ rucaꞌanijraꞌa nyej ni nain cɨn tihuaꞌutaꞌixaateꞌen ɨ tyaɨte , mej mi naimiꞌi raanamua aɨme ɨ maj cai Israel jetze ajtyamaꞌacan . Ajta aɨ pu nuꞌirajtuaa nyej ni cai caꞌanacan huamɨꞌɨni .
55004018	Tavastaraꞌa pu naatavaɨreꞌesin nain cɨmeꞌe tɨꞌij cai aɨn tɨ aꞌij puaꞌa een naatyamueꞌitɨn tiꞌitɨj cɨmeꞌe . Aɨ pu nuꞌirajtuaasin tɨ ij naꞌaviꞌitɨn u uteꞌe aꞌu tɨ aɨn tyejeꞌijta nyej ni aun aꞌutyaváa naꞌaraꞌani . Ticheꞌe teyan rɨꞌɨ tiraataꞌan tɨj naꞌa tɨ yu auumé para rusen cɨmeꞌe . Cheꞌe ayan tyaꞌaraꞌani .
55004019	Pataꞌaj naatataujtiꞌitzeꞌen aɨjna ɨ Prisca , ajta aɨjna ɨ Aquila , ajta aɨme ɨ tyaɨtestyamuaꞌameꞌen aɨjna ɨ Onesíforo .
55004020	Ajta aɨn ɨ Erasto , au pu aꞌutyajturaa aujna chajtaꞌana jetze u Corinto . Nyajta Trófimo nu aun aꞌutyajtuaa tiꞌicuiꞌican aujna chajtaꞌana jetze u Mileto .
55004021	Pataꞌaj huataꞌacaꞌanyen pej yatanyen anacaican meenti cai xɨ ajna pɨtyajaꞌarɨcɨ tɨ huaseeviꞌi aꞌayeꞌi . Aɨ mu ya muatataujteꞌesin aɨjna ɨ Eubulo , ajta aɨjna ɨ Pudente , ajta aɨjna ɨ Lino , ajta aɨjna ɨ Claudia , majta naimiꞌi ɨ taꞌihuaamuaꞌa ɨ mej tyaꞌatzaahuateꞌe .
55004022	Cheꞌe aɨn tavastaraꞌa huatyaturan mueetzi jemi . Cheꞌe aɨn rɨꞌɨ timuaataꞌan . Yaa puꞌu . Puꞌuri antipuaꞌaracaꞌa .
56001001	Inyaa , i nyaj iꞌi Pablo , ayaa nu tiꞌivaɨreꞌe ɨ Dioj jemi . Ajta aɨn ɨ Jesús tɨ ajta iꞌi Cɨriistuꞌu , aɨ pu naꞌantihuau nyej ni neyan tyuꞌutyavaɨreꞌen nyaɨjna cɨmeꞌe mej mi eitzeꞌe tyaꞌatzaahuatyaꞌa aɨme ɨ Dioj tɨ huaꞌantihuau , mej mi majta eitzeꞌe yauꞌeitaa muaꞌaraꞌani tzaahuatiꞌiraꞌa cɨmeꞌe . Tɨ puaꞌa meri yauꞌeitaa muaꞌaraꞌani tzaahuatiꞌiraꞌa cɨmeꞌe , aj mu mi rɨꞌɨ titetyújchaɨɨ muaꞌajuꞌun maɨjna cɨmeꞌe ɨ ruyeꞌira .
56001002	Aɨj mu cɨn rachueꞌevaꞌa muaꞌajuꞌun mej meyan ruuri muaꞌaraꞌani para rusen cɨmeꞌe , aꞌini ayaa pu tyaꞌataujratziiriꞌi ɨ Dioj jajcua ɨmɨ . Ajta aɨjna ɨ Dioj , capu tiꞌihueꞌitaca .
56001003	Ajta aɨn Dioj , tɨꞌɨj tyajaꞌureꞌenye aꞌanaj tɨ huaujxaꞌapɨꞌɨntariꞌire , aɨ pu raataꞌa maj raamuaꞌaree ɨ runyuuca cɨmeꞌe . Aɨj pu cɨn ayan tinaataij aɨjna ɨ Dioj tɨ tuꞌirajtuaani nyej ni tihuaꞌutaꞌixaateꞌen aɨjna cɨmeꞌe tɨ Dioj tyaꞌataujratziiriꞌi . Ee xaa nyaꞌu , aɨj nu cɨn tiꞌityejvee ɨ tavastaraꞌa jemi .
56001004	Ayaa nu tiꞌimuayuꞌuseꞌe , mɨ pej iꞌi Tito , mɨ pej pajta niyauj pueenyaꞌa puaꞌaraa tzaahuatiꞌiraꞌa cɨmeꞌe paɨjna cɨmeꞌe pej peyan cheꞌeta panaꞌa tyaꞌatzaahuateꞌe nyatɨj inyaa . Ayaa nu tiꞌijxeꞌeveꞌe mej meyan muaruuren aɨjna ɨ Dioj ɨ tyaj rajyaꞌupua , ajta aɨn ɨ Cɨriistuꞌu tɨ ajta iꞌi Jesús , ɨ tɨ tuꞌirajtuaani , micheꞌe rɨꞌɨ timuaachaɨn , micheꞌe majta muaatyapuaꞌariteꞌen ɨ aꞌa tzajtaꞌa .
56001005	Ayaa nu een cɨn muajaꞌutyajtuaa aujna u Creta ɨ chuej tɨ aꞌaraahuachi ɨ jaj japua pej pi rɨꞌɨ raaruuren ɨ tɨ aꞌaturaacaꞌa , pej pi pajta huaꞌantihuauni aꞌij nyej neri timueꞌixaa aɨme ɨ mej tyeꞌentyarute vaujsi cɨmeꞌe nain japua matɨj manaꞌa maj huachaatɨme aujna u Creta .
56001006	Ajta ayaa pu ruxeꞌeveꞌe tɨ ayan een aɨjna ɨ aꞌatɨ tɨ tyeꞌentyarute vastaꞌa cɨmeꞌe , tɨ cai tiꞌitɨj cɨn aꞌaturaa , ajta tɨ seij naꞌa tyeviꞌitɨnyeꞌen ɨ jɨitaꞌa . Majta ɨ yaujmuaꞌameꞌen aɨjna ɨ aꞌatɨ , ayaa pu ruxeꞌeveꞌe mej tyaꞌatzaahuatyaꞌa , tɨꞌi cai aꞌatɨ aɨjna cɨn huaꞌa jetze tyaꞌupuáꞌajteꞌen mej aꞌij puaꞌa titetyújchaꞌɨ naꞌari maj cai tiꞌitɨj aꞌastijreꞌe .
56001007	Aꞌatɨ tɨ ayan vastaꞌa cɨn tiꞌityejvee , aɨ pu xaa ayan antyujmuaꞌaree aɨjna cɨmeꞌe tɨ Dioj jetze maꞌacan tiꞌivaɨreꞌe aɨme jemi ɨ tyaɨte . Aɨj pu cɨn ayan ruxeꞌeveꞌe tɨ rɨꞌɨ tiꞌityujchaꞌɨ , tɨ cai tiꞌitɨj cɨn aꞌaturaa . Ruxeꞌeveꞌe tɨ cai ayan áꞌujtzaahuateꞌe , ajta tɨ cai caꞌanacan huatanyuꞌucan , ajta tɨ cai rutyahueiveꞌe . Ajta , ayan cheꞌeta naꞌa ruxeꞌeveꞌe tɨ cai ayan runyaꞌusiꞌiveꞌe , ajta tɨ cai aɨjna cɨn ruvaɨraꞌa aɨjna cɨmeꞌe ɨ tumin maj tiꞌipueꞌivi u teyujtaꞌa , naꞌari tɨ tiꞌinyacuaꞌatze tɨ eihua tiꞌijchaꞌɨ .
56001008	Ma ajta aɨn , cheꞌe ayen eenyaꞌa aꞌaraꞌani tɨ ruxéꞌeviꞌiraꞌa cɨmeꞌe huaꞌancureꞌeviꞌitɨn matɨj manaꞌa puaꞌamua ramuaaren , tɨ ajta aɨjna jetze ucarutye aɨjna cɨmeꞌe tɨ xaꞌapɨꞌɨn een . Ajta pu ayan ruxeꞌeveꞌe tɨ aɨn rɨꞌɨ metyáumuaꞌaree , tɨ ajta rɨꞌɨ tiꞌityujchaꞌɨ , tɨ ajta uraréꞌen ɨ rutzajtaꞌa . Ajta iꞌi , ayaa pu ruxeꞌeveꞌe tɨ rucaꞌanye ɨ rutzajtaꞌa tɨ ij cai tiꞌitɨj cɨn autyaturan aɨjna cɨmeꞌe tɨ aꞌij puaꞌa een .
56001009	Ruxeꞌeveꞌe tɨ aɨn ajta yauꞌeitaa tyamuaꞌa naa ɨ nyuucari tɨ ayan tiꞌayajna aꞌij tyej teri tihuaꞌumuáꞌate tɨ ij cai aꞌanaj yáꞌuhuaꞌanan . Tɨ puaꞌa ayan huarɨn , aj pu xaa raayɨꞌɨtɨhuaꞌa aꞌame tɨ ij tihuaꞌumuaꞌaten tzaahuatiꞌiraꞌa cɨmeꞌe aꞌij tɨ ayan tiraavijteꞌe , aɨ pu ajta rayɨꞌɨtɨhuaꞌa aꞌame tɨ huaꞌutyamueꞌitɨn aɨme ɨ mej saɨque tiꞌixaxaꞌa .
56001010	Ayaa pu ruxeꞌeveꞌe aꞌini muiꞌitɨ mu me áꞌujhuaꞌan ɨ maj cai tiꞌitɨj aꞌastijreꞌe . Eihua mu tihuaꞌamuaꞌate maɨjna cɨmeꞌe ɨ nyuucari tɨ cai tiꞌitɨj vaɨreꞌe , tɨ ajta tyuꞌucuanamua . Aɨme mu jetze ajtyamaꞌacan aɨme ɨ mej raꞌantisiꞌiche ɨ ruhueꞌiraꞌa .
56001011	Eecan pu ruxeꞌeveꞌe tyej huaꞌutaꞌijmɨ mej mi cai cheꞌe meyan tiꞌixajta aꞌini eihua mu tihuaꞌantyuꞌuuniꞌira matɨj manaꞌa puaꞌamua rutyaɨtestyamuaꞌa seij ɨ aꞌatɨ , majta meyee . Ayaa mu een cɨn meyan tihuaꞌamuaꞌate aɨjna cɨmeꞌe ɨ tɨ cai ayan tiraavijteꞌe mej mi aviitzi cɨn raamueꞌitɨn ɨ tumin ɨ maj rujɨɨmuaꞌa huataujvaɨreꞌen .
56001012	Seij tɨ huaꞌa jetze ajtyamaꞌacan , tɨ nuꞌu huaꞌa jetze maꞌacan tiꞌixaxaꞌa , ayan tyuꞌutaxajtacaꞌa aɨme cɨmeꞌen tɨcɨn : “ Naimiꞌi mu tiꞌihueꞌitaca aɨme ɨ maj Creta huachaatɨme . Aꞌij mu hui puaꞌa tiꞌiruure aɨme ɨ maj huaꞌɨnaꞌaseꞌe . Majta eihua huapɨꞌɨ juxaavaca hasta manaꞌa cai anajucataxɨꞌɨn . ”
56001013	Ee xaa , ayaa pu tiꞌayajna aꞌij tɨ tiraataxajtacaꞌa . Aɨj pu cɨn , ayaa pu ruxeꞌeveꞌe pej peyan huarɨni . Pataꞌaj caꞌanin cɨn huaꞌajtyaꞌaxɨꞌɨn mej mi tyaꞌantzaahuateꞌen huataujnyáatacan cɨmeꞌe aꞌij tɨ tiraavijteꞌe , mej mi cai cheꞌe ranamuajra ɨ nyuucari tɨ cai tiꞌitɨj vaɨreꞌe tɨ ajta aɨme jetze huanyej aɨme ɨ maj Israel jetze ajtyamaꞌacan , mej mi cai cheꞌe ranamuajra aꞌij mej tihueꞌijteꞌe aɨme ɨ tyetyaca ɨ maj cai raataxeꞌeve ɨ tɨ ayan tiꞌayajna ɨ Dioj jemi .
56001014	
56001015	Ajta aɨme jemi ɨ mej uraréꞌen seijreꞌe ɨ rutzajtaꞌa , ayaa pu tihuaꞌamitejteꞌe tɨ naimiꞌi tɨj naꞌa tɨ Dioj ayan tyuꞌutaahuacaꞌa , aɨ pu tiꞌivaɨreꞌe ɨ ruyeꞌira cɨmeꞌe . Majta , camu aꞌatzu tauraꞌaca tɨ tiꞌitɨ huaꞌutaxanaꞌaveꞌen tɨ aꞌij puaꞌa een . Ma ajta aɨme jemi ɨ maj aꞌij puaꞌa seijreꞌe ɨ rutzajtaꞌa , capu tiꞌitɨ iꞌireꞌen . Eihua mu aꞌij puaꞌa me tityaumuámuaꞌaree . Majta , camu cheꞌe raayɨꞌɨtɨ mej meyan raataxaj yee aɨ pu ayan tiraavijteꞌe nusu aɨ pu cai ayan tiraavijteꞌe .
56001016	Ayaa mu tiꞌixaxaꞌa tɨcɨn : “ Tyan tu ramuaꞌate ɨ Dioj ” . Ma majta cai , camu ramuaꞌate aꞌini camu meyan rɨcɨ aꞌij tɨ tiꞌijxeꞌeveꞌe ɨ Dioj . Eecan mu tyuꞌuxanaꞌamɨsteꞌe . Camu tiꞌitɨ aꞌastijreꞌe . Camu majta tiꞌitɨ cɨn tiꞌivaɨreꞌe ɨ Dioj jemi .
56002001	Ma pajta muaa , ayaa pu ruxeꞌeveꞌe pej peyan tihuaꞌumuaꞌaten mej mi meyan rɨꞌɨ titetyujchaꞌɨ aꞌij tɨ tiraavijteꞌe aɨjna cɨmeꞌe mej tyaꞌatzaahuateꞌe huataujnyáatacan cɨmeꞌe .
56002002	Pataꞌaj peyan tihuaꞌumuaꞌaten ɨ maj vaujsicɨraꞌi maj cai eihua rayaꞌacareꞌen ɨ nahuaj , silu cɨj muꞌu , mej mi seica rɨꞌɨ tihuaꞌuseij . Ruxeꞌeveꞌe mej mi rɨꞌɨ me tityaumuámuaꞌaren , majta mej rɨꞌɨ titetyujchaꞌɨ maɨjna cɨmeꞌe mej raꞌastijreꞌe ɨ tavastaraꞌa . Ajta ayan ruxeꞌeveꞌe mej huaꞌuxeꞌeveꞌen ɨ ruxaꞌa tyaɨte , ajta mej mi tyaꞌutaviicueꞌi tyamuaꞌa naa .
56002003	Pataꞌaj peyan cheꞌeta panaꞌa tihuaꞌumuaꞌaten aɨme ɨ ucarijse mej mi majta rɨꞌɨ titetyujchaꞌɨ . Capaj huaꞌataꞌacareꞌen maj aꞌij puaꞌa tyuꞌujeeva seij ajta seij . Capu ajta ayan tiraavijteꞌe mej eihua rayaꞌacareꞌen ɨ nahuaj , silu mej mi tihuaꞌumuaꞌaten tiꞌitɨ tɨ aꞌij tiꞌivaɨreꞌe .
56002004	Micheꞌe maɨn jucarijse meyan tihuaꞌumuaꞌaten ɨ maj juuca ɨ maj auj tyaamua mej mi meyan tihuaꞌuxeꞌeveꞌen ɨ rucɨnaꞌastyamuaꞌa , majta ɨ ruyaujmuaꞌa .
56002005	Ayaa pu ruxeꞌeveꞌe mej rɨꞌɨ metityaumuámuaꞌaree aɨme ɨ maj mauj tyaamua , mej mi cai tyuꞌuxanaꞌacɨreꞌen . Ajta , ayaa pu ruxeꞌeveꞌe mej nain cɨn tiꞌichaɨj ɨ ruche . Ajta , mej mi rɨꞌɨ huaꞌajchaɨ ɨ rutyaɨtestyamuaꞌa . Micheꞌe majta huaꞌaraꞌastijreꞌen ɨ rucɨnaꞌastyamuaꞌa . Naꞌari , tɨ puaꞌa macai ayan huarɨni , ɨ seica ɨ maj huaꞌaseij , camu cheꞌe raataxeꞌeveꞌesin maj raꞌaraꞌastijreꞌen ɨ tavastaraꞌa .
56002006	Ayaa paj cheꞌeta panaꞌa caꞌanijraꞌa huaꞌutaꞌan ɨ tyetyaca ɨ maj mauj tyaamua mej mi rɨꞌɨ metityaumuámuaꞌareꞌen maɨjna cɨmeꞌe aꞌij mej rɨcɨ .
56002007	Pajta muaa , pataꞌaj peyan aseijrata huaꞌa jemi tɨj saɨj tɨ ari arauraste nain cɨmeꞌe aꞌij nyej nyauchan timueꞌixaa , aɨjna cɨmeꞌe aꞌij paj rɨcɨ tɨ iꞌi xaꞌapɨꞌɨn cɨmeꞌe . Pataꞌaj tihuáꞌumuaꞌaten tzaahuatiꞌiraꞌa cɨmeꞌe , pajta peyan tihuaꞌutaseijrateꞌen tɨ huapɨꞌɨ ruxeꞌeveꞌe mej mi meyan huarɨni .
56002008	Pataꞌaj peyan tihuaꞌutaꞌixaateꞌen tyamuaꞌa naa aꞌahuaritaacan cɨmeꞌe aꞌij tɨ tiraavijteꞌe mej mi cai meyan saɨque tiꞌixajta . Ayaa paj huarɨni tɨ i huaꞌutatéviꞌirasteꞌen aɨme ɨ maj muájchaɨreꞌe maɨjna cɨmeꞌe maj cai tiꞌitɨj cɨn huatanyuusin tɨ aꞌij puaꞌa namuajreꞌe maj cɨn titaaxajtziꞌi .
56002009	Pataꞌaj peyan tihuaꞌutajeeve aɨme ɨ mej tiꞌimuareꞌe caꞌanyejri cɨmeꞌe , mej mi huaꞌaraꞌastijreꞌen aɨme ɨ mej tihueꞌijteꞌe . Micheꞌe meyan tyuꞌumuareꞌen mej mi nain cɨn rɨꞌɨ tihuaꞌutaꞌan . Ayaa pu ruxeꞌeveꞌe maj cai aꞌij manaꞌa tihuaꞌajeeva aɨme ɨ mej tihueꞌijteꞌe .
56002010	Mej mi majta cai tihuaꞌanahueꞌira , silu mej mi nain cɨn huaꞌaraꞌastijreꞌen , mataꞌaj cai tiꞌitɨj cɨn ataꞌɨtzaꞌaraꞌan . Tɨ puaꞌa meyan huarɨni , ayaa mu een cɨn caꞌanijraꞌa huaꞌutaꞌasin ɨ seica mej mi majta raataxeꞌeveꞌen , maj majta raꞌaraꞌastijreꞌen aꞌij tyej tihuaꞌamuaꞌate aɨjna cɨmeꞌen tɨ Dioj tuꞌirajtuaani .
56002011	Ee xaa , puꞌuri me eijreꞌe seijreꞌe tɨ Dioj ari rɨꞌɨ tihuaꞌachaꞌɨ ɨ tyetyaca aɨjna cɨmeꞌe tɨ Dioj raꞌujcaꞌanye tɨ hueꞌirajtuaani naijmiꞌica .
56002012	Aɨj tu cɨn ramuaꞌaree tɨ ayan ruxeꞌeveꞌe tyej raꞌantipuaꞌariteꞌen nain cɨmeꞌe tɨ aꞌij puaꞌa een ɨ Dioj jemi , ajta nain cɨn tyej rahuausin iiyan chaanaca japua , tɨ cai ayan aꞌateeren rusen cɨmeꞌe . Ajta , ayaa pu ruxeꞌeveꞌe tyej teyan rɨꞌɨ tiꞌititachaꞌɨ aꞌij tɨ tiraavijteꞌe , aꞌij tɨ tiꞌijxeꞌeveꞌe ɨ Dioj . Ajta ayan ruxeꞌeveꞌe tyej rɨꞌɨ me tityaumuámuaꞌaren tyatɨj tyanaꞌa teyan aꞌateerin iiyan japuan ɨ chaanaca tɨ yan seijreꞌe .
56002013	Tyajtahuaꞌa tu tyauj rachuꞌeveꞌen ɨ tyaj cɨn huatatyamuaꞌaveꞌen ajna xɨcajraꞌa tɨ jetzen tyajaꞌureꞌenyejsin ɨ tyej rachuꞌeveꞌen tɨ ajtahuaꞌa ye huataseijreꞌesin aɨjna ɨ Dioj tɨ nain cɨn antyujmuaꞌaree , tɨ ajta tuꞌirajtuaani . Ai pu aɨn pueen ɨ Jesús tɨ ajta iꞌi Cɨriistuꞌu .
56002014	Aɨ pu huatauraꞌa tɨ huamɨꞌɨni tajetze maꞌacan tɨ ij aɨn tyuꞌunajchita nain cɨmeꞌe aꞌij tyej téꞌechaɨcaꞌa ityan , tyaɨjna cɨmeꞌe tyaj cai aꞌatzu raꞌaraꞌastijre ɨ Dioj . Ayaa pu een cɨn ajta huamɨꞌɨ tajetze maꞌacan tɨ ij rɨꞌɨ taaruuren ɨ tatzajtaꞌa tyej ti tyaɨtestyamuaꞌameꞌen pueenyaꞌa taꞌaraꞌani , tyej ti ahuátacaꞌanyen tyej ti teyan huarɨni i tɨ iꞌixaꞌapɨꞌɨn cɨmeꞌe .
56002015	Aɨ pu aɨn pueen ɨ tɨ ruxeꞌeveꞌe pej peyan tihuaꞌumuaꞌaten . Pataꞌaj caꞌanijraꞌa huaꞌutaꞌan nain cɨmeꞌe ɨ paj cɨn antiꞌamuaꞌaree . Pataꞌaj pajta huaꞌajtyaꞌaxɨꞌɨn . Capaj huaꞌataꞌacareꞌen tɨ aꞌatɨ aꞌij puaꞌa tiꞌimuaseijra .
56003001	Pataꞌaj huaꞌutaꞌijcateꞌen ɨ tyaɨte mej mi meyan huaꞌastijreꞌen aɨme ɨ mej tiꞌijta , majta aɨme ɨ mej tiꞌitɨj cɨn antyujmuaꞌaree . Micheꞌe meyan huarɨni aꞌij mej tiꞌijxeꞌeveꞌe ɨ mej tiꞌijta . Micheꞌe majta ahuaujcaꞌanyeꞌen mej mi maɨjna cɨn tyuꞌumuareꞌen tiꞌitɨ tɨ aꞌij tiꞌixaꞌapɨꞌɨn .
56003002	Capaj huaꞌataꞌacareꞌen mej aꞌij puaꞌa tihuaꞌajeeva ɨ ruxaꞌa tyaɨte silu pataꞌaj caꞌanijraꞌa huaꞌutaꞌan mej mi ruꞌihuaamuaꞌa muaꞌaraꞌani tyamuaꞌa naa , mej mi majta rɨꞌɨ tihuaꞌuchaɨn ɨ seica . Micheꞌe majta rɨꞌɨ tihuaurixaateꞌen maj cai aꞌij manaꞌa puaꞌa tyuꞌujeeva .
56003003	Capaj yáꞌuhuaꞌanan aꞌij tyej eenyaꞌa ajcua ɨmɨ tyaj cai xɨ tyaꞌatzaahuatyaꞌacaa . Catu tiꞌitɨj uꞌumuaꞌareeracaꞌa . Catu tyajta tiꞌitɨ aꞌastijraꞌacaa . Tiꞌitɨ tɨ naꞌa pu tacuanamua . Cu xuee tyej ravaɨraꞌacaa caꞌanyejri cɨmeꞌe ɨ tɨ tatzajtaꞌan seijraꞌacaa tɨ aꞌij puaꞌa een . Ajta tiꞌitɨ tɨ taꞌaranajchacaꞌa , aɨj tu tyajta vaɨraꞌacaa . Ayaa tu tiꞌitítachaɨcaꞌa tyej huaꞌajchaɨraꞌacaa ɨ taxaꞌa tyaɨte . Seica mu majta tájchaɨraꞌacaa ityejmi . Tyajta ityan , ayaa tu cheꞌeta tyanaꞌa ityan tyajɨɨmuaꞌa tu tájaaxaijviꞌiracaꞌa seij tyajta seij .
56003004	Ma ajta aɨn ɨ Dioj ɨ tɨ tuꞌirajtuaani , aɨ pu taataꞌa tyej teyan raaseij tɨ aɨn rɨꞌɨ tyamuaꞌa tiꞌitachaɨ . Aɨ pu ajta taxeꞌeveꞌe .
56003005	Aɨ pu xaa tuꞌirajtuaa . Capu aɨjna cɨn tuꞌirajtuaa aɨjna cɨmeꞌe tyej teyan huarɨj ɨ tɨ iꞌixaꞌapɨꞌɨn silu aɨjna cɨmeꞌe tɨ aɨn táꞌancuꞌuvajxɨꞌɨ . Aɨ pu taajajcuare ɨ ruxaijnyuꞌuca cɨmeꞌe . Cu xuee tyaj tyajtahuaꞌa huanuꞌeihua ɨ Dioj jemi , aɨjna cɨmeꞌe tɨ taꞌariꞌiriꞌi tɨ xanaꞌaviꞌiraꞌacaa ɨ tajetze .
56003006	Ruxaijnyuꞌuca pu xaa huatyajtuaa ityejmi jemi nain cɨmeꞌe ɨ ruxéꞌeviꞌiraꞌa aɨjna cɨmeꞌe tɨ tajapua huanyúu aɨjna ɨ Jesús tɨ ajta iꞌi Cɨriistuꞌu .
56003007	Ayaa pu een cɨn raatyajtua tyejmi jemi tɨ i aɨn ayan tiraaxaꞌapɨꞌɨntareꞌen tyej ti cai cheꞌe tiꞌitɨj cɨn autyaturan ɨ jemin aɨjna cɨmeꞌe tɨ táꞌancuꞌuvajxɨꞌɨ . Ayaa tu een cɨn seijreꞌe tyej ti teri rachuꞌeveꞌe tɨꞌij titáacɨꞌɨti majcaꞌihua yee tyej ruuri taꞌaraꞌani jemin para rusen cɨmeꞌe .
56003008	Ayaa pu xaa nyaꞌu tiꞌayajna . Aɨj nu cɨn neyan tiꞌijxeꞌeveꞌe paj muaa caꞌanijraꞌa huaꞌutaꞌan mej mi ráꞌantzaahuateꞌen tɨj nyanaꞌa neri timueꞌixaa aɨme ɨ mej meri raꞌastijreꞌe ɨ Dioj . Micheꞌe majta rɨꞌɨ manaꞌa maɨjna jetze ucarute maj rɨꞌɨ titetyújchaɨca maɨjna cɨmeꞌe tɨ iꞌixaꞌapɨꞌɨn . Tɨ puaꞌa meyan huarɨni , aɨ mu xaa rɨꞌɨ tiraataꞌasin ɨ Dioj , majta huaꞌutyavaɨreꞌen naijmiꞌica .
56003009	Ma majta seica , eihua mu maɨjna cɨn tyuꞌurihuaꞌura muaꞌajuꞌun maɨjna cɨmeꞌe tɨ cai amiteereꞌe , majta seica maɨjna jetze ucaruti mej meyan tiꞌixaata muaꞌajuꞌun yee aꞌatani tevijraꞌan jetze huanyej ɨ ruhuaacɨxaꞌastyamuaꞌacɨꞌɨ . Majta seica , ayaa mu tyuꞌurihuaꞌura muaꞌajuꞌun maɨjna cɨmeꞌe yee aꞌiqui huataujmuaꞌa aɨjna ɨ nyuucari tɨ raꞌuyuꞌuxacaꞌa aɨjna ɨ Moisés tyaacan . Ayaa mu een cɨn meyan autyahuijsin mej mi eꞌitaꞌa aꞌutácɨɨnye , majta mej mi huataujnyaꞌusiꞌiteꞌen . Naijmiꞌi matɨj manaꞌa meyan eꞌen matɨj aɨme , camu tiꞌitɨj vaɨreꞌe . Capaj huaꞌajaahuatyaꞌa .
56003010	Tɨ puaꞌa aꞌatɨ ayan tyajáꞌamuaꞌɨtziityaꞌa sej si seyan autyahuiini sej si eꞌitaꞌa aꞌutácɨɨnye , ayaa paj raaruuren . Pataꞌaj raataꞌijmɨ seicajretze , naꞌari huaꞌapuacajretze . Tɨ puaꞌa auj ayan rɨjca tɨ cai muaꞌastijraꞌa , pataꞌaj raataite ma aꞌahuaꞌa .
56003011	Tɨ puaꞌa cai muaꞌastijreꞌe , ayaa papuꞌu een cɨn peyan tiraamuaꞌaree tɨ aɨn ɨ tevi saɨque naꞌa tiꞌimuatze tɨ cai ayan tiraavijteꞌe . Puꞌuri Dioj raaxaꞌapɨꞌɨntariꞌiriꞌi aɨjna cɨmeꞌe tɨ pueijtzi raataꞌasin .
56003012	Nyaa nu muaataitiꞌira mueetzi jemi nyaɨjna ɨ Artemas , nyajta nyaɨjna ɨ Tíquico . Matɨꞌɨj maun aꞌaraꞌasti aꞌu pej aꞌutyejvee , aj paj xaa ahuaꞌacaꞌanyen aꞌachu paj caj ruꞌumuaꞌaree pej ya tanyen nyeetzi jemi , ayujna Nicópolis . Ayaa nu tiraaxaꞌapɨꞌɨntare nyej neyan nyeyun aꞌateeri tɨj naꞌa ajna tɨ huaseeviꞌi aꞌame .
56003013	Pataꞌaj peyan huarɨni nain tɨj naꞌa tɨ íꞌirɨni paj huaꞌutavaɨreꞌen paɨjna ɨ Zenas , pajta paɨjna ɨ Apolos . Aɨjna ɨ Zenas , ai pu aɨn pueen seij tɨ tiꞌixaꞌapɨꞌɨntareꞌe . Pataꞌaj huaꞌutavaɨreꞌen mej mi aun aꞌarácɨɨne . Pataꞌaj peyan rɨꞌɨ raaruuren tɨ ij cai tiꞌitɨ tihuaꞌaturaatyaꞌa .
56003014	Majta aɨme ɨ tatyaɨtestyamuaꞌa , ayaa pu ruxeꞌeveꞌe mej meyan tiraayɨꞌɨtɨhuaꞌan mej maɨjna jetze ucarute mej meyan rɨjca ɨ tɨ iꞌixaꞌapɨꞌɨn cɨmeꞌe mej mi maɨjna cɨn huataujvaɨreꞌen . Naꞌari cai , camu tiꞌitɨ cɨn huatyavaɨreꞌesin .
56003015	Aɨ mu yaj muataujteꞌe matɨj manaꞌa puaꞌamua mej ye huatyáuu nya jamuan . Pataꞌaj peyan tihuaꞌutataujteꞌen tajetze maꞌacan aɨme ɨ maj taxeꞌeveꞌe , ɨ maj meyan cheꞌeta manaꞌa tyaꞌatzaahuateꞌe . Cheꞌe rɨꞌɨ tyajaꞌamuavaɨraꞌa .
57001001	Inyaa , i nyaj iꞌi Pablo , ayaa nu een cɨn aityanamiꞌi aɨjna cɨmeꞌe nyaj raꞌastijreꞌe ɨ Cɨriistuꞌu tɨ ajta Jesús pueen . Jamuan ɨ nyeꞌihuaaraꞌa aɨjna ɨ Timuteeyu , ayaa tu tyajaꞌamuayuꞌuseꞌe mɨ pej iꞌi Filemón , mɨ pej tajamuan tiꞌimɨjhuaca , mɨ tyej muaxeꞌeveꞌe eihua , ajta aɨjna tɨ iꞌi Apia , aɨjna ɨ jɨitaꞌa tɨ tajuu pueen tɨ ajta tyaꞌatzaahuateꞌe , ajta mɨ Arquipo , ɨ tɨ ayan cheꞌeta naꞌa teꞌeviicueꞌi tyatɨj ityan . Tyan tu tihuaꞌayuꞌuseꞌe naijmiꞌica ɨ mej aun eꞌetyujsaꞌɨri aꞌu pe eꞌeche .
57001002	
57001003	Ajta aɨn Dioj ɨ tyaj rajyaꞌupua , ajta aɨn tavastaraꞌa , aɨjna ɨ Jesús tɨ ajta iꞌi Cɨriistuꞌu , micheꞌe rɨꞌɨ tyajamuaachaɨn , micheꞌe majta amuatyapuaꞌariteꞌen ɨ aꞌamua tzajtaꞌa .
57001004	Tɨj naꞌa nyaj amuaꞌutámuaꞌaree , ayaa nu rɨꞌɨ tirataꞌaca naꞌayeꞌi ɨ Dioj nyatɨj nyanaꞌa tiꞌijhuavii .
57001005	Ayaa nu een cɨn tíꞌijtaujtziꞌireꞌe naꞌayeꞌi nyaɨjna cɨmeꞌe nyej neyan tiꞌinamua pej eihua huapɨꞌɨ raꞌastijreꞌe ɨ tavastaraꞌa , aɨjna ɨ Jesús . Pajta nuꞌu eihua huapɨꞌɨ huaꞌaxeꞌeveꞌe aɨme ɨ mej tyaɨtestyamuaꞌameꞌen pueen ɨ Dioj .
57001006	Ayaa nu tiꞌijhuavii ɨ Dioj jemi pej pi peyan huataꞌaseijrata huataujnyáatacan cɨmeꞌe paj nain cɨn raꞌastijreꞌe ɨ tavastaraꞌa mej mi ɨ seica raamuaꞌaree tzaahuatiꞌiraꞌa cɨmeꞌe aꞌij tɨ een tɨj naꞌa puaꞌamua titáacɨꞌɨti aɨjna cɨmeꞌe tyej raꞌatzaahuateꞌe ɨ Cɨriistuꞌu .
57001007	Eecan nu nyetyamuaꞌaveꞌe mueetzi jemi . Ee xaa nyaꞌu , rɨꞌɨ paj naataꞌa aɨjna cɨmeꞌe paj caꞌanijraꞌa huaꞌutaꞌa aɨme ɨ mej tyaɨtestyamuaꞌameꞌen pueen ɨ Dioj .
57001008	Nyaa nu xaa nyaɨjna cɨn antinmuaꞌaree nyej tiꞌitɨj cɨn timuaataijteꞌen aꞌij pej tiꞌitɨ huáruuren aɨjna cɨmeꞌe tɨ Cɨriistuꞌu naꞌantihuau .
57001009	Me nyajta cai , canu neyan rɨni nyaj timuaataijteꞌen caꞌanyejri cɨmeꞌe . Aɨ puꞌu naꞌaraanajchi nyej neyan timuaatahuavii aꞌini eihua nu muaxeꞌeveꞌe inyaa , i nyaj neri vastacɨraꞌi pueen , nyajta neri aꞌityanamiꞌi nyaɨjna cɨmeꞌe nyej raꞌastijreꞌe ɨ Cɨriistuꞌu tɨ ajta iꞌi Jesús .
57001010	Ayaa nu tiꞌimuahuavii nyaɨjna cɨmeꞌe ɨ niyauj aɨjna ɨ Onésimo , tɨ ari ajta tyaꞌatzaahuateꞌe aɨjna cɨmeꞌe nyaj neyan raateyaꞌupuatacaꞌa ayujna aꞌu nyaj aꞌityanamiꞌi .
57001011	Jajcua ɨmɨ , capu tiꞌitɨ timuaatyavaɨ . Ma ajta aɨn , puꞌuri tinaatyavaꞌɨri inyeetzi , ajta pu mueetzi tiꞌityavaꞌɨri .
57001012	Nuꞌuri ni raataiti mueetzi jemi nyaɨjna ɨ nyaj eihua huapɨꞌɨ raxeꞌeveꞌe .
57001013	Ayaa nu tiꞌijxeꞌevaꞌacaa tɨ ye huatyaturancheꞌe nyaa jamuan tɨ ij naatavaɨreꞌencheꞌe mueetzi jetze maꞌacan nyej nyau ye aꞌityanamiꞌi nyaɨjna cɨmeꞌe nyaj tihueꞌixaateꞌe ɨ tyaɨte Cɨriistuꞌu jetze maꞌacan .
57001014	Me nyajta inyaa , canu tiꞌijxeꞌevaꞌacaa paj cai naataꞌacareꞌen nyej neyan Onésimo japuan huanyuuni . Tɨ puaꞌa peyan tiꞌitɨj cɨn naatyavaɨreꞌencheꞌe , ayaa nu tiꞌijxeꞌevaꞌacaa pej peyan huarɨni axeꞌeviꞌiraꞌa cɨmeꞌe . Canu xaa nyaꞌu tiꞌijxeꞌevaꞌacaa paj caꞌanyejri cɨn peyan huárɨniicheꞌe .
57001015	Tij cai ayan een cɨn aꞌatzu aꞌatee tɨ mu eꞌij huarupi tɨ ij ajtahuaꞌa mueetzi jemi huatyaturan para rusen cɨmeꞌe , tɨ ij aɨn huatyaturan mueetzi jemi tɨj mueꞌihuaaraꞌa pej eihua raxeꞌeveꞌe . Capu cheꞌe caꞌanyejri cɨn muatyavaɨreꞌesin silu aꞌihuaraꞌa pu aꞌame . Eecan pu ruxeꞌeveꞌe inyeetzi jemi aɨjna ɨ aꞌatɨ . Aru eitzeꞌe pu ruxeꞌeveꞌe mueetzi jemi aꞌini tevi pu pueen , ajta aꞌihuaraꞌa pueen ɨ tavastaraꞌa jemi .
57001016	
57001017	Aɨj nu cɨn neyan muahuavii tɨ puaꞌa peyan tinaaséijriꞌi nyej a jamuan tiꞌimuareꞌe . Pataꞌaj peyan cheꞌeta panaꞌa raꞌancureꞌeviꞌitɨn paɨjna ɨ Onésimo patɨj tinaꞌancureꞌeviꞌitɨ inyeetzi .
57001018	Tɨ puaꞌa tiꞌitɨj cɨn aꞌij puaꞌa muaruu naꞌari tɨ puaꞌa tiꞌitɨj cɨn timuaꞌachaɨreꞌe , nyeetzi paj huajijveꞌen .
57001019	Nyamuajcaꞌa nu cɨn tiꞌimuayuꞌuseꞌe . Inyaa , i inyaj iꞌi Pablo , nyaa nu tiꞌimuanajchiteꞌen . Me nyajta inyaa , canu aꞌatzu nyaɨjna cɨn timuaataꞌixaateꞌesin nyaɨjna cɨmeꞌe ɨ pej tinaꞌachaɨreꞌe paɨjna cɨmeꞌe tɨ timuaacɨꞌɨti paj ruuri puaꞌame para rusen cɨmeꞌe .
57001020	Ayaa nu tiꞌijxeꞌeveꞌe , nyeꞌihuaaraꞌa pej pi tiꞌitɨj cɨn naatavaɨreꞌen ɨ tavastaraꞌa jemi . Pataꞌaj caꞌanijraꞌa naataꞌan ɨ Cɨriistuꞌu jemi .
57001021	Ayaa pu tinaꞌamitejteꞌe tɨ ayan tiꞌayajna pej peyan huarɨni aꞌij nyej tiꞌimuahuavii . Aɨj nu cɨn ye tiꞌimuayuꞌuseꞌe . Nuꞌuri ramuaꞌaree pej peyan eitzeꞌe rɨni aꞌij nyaj cai tiꞌimuahuavii .
57001022	Ajta aɨjna cɨmeꞌe , pataꞌaj peyan huarɨni . Pataꞌaj seij rɨꞌɨ huáruuren ɨ cuaartu nyej ni nyaun huiracatii , aꞌini ayaa nu rachuꞌeveꞌe tɨ Dioj naataꞌacareꞌen nyej nyajtahuaꞌa nyaun aꞌatanyén mueetzi jemi aɨjna cɨmeꞌe pej peyan raatahuaviiriꞌi ɨ Dioj jemi .
57001023	Aɨ pu ajta ye muataujteꞌe aɨjna ɨ Epafras tɨ nyaj jamuan ye aꞌityanamiꞌi , aɨjna cɨmeꞌe tɨ ajta raꞌastijreꞌe ɨ Cɨriistuꞌu tɨ ajta iꞌi Jesús .
57001024	Aɨ mu majta ye muataujteꞌe aɨme , aɨjna ɨ Marcos , ajta ɨ Aristarco , ajta Demas , ajta ɨ Lucas . Ai mu aɨn pueen ɨ mej nyaj jamuan tiꞌimuareꞌe .
57001025	Ajta aɨn tavastaraꞌa , aɨjna ɨ Jesús tɨ ajta iꞌi Cɨriistuꞌu , cheꞌe aɨn ruxéꞌeviꞌiraꞌa cɨn rɨꞌɨ tyajamuaachaɨn . Yaa puꞌu , cheꞌe ayan tyajaꞌureꞌenyen .
58001001	Ayaa pu jajcua ɨmɨ Dioj muiꞌitɨ tihuaꞌutaꞌixaa ɨ tavaujsimuaꞌacɨꞌɨ , muiꞌicaca cɨmeꞌe ɨ nyuucari . Ajnaꞌɨmɨ Dioj pu ayan seica huataityacaꞌa mej mi tyuꞌutaxaj Dioj jetze maꞌacan .
58001002	Ma ajta ijii , tyaj huatyaɨte , tɨj naꞌa tɨ nain araurastejsin , aɨn Dioj ayan tiraijca ɨ ruyauj tɨ ij aɨn titaataꞌixaateꞌen ɨ Dioj jetze maꞌacan . Aɨ pu ajta ayan raꞌantihuau tɨꞌij nain tiꞌijcɨꞌɨti aɨjna ɨ ruyauj . Dioj pu ajta jamuan tyuꞌutaahuacaꞌa ɨ chaanaca ɨ tyaj japuan yan seijreꞌe .
58001003	Ajta aɨn ɨ yaujraꞌan , ayaa pu nain cɨn cheꞌeta naꞌa rɨꞌɨ huapɨꞌɨ naa seijreꞌe tɨj ajta ɨ Dioj . Ajta ɨ tevijraꞌan , ayaa pu cheꞌeta naꞌa seijreꞌe tɨj ajta ɨ Dioj . Aɨ pu ajta raviꞌi tɨj naꞌa tɨ iiyan tiꞌiseijreꞌe ɨ chaanaca japua , ajta u tajapua . Runyuuca pu cɨn huapɨꞌɨ antyujmuaꞌaree , aɨ pu ayan rɨcɨ tɨꞌij aꞌateeviꞌin . Tɨꞌɨj aɨn yaujraꞌan tihuaꞌacaꞌariꞌiriꞌi ɨ maj cɨn autyajturaa ɨ Dioj jemi , aj puꞌi aun aꞌujyeijxɨ ɨpuari japua ɨrɨɨtaꞌan aɨjna tɨ nain cɨn antyujmuaꞌaree , tɨ uteꞌe eꞌeseijreꞌe .
58001004	Ayaa pu een cɨn huarɨj , ajta ayan teꞌirajraa tɨ aɨn ayan huapɨꞌɨ eitzeꞌe reꞌenyaꞌa aꞌaraa macai aɨme ɨ xaijnyuꞌucari ɨ maj tajapua tiꞌivaɨreꞌe . Ajta eihua pu eitzeꞌe tiꞌivaɨreꞌe ɨ Dioj jemi aɨjna ɨ nyuucari tɨ cɨn Dioj ari raatamuáꞌa ɨ ruyauj cai aɨjna ɨ nyuucari tɨ ajta cɨn huaꞌutamuáꞌa aɨme ɨ mej tajapua tiꞌivaɨreꞌe .
58001005	Ayaa puꞌu xaa , Dioj capu aꞌanaj ayan tiraataꞌixaa seij tɨ huaꞌa jetze ajtyamaꞌacan tɨj ayan tiraataꞌixaa ɨ ruyauj tɨcɨn : Muaa paj niyauj pueen . Nyajta inyaa , ijii nu muaꞌantíhuau . Nyaa nu yaꞌupuaaraꞌan pueenyaꞌa naꞌame . Ajta amɨn , amɨ pu niyauj pueenyaꞌa aꞌame . Micheꞌe maɨn raatyaanajche matɨj manaꞌa puaꞌamua ɨ mej tiꞌivaɨreꞌe ɨ Dioj jemi . Ayaa pu huaꞌaruure aɨme ɨ mej tiꞌivaɨreꞌe u tajapua mej mi meyan seijraꞌa tɨj aaca , majta mej mi meyan seijraꞌa tɨj taij tɨ aꞌataa aɨme ɨ tɨ tihueꞌijteꞌe . Muaa , mɨ paj Dioj pueen , muaa paj antiꞌamuaꞌareera puaꞌame tɨj naꞌa rusen cɨmeꞌe . Papuꞌuri icu ruꞌiteechui ɨ ’ itzɨj ɨ maj cɨn raamuaꞌaree paj uraréꞌen cɨn seijreꞌe , paj pajta xaꞌapɨꞌɨn tiꞌijta aꞌij tɨ tiraavijteꞌe .
58001006	Ajta , tɨꞌɨj ayan yaꞌaraaviꞌitɨ iiyan chaanaca japua aɨjna tɨ jajcua ɨmɨ seijraꞌacaa , ayaa pu tyuꞌutaxajtacaꞌa tɨcɨn : Micheꞌe maɨn raatyaanajche matɨj manaꞌa puaꞌamua ɨ mej tiꞌivaɨreꞌe ɨ Dioj jemi .
58001007	Ajta , ayaa pu huaꞌa cɨmeꞌen tiꞌixa aɨme ɨ maj tajapua tiꞌivaɨreꞌe tɨcɨn : Ayaa pu huaꞌaruure aɨme ɨ mej tiꞌivaɨreꞌe u tajapua mej mi meyan seijraꞌa tɨj aaca , majta mej mi meyan seijraꞌa tɨj taij tɨ aꞌataa aɨme ɨ tɨ tihueꞌijteꞌe .
58001008	Ma ajta , cɨmeꞌen ɨ ruyauj , ayaa pu tiꞌixa tɨcɨn : Muaa , mɨ paj Dioj pueen , muaa paj antiꞌamuaꞌareera puaꞌame tɨj naꞌa rusen cɨmeꞌe . Papuꞌuri icu ruꞌiteechui ɨ ’ itzɨj ɨ maj cɨn raamuaꞌaree paj uraréꞌen cɨn seijreꞌe , paj pajta xaꞌapɨꞌɨn tiꞌijta aꞌij tɨ tiraavijteꞌe .
58001009	Muaa paj raataxeꞌeve maj rɨꞌɨ tiꞌityujchaꞌɨ tzaahuatiꞌiraꞌa cɨmeꞌe . Ajta , capu aꞌatzu muaꞌaránajchacaꞌa maj aꞌij puaꞌa tiꞌityújchaɨca . Aɨj pu cɨn , aɨn Dioj ɨ paj jemin seijreꞌe , aɨ pu ayan rɨꞌɨ timuaatyajtuaa pataꞌaj eitzeꞌe huataꞌatyamuaꞌaveꞌen macai aɨme ɨ mej mueetzi jamuan seijreꞌe . Muaa , nyavastaraꞌa , jajcua ɨmɨ paj raatyataahuacaꞌa ɨ chaanaca . Ajta , tɨj naꞌa tɨ iiyan seijreꞌe u tajapua , amuajcaꞌa paj cɨn raatyataahuacaꞌa .
58001010	Ajta ayan tɨcɨn : Muaa , nyavastaraꞌa , jajcua ɨmɨ paj raatyataahuacaꞌa ɨ chaanaca . Ajta , tɨj naꞌa tɨ iiyan seijreꞌe u tajapua , amuajcaꞌa paj cɨn raatyataahuacaꞌa .
58001011	Aɨ pu teꞌentipuaꞌari tɨj naꞌa puaꞌamua tɨ tiꞌiseijreꞌe . Ma pajta muaa , paucheꞌe paj huatyavaa puaꞌame . Ajta tɨj naꞌa tɨ tyuꞌutaavijhuacaꞌa , ayaa pu tyuꞌutémíꞌimaꞌacantari tɨj cɨɨxuri tɨ cai cheꞌe tiꞌitɨj vaɨreꞌe .
58001012	Ayaa paj raatyáxuꞌutaꞌinaxɨꞌɨsin tɨj cɨɨxuri tɨ miꞌimaꞌacan , ɨ maj raatyajtutzi . Naimiꞌi pu saɨque ruruuren . Ma pajta muaa , paucheꞌe peyan cheꞌeta panaꞌa seijreꞌe tɨj naꞌa rusen cɨmeꞌe . Capaj aꞌanaj áꞌapuaꞌaren . Pataꞌaj ye aꞌujyéijxɨꞌɨn nyaꞌɨrɨɨtaꞌa . Pataꞌaj peyan huacati asta nyanaꞌa cai huaꞌantimueꞌitɨn aɨme ɨ maj muájchaɨreꞌe mej mi meyan timuaꞌaraꞌastijreꞌen mueetzi .
58001013	Dioj capu aꞌanaj ayan tiraataꞌixaa seij tɨ tajapua tiꞌivaɨreꞌe silu ruyauj pu xaa ayan tyuꞌutaꞌixaa tɨcɨn : Pataꞌaj ye aꞌujyéijxɨꞌɨn nyaꞌɨrɨɨtaꞌa . Pataꞌaj peyan huacati asta nyanaꞌa cai huaꞌantimueꞌitɨn aɨme ɨ maj muájchaɨreꞌe mej mi meyan timuaꞌaraꞌastijreꞌen mueetzi .
58001014	Capu xaa nyaꞌu ayan tihuaꞌutaꞌixaa aɨme ɨ mej tajapua tiꞌivaɨreꞌe aꞌini aɨ mu aɨn pueen ɨ xaijnyuꞌucari tɨ Dioj ayan tihueꞌijteꞌe mej mi meyan tiꞌivaɨraꞌa maꞌujhuaꞌanyeꞌen , mej mi huaꞌutyavaɨreꞌen aɨme ɨ tɨ huaꞌacɨꞌɨti tɨ Dioj hueꞌirajtuaani .
58002001	Aɨj pu cɨn ayan ruxeꞌeveꞌe tej eitzeꞌe tyamuaꞌa naa raꞌaraꞌastijreꞌen tyaɨjna ɨ tyaj raanamuajriꞌi , tej ti cai yáꞌuhuaꞌaxɨn .
58002002	Ee xaa nyaꞌu , aɨjna ɨ nyuucari ɨ mej mejmiꞌi raataxajtacaꞌa aɨme ɨ maj tajapua tiꞌivaɨreꞌe , aɨ pu xaa tiꞌivaɨraꞌacaa . Ajta aꞌatɨ tɨ naꞌa tɨ cai tiꞌitɨj cɨn raꞌaraꞌastijre , ayaa pu pueijtzi ancuraꞌa aꞌij tɨ tiraavijtyaꞌacaa . Tɨ puaꞌa ajmiꞌi ayan tihuaꞌuruu , ¿ aꞌini auj tiꞌirɨꞌɨri tɨ cai pueijtzi taataꞌan tɨ puaꞌa teyan raatyaxaahua tyaɨjna ɨ nyuucari tɨ cɨn Dioj tuꞌirajtuaasin , tɨ ajta eihua huapɨꞌɨ ruxeꞌeveꞌe ? Anacaican , tavastaraꞌa pu ayan raataxajtacaꞌa . Ajta eꞌeyan , seica mu taataꞌixaa aɨme ɨ maj raanamuajriꞌi .
58002003	
58002004	Dioj pu ajta tyaꞌanxájtacaꞌa aɨjna cɨmeꞌe tɨ ayan huarɨj tiꞌitɨj cɨmeꞌe tɨ huapɨꞌɨ ruxeꞌeveꞌe , ajta tiꞌitɨ ɨ tyaj cɨn rɨꞌɨ tyaꞌutaseij . Aɨ pu ajta raatyajtuaa ɨ ruxaijnyuꞌuca huaꞌa jemi aꞌij tɨ tiraꞌaranajchacaꞌa tɨ ij aɨn xaijnyuꞌucaraꞌaraꞌan ayan huaꞌutaꞌan aꞌij mej yeꞌi tiraayɨꞌɨtɨhuaꞌan .
58002005	Ajta , capu Dioj ayan aɨjna cɨn tihuéijca aɨme ɨ mej tajapua tiꞌivaɨreꞌe mej mi maɨjna cɨn antyujmuaꞌaréera muaꞌaraꞌani ɨ chaanaca maj japuan huachaatɨmaꞌa muaꞌajuꞌun , aɨjna ɨ chaanaca ɨ tyaj cɨmeꞌen tiꞌixa .
58002006	Ayaa pu aꞌatɨ aꞌanaj ayan tyaꞌanxájtacaꞌa tɨcɨn : Muaa Dioj , mueetzi jemi cai aꞌatzu tiꞌitɨ cɨn ruxeꞌeveꞌe ɨ tyetyaca , matɨj manaꞌa puaꞌamua . ¿ Aꞌini een cɨn peyan raꞌutámuaꞌareeriꞌi ? Ajta , aɨn tɨ jetzen airaujneijte ɨ tyaataꞌa , ¿ aꞌini een cɨn peyan rɨꞌɨ tirataꞌaca pej peyan rɨꞌɨ tirajchaɨ ?
58002007	Ayaa paj raaruu tɨ ij aꞌatzu aꞌateeviꞌin tɨ eitzeꞌe cɨleenyaꞌa cɨn tiꞌityavaa aꞌaraꞌani cai aɨme ɨ mej tajapua tiꞌivaɨreꞌe . Ma pajta muaa , rɨꞌɨ paj tiraataꞌa paɨjna cɨmeꞌe paj raꞌantihuau tɨ eihua huapɨꞌɨ tiraacɨꞌɨti mej mi naimiꞌi naa rɨꞌɨ tiraꞌutaseij .
58002008	Pajta peyan tiꞌitɨj cɨn tiraijca tɨꞌij aɨn ayan tihueityaꞌa aꞌame ɨ tyaɨte mej mi naimiꞌi caꞌanyejri cɨn raꞌaraꞌastijreꞌen . Tɨ puaꞌa ayan aɨjna cɨn tiraijcatacheꞌe mej mi naimiꞌi raꞌaraꞌastijreꞌen , capu meꞌe jeꞌe tiꞌitɨjtacaꞌa tɨ cai raꞌaráꞌastijraꞌacaa . Ma ajta ijii , ayaa pu japɨꞌɨn seijreꞌe maj cai xɨ naimiꞌi meyan raꞌastijreꞌe .
58002009	Ma ajta ityejmi , ayaa pu japɨꞌɨn seijreꞌe cɨmeꞌen aɨjna ɨ Jesús . Dioj pu ayan raaruu tɨ ij aꞌatzu aꞌateeviꞌin eitzeꞌe cɨleenyaꞌa cɨn tiꞌityavaa aꞌaraꞌani macai aɨme ɨ maj tajapua tiꞌivaɨreꞌe . Ajta ijii , Dioj pu ayan rɨꞌɨ raatyajtuaa , ajta vaꞌacan cɨn tiraijca , aɨjna cɨmeꞌe tɨ aɨn Jesús ayan rajpueitzi aꞌaraa aɨjna cɨmeꞌe tɨ huamɨꞌɨ . Dioj pu ayan rɨꞌɨ tihuaꞌutaꞌa ɨ tyaɨte aɨjna cɨmeꞌe tɨ aɨn Jesús ayan naijmiꞌica jetze maꞌacan huamɨꞌɨ .
58002010	Nain pu tiraacɨ́ꞌɨ aɨjna , ajta nain pu ayan jemin tiꞌiseijreꞌe aɨjna cɨmeꞌe tɨ ayan nain tyuꞌutaahuacaꞌa . Ayaa puꞌu xaa ruxeꞌevaꞌacaa tɨ aɨn hueꞌirajtuaani muiꞌicaca ɨ ruyaujmuaꞌa mej mi jemin huatyaturan tɨj naꞌa rusen cɨmeꞌe . Aɨj pu cɨn ayan tiraavijteꞌe tɨ ayan raanaijmiꞌireꞌen aɨjna tɨ eꞌitaꞌa veꞌejvee aɨjna cɨmeꞌe tɨ ayan rajpueitzi aꞌaraa , aɨjna tɨ hueꞌiratuaasin ɨ ruyaujmuaꞌa .
58002011	Ajta aɨn tɨ huatauraꞌate aɨme , ajta aɨme tɨ aɨn ari hueꞌiteviꞌitɨcɨ , naimiꞌi mu seij manaꞌa jetze ajtyamaꞌacan . Aɨj pu cɨn , capu rateviꞌirasteꞌe tɨ aɨn ayan huaꞌatamuaꞌamuateꞌen tɨcɨn : “ Nyeꞌihuaamuaꞌa mu pueen . ”
58002012	Ajta ayan tɨcɨn : Nyaa nu huaꞌutanamuajristeꞌesin aꞌij pej antyahuaa huaꞌa jemi ɨ nyeꞌihuaamuaꞌa . Nyaa nu rɨꞌɨ timuaataꞌasin huaꞌa tzajtaꞌa aɨme ɨ mej eꞌetyujsaꞌɨri . Nyaa nu aꞌancaꞌanye ɨ jemin . Yaa nu huatejvee huaꞌa jamuan ɨ yaujmuaꞌameꞌen tɨ Dioj naatáviꞌitɨste .
58002013	Ajtahuaꞌa ayan tɨcɨn : Nyaa nu aꞌancaꞌanye ɨ jemin . Ajtahuaꞌa rujajcuatzeꞌen , ayan tɨcɨn : Yaa nu huatejvee huaꞌa jamuan ɨ yaujmuaꞌameꞌen tɨ Dioj naatáviꞌitɨste .
58002014	Majta aɨme ɨ yaujmuaꞌameꞌen aꞌini meyan cheꞌeta manaꞌa eenyeꞌen tyahueꞌiraꞌa , majta meyan eenyeꞌen tyáxuureꞌe , aɨj pu cɨn Jesús ayan huaujruu tɨꞌi ayan cheꞌeta naꞌa eenyeꞌen tyáhueꞌiraꞌacaa , ajta ayan eenyeꞌen tyáxuuraꞌacaa matɨj aɨme . Ayaa pu een cɨn huarɨj tɨꞌij ayan raꞌantipuaꞌariteꞌen aɨjna tɨ aɨjna cɨn antyujmuaꞌaree ɨ maj cɨn huacuiꞌini ɨ tyaɨte . Ai pu aɨn pueen ɨ tiyaaruꞌu .
58002015	
58002016	Ee xaa nyaꞌu ayan tiꞌayajna , capu ayan huaujruu matɨj aɨme ɨ mej tajapua tiꞌivaɨreꞌe tɨꞌij huaꞌutyavaɨreꞌen silu ayaa pu huaujruu matɨj aɨme ɨ mej Abraham jetze airaujneijte .
58002017	Aɨj pu cɨn , ayan ruxeꞌevaꞌacaa tɨ aɨn ayan saɨque huaujruuren tɨ ij ayan eenyeꞌen seijraꞌa matɨj aɨme ɨ ihuaamuaꞌameꞌen nain cɨmeꞌe tɨ ij ayan aɨjna cɨn teꞌentyarute ɨ Dioj jemi , tɨ ij ayan nain cɨn tyuꞌutyavaɨreꞌen ɨ Dioj jemi , tɨ ij ajta ayan huaꞌancuꞌuvajxɨꞌɨn ɨ tyaɨte tɨ ij ajta cai aꞌanaj tiꞌitɨj cɨn atyaꞌɨtzaꞌaraꞌan , tɨ ij ajta huáꞌariꞌi ɨ maj cɨn autyajturaa ɨ Dioj jemi .
58002018	Puꞌuri xaa nyaꞌu rɨꞌɨri tɨ aɨn ayan huaꞌutyavaɨreꞌen aɨme ɨ maj áꞌaviicueꞌireꞌe tiꞌitɨ cɨmeꞌe , aꞌini aɨ pu ari rajpueiitzi aꞌaraa , ajta ráꞌuviicueꞌiriꞌi .
58003001	Aɨj pu cɨn , ayaa xu huarɨni , nyeꞌihuaamuaꞌa , mɨ tɨ Dioj amueꞌitéviꞌitɨcɨ , aꞌini muejmi pu huataꞌinee aɨn tɨ uteꞌe eꞌeseijreꞌe sej si naimiꞌi seyan huatyaturan ɨ jemin . Sataꞌaj seyan saɨjna jetze tyuꞌumuaꞌati saɨjna jetze ɨ Jesús tɨ Dioj ayan aɨjna cɨn tiraijca tɨ titaataꞌixaateꞌen cɨmeꞌen aɨjna ɨ nyuucari ɨ tyaj raꞌastijreꞌe . Aɨ pu Jesús ajta nain cɨn tiꞌivaɨreꞌe ɨ Dioj jemi tɨ ij taatyavaɨreꞌen itejmi .
58003002	Ayaa pu cheꞌeta naꞌa Jesús pu nain cɨn arauraste aɨjna jemi tɨ ayan raꞌantihuau tɨj ajta aɨn Moisés ayan nain cɨn arauraste tɨꞌɨj ajmiꞌi tiꞌivaɨraꞌacaa ɨ chiꞌiraꞌan jetze ɨ Dioj .
58003003	Ma ajta , Dioj pu ayan tiraaxaꞌapɨꞌɨntariꞌiriꞌi tɨ ayan tiraavijteꞌe tɨ eitzeꞌe rɨꞌɨ tiraatyajtuaani aɨjna ɨ Jesús cai aɨjna ɨ Moisés . Ee xaa nyaꞌu , eitzeꞌe tu rɨꞌɨ tirataꞌaca tyaɨjna tɨ chiꞌi taꞌahuaca tyacai tyaɨjna ɨ chiꞌi .
58003004	Ayaa pu tiꞌayajna aꞌini tɨj naꞌa tɨ tiꞌiseijreꞌe ɨ chiꞌi , aꞌatɨ pu ráꞌajtaahuacaꞌa . Ma ajta Dioj , aɨ pu nain tyuꞌutaahuacaꞌa tɨj naꞌa tɨ tiꞌiseijreꞌe .
58003005	Ajta aɨn Moisés , nain pu cɨn arauraste tɨꞌɨj auj tiꞌivaɨraꞌacaa ɨ chiꞌiraꞌan jetze ɨ Dioj . Ayaa pu een cɨn huarɨj , aɨ pu ajta ayan tyaꞌanxájtacaꞌa aꞌij mej majcaꞌi huayee tyuꞌutaxajtancheꞌe .
58003006	Ma ajta aɨn Cɨriistuꞌu , aɨ pu ayan nain cɨn arauraste tɨꞌɨj tiꞌivaɨraꞌacaa ɨ ruche . Ee xaa , aɨ pu yaujraꞌan pueenyaꞌa aɨjna tɨ huatyeechiꞌi . Tyajta ityan , tyan tu tyaɨtestyamuaꞌameꞌen pueen , tyan tu tyajta tyaun aꞌujti ɨ chiꞌiraꞌan jetze , tɨ puaꞌa teyan tyaꞌutaviicueꞌi tyaj tyaxaahua tyajáꞌuxajtanyeꞌen tyaɨjna ɨ tyaj cɨn tatyamuaꞌaveꞌe tyaɨjna cɨmeꞌe ɨ tyaj rachuꞌeveꞌe .
58003007	Aɨj xu cɨn , sataꞌaj raanamua tyamuaꞌa naa aꞌij tɨ tiꞌixaj aɨjna ɨ xaijnyuꞌucaraꞌaraꞌan ɨ Dioj , ayan tɨcɨn : Tɨ puaꞌa ijii saraanamua tɨ ayan tyajaꞌamueꞌixaateꞌe ɨ xaijnyuꞌucaraꞌaraꞌan ɨ Dioj .
58003008	Caxu seyan cheꞌeta sanaꞌa raꞌantanaamɨn ɨ aꞌamua tzajtaꞌa matɨj aɨme ɨ maj ajcaꞌihuaꞌɨmɨ naatatyése inyeetzi . Ajna xɨcajraꞌa mej jetzen rájhuau mej mi naatyeeseij ajna aꞌu tɨ cai eꞌetiꞌitɨjcaa .
58003009	Au mu meyan rájhuau mej mi naatyeeseij , majta meyan maun eꞌetee aꞌachu cumu huaꞌapuate ninyeꞌiraꞌa mej tiꞌiseij nyatɨj nyanaꞌa rɨjcaa .
58003010	Aɨj nu cɨn huaꞌutajaaxaijviꞌiriꞌi nyaɨme ɨ tyaɨtejraꞌa . Nyajta neyan tyuꞌutanixaa yee aꞌanaj tɨ naꞌa aɨ mu aꞌij puaꞌa tiꞌimuaꞌatze ɨ rutzajtaꞌa . Majta , camu aꞌatzu ramuaꞌaree aꞌij nyej tiꞌijxeꞌeveꞌe .
58003011	Aɨj nu cɨn , nyenyuꞌucamɨꞌɨ nu cɨn neyan tyaꞌatyanratziiriꞌi maj cai aꞌanaj maun aꞌutyaruti aꞌu maj ahuaujsaꞌupeꞌen inyeetzi jamuan .
58003012	Rɨꞌɨ xuꞌu , nyeꞌihuaamuaꞌa , tɨ ij cai ayan huataseijreꞌen muejmi jemi seij tɨ aꞌij puaꞌa tiꞌityujchaꞌɨ ɨ rutzajtaꞌa , tɨ ajta cai tyaꞌatzaahuateꞌe . Caxu raataꞌacareꞌen seij tɨ ayan een tɨ aɨn ayan áꞌujcaꞌanye tɨ ma ruuraini aɨjna ɨ Dioj tɨ iꞌiruuri .
58003013	Sajta muan , sataꞌaj caꞌanijraꞌa huatauraꞌan seij sajta seij tɨj naꞌa nain xɨcajraꞌa tzajtaꞌa sej sauj ruuri tɨ ij cai seij muan ayan raꞌantanaamɨn ɨ rutzajtaꞌa aɨjna cɨmeꞌe tɨ ayan raacuanamua aɨjna tɨ aꞌij puaꞌa een .
58003014	Ee xaa nyaꞌu , ayaa pu ruxeꞌeveꞌe sej seyan huarɨni , aꞌini ayaa pu tiꞌitɨ titáacɨꞌɨti jamuan ɨ Cɨriistuꞌu tɨ puaꞌa teyan tyauj tyaꞌutaviicueꞌi tɨj naꞌa rusen cɨmeꞌe ɨ tyaj cɨn tatyamuaꞌaveꞌe tyaɨjna cɨmeꞌe ɨ tyaj rachuꞌeveꞌe tyatɨj tityaꞌutyajhuii .
58003015	Ayaa pu xaa aꞌij tɨ tyaꞌuyuꞌusiꞌihuacaꞌa ɨ yuꞌuxari jetze tɨcɨn : Tɨ puaꞌa ijii saraanamua tɨ ayan tyajaꞌamueꞌixaateꞌe ɨ xaijnyuꞌucaraꞌaraꞌan ɨ Dioj . Caxu seyan cheꞌeta sanaꞌa raꞌantanaamɨn ɨ aꞌamua tzajtaꞌa matɨj aɨme ɨ mej ajcaꞌihuaꞌɨmɨ naatatyése inyeetzi .
58003016	Majta aɨme , ɨ maj raanamuajriꞌi , majta raꞌutaxaahuariꞌiriꞌi , ai mu aɨn pueen ɨ tɨ Moisés tyaacan hueꞌiraaviꞌitɨ aujna u Egipto .
58003017	Ajta aɨme , ɨ tɨ Dioj ayan aꞌatee huaꞌapuate ninyeꞌiraꞌa tɨ huaꞌajaaxaijviꞌi aɨme , ai mu aɨn pueen ɨ maj autyajturaa ɨ Dioj jemi , majta áꞌupuaꞌaracaꞌa maujna aꞌahuaꞌa aꞌu tɨ cai eꞌetiꞌitɨjcaa .
58003018	Aɨ mu majta aɨn pueen ɨ tɨ huaꞌa cɨmeꞌen Dioj ayan tyaꞌataujratziiriꞌi maj nuꞌu cai aꞌanaj maun aꞌutyaruti aꞌu maj ahuaujsaꞌupeꞌen aɨjna cɨmeꞌe maj cai raꞌaraꞌastijre .
58003019	Ee xaa nyaꞌu ayaa pu tiꞌayajna tɨ ayan titaꞌamitejteꞌe tɨ cai ayan huaꞌucɨ́ꞌɨ maj maun aꞌutyarute aꞌu maj ahuaujsaꞌupeꞌen aɨjna cɨmeꞌe maj cai tyaꞌantzaahua .
58004001	Aucheꞌe pu ayan tiꞌivaɨreꞌe ɨ nyuucari tɨ cɨn Dioj ayan tyaꞌataujratziiriꞌi tɨ íꞌirɨni tyej tyaun aꞌutyarute aꞌu tɨ aɨn taataꞌasin tyej tyaun aꞌahuátasaꞌupeꞌen . Aɨj pu cɨn , ticheꞌe rɨꞌɨ tyanaꞌa tɨ ij cai ayan teꞌirajraꞌani tɨ saɨj muan tiꞌitɨj cɨn autaꞌɨtzen tɨ ij cai raacɨꞌɨti tɨ aun aꞌutyarute .
58004002	Ayaa puꞌu , ayaa pu cheꞌeta naꞌa taacɨ́ꞌɨ ɨ nyuucari tɨ cɨn Dioj tuꞌirajtuaani , tɨj ajta tihuaꞌucɨꞌɨ aɨme . Ma ajta , capu aꞌatzu aꞌij tihuaꞌutyavaɨ ɨ maj raanamuajriꞌi aɨjna cɨmeꞌe maj cai tyaꞌantzaahua matɨꞌɨj raanamuajriꞌi .
58004003	Ajta ijii , ityan i tyaj tyaꞌantzaahua , tyan tu tyaun aꞌutyaruti aꞌu tyej aꞌahuátasaꞌupeꞌen . Ayaa pu huataujmuaꞌa tɨ ayan titáacɨꞌɨti aꞌini ayaa pu Dioj tyuꞌutaxajtacaꞌa huaꞌa cɨmeꞌen tɨcɨn : Nyenyuꞌucamɨꞌɨ nu cɨn tyaꞌatanratziiriꞌi maj cai aꞌanaj maun aꞌutyaruti aꞌu maj aꞌahuaujsaꞌupeꞌen inyeetzi jamuan . Ajta ajna xɨcajraꞌa jetze ɨ taꞌarahuaꞌapua , Dioj ayan raatapuaꞌajtacaꞌa ɨ tɨ cɨn tyuꞌumuarej . Tɨꞌɨqui huaujsaꞌupe . Camu nuꞌu aꞌanaj maun aꞌutyaruti mej mi nyeetzi jamuan aꞌahuaujsaꞌupeꞌen .
58004004	Ee xaa nyaꞌu , aꞌini ma aꞌahuaꞌa pu ayan tyuꞌutaxajtacaꞌa aɨjna cɨmeꞌen ɨ xɨcajraꞌa taꞌarahuaꞌapua . Ayan tɨcɨn : Ajta ajna xɨcajraꞌa jetze ɨ taꞌarahuaꞌapua , Dioj ayan raatapuaꞌajtacaꞌa ɨ tɨ cɨn tyuꞌumuarej . Tɨꞌɨqui huaujsaꞌupe .
58004005	Ajta , tyauucheꞌe tu tyaɨjna cɨmeꞌen tiꞌixa ɨ nyuucari tɨ cɨmeꞌen tiraataxajtacaꞌa ɨ Dioj tɨcɨn : Camu nuꞌu aꞌanaj maun aꞌutyaruti mej mi nyeetzi jamuan aꞌahuaujsaꞌupeꞌen .
58004006	Aɨj pu cɨn , maucheꞌe mu meyan seijreꞌe seica ɨ maj xaa maun aꞌutyarute mej mi jamuan ɨ Dioj aꞌahuaujsaꞌupeꞌen . Ma majta aɨme , ɨ tɨ anacai huaꞌa jemi raatyajtuaa ɨ nyuucari tɨ cɨn Dioj hueꞌirátuaaníicheꞌen , camu maun aꞌutyajrupi maɨjna cɨmeꞌe maj cai raꞌaraꞌastijre .
58004007	Aɨj pu cɨn , puꞌuri eihua aꞌateeviꞌi tɨꞌɨj aɨn Dioj raataꞌa aɨjna ɨ David tyaacan tɨ ayan tyuꞌutaxaj tɨ Dioj ayan raaxaꞌapɨꞌɨntare aꞌanaj tɨ ayan tyajaꞌureꞌenyejsin ajna xɨcajraꞌan tɨ ayan raatamuáꞌa tɨcɨn : “ ijii ” . Ayaa pu aɨjna cɨn tyuꞌutaxajtacaꞌa tɨcɨn : Tɨ puaꞌa ijii saraanamua aꞌij tɨ tiꞌixa ɨ Dioj , caxu raꞌantanaamɨn ɨ aꞌamuatzajtaꞌa .
58004008	Ajta , tɨ puaꞌa aɨn Josué tyaacan ayan huaꞌutaꞌanicheꞌen maj huaujsaꞌupeꞌencheꞌe , capu ayan raataxájtancheꞌe ɨ Dioj aɨjna cɨmeꞌe ɨ seij jetze ɨ xɨcaj .
58004009	 Aɨj pu cɨn , aucheꞌe pu tura huaꞌa jemi ɨ tyaɨtestyamuaꞌameꞌen pueen ɨ Dioj mej mi jamuan huaujsaꞌupeꞌen , aꞌini aꞌatɨ tɨ naꞌa tɨ ayan aun aꞌutyarute tɨ ij aꞌahuáujsaꞌupeꞌen ɨ Dioj jamuan , aɨ pu ayan cheꞌeta naꞌa raatapuaꞌajta ɨ tɨ cɨn tiꞌimuareꞌe tɨj ajta Dioj tiraatapuaꞌajtacaꞌa ɨ tɨ cɨn tyuꞌumuarej .
58004010	
58004011	Aɨj pu cɨn ticheꞌe teyan ahuatacaꞌanyen nain cɨmeꞌe tacaꞌanijraꞌa tej ti tyaun aꞌutyarute , tɨ ij cai aꞌatɨ ayan cheꞌeta naꞌa huarɨni aꞌij mej mejmiꞌi huarɨj aɨme , ɨ maj cai tyaꞌaraꞌaste maɨjna cɨmeꞌe maj cai tyaꞌantzaahua .
58004012	Ajta aɨn ɨ nyuucari tɨ Dioj jetze airáninyei , aɨ pu eꞌihuarujteꞌen , ajta tiꞌimɨjhuaca huapɨꞌɨ . Tyamuaꞌa pu tyaꞌuruꞌipi ɨ tatzajtaꞌan . Eitzeꞌe pu tiꞌivaɨreꞌe cai ɨ chun tɨ huaꞌapua cɨn ajcamɨɨmɨ , tɨ ajta huapɨꞌɨ antamɨɨmɨ , ɨ maj majta cɨn rasiꞌichaca ɨ carij tɨ ruviꞌi , majta cɨn raꞌutasiꞌiche ɨ tuꞌutanaj . Au pu xaa uruꞌipi aɨjna ɨ nyuucari ɨ xaijnyuꞌucaraꞌaraꞌan jetze ɨ tevi , ajta ɨ muaꞌatziiraꞌaraꞌan jetze . Tyamuaꞌa pu raayɨꞌɨtɨ tɨ ayan raatamitejteꞌen aꞌij tɨ seij tiꞌimuaꞌatze , ajta aꞌij tɨ seij tiꞌijxeꞌeveꞌe tɨ ayan huarɨni .
58004013	Tiꞌitɨ tɨ naꞌa tɨ ayan tiꞌiseijreꞌe , tɨ ajta aɨjna jetze ajtyamaꞌacan aɨjna tɨ Dioj ayan tyuꞌutaahuacaꞌa , tɨj naꞌa tiꞌijpuaꞌamua , ayaa pu eijreꞌe seijreꞌe ɨ jemin . Ajta ayan ruxeꞌeveꞌe tyaj naimiꞌi teyan tyuꞌutáseijrata ɨ jemin . Ajta capu tiꞌitɨ ruꞌavaa ɨ jemin .
58004014	Ayaa nu tyajaꞌamueꞌixaateꞌe . Puꞌuri seijreꞌe ɨ ta jemi seij tɨ vaꞌacan cɨn tiꞌivaɨreꞌe ta jetze maꞌacan ɨ Dioj jemi . Ajta aɨ pu ari aun aꞌujnyéj u tajapua . Aɨj pu cɨn , ticheꞌe teyan tacaꞌanijraꞌa cɨn tyauj raꞌastijraꞌa tyaɨjna ɨ tyaj tyaꞌatzaahuateꞌe .
58004015	Aꞌini aɨ pu vaꞌacan cɨn tiꞌivaɨreꞌe tajetze maꞌacan ɨ Dioj jemi , aɨ pu raayɨꞌɨtɨ tɨ ayan táꞌancuꞌuvajxɨꞌɨn aɨjna cɨmeꞌe tyaj cai tacacaꞌanyej ɨ ta tzajtaꞌa . Aɨ pu cheꞌeta naꞌa nain cɨn tirajpueijtzicaꞌa tyatɨj ityan tirajpueiitzi . Ajta , aɨ pu cai tiꞌitɨj cɨn ataꞌɨtzaꞌara .
58004016	Aɨj pu cɨn , ticheꞌe teyan taxeꞌeviꞌiraꞌa cɨn ajtyaxɨɨre tyajna vejliꞌi aꞌu tɨ aꞌutyejvee ɨ ɨpuari aꞌu tɨ aɨn aꞌacajca ɨ Dioj tɨ ij aɨn ayan táꞌancuꞌuvajxɨꞌɨn , tɨꞌij ajta rɨꞌɨ titaataꞌan , tɨ ij ajta taatavaɨreꞌen aꞌanaj tɨ naꞌa tɨꞌɨj ayan ruxeꞌeveꞌe .
58005001	Ayaa pu een aɨjna cɨmeꞌen aꞌatɨ tɨ naꞌa tɨ ayan vaꞌacan cɨn tiꞌivaɨreꞌe ɨ Dioj jemi . Anacai mu meyan raꞌavaꞌahuausin huaꞌa tzajtaꞌa ɨ tyaɨte . Matɨꞌɨj mi meyan tíꞌiraijcateꞌen tɨ ij aɨn huaꞌa japua huanyuuni ɨ Dioj jemi . Aɨ pu ajta tyuꞌutamuaɨꞌɨvajta aɨjna ɨ maj raatapueijveꞌesin ɨ Dioj , ajta aɨjna ɨ yaꞌamuaate ɨ maj huaꞌutamuaɨꞌɨvajta maɨjna cɨmeꞌe ɨ maj cɨn autyajturaa ɨ Dioj jemi .
58005002	Aꞌini aɨjna ɨ aꞌatɨ ajta ramuaꞌaree tɨ cai rusaɨj teꞌeviicueꞌi , aɨ pu ajta raayɨꞌɨtɨ tɨ huaꞌancuꞌuvajxɨꞌɨn aɨme ɨ maj cai aꞌij tiruꞌumuaꞌaree , ajta aɨme ɨ maj tiꞌitɨj cɨn atyaꞌɨtzaꞌara ɨ Dioj jemi .
58005003	Aɨj pu cɨn ruxeꞌeveꞌe tɨ aɨn anacaiican ayan tyuꞌutamuaɨꞌɨvajta aɨjna cɨmeꞌe tɨ aɨn rusaɨj tiꞌitɨ cɨn autyajturaa ɨ Dioj jemi . Ajta jeꞌiyan , ayaa pu ruxeꞌeveꞌe tɨ ayan cheꞌeta naꞌa huarɨni huaꞌa cɨmeꞌen ɨ tyaɨte ɨ maj meyan cheꞌeta manaꞌa tiꞌitɨ cɨn tityaꞌutyajturaa ɨ Dioj jemi .
58005004	Ajta , capu aꞌatɨ ayan rusaɨj teꞌentyaruti aɨjna cɨmeꞌe tɨ ayan tyuꞌutyavaɨreꞌen ɨ Dioj jemi , silu tɨ puaꞌa Dioj ayan aɨjna cɨn tiraijcateꞌen aꞌij tɨ ayan tiraijca aɨjna ɨ Aarón tyaacan .
58005005	Aɨj pu cɨn , capu ayan rusaɨj huataujtuaa aɨjna ɨ Jesús tɨ ayan vaꞌacan cɨn teꞌentyarute tɨ ij ayan tyuꞌutyavaɨreꞌen ɨ Dioj jemi . Capu xaa nyaꞌu , silu Dioj pu ayan tiraataꞌixaa tɨcɨn : Muaa paj niyauj pɨrɨcɨ . Ijii nu neyan muaatéyaꞌupuatacaꞌa . Muaa paj peyan paɨjna cɨn tiꞌivaɨreꞌe ɨ Dioj jemi tɨj ajta vaꞌacan cɨn tiꞌivaɨreꞌe aɨjna ɨ Melquisedequi tɨj naꞌa rusen cɨmeꞌe .
58005006	Ajta puaꞌamuaque pu ayan tiꞌixa tɨcɨn : Muaa paj peyan paɨjna cɨn tiꞌivaɨreꞌe ɨ Dioj jemi tɨj ajta vaꞌacan cɨn tiꞌivaɨreꞌe aɨjna ɨ Melquisedequi tɨj naꞌa rusen cɨmeꞌe .
58005007	Tɨꞌɨj auj yan seijraꞌacaa iiyan chaanaca japua , Jesús pu ayan huatyenyuu , ajta raatyahuau aɨjna jemi tɨ raayɨꞌɨtɨhuaꞌa tɨ ruꞌirajtuaani . Eihua pu ayan huaujyeinyacaꞌa aɨjna jemi tɨꞌij aɨn cai raataꞌacareꞌen tɨ huamɨꞌɨni . Ajta aɨn Dioj ayan raanamuajriꞌi aɨjna cɨmeꞌe tɨ ayan huatauraꞌa tɨ ayan aráurasten aꞌij tɨ tiꞌijxeꞌevaꞌacaa ɨ Dioj .
58005008	Ayaa pu i yaujraꞌan pueenyaꞌa , aucheꞌe pu ayan rɨꞌɨ raaruu tɨ ayan raꞌaraꞌastijreꞌen aɨjna cɨmeꞌe ɨ tɨ cɨn rajpueijtzicaꞌa .
58005009	Ajta , tɨꞌɨj Dioj ayan raanaijmiꞌire , Jesús pu aɨjna cɨn teꞌentyajrupi aɨjna cɨmeꞌe tɨ aɨn ayan hueꞌirajtuaani tɨj naꞌa rusen cɨmeꞌe naijmiꞌica aɨme ɨ mej raꞌastijreꞌe .
58005010	Ajta Dioj ayan aɨjna cɨn tiraijca tɨ ij ayan cheꞌeta naꞌa vaꞌacan cɨn tyuꞌutyavaɨreꞌen ɨ Dioj jemi tɨj ajta tyuꞌutyavaɨ aɨjna ɨ Melquisedequi .
58005011	Eihua tu tyajaꞌamueꞌixaatyaꞌacu tyaɨjna cɨmeꞌe . Ma ajta , eecan pu muareꞌeri tej teyan tyamuaꞌa naa tyajamuaataꞌixaateꞌen aꞌini caxu caꞌanacan yauꞌeitaa xaꞌajuꞌun .
58005012	Ee xaa nyaꞌu , ijii tej teyan tyajaꞌamueꞌixaateꞌe , ayaa pu tiraavijtyaꞌacacheꞌen sej seyan rujɨɨmuaꞌa sanaꞌa tihuaꞌumuaꞌaten ɨ seica . Ma ajta cai caxu , silu ayaa pu ruxeꞌeveꞌe tɨ aꞌatɨ ayan ajtahuaꞌa tyajamuáamuaꞌaten ɨ maj cɨn autyajhuiica mej tihuaꞌamuaꞌaten maɨjna cɨmeꞌe ɨ nyuucari tɨ Dioj jetze aꞌuveꞌeyeꞌi . Ayaa xu eꞌen matɨj aɨme ɨ tɨꞌɨrii maj rumuaꞌatɨ leechi yaꞌaca , maj cai xɨ yáꞌujapɨꞌɨreꞌe ɨ cueꞌira .
58005013	Aꞌatɨ tɨ naꞌa tɨ ayan een tɨj paꞌarɨꞌɨ tɨ leechi cɨn ruuri , capu xɨ yauꞌeite aɨjna ɨ nyuucari ɨ maj cɨn tihuaꞌumuaꞌaten aꞌij tɨ yeꞌi saɨj rɨꞌɨ tiꞌityujchaꞌɨ ɨ Dioj jemi .
58005014	Ma ajta , aɨjna ɨ nyuucari tɨ ayan tiꞌivaɨreꞌe tɨj ɨ cueꞌira ɨ maj racuaꞌaca ɨ maj vaujsi , ayaa pu tihuaꞌacɨꞌɨti mej mi maɨjna cɨn tihuaꞌamuaꞌaten aɨme ɨ maj meri vaujsi , ɨ maj majta meri raayɨꞌɨtɨ tɨ ayan tihuaꞌamityejtyaꞌa tɨ puaꞌa tiꞌitɨ ayan tiꞌixaꞌapɨꞌɨn nusu cai . Ayaa pu een cɨn meyan raayɨꞌɨtɨ maɨjna cɨmeꞌe mej meyan rɨꞌɨ tiꞌityujchaꞌɨ ɨ Dioj jemi .
58006001	Aɨj pu cɨn , ticheꞌe teyan ma rúuhuaꞌaxɨn tyaɨjna ɨ maj cɨn anacai titaꞌitiiriꞌi cɨmeꞌen ɨ Cɨriistuꞌu tej ti teyan eitzeꞌe huavaujseꞌen ɨ Dioj jemi . Ticheꞌe cai cheꞌe tyaɨjna jetze ucaajuꞌun , aɨjna ɨ nyuucari tɨ cɨmeꞌen raxaj tyaj saɨque tyuꞌumuaꞌati tyaɨjna cɨmeꞌe ɨ yeꞌira tɨ cai cheꞌe tiꞌitɨj vaɨreꞌe ɨ Dioj jemi , nusu tɨ cɨmeꞌen raxaj tyaj ráꞌatzaahuateꞌen ɨ Dioj .
58006002	Ajta seica tɨ ayan tiꞌitaijteꞌe tyaj nuꞌu huáꞌatamuaɨꞌɨvijhua naꞌari tyaj nuꞌu huaꞌaváꞌamuareꞌen caꞌɨn tɨ cɨmeꞌen raxaj ajna xɨcajraꞌa ɨ mej jetzen aꞌitajuꞌun aɨme ɨ maj meri huacuii . Ajta , aɨjna ɨ nyuucari tɨ cɨmeꞌen raxaj tɨ Dioj ayan huaꞌaxɨjteꞌen seij ajta seij aꞌij tɨ tiraacɨꞌɨti tɨj naꞌa rusen cɨmeꞌe . Naijmi tɨj naꞌa ɨ tyaj tyauchan tiraataxajtacaꞌa , ayaa puꞌu een ɨ maj cɨn anacai titaꞌitiiriꞌi . Puꞌuri ruxeꞌeveꞌe tyej eitzeꞌe huavaujseꞌen ɨ Dioj jemi .
58006003	Ayaa tu tyaɨjna cɨn rɨni tɨ puaꞌa Dioj ayan titaataꞌacareꞌen .
58006004	Ma majta seica , ayaa mu meri huarɨj . Seij pu aꞌanaj ayan tihuaꞌamitejtyaꞌacaa tɨ ayan tiꞌayajna aɨjna ɨ nyuucari . Muꞌuri aꞌanaj raamuáꞌa aɨjna tɨ Dioj huaꞌutapueijve tɨ ajta uteꞌe aꞌuveꞌeme . Ajta aɨn xaijnyuꞌucaraꞌaraꞌan ɨ Dioj ayan huaꞌa tzajtaꞌa huatyajturaa .
58006005	Aɨ mu majta raataxeꞌeve aɨjna ɨ nyuucari tɨ iꞌireꞌen , tɨ ajta Dioj jemi u aꞌuveꞌeme . Majta mu raꞌancuraꞌa maɨjna ɨ muareꞌeriꞌiraꞌa tɨ cɨn Dioj ayan tyuꞌutaijta tɨj naꞌa rusen cɨmeꞌe .
58006006	Matɨꞌɨj mi ma ruurai . Aɨj pu cɨn capu aꞌatzu aꞌij tiꞌirɨꞌɨri tɨ ayan huaꞌujajcuareꞌen mej mi majtahuaꞌa saɨque tyuꞌumuaꞌati . Capu xaa nyaꞌu , aꞌini aɨ mu majtahuaꞌa rujɨɨmuaꞌa ráꞌutatan ɨ curuu jetze maɨjna tɨ yaujraꞌan pueen ɨ Dioj . Majtahuaꞌa mu a jeijreꞌe huaꞌa tzajtaꞌa ɨ tyaɨte , aɨ mu majta ráꞌaxaahuariꞌi .
58006007	Ayaa pu cheꞌeta naꞌa tiꞌirɨnyaca huaꞌa tzajtaꞌa ɨ tyaɨte tɨj ajta ayan tiꞌirɨnyaca ɨ chuej japua matɨꞌɨj huateviiye . Dioj pu ayan rɨꞌɨ tirataꞌaca aɨjna ɨ chuej tɨ puaꞌa matɨꞌɨjta huateviiye , ayan japuan tyuꞌunyén aɨjna tɨ tihuaꞌatyavaꞌɨri aɨme ɨ maj japuan tiꞌihuaꞌastya .
58006008	Ma ajta , tɨ puaꞌa japuan tyuꞌunyén aɨjna ɨ tyetzicareꞌe , ajta aɨjna tɨ tyúꞌuxuꞌuhuaꞌateꞌe matɨꞌɨj huateviiye , capu tiꞌitɨ vaɨreꞌe aɨjna ɨ chuej . Ee xaa nyaꞌu , ayaa pu tiꞌirɨꞌɨri tɨ ayan teꞌeme tɨ Dioj aꞌij puaꞌa raruuren , ajta ayan tiratyátairan .
58006009	Capu amɨn aꞌij tej teyan tyajaꞌamueꞌixaateꞌe , mɨ tej jaꞌamuaꞌaxeꞌeveꞌe , aꞌini ayaa pu titaꞌamitejteꞌe muejmi cɨmeꞌen tɨ cai ayan tyajamuaacɨꞌɨti aɨjna tɨ aꞌij puaꞌa een , silu sej seyan raꞌancuraꞌasin tɨj naꞌa tɨ ayan tiꞌiseiiraꞌa aꞌame ajna xɨcajraꞌan tɨ jetzen Dioj amueꞌirajtuaani .
58006010	Dioj pu xaa raꞌutamuaꞌareera aꞌij tɨ tiraavijteꞌe ɨ saj cɨn tyuꞌumuarej , saj sajta huaꞌutaxeꞌeve ɨ Dioj jetze maꞌacan aɨme ɨ tɨ hueꞌiraviꞌitɨcɨ ɨ Dioj . Capu aꞌatzu yáꞌuhuaꞌana ɨ Dioj sej seri cɨn tihuaꞌutyavaɨ , saj sajta saucheꞌe tiꞌitɨ cɨn tihuaꞌatyavaꞌɨri .
58006011	Ayaa tu tiꞌijxeꞌeveꞌe muejmi cɨmeꞌen sej si seyan cheꞌeta sanaꞌa aꞌaraujcaꞌanyaacan cɨn seyan rɨjca seica cɨmeꞌe tɨ ij Dioj ayan amuaanáijmiꞌireꞌen aɨjna cɨmeꞌe ɨ saj cɨn rachuꞌeveꞌe asta naꞌa cai nain teꞌentipuaꞌare .
58006012	Sataꞌaj cai seyan huaꞌɨnaꞌasaꞌa silu seyan cheꞌeta sanaꞌa huarɨni matɨj aɨme ɨ maj raꞌancuraꞌasin maɨjna tɨ cɨn Dioj tyaꞌataujratziiriꞌi tɨ ayan tihuaꞌucɨꞌɨti aɨjna cɨmeꞌe mej tyaꞌatzaahuateꞌe , majta maj tyaꞌutaviicueꞌiriꞌi .
58006013	Tɨꞌɨj Dioj ayan tyaꞌataujratziiriꞌi aɨjna ɨ Abraham jemi , aɨ pu ayan rusaɨj tiraataꞌixaa ɨ runyuuca cɨmeꞌe , aꞌini capu maꞌa huaꞌacaa aꞌatɨ tɨ eitzeꞌe vaꞌacan cɨn tiꞌityavaacaꞌa tɨ ij ayan nyuucaraꞌaraꞌan cɨn tiraataꞌan .
58006014	Ayaa pu tiraataꞌixaa tɨcɨn : “ Huapɨꞌɨ nu rɨꞌɨ timuaatyatuaasin . Eihua nu huapɨꞌɨ huaꞌutamuiꞌirejsin ɨ aꞌayaujmuaꞌa . ”
58006015	Ajta aɨn Abraham , tɨꞌɨj aꞌateeviꞌi tɨ ayan rachuꞌeveꞌe ruxéꞌeviꞌiraꞌa cɨmeꞌe , aj puꞌi ayan raꞌancuraꞌa aɨjna tɨ cɨn Dioj tyaꞌataujratziiriꞌi .
58006016	Ee xaa nyaꞌu , aꞌini ayaa mu tiꞌijrɨꞌɨre ɨ tetyaca maj runyuuca tiꞌitaꞌaca aɨjna cɨmeꞌe ɨ nyuucajtzeꞌen aɨjna tɨ eitzeꞌe vaꞌacan cɨn tiꞌitejvee macai aɨme . Ajta aꞌanaj tɨ naꞌa maj tiꞌitɨj cɨn tyújtyaꞌaxɨꞌɨn , ayaa mu ramuaꞌaree tɨ ari rɨꞌɨ tiꞌihuaujxaꞌapɨꞌɨntare tɨꞌɨj saɨj runyuuca cɨn ayan tiꞌitáꞌaca .
58006017	Aɨj pu cɨn , tɨꞌɨj Dioj ayan tiraaxaꞌapɨꞌɨntare tɨ ayan tihuaꞌutaseijrateꞌen tyamuaꞌa naꞌa aɨme ɨ tɨ tihuaꞌacɨꞌɨti mej mi raamuaꞌaree tɨ cai aꞌatzu rɨꞌɨri tɨ saɨque huarɨni aɨjna cɨmeꞌe aꞌij tɨ aɨn ari tiraaxaꞌapɨꞌɨntare , aɨ pu ajta ayan runyuuca cɨn tiraataxajtacaꞌa .
58006018	Aɨj pu cɨn , tiꞌihuaꞌapua pu tiꞌiseijreꞌe tɨ cai jaꞌatɨ raayɨꞌɨtɨ tɨ saɨque tyuꞌuruuren ɨ tatzajtaꞌan , tɨ cɨmeꞌen cai rɨꞌɨri tɨ Dioj ayan tyuꞌutyaahueꞌita : ai pu aɨn pueen , aɨjna ɨ tɨ cɨn tyaꞌataujratziiriꞌi , ajta runyuuca tɨ cɨn tyuꞌutaxajtacaꞌa . Aɨj tu cɨn huatyatacaꞌanyen tyamuaꞌa naa , ityan i tyaj jemin ajtyáxɨɨracaꞌa tɨ ij aɨn tachaɨj aꞌaraꞌani , tej ti teyan raꞌancuraꞌan ɨ tej rachuꞌeveꞌe , aɨjna tɨ ajta ayan raatyajtuaa itejmi jemi .
58006019	Ajta aɨn ɨ tyaj rachuꞌeveꞌe , ayaa pu caꞌanijraꞌa tataꞌaca tɨ ij cai tiꞌitɨj tyaꞌɨtziityaꞌa ɨ tatzajtaꞌan , tɨ ij cai tiꞌitɨj taꞌantimueꞌitɨn . Cu xuee aɨ pu ari aun aꞌutyajrupi u tajapua , huaritaꞌan aɨjna ɨ cɨɨxuri tɨ eꞌitaꞌa aꞌacáavɨj .
58006020	Ajta aɨn ɨ Jesús , aɨ pu anacai aꞌutyajrupi tɨ ij aɨn tajapua huanyuuni , aɨjna cɨmeꞌe tɨ Dioj ayan aɨjna cɨn tiraijca tɨ i aɨn ayan cheꞌeta naꞌa vaꞌacan cɨn tyuꞌutyavaɨreꞌen ɨ Dioj jemi tɨj naꞌa rusen cɨmeꞌe tɨj ajta aɨjna ɨ Melquisedequi .
58007001	 Aɨj pu cɨn , ticheꞌe teyan ma rúuhuaꞌaxɨn tyaɨjna ɨ maj cɨn anacai titaꞌitiiriꞌi cɨmeꞌen ɨ Cɨriistuꞌu tej ti teyan eitzeꞌe huavaujseꞌen ɨ Dioj jemi . Ticheꞌe cai cheꞌe tyaɨjna jetze ucaajuꞌun , aɨjna ɨ nyuucari tɨ cɨmeꞌen raxaj tyaj saɨque tyuꞌumuaꞌati tyaɨjna cɨmeꞌe ɨ yeꞌira tɨ cai cheꞌe tiꞌitɨj vaɨreꞌe ɨ Dioj jemi , nusu tɨ cɨmeꞌen raxaj tyaj ráꞌatzaahuateꞌen ɨ Dioj .
58007002	Ajta seica tɨ ayan tiꞌitaijteꞌe tyaj nuꞌu huáꞌatamuaɨꞌɨvijhua naꞌari tyaj nuꞌu huaꞌaváꞌamuareꞌen caꞌɨn tɨ cɨmeꞌen raxaj ajna xɨcajraꞌa ɨ mej jetzen aꞌitajuꞌun aɨme ɨ maj meri huacuii . Ajta , aɨjna ɨ nyuucari tɨ cɨmeꞌen raxaj tɨ Dioj ayan huaꞌaxɨjteꞌen seij ajta seij aꞌij tɨ tiraacɨꞌɨti tɨj naꞌa rusen cɨmeꞌe . Naijmi tɨj naꞌa ɨ tyaj tyauchan tiraataxajtacaꞌa , ayaa puꞌu een ɨ maj cɨn anacai titaꞌitiiriꞌi . Puꞌuri ruxeꞌeveꞌe tyej eitzeꞌe huavaujseꞌen ɨ Dioj jemi .
58007003	Ayaa tu tyaɨjna cɨn rɨni tɨ puaꞌa Dioj ayan titaataꞌacareꞌen .
58007004	Sataꞌaj seyan saɨjna jetze tyuꞌumuaꞌati tɨ huapɨꞌɨ vaꞌacan cɨn tiꞌityavaacaꞌa ɨ Dioj jemi aɨjna tɨ tayaaxúj pueen . Ajta aɨjna ɨ Abraham tyaacan , aɨ pu ayan raatapueijve aꞌachu cumu tamuaamuataꞌa puaꞌamua tɨ aɨjna jetze ajtyamaꞌacantacaꞌa tɨj naꞌa tɨ ayan tihuaꞌariꞌiriꞌi .
58007005	Ee xaa nyaꞌu , aɨme ɨ maj Leví jetze airaujneijte ɨ maj majta tiꞌitɨj cɨn títyatatí ɨ Dioj jemi , ayaa mu tyuꞌutaijtiꞌire mej meyan huaꞌutahuavii ɨ tyaɨte aꞌachu cumu tamuaamuataꞌa puaꞌamua ɨ mej tíꞌijchaꞌɨ aꞌij tɨ teꞌeyuꞌusiꞌi aɨjna jetze ɨ yuꞌuxari ɨ maj cɨn tiꞌijta . Ayaa mu xaa nyaꞌu huaꞌahuaviiracaꞌa ɨ ruꞌihuaamuaꞌa . Capu amɨn aꞌij tɨ puaꞌa aɨ mu majta Abraham jetze airaujneijte aɨme ɨ ihuaamuaꞌameꞌen .
58007006	Ma ajta amɨn , ɨ tɨ cai huaꞌa jetze ajtyamaꞌacan , aɨ pu raꞌancuraꞌa aɨjna Abraham jemi aꞌachu cumu tamuaamuataꞌa puaꞌamua . Aɨ pu ajta rɨꞌɨ raatyajtuaa aɨjna ɨ Abraham . Ajta Dioj pu tiꞌitɨj cɨn tyaꞌataujratziiriꞌi aɨjna jemi ɨ Abraham .
58007007	Ajta , naimiꞌi mu meyan ramuaꞌaree tɨ ayan tiꞌayajna tɨ aɨn tɨ eitzeꞌe vaꞌacan cɨn tiꞌitejvee ayan rɨꞌɨ tirataꞌaca ɨ Dioj jetze maꞌacan aɨjna tɨ cɨleenyaꞌa cɨn tiꞌitejvee .
58007008	Ajta ayaa pu tiꞌirɨnyaca iiyan chaanaca japua mej mi meyan raꞌancuraꞌan maɨjna ɨ tamuaamuataꞌa tɨ puaꞌamua aɨme ɨ tyaɨte ɨ maj majta cuiꞌica . Ma ajta , ayaa pu tiꞌityaujxajta tɨ ajnaꞌɨmɨ , aɨ pu ayan raꞌancuraꞌa aɨjna tɨ auj cɨn ruuri .
58007009	Aɨj pu cɨn , rɨꞌɨri tej teyan raataxaj yee aɨ pu Leví ajta ayan tyuꞌunajchitacaꞌa aꞌachu cumu tamuaamuataꞌa puaꞌamua aɨjna cɨmeꞌe tɨ aucheꞌe huataseijreꞌesin aɨjna jetze ɨ ruyaaxu , aɨjna ɨ Abraham tyaacan . Leví pu xaa tyuꞌunajchitacaꞌa ajna tɨꞌɨj Melquisedequi ayan raꞌantinajchacaꞌa aɨjna ɨ Abraham tyaacan .
58007010	
58007011	Ajta , tɨ puaꞌa rɨꞌɨrístancheꞌe tɨ huaꞌunaijmiꞌireꞌen ɨ tyaɨte ɨ Dioj jemi aɨjna cɨmeꞌe mej vaꞌacan cɨn títyatatí aɨme ɨ maj Leví jetze ajtyamaꞌacan , capu aꞌatzu ruxeꞌevaꞌa aꞌameꞌencheꞌe tɨ seij ayan huataseijreꞌen tɨ ayan cheꞌeta naꞌa vaꞌacan cɨn tyuꞌutyavaɨreꞌen tɨj ajta tyuꞌutyavaɨ aɨjna ɨ Melquisedequi , tɨ ajta cai Leví jetze ajtyamaꞌacantacaꞌa . Capu xaa nyaꞌu ayan ruxeꞌevaꞌa aꞌameꞌencheꞌe aꞌini aɨn nyuucari ɨ maj cɨn tiꞌijta , aɨ pu ayan huataseijre huaꞌa jemi ɨ mej Leví jetze ajtyamaꞌacantacaꞌa .
58007012	Ma ajta xaa , tɨ puaꞌa ayan ruxeꞌeveꞌe maj saɨque huarɨni mej mi huaꞌantihuauni aɨme ɨ mej tyeꞌentyaruti ɨ Dioj jemi , ayaa pu cheꞌeta naꞌa ruxeꞌeveꞌe maj saɨque raaruuren ɨ nyuucari ɨ maj cɨn tyuꞌutaijta .
58007013	Ee xaa nyaꞌu ayaa pu tiꞌayajna , aꞌini aɨjna ɨ tyaj cɨmeꞌen raxaj , seij pu tyaɨtejraꞌa jetze ajtyamaꞌacan , ajta capuuxɨ aꞌanaj aꞌatɨ ayan tiꞌitɨ cɨn tyuꞌutyavaɨ ɨ Dioj jemi , tɨ ajta aɨjna tyaɨtejraꞌa jetze ajtyamaꞌacan .
58007014	Ee sein , aɨn tavastaraꞌa ayan Judá jetze airaujneijte . Ajta aɨn Moisés tyaacan capu aꞌanaj tiꞌitɨ huataxajtacaꞌa aɨjna cɨmeꞌen ɨ tyaɨtejraꞌa , tɨ huaꞌa jetze huataseijreꞌencheꞌe aɨme ɨ maj vaꞌacan cɨn tiꞌityavaa muaꞌajuꞌuncheꞌe ɨ Dioj jemi .
58007015	Ee xaa , ayaa pu tiꞌayajna xaa nyaꞌu , tɨ seij ayan huataseijre tɨ ayan cheꞌeta naꞌa vaꞌacan cɨn tiꞌitejvee ɨ Dioj jemi tɨj ajta aɨjna ɨ Melquisedequi .
58007016	Ajta aɨn , capu ayan aɨjna cɨn tiraijca aɨjna cɨmeꞌe tɨ ayan aráurasten aꞌij mej tiraꞌuyuꞌuxacaꞌa aɨme ɨ tetyaca ɨ maj cuiꞌica aꞌij tɨ tyuꞌujxeꞌeveꞌe tɨ seij jetzen airaanyen tɨꞌij tiꞌitɨ cɨn teꞌentyarute ɨ Dioj jemi . Capu xaa nyaꞌu ayaa naꞌa , silu aɨ pu aɨjna cɨn ayan teꞌentyajrupi aɨjna cɨmeꞌe tɨ ayan ruurican seiraꞌa aꞌame tɨj naꞌa rusen cɨmeꞌe . Ajta , capu rɨꞌɨri tɨ jaꞌatɨ raꞌupuaꞌariteꞌen .
58007017	Ajta , ayan cɨmeꞌen tyuꞌutaujxajtacaꞌa tɨcɨn : Muaa pa peyan cheꞌeta panaꞌa vaꞌacan cɨn tiꞌityavaa puaꞌame ɨ Dioj jemi tɨj naꞌa rusen cɨmeꞌe tɨj ajta aɨjna ɨ Melquisedequi .
58007018	Ayaa pu teꞌeme , aꞌini Dioj pu ari ayan raꞌuraúu aɨjna ɨ nyuucari tɨ anacai raatyajtuaa aɨme jemi ɨ mej Israel jetze ajtyamaꞌacantacaꞌa . Ayaa pu aɨjna cɨn huarɨj aꞌini camu téꞌeviicueꞌiracaa aɨme ɨ maj vaꞌacan cɨn títyatatyáꞌacaa , ajta capu tiꞌitɨ tyuꞌutyavaɨ aɨjna ɨ nyuucari .
58007019	Ee xaa , capu tiꞌitɨ huanaijmiꞌire aɨjna ɨ nyuucari ɨ maj cɨn tiꞌijtacaꞌa , silu aɨ pu xaa tɨꞌɨj Dioj ayan raatyajtuaa itejmi jemi aɨjna tɨ eitzeꞌe reꞌen ɨ tyaj rachuꞌeveꞌe , ɨ tyaj tyajta cɨn vejliꞌi ajtyaxɨꞌɨren jemin ɨ Dioj .
58007020	Ayaa pu ajta een cɨn eitzeꞌe tiꞌivaɨreꞌe aɨjna ɨ tyaj rachuꞌeveꞌe aɨjna cɨmeꞌe tɨ Dioj ayan runyuuca tyuꞌutaꞌan , ayan raatyajtua itejmi jemi . Majta aɨme ɨ seica , ayaa pu Dioj cai runyuuca cɨn tyuꞌutaꞌa aɨme cɨmeꞌe . Capu amɨn aꞌij maucheꞌe mu vaꞌacan cɨn teꞌentyajrupi ɨ Dioj jemi .
58007021	Ma ajta aɨjna ɨ Jesús , aɨ pu aɨjna cɨn ayan teꞌentyajrupi nyuucajtzeꞌen aɨjna tɨ cɨmeꞌen tyuꞌutaxajtacaꞌa tɨcɨn : Tavastaraꞌa pu runyuuca huataꞌa , muaa paj vaꞌacan cɨn tiꞌityavaa puaꞌame ɨ Dioj jemi tɨj naꞌa rusen cɨmeꞌe , ajta aɨ pu cai aꞌanaj ruhuaritaꞌa acaame .
58007022	Aɨj pu cɨn , ayan éenyaꞌa aꞌaraa tɨ aɨn Jesús aɨn pueenyaꞌa ɨ tyaj cɨn raamuaꞌaree tɨ eihua huapɨꞌɨ eitzeꞌe reꞌen aɨjna ɨ nyuucari tɨ jajcua tɨ cɨn Dioj tyaꞌataujratziiriꞌi itejmi jemi .
58007023	Majta aɨme ɨ mej mejmiꞌi vaꞌacan cɨn tyuꞌutyavaɨ ɨ Dioj jemi , muiꞌitɨ mu meyan araꞌasicaa maɨjna cɨmeꞌe maj cai aꞌachu aꞌatee maj meyan maɨjna cɨn tyuꞌutyavaɨreꞌen aɨjna cɨmeꞌe maj cuiꞌicaa .
58007024	Ma ajta amɨn ɨ Jesús , aꞌini amɨ pu ayan seiraꞌa aꞌame tɨj naꞌa rusen cɨmeꞌe , aɨ pu ajta vaꞌacan cɨn tiꞌityavaa aꞌame ɨ Dioj jemi tɨj naꞌa rusen cɨmeꞌe .
58007025	Aɨj pu cɨn , aɨ pu raayɨꞌɨtɨ tɨ nain cɨn hueꞌirajtuaani aɨme ɨ maj huataujtuireꞌen ɨ Dioj jemi maɨjna cɨmeꞌe maj raꞌastijreꞌe maɨjna ɨ Jesús . Ayaa puꞌu xaa nyaꞌu , aꞌini ayaa pu een cɨn ruurican huatyaturaasin tɨ ij huaꞌa japua huanyuuni .
58007026	Aɨj pu ajta cɨn , ayaa pu tiraavijtyaꞌacaa tɨ ayan ta japua huanyuuni seij tɨ ayan een tɨj aɨjna tɨ ayan vaꞌacan cɨn tiꞌitejvee ɨ Dioj jemi . Aɨ pu urareꞌenyaꞌacan cɨn huatyajturaa ɨ Dioj jemi . Ajta , capu aꞌatzu tiꞌitɨj cɨn aꞌij puaꞌa huaꞌaruuren ɨ tyaɨte . Capu ajta tiꞌitɨ cɨn atyaꞌɨtzaꞌara ɨ Dioj jemi . Ajta , capu ayan tiꞌityujchaꞌɨ matɨj ɨ seica ɨ mej aꞌij puaꞌa seijreꞌe ɨ Dioj jemi . Dioj pu ajta ayan rɨꞌɨ raatyajtuaa tɨ ij aɨn ayan jemin aꞌutyaturan utyaꞌɨmɨ u tajapua .
58007027	Ajta , capu ayan ruxeꞌeveꞌe tɨ aɨjna Jesús ayan tyuꞌutamuaɨꞌɨvajta ɨ ru cɨmeꞌen nain xɨcaj tzajtaꞌa , capu ajta huaꞌa cɨmeꞌen ɨ tyaɨte matɨj tiꞌijrɨꞌɨre aɨme ɨ seica ɨ maj vaꞌacan cɨn títyatatí ɨ Dioj jemi . Capu xaa nyaꞌu , aꞌini ayaa pu seij naꞌa huarɨj nain cɨmeꞌe tɨꞌɨj aɨn rusaɨj huataujmuaɨꞌɨvajtacaꞌa .
58007028	Ajta , aɨjna ɨ nyuucari ɨ maj cɨn tiꞌijta , ayaa pu huaꞌantihuauca mej mi vaꞌacan cɨn tyuꞌutyavaɨreꞌen aɨme ɨ tyaɨte ɨ maj cai teꞌeviicueꞌi ɨ rutzajtaꞌa . Ma ajta , aɨjna ɨ nyuucari ɨ tɨ cɨn Dioj tyaꞌataujratziiriꞌi , aɨ pu ayan raꞌantihuau aɨjna ɨ yaujraꞌan tɨ ari huataujnaijmiꞌire tɨj naꞌa rusen cɨmeꞌe .
58008001	Ajta aɨjna ɨ tyaj cɨmeꞌen tiꞌixaj , ayaa pu huataujmuaꞌa . Puꞌuri seij ayan vaꞌacan cɨn tiꞌitejvee ɨ Dioj jemi tɨ ayan ta japua nyuuca . Aɨ pu ari aun aꞌujyeijxɨ ɨrɨɨtaꞌan aꞌu tɨ aꞌacajca aɨjna tɨ huapɨꞌɨ naa seijreꞌe aujna uteꞌe .
58008002	Au pu tiꞌivaɨreꞌe u teyujtaꞌa , aɨjna jetze ɨ ɨnaamua tɨ tzaahuatiꞌiraꞌa cɨn aꞌutyejvee aꞌu tɨ Dioj eꞌeseijreꞌe . Capu tevi ráꞌajtaahuacaꞌa silu tavastaraꞌa puꞌu .
58008003	Ayaa pu tiꞌijcɨꞌɨcɨpua aꞌatɨ tɨ naꞌa tɨ vaꞌacan cɨn tiꞌitejvee ɨ Dioj jemi tɨ aɨn raatyajtuaani ɨ meesa japua aɨjna tɨ tyuꞌutapueijveꞌen , ajta ɨ tiꞌityaɨn maj huaꞌutamuaɨꞌɨvajtacaꞌa . Aɨj pu cɨn ayan ruxeꞌeveꞌe tɨ aɨn Jesús ajta tiꞌitɨ huatamuaɨꞌɨvajta .
58008004	Tɨ puaꞌa aɨn ayan huatyávaacacheꞌen iiyan chaanaca japua , capu aꞌatzu rɨꞌɨríistancheꞌe tɨ aɨn ayan vaꞌacan cɨn tyuꞌutyavaɨreꞌen ɨ Dioj jemi , aꞌini maucheꞌe mu seica meyan seijreꞌe ɨ mej meyan maɨjna cɨn tiꞌimuaɨꞌɨvajtaca ɨ maj cɨn tyuꞌutapueijve ɨ Dioj jemi , aꞌij tɨ teꞌeyuꞌusiꞌi aɨjna jetze ɨ nyuucari ɨ maj cɨn tiꞌijta .
58008005	Majta aɨme , ayaa mu tiꞌivaɨreꞌe aɨjna tɨ ayan seijreꞌe tɨj queenimaꞌaraꞌan aɨjna tɨ uteꞌe eꞌeseijreꞌe . Majta , matɨꞌɨj meyan aráurasten ɨ huaꞌayeꞌira , ayaa mu raꞌijchu aꞌij tɨ tzaahuatiꞌiraꞌa cɨn seijreꞌe ɨ uteꞌe ɨ Dioj jemi . Aɨj pu cɨn , tɨꞌɨj Moisés tyaacan ayan aꞌutecheniicheꞌen tɨ raꞌajtaahua aɨjna ɨ ɨnaamua tɨ Dioj ayan tiraataꞌitiiriꞌi , ayaa pu tiraataꞌixaa tɨcɨn : “ Pataꞌaj hui peyan nain cɨn huarɨni aꞌij nyej timuaataseijrate patɨꞌɨj paun aꞌutyavaacaꞌa ɨ jɨri japua . ”
58008006	Ma ajta ijii , Cɨriistuꞌu puꞌuri ayan raꞌancuraꞌa tɨ ayan aɨjna cɨn tyuꞌutyavaɨreꞌen aɨjna cɨmeꞌe tɨ eitzeꞌe reꞌen ɨ Dioj jemi cai aɨjna ɨ maj cɨn tiꞌivaɨreꞌe iiyan chaanaca japua . Ayaa pu cheꞌeta naꞌa eitzeꞌe reꞌen aɨjna ɨ nyuucari ɨ tɨ cɨn ta japua huanyúu . Ayaa pu een cɨn eitzeꞌe reꞌen aꞌini eitzeꞌe reꞌen aɨjna ɨ nyuucari tɨ Dioj ayan raataꞌa , tɨ ajta jeitzeꞌe reꞌen aɨjna tɨ tyaꞌataujratziiriꞌi tɨ titáacɨꞌɨti .
58008007	Ajta aɨn nyuucarijraꞌa ɨ tɨ cɨn anacai Dioj tyaꞌataujratziiriꞌi , tɨ puaꞌa ayan cai tiꞌitɨj cɨn tyaꞌutyaturaancheꞌe , capu aꞌatzu huataujcɨꞌɨpuáacheꞌe tɨ seij ayan huatyauuni ɨ tɨ cɨn Dioj ayan tyaꞌataujratziira .
58008008	Ma ajta Dioj , ayaa pu huaꞌa jetze tyaꞌujpuáꞌari maj cai aꞌatzu arauraste maɨjna cɨmeꞌe ɨ nyuucari tɨ anacai raatyajtuaa huaꞌa jemi . Aɨj pu cɨn ayan tyuꞌutaxajtacaꞌa tɨcɨn : Ayaa pu tiꞌixa ɨ tavastaraꞌa yee maꞌacui xaa , nyaꞌu . Puꞌuri ajna xɨcajraꞌa jetze tyajaꞌureꞌenyejsin nyej jetzen jajcuacan cɨn nyuucari tihuaꞌutaꞌasin ɨ nyaj cɨn tyaꞌatanratziira nyaɨme jemi ɨ mej Israel jetze ajtyamaꞌacan , nyajta huaꞌa jemi ɨ tyaɨtyejmuaꞌameꞌen pueen aɨjna ɨ Judá .
58008009	Canu neyan cheꞌeta nyanaꞌa eenyeꞌequeꞌe ɨ nyuucari huaꞌutaꞌasin nyatɨj tihuaꞌutaꞌa aɨme ɨ huaꞌavaujsimuaꞌacɨꞌɨ , ajna xɨcajraꞌan nyej jetzen huaꞌutavaɨ , nyajta hueꞌiraaviꞌitɨ aujna u Egipto , aꞌini camu aꞌatee mej meyan huarɨni aꞌij nyej nyaɨjna cɨn tihuéijca nyaɨjna jetze ɨ nyuucari nyaj raatyajtuaa aɨme jemi . Ma ajta , capu cheꞌe nyej jetze ruxeꞌevaꞌacaa nyaj rɨꞌɨ tihuaꞌuchaɨn .
58008010	Ai pu aɨn pueen ɨ nyuucari tɨ jajcua ɨ nyaj cɨn tyaꞌatanratziira aɨme jemi ɨ maj Israel jetze ajtyamaꞌacan . Ayaa pu ajta tiꞌixa ɨ tavastaraꞌa tɨcɨn : Tɨꞌɨj teꞌentipuaꞌare ajna xɨcajraꞌan jetze , ayaa nu caꞌanijraꞌa huaꞌutaꞌasin mej mi raꞌutamuaꞌaree ɨ rutzajtaꞌa ɨ nyuucari ɨ nyaj cɨn tiꞌijta . Ayaa nu raatyatuaasin ɨ nyenyuuca huaꞌaxaijnyuꞌuca jetze , seij nyajta seij tyamuaꞌa naa . Nyajta nu inyaa huaꞌa Dioj pueenyaꞌa naꞌame . Majta aɨme , aɨ mu nyetyaɨtestyamuaꞌa muaꞌajuꞌun .
58008011	Majta aɨme , camu cheꞌe meyan tihuaꞌutáꞌitiira ɨ ruxaꞌa tyaɨte yee sataꞌaj raamuaꞌati ɨ tavastaraꞌa . Camu xaa nyaꞌu , aꞌini naimiꞌi mu meyan nyamuaꞌatyaa muaꞌajuꞌun , matɨj manaꞌa puaꞌamua ɨ tyaɨte , aɨme ɨ maj cɨleenyaꞌa cɨn títyatatí , majta aɨme ɨ maj vaꞌacan cɨn títyatatí .
58008012	Nyajta inyaa , nyaa nu neyan tihuaꞌutauuniꞌira ɨ maj cɨn aꞌij puaꞌa tiꞌityújchaɨcaꞌa inyeetzi jemi . Nyajta , canu cheꞌe aꞌanaj neyan raꞌutamuaꞌareera ɨ maj cɨn nyeetzi jemi autyajturaa .
58008013	Ayaa puꞌu naꞌa , aꞌini tavastaraꞌa pu ayan cɨmeꞌen tiꞌixaj yee jajcuacan nu cɨn nyuucari huatyatuaasin , ayaa pu een cɨn ajta ayan tiraaxaꞌapɨꞌɨntare tɨ ari miꞌimaꞌacan aɨjna ɨ nyuucari tɨ anacai huaꞌa jemi raatyajtuaa . Ajta aɨn tɨ ari miꞌimaꞌacanta aꞌaraa , ajta cai cheꞌe tiꞌitɨj vaɨreꞌe , puꞌuri tɨn antipuaꞌari nain cɨmeꞌe .
58009001	Ajta cɨmeꞌen ɨ nyuucari tɨ anacai aɨme jemi raatyajtuaa , ayaa pu jetzen teꞌeyuꞌusiꞌihuacaꞌa aꞌij mej yeꞌi huarɨni mej mi ranaꞌamicheꞌen ɨ Dioj , ajta aꞌij tɨ eenyaꞌa seiraꞌa aꞌame aɨjna ɨ ɨnaamua .
58009002	Ajta aɨn ɨ ɨnaamua , huaꞌapua pu cɨn ájtaavijhuacaꞌa ɨ maj tzajtaꞌan teꞌiráꞌa ɨ maj cɨn tiꞌinaꞌamichaꞌa . Ajta tzajtaꞌan ɨ tɨ a jeijreꞌe ájtaavijhuacaꞌa , au pu aꞌutyaavaacaꞌa aɨjna tɨ antitátzajmee , ajta aɨjna ɨ meesa tɨ ajta japuan eꞌetyáꞌa aɨjna ɨ pan tɨ Dioj jemi huatyatuiihuacaꞌa . Ayaa pu tyajaꞌarajtyahuaa tɨ nuꞌu “ ajna aꞌu tɨ Dioj huatauraꞌate ” .
58009003	Ajta , huaritaꞌan aɨjna cɨɨxuri tɨ eꞌitaꞌa aꞌacáavɨj tɨ huaꞌapua , au pu seij aꞌutyavaacaꞌa ɨ ɨnaamua . Ayaa mu tyaꞌatamuaꞌamua tɨcɨn “ Aɨjna tɨ Dioj huapɨꞌɨ huatauraꞌate . ”
58009004	Au pu tzajtaꞌan seijraꞌacaa aɨjna tɨ ooro cɨn taavijhuacaꞌa , maj majta japuan tiꞌimuaɨꞌɨvajtacaraꞌa cɨtziveꞌeri cɨmeꞌe . Au mu majta ruꞌutyajtua aɨjna ɨ chiꞌiraꞌan tɨ ooro cɨn nain japua cámeijriꞌihuacaꞌa , tɨ ajta uramuaacaꞌa aɨjna tetej tɨ jetzen teꞌeyuꞌusiꞌihuacaꞌa aɨjna ɨ nyuucari tɨ cɨn Dioj anacai tyaꞌataujratziiriꞌi . Au pu ajta huiiracatii aɨjna ɨ xaꞌari tɨ ooro cɨn taavijhuacaꞌa , tɨ ajta tzajtaꞌan uramuaanicaꞌa aɨjna ɨ cueꞌira , aɨjna ɨ mej meyan ratamuaꞌamua tɨcɨn maná . Au pu ajta huiiracaꞌatii aɨjna ɨ Aarón itzɨj tɨ jetzen tyaꞌajtanyajxɨ .
58009005	Majta aɨme ɨ maj tajapua tiꞌivaɨreꞌe , ɨ maj majta huapɨꞌɨ naa seijreꞌe , au mu japuan utyiꞌuucaꞌa aɨme ɨ maj huaꞌapua . Aɨ mu ruꞌanaj cɨn raꞌavaꞌanajcaꞌa aujna aꞌu tɨ Dioj tihuaꞌutauuniꞌiracaraꞌa . Aꞌini tiꞌimuiꞌi ɨ mej maun teꞌiráꞌa , capu cɨꞌɨpe tej ijii tyuꞌutaxaj saxuijmeꞌen nain tɨj naꞌa .
58009006	Matɨꞌɨj meri nain rɨꞌɨ tyuꞌuruu , aꞌanaj tɨ naꞌa mu maun aꞌutyaruꞌipichaꞌa tzajtaꞌan ɨ tɨ anajca ɨ ɨnaamua aɨme ɨ maj vaꞌacan cɨn tiꞌivaɨraꞌacaa ɨ Dioj jemi mej mi meyan huarɨni aꞌij mej maɨjna cɨn titeꞌentyujmuaꞌaree aꞌij tɨ tyuꞌujxeꞌeveꞌe .
58009007	Ajta ɨ seij jetze ɨ ɨnaamua , seij puꞌu aun aꞌutyaruꞌipi tɨj naꞌa sei ninyeꞌiraꞌa cɨmeꞌe . Aɨ pu aɨn pueenyaꞌa aɨjna tɨ eitzeꞌe vaꞌacan cɨn tiꞌivaɨraꞌacaa ɨ Dioj jemi . Ajta aɨjna huajajsimaꞌa aɨjna ɨ xuureꞌe tɨ cɨn tyuꞌutamuaɨꞌɨvajta ɨ rucɨmeꞌen ɨ tɨ cɨn autyajturaa ɨ Dioj jemi , ajta aɨme cɨmeꞌen ɨ tyaɨte , ɨ maj cɨn Dioj jemi autyajturaa .
58009008	Ajta aɨn ɨ xaijnyuꞌucaraꞌaraꞌan ɨ Dioj , ayaa pu cɨmeꞌen tiꞌitaꞌixaateꞌe tɨ ayan huataujmuaꞌa tɨ cai xɨ tyaꞌantacuuniꞌi tej ti tyaun aꞌutyarute ajna tɨ eihua huapɨꞌɨ huatauraꞌate ɨ Dioj tɨ puaꞌa auj aun aꞌutyavaaca aɨjna ɨ ɨnaamua tɨ a eijreꞌe eꞌeseijreꞌe .
58009009	Ajta aɨn tɨ a eijreꞌe eꞌeseijreꞌe , ayaa pu huataujmuaꞌa ɨ huaꞌayeꞌira ɨ maj ijii huatyaɨte . Ayaa mu tiꞌijrɨꞌɨre aɨme ɨ mej meyan aráurasten maɨjna ɨ yeꞌira . Aɨ mu tiꞌitatuꞌire ɨ Dioj jemi tiꞌitɨ tɨ naꞌa maj tiꞌipueijveꞌe , majta ɨ maj raatamuaɨꞌɨvajta . Ma ajta , tɨj naꞌa tɨ ayan een ɨ maj raatamuaɨꞌɨvajta , capu aɨn pueen ɨ tɨ xaa raanaijmiꞌireꞌen ɨ muaꞌatziiraꞌaraꞌan aɨjna tɨ ranaꞌamiche ɨ Dioj .
58009010	Capu xaa nyaꞌu , aꞌini ayaa puꞌu aɨjna cɨn tiꞌivaɨreꞌe ɨ maj racuaꞌaca nusu maj rayaꞌaca naꞌari ɨ maj cɨn huatyaɨꞌɨhuaxɨꞌɨn , naijmiꞌi tɨj naꞌa pu aɨn pueen ɨ maj manaꞌa cɨn tiꞌijta aꞌij tɨ huarɨni ɨ rucɨmeꞌen . Ayaa pu tiꞌihuaujxaꞌapɨꞌɨntare mej meyan rɨcɨ asta naꞌa cai Dioj ayan raanaijmiꞌireꞌen tɨj naꞌa tɨ tiꞌiseijreꞌe .
58009011	Ajta ijii , Cɨriistuꞌu pu ayan huataseijre itejmi jemi aꞌini aɨ pu vaꞌacan cɨn tiꞌitejvee ɨ Dioj jemi tɨ ij ayan aɨjna cɨn rɨꞌɨ titaataꞌan tɨj naꞌa tɨ iꞌixaꞌapɨꞌɨn een tɨ auj ayan tyajaꞌureꞌenyejsin . Au pu eꞌitaꞌa aꞌutyajrupi ɨ ɨnaamua jete tɨ eitzeꞌe tiꞌivaɨreꞌe , tɨ ajta eihua eitzeꞌe huataujnaijmiꞌire , aꞌini capu ayan ájtaavijhuacaꞌa muajcaꞌa cɨmeꞌe .
58009012	Seij puꞌu aun aꞌutyajrupi aujna tɨ Dioj ayan huatauraꞌate . Ajta , capu aɨn huajajsimaꞌa aun aꞌutyajrupi ɨ huaꞌaxuureꞌe aɨme ɨ caurasi nusu aɨme ɨ visaaruꞌutzi , silu ruxuureꞌe pu cɨn aun aꞌutyajrupi tɨ ij raatahuauni tɨ tyuꞌutanajchita huaꞌa jetze maꞌacan ɨ tyaɨte tɨj naꞌa rusen cɨmeꞌe ɨ maj cɨn autyajturaa ɨ Dioj jemi .
58009013	Ee xaa nyaꞌu , cɨj pu caj tiꞌivaɨraꞌacaa mej meyan huaꞌaruuren aɨme ɨ maj tiꞌitɨj cɨn autyajturaa ɨ Dioj jemi , maj meyan huaꞌutyaɨɨraxɨꞌɨn maɨjna cɨmeꞌe ɨ huaꞌaxuureꞌe ɨ caurasi , ajta ɨ huaꞌaxuureꞌe ɨ tuuruꞌuse . Majta mu cɨn huaꞌacavivaaraca ɨ nasijraꞌan ɨ visaaruꞌu tɨ huáàcaj ɨ maj raatyaatai .
58009014	Aɨj pu cɨn eihua huapɨꞌɨ eitzeꞌe jamuaatyaɨɨraxɨꞌɨn ɨ aꞌamua muaꞌatziiraꞌa jetze aɨjna cɨmeꞌe ɨ xuureꞌe tɨ Cɨriistuꞌu raꞌiraaxɨre . Ajta , aɨjna jetze ɨ xaijnyuꞌucaraꞌaraꞌan ɨ Dioj tɨ rusen cɨn seijreꞌe , aɨj pu jetze huatyaujcaꞌanyajcaꞌa tɨ ij ayan cai tiꞌitɨ cɨn aꞌaturaa tɨꞌɨj huataujmuaɨꞌɨvajtacaꞌa ɨ Dioj jemi . Ayaa pu een cɨn huarɨj sej si seyan raatapuaꞌajta sej raꞌastijreꞌe saɨjna ɨ yeꞌira tɨ cai cheꞌe tiꞌitɨj vaɨreꞌe , sej si tyuꞌutyavaɨreꞌen saɨjna jemi ɨ Dioj tɨ iꞌiruuri .
58009015	Aɨj pu cɨn , aɨ pu aɨn pueen tɨ ayan tiraaxaꞌapɨꞌɨntare tɨ Dioj jajcuacan cɨn tyaꞌataujratziira huaꞌa jemi tɨ huaꞌutajée mej mi meyan raꞌancuraꞌan aɨjna tɨ tihuaꞌacɨꞌɨti tɨj naꞌa rusen cɨmeꞌe aꞌij tɨ Dioj tyaꞌataujratziiriꞌi . Ayaa pu teꞌeme , aꞌini Cɨriistuꞌu pu huamɨꞌɨ aɨjna cɨmeꞌe tɨ ij huáꞌariꞌi ɨ maj cɨn autyajturaa ɨ Dioj jemi matɨꞌɨj mauj raꞌastijraꞌacaa maɨjna ɨ nyuucari ɨ tɨ anacai cɨn tyaꞌataujratziiriꞌi ɨ Dioj .
58009016	Ayaa pu tiꞌen , tɨ puaꞌa ayan seijraꞌa ɨ papee tɨ jetzen teꞌeyuꞌusiꞌi tɨ nuꞌu ayan tiraacɨꞌɨti seij ɨ aꞌatɨ , anacaican pu ayan ruxeꞌeveꞌe tɨ aɨjna ɨ jaꞌatɨ huamɨꞌɨni tɨ ayan papee cɨn tyaꞌataujratziiriꞌi .
58009017	Ee xaa nyaꞌu , aj pu xaa ayan tiꞌivaɨreꞌe aɨjna ɨ papee tɨ puaꞌa ayan huamɨꞌɨni aɨjna ɨ jaꞌatɨ tɨ aɨjna cɨn tyaꞌataujratziiriꞌi . Ajta , tɨ puaꞌa auj ruuri aɨjna ɨ aꞌatɨ , capu aꞌatzu tiratyavaꞌɨri ɨ saɨj aɨjna ɨ papee tɨ ayan tiraacɨꞌɨti .
58009018	Aɨj pu cɨn , ayaa pu ajta ayan ruxeꞌevaꞌacaa tɨ aɨn nyuucari tɨ anacaican cɨn tyaꞌataujratziiriꞌi ɨ Dioj , aɨ pu ajta aɨjna cɨn tiꞌihuaujxaꞌapɨꞌɨntariꞌiriꞌi aɨjna cɨmeꞌe tɨ tiꞌitɨ ruxuureꞌe airáaxɨre .
58009019	Tɨꞌɨj aɨn Moisés tyaacan ayan tihuaꞌutanamuajriste naijmiꞌica ɨ tyaɨte tɨj naꞌa tɨ ayan teꞌeyuꞌusiꞌihuacaꞌa jetzen ɨ nyuucari ɨ maj cɨn tiꞌijta , aɨ pu tírajnájchi aɨjna ɨ huaꞌaxuureꞌe ɨ visaaruꞌu , ajta jamuan ɨ huaꞌaxuureꞌe ɨ caurasi aɨjna ɨ jaj jamuan , ajta jamuan aɨjna ɨ muxa tɨ paꞌu , ajta jamuan aɨjna ɨ hisopo piꞌista . Aj pu ij , aɨjna cɨn , ayan raatyátzutijraxɨ ɨ yuꞌuxari tɨ íriꞌi , ajta huaꞌutyatzutijraxɨ naijmiꞌica ɨ tyaɨte .
58009020	Ayaa pu aɨjna cɨn huarɨj , aj puꞌi ayan tihuaꞌutaꞌixaa tɨcɨn : “ Ai pu aɨn pueen ɨ xuureꞌe tɨ cɨn ayan tyuꞌuxaꞌapɨꞌɨntariꞌihuacaꞌa aɨjna ɨ nyuucari tɨ cɨn Dioj ayan tyaꞌataujratziiriꞌi muejmi jemi . Ayaa nu nyaɨjna cɨn huarɨj aꞌij tɨ aɨn titaataij . ”
58009021	Ajta aɨn Moisés tyaacan , ayan cheꞌeta naꞌa xuureꞌe cɨn raatyátzutijraxɨ aɨjna ɨ ɨnaamua , ajta tɨj naꞌa tiꞌipuaꞌamua ɨ xaꞌari , ajta ɨ tuxaꞌa ɨ maj cɨn tiꞌivaꞌɨri aujna ɨnaamua jete .
58009022	Ee xaa nyaꞌu , ayan tiꞌayajna . Cɨmeꞌen ɨ aɨjna ɨ nyuucari ɨ maj cɨn tiꞌijta , tɨmuaꞌa mu tɨn nain huatyaɨɨraxɨ xuureꞌe cɨmeꞌe . Ajta , tɨ puaꞌa cai tiꞌitɨ raꞌiraxɨreꞌen ɨ ruxuureꞌe , capu aꞌij tiꞌirɨꞌɨri tɨ ayan tihuaꞌutauuniꞌi ɨ tyaɨte ɨ maj cɨn autyajturaa ɨ Dioj jemi .
58009023	Aɨj pu cɨn ayan ruxeꞌevaꞌacaa mej meyan raatyaɨɨraxɨꞌɨn tɨj naꞌa tɨ ayan seijraꞌacaa tɨj queenimaꞌaraꞌan pueen aɨjna tɨ uteꞌe eꞌeseijreꞌe . Ajta ayan ruxeꞌevaꞌacaa tɨ aꞌatɨ ayan raatyaɨɨraxɨꞌɨn aɨjna tɨ uteꞌe eꞌeseijreꞌe aɨjna cɨmeꞌe ɨ muaɨꞌɨvejri tɨ eitzeꞌe reꞌen cai ɨ maj cɨn meyan tiꞌijrɨꞌɨre iiyan chaanaca japua .
58009024	Ajta aɨn Cɨriistuꞌu , capu aun aꞌutyajrupi ɨnaamua jete tɨ muajcaꞌa cɨn ájtaavijhuacaꞌa , tɨ ajta ayan een tɨj queenimaꞌaraꞌan aɨjna tɨ uteꞌe eꞌeseijreꞌe , silu au pu u tajapua aꞌutyajrupi ɨ Dioj jemi ta jetze maꞌacan .
58009025	Ajta , capu aun aꞌutyajrupi tɨ ij muiꞌitɨ huataujmuaɨꞌɨvajta tɨj ajta aɨn tɨ vaꞌacan cɨn tiꞌivaɨreꞌe iiyan chaanaca japua . Ayaa pu tɨj naꞌa seij ninyeꞌiraꞌa jetze aɨ pu utyaruꞌipi ajna tɨ Dioj huatauraꞌate tɨ ij raatyátzutijraxɨꞌɨn xuureꞌe cɨmeꞌe tɨ aɨn rusaɨj cai raꞌiraaxɨre , silu seij puꞌu aun aꞌutyajrupi aɨjna ɨ Cɨriistuꞌu .
58009026	Naꞌari cai , ayaa pu ruxeꞌevaꞌa aꞌameꞌencheꞌe tɨ aɨn muiꞌitɨ rajpueitzi aꞌameꞌencheꞌe tɨj naꞌa tɨ huataseijre ɨ chaanaca tyaj japuan yan seijreꞌe . Ma ajta , ayaa pu xaa nyaꞌu tiꞌayajna tɨ aɨn seij naꞌa ayan huataseijre ijii tɨ ari nain teꞌentipuaꞌari tɨ ij raꞌantipuaꞌariteꞌen ɨ maj cɨn atyaꞌɨtzaꞌara ɨ Dioj jemi . Ayaa pu een cɨn raꞌantipuaꞌari aɨjna tɨ rusaɨj huataujmuaɨꞌɨvajtacaꞌa .
58009027	Ajta , ayaa pu tiꞌihuaujxaꞌapɨꞌɨntariꞌiriꞌi aɨme jemi ɨ tyaɨte tɨ seij naꞌa ayan tiraacɨꞌɨti ɨ tyaataꞌa tɨ huamɨꞌɨni , ajta eꞌeyan Dioj raꞌaxɨjteꞌen . Ayaa pu cheꞌeta naꞌa een tɨ aɨn Cɨriistuꞌu seij naꞌa huataujmuaɨꞌɨvajtacaꞌa huaꞌa jetze maꞌacan ɨ tyaɨte tɨ ij huáꞌariꞌi ɨ maj cɨn muiꞌitɨ autyajturaa ɨ Dioj jemi . Ajta , aɨ pu ajtahuaꞌa huataseijreꞌesin huaꞌa jemi ɨ maj aꞌujcaꞌanyaacan cɨn rachuꞌeveꞌe . Capu cheꞌe pueijtzi huaꞌutaꞌasin aɨjna cɨmeꞌe ɨ maj cɨn aꞌatura ɨ tyaɨte silu aɨ puꞌicu hueꞌiratuaasin .
58009028	
58010001	Ajta aɨn ɨ nyuucari ɨ maj cɨn tiꞌijta , ayaa puꞌu naꞌa een tɨj queenimaꞌaraꞌan tɨj naꞌa tɨ iꞌixaꞌapɨꞌɨn tɨ ayan tyajaꞌureꞌenyejsin . Capu aɨn pueen aɨjna tɨ tzaahuatiꞌiraꞌa cɨn seijreꞌe ɨ Dioj jemi . Ajta , aꞌini ayaa pu ruxeꞌeveꞌe mej meyan cheꞌeta manaꞌa tyuꞌutamuaɨꞌɨvajta tɨj naꞌa sei ninyeꞌiraꞌa cɨmeꞌe , aɨj pu cɨn capu aꞌatzu aꞌij tiꞌirɨꞌɨri tɨ aɨn nyuucari ayan huaꞌunaijmiꞌireꞌen aɨme ɨ mej jemin ajtyaxɨɨri ɨ Dioj jemi .
58010002	Naꞌari cai , tɨ puaꞌa pɨ naꞌa , ¿ ni qui macai raatapuaꞌajtancheꞌe mej meyan tyuꞌutamuaɨꞌɨvajta ? Jee xaa nyaꞌu , aꞌini tɨ puaꞌa meyan tihuaꞌutáuuniꞌiracheꞌen ɨ maj cɨn autyajturaa ɨ Dioj jemi , camu cheꞌe meyan raꞌutamuaꞌaréerancheꞌe mej tiꞌitɨ cɨn autyajturaa .
58010003	Ma ajta , ayaa mu maɨjna cɨn raꞌutamuaꞌaree tɨj naꞌa sei ninyeꞌiraꞌa ɨ maj cɨn Dioj jemi autyajturaa maɨjna cɨmeꞌe mej meyan tiꞌimuaɨꞌɨvajtaca ,
58010004	Ayaa puꞌu naꞌa , aꞌini capu rɨꞌɨri tɨ ayan aɨjna cɨn tihuaꞌutauuniꞌi ɨ maj cɨn autyajturaa ɨ Dioj jemi aɨjna cɨmeꞌe ɨ huaꞌaxuureꞌe aɨme ɨ tuuruꞌuse , majta aɨme ɨ caurasi .
58010005	Aɨj pu cɨn , tɨꞌɨj aɨn Cɨriistuꞌu yan huataseijre iiyan chaanaca japua , ayaa pu tyuꞌutaxajtacaꞌa tɨcɨn : Capaj peyan raataxeꞌeve nyaj tiꞌitɨ tyuꞌutamuaɨꞌɨvajta naꞌari nyaj tiꞌitɨ tyuꞌutatuiireꞌen mueetzi jemi , silu ayaa paj rɨꞌɨ naaruu ɨ nyaj ratyáhueꞌiraꞌa .
58010006	Capu aꞌatzu muaꞌaránajchacaꞌa mej meyan tyuꞌutamuaɨꞌɨvajta mueetzi jemi ɨ maj huaꞌutyaatai naꞌari ɨ maj meyan tyuꞌutatuiriꞌi mueetzi jemi aɨjna cɨmeꞌe ɨ maj cɨn autyajturaa mueetzi jemi .
58010007	Nyatɨꞌɨj ni neyan tyuꞌutanixaa yee : “ Maꞌacui xaa , ayaa nu een cɨn mu aꞌuveꞌeme nyej ni neyan tyaꞌaraꞌasten aꞌij pej tiꞌijxeꞌeveꞌe , muaa , mɨ paj Dioj pueen , aꞌij tɨ nyeetzi cɨmeꞌen teꞌeyuꞌusiꞌi ɨ yuꞌuxari jetze tɨ íriꞌi . ”
58010008	Anacai pu ayan tyuꞌutaxajtacaꞌa yee tɨ Dioj cai raꞌaranajchacaꞌa mej meyan tyuꞌutamuaɨꞌɨvajta naꞌari maj tiꞌitɨ tyuꞌutatuiireꞌen ɨ jemin . Ajta yee tɨ cai raataxeꞌeve mej meyan tyuꞌutamuaɨꞌɨvajtacaꞌa ɨ maj huaꞌutyaatai nusu maj maɨjna cɨn tyuꞌutamuaɨꞌɨvajtacaꞌa maɨjna cɨmeꞌe ɨ maj cɨn autyajturaa ɨ Dioj jemi . Naimiꞌi tɨj naꞌa maj meyan tiꞌimuaɨꞌɨvajta , ayaa pu tihuaꞌutaij mej meyan huarɨni aɨjna ɨ nyuucari ɨ maj cɨn tiꞌijta .
58010009	
58010010	Ajta , aꞌini ayan ruxéꞌeviꞌiraꞌa cɨn mu aꞌuveꞌeme , aɨ pu ajta ayan tuꞌiraaviꞌitɨ tɨj naꞌa rusen cɨmeꞌe aɨjna cɨmeꞌe tɨ ayan huataujmuaɨꞌɨvajtacaꞌa ɨ rutevi cɨmeꞌe aɨjna ɨ Jesús tɨ ajta Cɨriistuꞌu pueen .
58010011	Ajta aꞌatɨ tɨ naꞌa tɨ vaꞌacan cɨn tiꞌitejvee ɨ Dioj jemi , ayaa pu nain tujcaꞌari tzajtaꞌa tiꞌivaɨreꞌe aɨjna cɨmeꞌe ɨ tɨ cɨn tiraijca . Aꞌanaj tɨ naꞌa ayan cheꞌeta naꞌa tiꞌimuaɨꞌɨvajtaca , aɨjna tɨ cai tiꞌitɨ vaɨreꞌe tɨ ij tihuaꞌutauuniꞌi ɨ maj cɨn autyajturaa ɨ Dioj jemi .
58010012	Ma ajta aɨn Cɨriistuꞌu , tɨꞌɨj ayan seij naꞌa tyuꞌutamuaɨꞌɨvajtacaꞌa tɨ ij ayan tihuaꞌutauuniꞌi tɨj naꞌa rusen cɨmeꞌe ɨ maj cɨn autyajturaa ɨ Dioj jemi , aɨ pu aun aꞌujyeijxɨ ɨrɨɨtaꞌan ɨ Dioj .
58010013	Aj puꞌi autejchee tɨ raachuꞌeveꞌen asta naꞌa cai tyamuaꞌa naa tihuaꞌutyamueꞌitɨn naijmiꞌica ɨ maj rajchaɨreꞌe , aꞌini seij pu cɨn ɨ muaɨꞌɨvejri , ayan huaꞌunáijmiꞌire tɨj naꞌa rusen cɨmeꞌe aɨme ɨ tɨ hueꞌiraaviꞌitɨ .
58010014	
58010015	Ajta aɨn xaijnyuꞌucaraꞌaraꞌan ɨ Dioj , ayaa pu cheꞌeta naꞌa tiꞌixaj itejmi jemi . Anacai pu ayan tyuꞌutaxajtacaꞌa tɨcɨn :
58010016	Ayaa pu tiꞌixa ɨ tavastaraꞌa tɨ cɨmeꞌen yee : Ai pu aɨn pueen ɨ nyuucari ɨ nyaj cɨn tyaꞌatanratziiriꞌi huaꞌa jemi tɨꞌɨj teꞌentipuaꞌare ajna xɨcajraꞌa jetze . Nyaa nu neyan huaꞌutaꞌasin mej mi meyan raꞌutamuaꞌaree ɨ rutzajtaꞌa ɨ nyuucari ɨ nyaj cɨn tiꞌijta . Nyajta nu neyan raatyajtuaasin nyaɨjna ɨ nyuucari ɨ huaꞌamuaꞌatziiraꞌa jetze . Canu cheꞌe raꞌutamuaꞌareera ɨ maj cɨn nyeetzi jemi autyajturaa naꞌari ɨ maj cɨn aꞌij puaꞌa tiꞌityújchaɨcaꞌa .
58010017	Ajta ayan tiꞌixa tɨcɨn : Canu cheꞌe raꞌutamuaꞌareera ɨ maj cɨn nyeetzi jemi autyajturaa naꞌari ɨ maj cɨn aꞌij puaꞌa tiꞌityújchaɨcaꞌa .
58010018	Aɨj pu cɨn , camu cheꞌe meyan tiꞌimuaɨꞌɨvajtaca maɨjna cɨmeꞌe ɨ maj cɨn autyajturaa ɨ Dioj jemi , aꞌini Dioj pu ari tihuaꞌutauuniꞌiriꞌi .
58010019	Ajta ijii , nyeꞌihuaamuaꞌa , ayaa pu tiꞌitaꞌaca tej ti tyaxaahua tyaun aꞌutyarute teyujtaꞌa aꞌu tɨ Dioj eꞌirajca aɨjna cɨmeꞌe tɨ aɨn Jesús raꞌiraaxɨre ɨ ruxuureꞌe ta jetze maꞌacan .
58010020	Aɨj pu cɨn ayan jajcuacan cɨn taatájuyete ɨ tyaj japuan huajuꞌun tej ti tyajna eꞌitaꞌa aꞌutyarute aꞌu tɨ aꞌacáavɨj aɨjna ɨ cɨɨxuri tej ti tyaun tzajtaꞌan ruurican cɨn huatyaturan tyaɨjna jemi aɨjna cɨmeꞌe tɨ ru cɨmeꞌen huataujmuaɨꞌɨvajtacaꞌa . Ajta aɨn ɨ cɨɨxuri , yaa pu huataujmuaꞌa ɨ tevijraꞌan aɨjna ɨ Jesús .
58010021	Ajta , ijii pu ayan vaꞌacan cɨn tiꞌivaɨreꞌe ɨ jemin ta jetze maꞌacan ɨ tyaj tyaɨtestyamuaꞌameꞌen pueen ɨ Dioj .
58010022	Aɨj pu cɨn , ticheꞌe teyan vejliꞌi ajtyaxɨɨre ɨ jemin tyatɨj tyaɨte ɨ tyaj tzaahuatiꞌiraꞌa cɨn uraréꞌen seijreꞌe ɨ ta tzajtaꞌa . Ticheꞌe tyaxaahua jemin ajtyaxɨɨre tyaɨjna cɨmeꞌe tej teyan raꞌatzaahuateꞌe tɨ ayan tiꞌayajna tɨ aɨn Dioj rɨꞌɨ titaataꞌasin aɨjna cɨmeꞌe tɨ aɨn Cɨriistuꞌu ari taatyaɨɨraxɨ ɨ taxaijnyuꞌuca jetze tej ti cai cheꞌe raꞌutamuaꞌaree ɨ tamuaꞌatziiraꞌa jetze aɨjna tɨ aꞌij puaꞌa een . Nain pu cɨn icu , taatyaɨɨraxɨ ɨ ta jetze .
58010023	Ticheꞌe teyan tyaɨjna cɨn tyaꞌutaviicueꞌi tej tyauj teyan tyaꞌatzaahuatyaꞌa aꞌij tej teri tihuaꞌutaꞌixaa ɨ tyaɨte aɨjna cɨmeꞌen ɨ tyaj rachuꞌeveꞌe . Cheꞌe cai tiꞌitɨ ayan caꞌanijraꞌa tataꞌacareꞌen tej ti cai cheꞌe tyaꞌatzaahuatyaꞌa ɨ Cɨriistuꞌu , aꞌini aɨ pu cai aꞌanaj tiꞌitɨj cɨn atyaꞌɨtzaꞌara tɨ runyuuca cɨn tyaꞌataujratziiriꞌi itejmi jemi .
58010024	Ticheꞌe teyan huarɨni tej ti caꞌanijraꞌa huatátaꞌan seij tyajta seij tej ti huátaxeꞌeveꞌen , tyajta teyan huarɨni tɨ xaꞌapɨꞌɨn cɨmeꞌe .
58010025	Ticheꞌe cai raxaahuata tej teyan cai cheꞌe eꞌetitasaꞌɨrihuaꞌan aꞌij mej tiꞌijrɨꞌɨre ɨ seica , silu ticheꞌe eitzeꞌe caꞌanijraꞌa huatátaꞌan tej ti teyan rɨꞌɨ tiꞌihuataxeꞌeveꞌen tyatɨj taꞌihuaamuaꞌa tyaɨjna cɨmeꞌe tɨ ayan titaꞌamitejteꞌe tɨ ajna xɨcajraꞌan jetze ari tyajaꞌureꞌenyejsin .
58010026	Ma ajta , tɨ puaꞌa teyan taxeꞌeviꞌiraꞌa cɨn tyauj teyan aꞌij puaꞌa tiꞌititachaꞌɨ tyatɨꞌɨj teri raamuaꞌareeriꞌi aꞌij tɨ tiraꞌaxaj aɨjna jetze ɨ yuꞌuxari tɨ tzaahuatiꞌiraꞌa cɨn tyaꞌaxa , capu cheꞌe titáacɨꞌɨti saɨj ɨ muaɨꞌɨvejri tɨ cɨn Dioj titaatauuniꞌi , silu aɨ puꞌu xaa ayan titáacɨꞌɨti aɨjna tɨ tzɨɨniꞌireꞌe , tɨ aɨn Dioj pueijtzi cɨn taataꞌasin . Huapɨꞌɨ pu pueijtzi cɨn huaꞌutaꞌasin aɨme ɨ maj rajchaɨreꞌe . Ayaa pu aɨjna cɨn huaꞌaruuren tɨj taij tɨ nain cɨn tiꞌitaꞌiraca aɨjna cɨmeꞌe tɨ huapɨꞌɨ nyuꞌucamɨꞌɨ .
58010027	
58010028	Cɨmeꞌen aɨjna ɨ nyuucari tɨ raꞌuteyuꞌuxacaꞌa aɨjna ɨ Moisés tyaacan , tɨ puaꞌa huaꞌapua , naꞌari hueica metiꞌiseiraca tɨ aꞌatɨ ayan tiꞌitɨ cɨn autyajturaa aɨjna jemi ɨ nyuucari ɨ maj cɨn tiꞌijta , tɨ puaꞌa meyan raataxaj yee aɨ pu tiꞌitɨj cɨn autyajturaa , camu cheꞌe ráꞌancuꞌuvajxɨꞌɨsin , silu méjjeꞌicatan .
58010029	Ajta eitzeꞌe pu aꞌij puaꞌa tiraacɨꞌɨti aɨjna ɨ aꞌatɨ tɨ ma ruuraini aɨjna tɨ yaujraꞌan pueen ɨ Dioj . Eihua pu huapɨꞌɨ eitzeꞌe pueijtzi cɨn tiraataꞌasin aɨjna cɨmeꞌe tɨ aɨjna ɨ jaꞌatɨ ayan raatyaxaahuatacaꞌa aɨjna ɨ xuureꞌe tɨ cɨn raaxaꞌapɨꞌɨntare aɨjna ɨ nyuucari tɨ cɨn Dioj tyaꞌataujratziiriꞌi , tɨ ajta cɨn Dioj ruꞌiraaviꞌitɨ . Aɨj pu ajta cɨn raatanyuꞌucaste aɨjna ɨ xaijnyuꞌucaraꞌaraꞌan ɨ Dioj .
58010030	Ayaa pu teꞌeme , aꞌini tuꞌuri ramuaꞌate aɨjna tɨ ayan raataxajtacaꞌa tɨcɨn : “ Ayaa pu tiꞌinyecɨꞌɨcɨpua inyeetzi nyej ni pueijtzi raataꞌan nyaɨjna ɨ aꞌatɨ . ” Ajta ayan tyuꞌutaxajtacaꞌa tɨcɨn : “ Tavastaraꞌa pu huaꞌaxɨjteꞌen ɨ rutyaɨtestyamuaꞌa . ”
58010031	Ee xaa nyaꞌu , eihua pu huapɨꞌɨ tzɨɨniꞌireꞌe tɨ Dioj ayan raꞌuxɨ́jteꞌen saɨj tɨ aꞌij puaꞌa tiꞌityujchaꞌɨ ɨ Dioj jemi tɨ iꞌiruuri .
58010032	Sataꞌaj raꞌutamuaꞌaree aꞌij tɨ eenyeꞌequeꞌe seijraꞌacaa ajnaꞌɨmɨ , satɨꞌɨj anacai raꞌancuraꞌa saɨjna ɨ tavastaraꞌa . Aj xu si tyaꞌutaviicueꞌiriꞌi saɨjna ɨ saj cɨn tyuꞌutése . Eihua xu rajpueijtzicaꞌa .
58010033	Ajnaꞌɨmɨ nyaꞌu mu meyan amáꞌuxaahuariꞌiriꞌi , metiꞌiseiraca ɨ tyaɨte . Majta , aꞌij mu puaꞌa amuaaruu . Ajnaꞌɨmɨ nyaꞌu , muan xu sajta caꞌanijraꞌa huaꞌutaꞌa aɨme ɨ seica , ɨ mej meyan cheꞌeta manaꞌa rajpueijtzicaꞌa , aꞌini naimiꞌi xu ruꞌihuaamuaꞌa pueen .
58010034	Muan xu huaꞌancuꞌuvajxɨ aɨme ɨ mej aityanamiꞌihuacaꞌa . Sajta seyan saɨjna cɨn huataujtyamuaꞌave tyamuaꞌa naa matɨꞌɨj meyan tyajamuáꞌariꞌiriꞌi ɨ saj tíꞌijchaɨcaꞌa . Ayaa xu een cɨn seyan huataujtyamuaꞌave , aꞌini xuꞌuri ramuaꞌareeracaꞌa rujɨɨmuaꞌa sej seyan tíꞌijchaꞌɨ ɨ Dioj jemi saɨjna tɨ tyajáꞌamuaꞌa tɨ eitzeꞌe reꞌen , tɨ ajta ayan seiraꞌa aꞌame tɨj naꞌa rusen cɨmeꞌe .
58010035	Aɨj pu cɨn , caxu yáꞌujɨpuan ɨ saj aꞌujcaꞌanyaacan cɨn rachuꞌeveꞌe , aꞌini eihua pu huapɨꞌɨ tyajamuaacɨꞌɨti aɨjna cɨmeꞌe sej seyan tyaꞌutaviicueꞌiriꞌi .
58010036	Ee xaa nyaꞌu , ayaa pu ruxeꞌeveꞌe sej seyan tyaꞌutaviicueꞌi , sej si sajta seyan huarɨni aꞌij tɨ aɨn tiꞌijxeꞌeveꞌe tɨ i ayan tyajamuaacɨꞌɨti aɨjna ɨ tɨ cɨn Dioj tyaꞌataujratziiriꞌi muejmi jemi .
58010037	Ayaa puꞌu naꞌa , aꞌini capu aꞌatzu aꞌateeri aꞌij tɨ teꞌeyuꞌusiꞌi tɨcɨn : Aɨjna tɨ ya uveꞌenyejsin , aɨ pu xaa huataseijreꞌesin . Capu cheꞌe aꞌateeri .
58010038	Ajta aɨn tɨ urareꞌenyaꞌacan cɨn huatyajturaa inyeetzi jemi , aɨ pu aɨjna cɨn ruuri aꞌame aɨjna cɨmeꞌe tɨ tyaꞌatzaahuateꞌe . Ma ajta , tɨ puaꞌa aɨn caujxaahuata , capu aꞌatzu naꞌaranáajchi aꞌame yu nyatzajtaꞌa .
58010039	Me tyajta ityan , catu huaꞌa jetze ajtyamaꞌacan ɨ mej meyan caujxaahuataca , aɨme ɨ tɨ Dioj huaꞌantipuaꞌariteꞌesin . Catu xaa nyaꞌu , silu tyan tu huaꞌa jetze ajtyamaꞌacan ɨ mej tyaꞌatzaahuateꞌe , aɨme ɨ tɨ Dioj hueꞌiratuaasin tɨj naꞌa rusen cɨmeꞌe .
58011001	Ayaa pu tiꞌen tej teyan tyaꞌatzaahuateꞌe , aɨj tu cɨn teyan ramuaꞌaree tɨ ayan teꞌeme aɨjna ɨ tyaj cɨn tiꞌichuꞌeveꞌe . Aɨj tu ajta cɨn ramuaꞌaree tɨ ayan tiꞌayajna ɨ tyaj cai rasiseꞌij .
58011002	Aɨjna cɨn mej tyaꞌantzaahua aɨme ɨ mej mejmiꞌi seijraꞌacaa ɨ tavaujsimuaꞌacɨꞌɨ . Aɨj pu cɨn Dioj ayan rɨꞌɨ tihuaꞌutyáxajtacaꞌa .
58011003	Aɨjna cɨn tej tyaꞌatzaahuateꞌe , aɨj pu cɨn ayan titaꞌamitejteꞌe tɨ naijmiꞌi tɨj naꞌa jiiji tɨ tiꞌiseijreꞌe , ayaa pu een cɨn huataseijre aɨjna cɨmeꞌe tɨ cai seijraꞌacaa , aꞌini Dioj pu ayan raataxajtacaꞌa .
58011004	Aɨjna cɨn tɨ ayan tyaꞌantzaahua aɨjna ɨ Abel tyaacan , aɨj pu cɨn ayan tyuꞌutamuaɨꞌɨvajtacaꞌa ɨ Dioj jemi tiꞌitɨ cɨmeꞌe tɨ eitzeꞌe reꞌenyaꞌacan cɨn seijraꞌacaa ɨ Dioj jemi cai aɨjna tɨ cɨn tyuꞌutamuaɨꞌɨvajtacaꞌa aɨjna ɨ Caín tyaacan . Aɨj pu cɨn Dioj ayan cɨmeꞌen tiraatyáxajtacaꞌa tɨ aɨn Abel urareꞌenyaꞌacan cɨn huatyajturaa ɨ jemin aɨjna cɨmeꞌe tɨ raꞌancuraꞌa aɨjna tɨ cɨn tyuꞌutamuaɨꞌɨvajtacaꞌa . Ajta aɨn ɨ Abel , aɨ pu xaa huamɨꞌɨ . Ma ajta , aucheꞌe pu tiꞌitaꞌixaateꞌe aɨjna cɨmeꞌe tɨ tyaꞌantzaahua .
58011005	Aɨjna cɨn tɨ tyaꞌantzaahua aɨjna ɨ Enóc , aɨj pu cɨn Dioj ayan yaꞌuviꞌitɨ u tajapua tɨ ij cai raacɨꞌɨti ɨ tɨ huamɨꞌɨni . Majta ɨ seica , camu meꞌe yáꞌutyau aɨjna cɨmeꞌe tɨ Dioj yaꞌuviꞌitɨ . Ayaa mu cɨmeꞌen tyuꞌutyaxajtacaꞌa tɨ nuꞌu raꞌaranajchacaꞌa ɨ Dioj aꞌij tɨ tiꞌityújchaɨcaꞌa .
58011006	Ajta tɨ puaꞌa aꞌatɨ cai tyaꞌatzaahuatyaꞌa , capu aꞌatzu rɨꞌɨri tɨ aɨn aꞌatɨ ayan huarɨni aꞌij tɨ tiraꞌaraanajchi ɨ Dioj . Ayaa pu tiꞌen , aꞌini tɨ puaꞌa aꞌatɨ ayan raxeꞌevaꞌa tɨ vejliꞌi ajtyaxɨɨre ɨ Dioj jemi , anacai pu ayan ruxeꞌeveꞌe tɨ aɨn aꞌatɨ ayan tyaꞌantzaahuateꞌen tɨ Dioj seijreꞌe , ajta tɨ aɨn Dioj ayan rɨꞌɨ tihuaꞌataꞌaca aɨme ɨ maj aꞌujcaꞌanyaacan cɨn rahuauhuau .
58011007	Aɨ pu ajta tyaꞌantzaahua aɨjna ɨ Noé tyaacan . Aɨj pu cɨn , tɨꞌɨj Dioj ayan tiraatányuuche aɨjna cɨmeꞌe tɨ nuꞌu ayan tyajaꞌureꞌenyejsin , aj puꞌi aɨn Noé ráꞌantzaahua , ajta eꞌeyan raatyataahuacaꞌa aɨjna ɨ canuuhuaꞌa tɨ veꞌe , tɨꞌij ajta cɨn huaꞌutavaɨ ɨ rutyaɨtestyamuaꞌa maj cai huacuiꞌini . Ayaa pu aɨjna cɨn huarɨj , aɨ pu huaꞌutaꞌa aɨme ɨ mej iiyan japuan seijraꞌacaa ɨ chaanaca maj raamuaꞌaree maj cai xaꞌapɨꞌɨn rɨjcaa ɨ Dioj jemi . Aɨj pu cɨn , ayaa pu tiraacɨ́ꞌɨ aɨjna ɨ Noé tyaacan tɨꞌij ayan urareꞌenyaꞌacan cɨn huatyaturan ɨ Dioj jemi aɨjna cɨmeꞌe tɨ tyaꞌantzaahua .
58011008	Ayaa pu cheꞌeta naꞌa tyaꞌantzaahua aɨjna ɨ Abraham tyaacan . Aɨj pu cɨn ayan raꞌaraꞌastijre tɨꞌɨj Dioj ayan raataityacaꞌa tɨ aun aꞌuraꞌani aujna aꞌu tɨ yaꞌacɨꞌɨti . Aɨj pu cɨn , aɨn cai ramuaꞌareeracaꞌa aꞌu tɨ aꞌumej , aɨ pu aun áꞌuraa .
58011009	Aɨjna cɨmeꞌe tɨ tyaꞌantzaahua , aɨ pu aꞌucatii aꞌu tɨ cai eꞌemaꞌacan , aɨjna seij chuejraꞌa japua tɨ cɨmeꞌen Dioj ayan tyaꞌataujratziiriꞌi tɨ ayan yaꞌacɨꞌɨti . Au pu aꞌucatii navij chiꞌiraꞌa jete aɨjna jamuan ɨ Isaac tyaacan , ajta aɨjna ɨ Jacobo tyaacan , ɨ tɨ huaꞌa jemi Dioj ayan cheꞌeta naꞌa aɨjna cɨn tyaꞌataujratziiriꞌi tɨ ayan tihuaꞌucɨꞌɨti tɨj ajta tiꞌijcɨꞌɨti aɨjna ɨ Abraham tyaacan .
58011010	Aɨj pu cɨn ayan huarɨj aꞌini ayaa pu tiꞌijchuꞌevaꞌacaa tɨ aun aꞌutyarute ajna chajtaꞌa tɨ cai jaꞌatɨ aꞌanaj ratyáuuna aɨjna cɨmeꞌe tɨ Dioj rusaɨj ráasɨɨmuaꞌa aꞌij tɨ seiraꞌa aꞌame , ajta ráꞌajtaahuacaꞌa .
58011011	Aɨjna cɨmeꞌe tɨ tyaꞌantzaahua aɨjna ɨ Sara tyaacan , aɨj pu cɨn Dioj ayan tiraataꞌa tɨ ayan paꞌarɨꞌɨ huataseijreꞌen ɨ jetzen , capu amɨn aꞌij tɨ ari huapɨꞌɨ ucaristacaꞌa . Ayaa pu aɨjna cɨn ayan tiraacɨ́ꞌɨ aɨjna cɨmeꞌe tɨ ayan tiraꞌamitejtyaꞌacaa tɨ aɨn Dioj ayan araurastejsin aɨjna cɨmeꞌe ɨ tɨ cɨn tyaꞌataujratziiriꞌi .
58011012	Aɨj mu cɨn meyan aꞌiráanye muiꞌitɨ maɨjna jetze saɨj tɨ ari áꞌameꞌerajcaa . Ayaa mu muiꞌitɨ huataseijre ɨ yaujmuaꞌameꞌen matɨj manaꞌa puaꞌamua ɨ xuꞌuraꞌave ɨ maj uteꞌe eꞌeseijreꞌe , nusu matɨj majta meyan aꞌasicaꞌa tɨj ɨ sej tɨ aun aꞌajca aꞌu tɨ aꞌavastɨme ɨ jaj tɨ veꞌe . Ayaa mu muiꞌicaa tɨ cai rɨꞌɨri tɨ aꞌatɨ huaꞌutéꞌiten .
58011013	Naimiꞌi aɨme maj cai xɨ raꞌancuraꞌacaa maɨjna tɨ cɨn Dioj tyaꞌataujratziiriꞌi aɨjna cɨmeꞌe mej tyaꞌantzaahua , aɨ mu huacuii . Cu xuee muꞌuri aꞌɨmɨ raseira , majta aꞌɨmɨ aꞌutyáuu maraatataujte maɨjna tɨ tihuaꞌacɨꞌɨti aɨjna cɨmeꞌe mej tyaꞌantzaahua . Ayaa mu maɨjna cɨn huarɨj , ayaa mu majta maɨjna cɨn raataxajtacaꞌa yee maj cai huaꞌa jetze ajtyamaꞌacantacaa aɨme ɨ mej iiyan huachaatɨme chaanaca japua , majta caꞌanyejri cɨn u aꞌaraacɨ ɨ ruche .
58011014	Ajta , tɨ puaꞌa meyan tiꞌixajta ɨ tyaɨte matɨj aɨme , ayaa pu huataujmuaꞌa aɨjna ɨ mej meyan tiꞌixa tɨcɨn muꞌuri seij chuejraꞌa úuhuaumen aꞌu maj aꞌutéꞌen .
58011015	Ajta aɨjna ɨ seij chuejraꞌa ɨ maj nuꞌu rúuhuaumen , capu ajna pɨtyajaꞌarɨcɨ aꞌu maj u jaꞌaráacɨ , aꞌini tɨ puaꞌa meyan raꞌutamuaꞌaréerancheꞌe maɨjna ɨ chuejraꞌa ɨ maj japuan aꞌaraacɨ , ayaa pu rɨꞌɨrístaca maj huaraꞌacɨɨne .
58011016	Ma majta aɨme , muꞌuri meyan raxeꞌevaꞌacaa maj aun aꞌutéꞌen seij chuejraꞌa japua tɨ eitzeꞌe reꞌen . Ayaa pu huataujmuaꞌa aɨjna ɨ nyuucari tɨcɨn seij chuejraꞌa mu uhuauumen tɨ tajapua eꞌeseijreꞌe . Aɨj pu cɨn , capu rateviꞌirasteꞌe ɨ Dioj mej meyan raatámuaꞌati tɨcɨn huaꞌa Dioj pu pueen , aꞌini aɨ pu ari rɨꞌɨ raaruu seij chajtaꞌa aꞌu mej aꞌutyaturan tɨj naꞌa rusen cɨmeꞌe .
58011017	Me tyajta ityan , catu huaꞌa jetze ajtyamaꞌacan ɨ mej meyan caujxaahuataca , aɨme ɨ tɨ Dioj huaꞌantipuaꞌariteꞌesin . Catu xaa nyaꞌu , silu tyan tu huaꞌa jetze ajtyamaꞌacan ɨ mej tyaꞌatzaahuateꞌe , aɨme ɨ tɨ Dioj hueꞌiratuaasin tɨj naꞌa rusen cɨmeꞌe .
58011018	
58011019	Aɨj pu cɨn ayan tiraꞌamitejtyaꞌacaa aɨjna ɨ Abraham tɨ aɨn Dioj raayɨꞌɨtɨhuaꞌa tɨ huaꞌajjajpuan aɨme ɨ tetyaca ɨ mej meri huacuii . Ajta , tɨꞌɨj Dioj ayan raatatui ɨ yaujraꞌan , ayaa pu tiraatamitejte tɨ aɨn Isaac aꞌitáraa huaꞌa tzajtaꞌa ɨ mej meri huacuii .
58011020	Aɨjna cɨmeꞌe tɨ ajta tyaꞌantzaahua aɨjna ɨ Isaac tyaacan , aɨj pu cɨn ayan rájhuaviiriꞌi ɨ Dioj tɨ aɨn rɨꞌɨ tihuaꞌutyajtuaani majcaꞌihua yee ɨ yaujmuaꞌameꞌen aɨjna ɨ Jacobo tyaacan , ajta aɨjna ɨ Esaú tyaacan .
58011021	Aɨjna cɨmeꞌe tɨ tyaꞌantzaahua aɨjna ɨ Jacobo tyaacan , aɨj pu cɨn tɨꞌɨj ari áꞌameꞌerajcaa , aicaujtutá japuan ɨ ruꞌitzɨj , rɨꞌɨ tihuaꞌutyajtuaa seij ajta seij ɨ yaujmuaꞌameꞌen aɨjna ɨ José tyaacan . Aɨ pu ajta ranaꞌamichaꞌa ɨ Dioj .
58011022	Aɨjna cɨmeꞌe tɨ tyaꞌantzaahua aɨjna ɨ José tyaacan , aɨj pu cɨn , tɨꞌɨj ari vástacɨraꞌicaa , ayaa pu tihuaꞌutaꞌixaa aɨjna cɨmeꞌen maj nuꞌu meyan huiiraajuꞌun aɨme ɨ mej Israel jetze ajtyamaꞌacantacaa mej mi seij chuejraꞌa japua aꞌutéꞌen . Ajta pu ayan tihuaꞌutaij aꞌu maj tyajaꞌavaꞌanan ɨ tiꞌicariiraꞌan .
58011023	Aɨjna cɨmeꞌe mej tyaꞌantzaahua ɨ vaujsimuaꞌameꞌen aɨjna ɨ Moisés tyaacan , aɨj pu cɨn , tɨꞌɨj huanuꞌeihuacaꞌa , aɨ mu raatyaꞌavaatacaꞌa hueica maxcɨraꞌi cɨmeꞌe aꞌini ayaa pu tihuaꞌamitejtyaꞌacaa tɨ naa seijraꞌacaa aɨjna ɨ paꞌarɨꞌɨ . Majta , camu raatatzɨn aɨjna ɨ tɨ cɨn tyuꞌutaijtacaꞌa aɨjna ɨ rey maj nuꞌu huaꞌucuiꞌini ɨ tɨꞌɨri mej tetyaca .
58011024	Aɨjna cɨmeꞌe tɨ tyaꞌantzaahua aɨjna ɨ Moisés tyaacan , tɨꞌɨj ari vástacaa , capu huatauraꞌa mej meyan raatámuaꞌati tɨcɨn yaujraꞌan pu pueen aɨjna ɨ jɨitaꞌa ɨ rey tɨ rapeꞌeri .
58011025	Ayaa pu tiraaxaꞌapɨꞌɨntare tɨ ayan rajpueitzi aꞌaraꞌani aɨme jamuan ɨ tyaɨtestyamuaꞌameꞌen pueen ɨ Dioj . Ajta , capu aꞌatzu raꞌaranajchacaꞌa tɨ ayan aꞌatzu aꞌateeviꞌin huataujtyamuaꞌaveꞌen aɨjna cɨmeꞌe tɨ ayan huarɨni aɨjna tɨ aꞌij puaꞌa een ɨ Dioj jemi .
58011026	Ayaa pu tiraꞌamitejtyaꞌacaa tɨ ayan eitzeꞌe ratyavaꞌɨri mej meyan tiráꞌuxaahuariꞌi Cɨriistuꞌu jetze maꞌacan cai tɨ ayan tiratyavaꞌɨri tɨj naꞌa tɨ huapɨꞌɨ tiꞌijnajchi ɨ mej tíꞌijchaꞌɨ aɨme ɨ mej tíꞌijtacaa aujna u Egipto . Ayaa pu een cɨn ayan rachuꞌevaꞌacaa aɨjna tɨ tiraacɨꞌɨti ɨ Dioj jemi .
58011027	Aɨjna cɨmeꞌe tɨ tyaꞌantzaahua , aun pu aꞌarajraa u Egipto . Ajta , capu raatatzɨn tɨ puaꞌa eihua huapɨꞌɨ huatanyuꞌucan aɨjna ɨ rey , silu tyamuaꞌa pu tyaꞌutaviicueꞌiriꞌi . Cu xuee tɨ cuj aꞌɨmɨ raseiraca aɨjna ɨ Dioj tɨ cai seijreꞌe .
58011028	Aɨjna cɨmeꞌe tɨ tyaꞌantzaahua , aɨj pu cɨn ayan tyaꞌaraꞌaste aɨjna xɨcajraꞌa tɨ jetzen Dioj tihuaꞌutauuniꞌi . Ayaa pu een cɨn raꞌajtyapɨtijraxɨ xuureꞌe cɨmeꞌe tɨ i cai ayan tihuaꞌucɨꞌɨti aɨjna tɨ huaꞌacuiꞌini aɨme ɨ maj anáatyáꞌa huanunuꞌeihuacaꞌa .
58011029	Aɨjna cɨmeꞌe mej tyaꞌantzaahua ɨ tyaɨte , aɨj mu cɨn meyan antacɨj ɨ jaj japua tɨ veꞌe tɨ ayan tyajaꞌarajtyahuaa tɨcɨn Jaj tɨ Paꞌu . Ayaa mu japuan antacɨj tɨj chuej tɨ huachi . Ma majta , aɨme ɨ maj Egipto eꞌemaꞌacantacaa , matɨꞌɨj meyan raataxeꞌeve mej meyan cheꞌeta manaꞌa huarɨni , matɨꞌɨj mi auujamɨj .
58011030	Aɨjna cɨmeꞌe mej tyaꞌantzaahua ɨ mej Israel jetze ajtyamaꞌacantacaa , aɨj pu cɨn matɨꞌɨj meri arahuaꞌapua xɨcaj puaꞌamua ataujnajchacaꞌa aujna chajtaꞌana , aj puꞌi aꞌavatzɨ ɨ jaxuꞌu ɨ tɨ cɨn raꞌanamiꞌihuacaꞌa aujna chajtaꞌana , u Jericó .
58011031	Aɨjna cɨmeꞌe tɨ tyaꞌantzaahua aɨjna ɨ Rahab tyaacan , aɨjna ɨ jɨitaꞌa tɨ huáꞌajijvaꞌacaꞌa mej mi jamuan jiꞌipityaꞌa , aꞌini aɨ pu tyamuaꞌa naa huaꞌancureꞌeviꞌitɨ aɨme ɨ mej meyan tyuꞌiréꞌixeꞌereꞌen ɨ chajtaꞌana , aɨj pu cɨn cai huamɨꞌɨ huaꞌa jamuan ɨ maj cai raꞌaraꞌastijre ɨ Dioj .
58011032	¿ Tiꞌitajni nyajtahuaꞌa jamuaataꞌixaateꞌen ? Capu tiꞌicɨꞌɨpe nyej neyan tyajamuaataꞌixaateꞌen aꞌij mej huarɨj aɨjna ɨ Gedeón tyaacan , ajta aɨjna ɨ Barac tyaacan , ajta aɨjna ɨ Sansón tyaacan , ajta aɨjna ɨ Jefté tyaacan , ajta aɨjna ɨ David tyaacan , ajta aɨjna ɨ Samuel tyaacan , majta aɨme ɨ maj Dioj jetze maꞌacan tiꞌixaxaꞌataꞌa .
58011033	Ayaa mu huaꞌutyaamueꞌitɨ aɨme ɨ maj títyatatyáꞌacaa ɨ rey cɨmeꞌe seij chuejraꞌa japua , majta rɨꞌɨ tyuꞌutaijtacaꞌa , majta raꞌancuraꞌa aɨjna tɨ cɨn Dioj tyaꞌataujratziiriꞌi . Majta seica meyan huaꞌancaanajxɨ huaꞌateniꞌitzeꞌen ɨ muajyete . Matɨj manaꞌa mej meyan huarɨj , ayaa mu maɨjna cɨn huarɨj aɨjna cɨmeꞌe mej tyaꞌantzaahua .
58011034	Majta seica meyan raꞌujeꞌica ɨ taij tɨ ij cai huaꞌutyataira , majta seica huatauruu mej mi cai huaꞌucuiꞌini . Ayaa pu tihuaꞌuruu aɨme ɨ maj cai rucacaꞌanyajcaa . Caꞌanijraꞌa pu xaa huaꞌutaꞌa mej mi meyan huatyaujcaꞌanyen tyamuaꞌa naa . Matɨꞌɨj mi meyan huaꞌutyaamueꞌitɨ matɨj manaꞌa maj cɨn huanyaꞌuse , majta huaꞌutamuari aɨme ɨ xantaaruꞌu ɨ mej seij chuejraꞌa japua eꞌemaꞌacantacaa .
58011035	Majta aɨme ɨ juuca , ayaa mu majtahuaꞌa huaꞌancureꞌeviꞌitɨ ɨ rutyaɨtestyamuaꞌa ɨ maj majtahuaꞌa aꞌitacɨj huaꞌa tzajtaꞌa ɨ mej meri huacuii . Majta seica , ayaa mu rajpueiitzi muaꞌaraa maɨjna cɨmeꞌe maj cai huaꞌataꞌacaraꞌa maj hueꞌirajtuaani aꞌu maj huaꞌityaana . Ayaa mu een cɨn huarɨj maɨjna cɨmeꞌe mej meyan rachuꞌevaꞌacaa maj majtahuaꞌa huatarun mej mi maun ruuri aꞌutyaturan seij chuejraꞌa japua tɨ eitzeꞌe reꞌen .
58011036	Majta seica meyan rajpueiitzi muaꞌaraa maɨjna cɨmeꞌe maj huaꞌuxaahuariꞌiriꞌi nusu maj huaꞌutyaavajxɨ naꞌari maj huaꞌanaajɨꞌɨcaꞌaxɨ cadeena cɨmeꞌe naꞌari maj hueꞌityaana .
58011037	Ayaa mu majta huaꞌuruu . Mahuaꞌutyatuꞌasixɨ tetej cɨmeꞌe . Majta eꞌitaꞌa huaꞌutáveichixɨ . Majta huaꞌucuii chun cɨmeꞌe tɨ ruxaꞌajtaꞌa camɨɨmɨjmee . Ayaa mu eꞌenyeꞌen tiꞌitechajcaꞌa maɨjna cɨmeꞌe ɨ huaꞌanavij ɨ canyaꞌaxɨ nusu ɨ huaꞌanavij ɨ caurasi . Camu aꞌij tiꞌijviicueꞌiracaa . Eihua mu rajpueijtzicaꞌa . Majta aꞌij mu puaꞌa tihuaꞌajchaɨcaꞌa .
58011038	Camu huatyéechiꞌicaa . Aꞌu tɨ naꞌa mu aꞌujhuaꞌanyaꞌacaa aꞌu tɨ cai eꞌetiꞌitɨjcaa , majta aꞌu tɨ huájɨrimaꞌacaa . Majta au mu eꞌechajcaꞌa aꞌu tɨ eꞌetyastaꞌa , majta maujna cuuniꞌistyaꞌa , ajta aꞌu tɨ aꞌucucuꞌunijmee tɨj naꞌa iiyan chaanaca japua . Ma majta aɨme , eihua mu huapɨꞌɨ eitzeꞌe tiꞌivaɨraꞌacaa ɨ Dioj jemi macai aɨme ɨ maj cai huaꞌaxeꞌevaꞌacaa .
58011039	Dioj pu ayan rɨꞌɨ tihuaꞌutyajtuaa naijmiꞌica aɨjna cɨmeꞌe mej tyaꞌantzaahua . Ma majta aɨme , camu xɨ raꞌancuraꞌa aɨjna tɨ cɨn Dioj tyaꞌataujratziiriꞌi aɨjna cɨmeꞌe tɨ Dioj ari titaaxaꞌapɨꞌɨntariꞌiriꞌi itejmi jemi aɨjna tɨ eitzeꞌe reꞌen tɨ aɨn ayan tejmi jamuan huaꞌunaijmiꞌireꞌen aɨme .
58011040	
58012001	Aꞌini eihua mu ta jemi huatyáuu ɨ mej tiꞌiseij , ticheꞌe teyan raatyaxaahua tyaɨjna cɨmeꞌe tɨ ayan tamuareꞌeristeꞌe , ticheꞌe tyajta raatapuaꞌajta tyaɨjna ɨ tyaj cɨn atyaꞌɨtzaꞌara ɨ Dioj jemi , tyaɨjna tɨ aꞌanaj tɨ naꞌa tatyajɨꞌɨqui . Ticheꞌe teyan tyaꞌutaviicueꞌi tyamuaꞌa naa tej ti xaꞌapɨꞌɨn rɨjca tyaɨjna cɨmeꞌe ɨ tɨ cɨn Dioj titaijca tej raꞌantipuaꞌariteꞌen iiyan chaanaca japua .
58012002	Ticheꞌe tyamɨjna jetze aratacaꞌanyen ɨ Jesús , aɨjna tɨ anacai taataseijrate aꞌij tɨ tiꞌijxeꞌeveꞌe ɨ Dioj . Aɨ pu ajta ayan taanaijmiꞌireꞌen ɨ Dioj jemi aɨjna cɨmeꞌe tej teyan tyaꞌantzaahuateꞌen . Aꞌini aɨ pu ayan ramuaꞌareeracaꞌa tɨ ayan tiraacɨꞌɨti aɨjna tɨ cɨn huataujtyamuaꞌave , aɨj pu cɨn ayan ráꞌuviicueꞌiriꞌi maj ráꞌutatan ɨ curuu jetze . Capu jetzen ruxeꞌevaꞌacaa mej meyan maɨjna cɨn pueijtzi raataꞌan tɨ ayan rateviꞌirastyaꞌacaa . Ajta ijii , an pu aꞌacajca aɨjna japua ɨ ɨpuari ɨrɨɨtaꞌan aꞌu tɨ Dioj aꞌacajca .
58012003	Sataꞌaj seyan saɨjna jetze tyuꞌumuaꞌati aꞌij tɨ aɨn huarɨj tɨ ayan tyaꞌutaviicueꞌiriꞌi tyamuaꞌa naa aɨme ɨ maj eihua huapɨꞌɨ rajchaɨraꞌacaa ɨ Dioj jemi . Sataꞌaj seyan saɨjna jetze raꞌutamuaꞌaree sej si cai cuaꞌana , tɨ i cai utyavatzɨn ɨ aꞌamua tzajtaꞌa .
58012004	Caxuu xɨ seyan tyuꞌutése asta sanaꞌa cai raꞌiraaxɨre ɨ aꞌamuaxuureꞌe saɨjna cɨmeꞌe saj saɨjna jamuan áꞌaviicueꞌireꞌe tɨj naꞌa tɨ aꞌij puaꞌa een ɨ Dioj jemi .
58012005	Sajta seyan yaꞌuhuaꞌaxɨ saɨjna ɨ nyuucari tɨ cɨmeꞌen Dioj ayan caꞌanijraꞌa aꞌamuataꞌaca , tɨj huaꞌataata ayan tihueꞌixaateꞌe ɨ ruyaujmuaꞌa tɨcɨn : Niyauj , capaj raxaahuata tɨ tavastaraꞌa ayan tiꞌimueꞌitii , capaj pajta peyan axaamɨstyaꞌa tɨ puaꞌa aɨn pueijtzi muaataꞌan .
58012006	Capaj xaa nyaꞌu huarɨni , aꞌini tavastaraꞌa pu ayan tiꞌiraꞌitii aɨjna tɨ raxeꞌeveꞌe , ajta ayan pueijtzi rataꞌaca aꞌatɨ tɨ naꞌa tɨ ayan raꞌancureꞌeviꞌitɨ tɨj ruyauj .
58012007	Ruxeꞌeveꞌe sej seyan tyaꞌutaviicueꞌi aꞌini Dioj pu aꞌamueꞌitii . Ayaa pu cheꞌeta naꞌa aꞌamuaruure tɨj saɨj tyaataꞌa ayan huaꞌaruure ɨ ruyaujmuaꞌa . Aꞌatɨ tɨ naꞌa tɨ yaꞌupuaaraꞌan pueen ayan tiꞌihueꞌitii ɨ ruyaujmuaꞌa aꞌachu ma puaꞌamua .
58012008	Tɨ puaꞌa ayan tihuaꞌacɨꞌɨti matɨj manaꞌa puaꞌamua ɨ mej yaujmuaꞌameꞌen pueen tɨ huaꞌayaꞌupua ayan tihuéꞌitii , ajta tɨ puaꞌa cai aꞌatɨ ayan tyajamueꞌitii , aɨj xu cɨn cai yaujmuaꞌameꞌen pueen , silu aɨme xu pueen ɨ mej chaꞌa manaꞌa huanunuꞌeihuacaꞌa , ɨ maj cai tíyaꞌupua .
58012009	Ajta iꞌi , naimiꞌi tu tyatɨj tyanaꞌa puaꞌamua teyan tíyaꞌupuajcaa , tyajta tu teyan huaꞌastijraꞌacaa tyaɨjna cɨmeꞌe maj titaꞌitiiriꞌi . Aɨj pu cɨn , eihua pu eitzeꞌe ayan tiraavijteꞌe tej teyan raꞌaraꞌastijreꞌen tyaɨjna ɨ tayaꞌupua tɨ rusen cɨn seijreꞌe , tej ti jemin ruuri taꞌaraꞌani .
58012010	Aɨme ɨ tayaꞌupua , ayaa mu aꞌatzu manaꞌa aꞌateeviꞌi meyan titaꞌitiiriꞌi aꞌij tɨ tihuaꞌaranajchacaꞌa . Ma ajta aɨn Dioj , ayaa pu een cɨn ayan tiꞌitaꞌitii tɨ ij rɨꞌɨ taaruuren , tej ti teyan urareꞌenyaꞌacan cɨn huatyaturan tɨj ajta aɨjna .
58012011	Ee xaa , capu naa tyuꞌase tɨ puaꞌa auj tiꞌitaꞌitiira , silu tyaj tu rajpueijtzi . Ma ajta , tɨꞌɨj ajtahuaꞌa rɨꞌɨ titaatyápuaꞌariteꞌen tyej ti rɨꞌɨ tiꞌitachaɨ taꞌaraꞌani tyaɨjna cɨmeꞌe tɨ ayan titaataꞌitiiriꞌi aɨjna cɨmeꞌe ɨ tyaj rajpueijtzicaꞌa .
58012012	Aɨj pu cɨn , sataꞌaj huatyaujcaꞌanyen . Caxu seyan seijraꞌa tɨj aꞌatɨ tɨ ruxaamɨsteꞌe , tɨ cai rucaꞌanye ɨ rumuajcaꞌa jetze , ajta rutunuj jetze .
58012013	Sataꞌaj rɨꞌɨ huaujruuren nain cɨmeꞌe sej si tyamuaꞌa naa tityaajuꞌun ɨ Dioj jemi , sej si cai cheꞌe aꞌij puaꞌa huatzúnaꞌicheꞌen , silu sej si huarún tyamuaꞌa naa .
58012014	Sataꞌaj saɨjna cɨn tyuꞌutateseꞌen saj ruxaahua tiꞌiteseijraꞌa naijmiꞌica jemi ɨ tetyaca . Sataꞌaj sajta sej seyan urareꞌenyaꞌacan cɨn huatyaturan ɨ aꞌamua tzajtaꞌa , aꞌini tɨ puaꞌa aꞌatɨ cai ayan uraréꞌen ɨ rutzajtaꞌa , capu aꞌanaj raseijran ɨ tavastaraꞌa .
58012015	Caxu raataꞌacareꞌen tɨ saɨj muan ayan tiꞌitɨj cɨn autyaturan tɨ ij cai cheꞌe Dioj ayan rɨꞌɨ tiraataꞌan . Rɨꞌɨ xuꞌu muan tɨ cai ayan huataseijreꞌen muejmi jemi aꞌatɨ tɨ ayan saɨque amuaaruuren tɨ ij ayan tyajamuaɨꞌɨtziiteꞌen , tɨ ajta ayan caꞌanijraꞌa huaꞌutaꞌan eihua ɨ tyaɨte mej mi meyan tiꞌitɨ cɨn autyaꞌɨtzen ɨ Dioj jemi .
58012016	Rɨꞌɨ xuꞌu sajta , tɨꞌij cai aꞌatɨ ayan tyuꞌuxanaꞌacɨreꞌen naꞌari raatyaxaahua aɨjna tɨ Dioj raatyajtuaa itejmi jemi tɨj aɨjna ɨ Esaú . Aɨ pu ayan raatuaa aɨjna tɨ raacɨꞌɨtiicheꞌen , tɨ aꞌaraꞌan pueenyaꞌa aɨjna cɨmeꞌe tɨ Israel jetze ajtyamaꞌacan . Aɨ pu ajta aɨn pueenyaꞌa tɨ anacai huanuꞌeihuacaꞌa . Ajta ayaa pu een cɨn raatuaa aɨjna cɨmeꞌe tɨ huataꞌicuatacaꞌa .
58012017	Sajta seri ramuaꞌaree aꞌij tɨ teꞌirajraa . Tɨꞌɨj ajtahuaꞌa ayan raataxeꞌeve tɨ ayan tiraacɨꞌɨti aɨjna tɨ cɨn Dioj ayan rɨꞌɨ tiraatyajtuaani , ayaa pu raaraꞌityacaꞌa aɨjna ɨ yaꞌupuaaraꞌan . Capu cheꞌe huatarɨꞌɨristaracaꞌa tɨ caujxaahuata . Capu amɨn aꞌij tɨ ajta ruyeinyaj rájhuau .
58012018	Ajta , caxu seyan cheꞌeta sanaꞌa ajtyáxɨɨracaꞌa ɨ Dioj jemi matɨj aɨme ɨ maj maun aꞌatanye jɨri jetze aꞌu tɨ cai huaꞌutaꞌa maj japuan áꞌujhuaꞌanyeꞌen , aꞌu tɨ jetzen eihua áꞌataacaꞌa , aꞌu tɨ aꞌutɨcaꞌacaa . Huapɨꞌɨ pu xaa huatɨcaꞌacaa , ajta éꞌecan mu viiyacaa apuutzari cɨmeꞌe .
58012019	Ajta ayan aꞌatɨ ucájijhuacaꞌa trompeeta jetze . Aj pu i seij ayan tyuꞌutaxajtacaꞌa . Huapɨꞌɨ pu tzɨɨniꞌiraꞌacaa tɨ namuajraꞌacaa . Aɨj mu cɨn meyan rájhuaviiriꞌi ɨ tyaɨte tɨ aɨn cai cheꞌe ayan tihueꞌixaatyaꞌa .
58012020	Ayaa mu huarɨj aꞌini camu aꞌatzu raꞌaviicueꞌiracaꞌa maɨjna tɨ ayan tihuaꞌutaij tɨcɨn : “ Tɨ puaꞌa tiꞌitɨ ayan japuan áꞌuchaꞌacanyeꞌen ɨ jɨri , capu amɨn aꞌij tiꞌitɨ tɨ pɨrɨcɨ , sataꞌaj seyan raatyatuꞌasixɨꞌɨn tetej cɨmeꞌe . ”
58012021	Ee xaa nyaꞌu , huapɨꞌɨ pu tzɨɨnisiꞌi seijraꞌacaa ɨ tɨ raaseij aɨjna ɨ Moisés tyaacan . Aɨj pu ayan tyuꞌutaxajtacaꞌa tɨcɨn : “ Nenvivej nyaɨjna cɨmeꞌe nyaj tiꞌitzɨɨnyeꞌe . ”
58012022	Ma ajta , caxu seyan saujna ajtyáxɨɨracaꞌa , silu seij xuꞌu jetze , aɨjna ɨ jɨri tɨ ayan tyajaꞌarajtyahuaa tɨcɨn Sión , aꞌu tɨ eꞌeseijreꞌe aɨjna ɨ chajtaꞌa aꞌu tɨ áꞌucaj ɨ Dioj tɨ ruuri , aujna u Jerusalén tɨ uteꞌe eꞌeseijreꞌe . Au mu majta eꞌetyujsaɨre muiꞌitɨ ɨ mej tajapua tiꞌivaɨreꞌe mej mi maujna tyuꞌuyesten . Majta ayaa mu puaꞌamua tɨ cai rɨꞌɨri tɨ aꞌatɨ ayan huaꞌutéꞌiten aꞌachu maj araꞌase .
58012023	Muan xu sajta huaꞌa jamuan ajtyáxɨɨracaꞌa ɨ mej meyan eꞌetyujsaɨre maɨjna cɨmeꞌe tɨ ayan cheꞌeta tihuaꞌacɨꞌɨti tɨj ayan tiraacɨꞌɨti aɨjna ɨ yaujraꞌan tɨ anacai huanuꞌeihuacaꞌa . Aɨ mu majta meri aꞌayuꞌusiꞌi maujna u tajapua . Sajta muan , ayaa xu jemin ajtyáxɨɨracaꞌa saɨjna jemi tɨ huaꞌaxɨjteꞌe ɨ tyaɨte . Ai pu aɨn pueen ɨ Dioj tɨ naijmiꞌica tiꞌijteꞌe . Muan xu sajta huaꞌa jamuan eꞌetyujsaɨ ɨ huaꞌaxaijnyuꞌuca aɨme ɨ tetyaca ɨ maj urareꞌenyaꞌacan cɨn huatyajturaa ɨ Dioj jemi , aɨme tɨ ajta Dioj huaꞌunáijmiꞌire .
58012024	Xuꞌuri sajta ajtyáxɨɨracaꞌa saɨjna jemi ɨ Jesús , aɨjna tɨ ayan raaxaꞌapɨꞌɨntare aɨjna cɨmeꞌe ɨ nyuucari tɨ eitzeꞌe reꞌen , tɨ ajtahuaꞌa cɨn tyaꞌataujratziiriꞌi ɨ Dioj . Ajta aɨn ɨ xuuraꞌaraꞌan tɨ aɨn raꞌiraaxɨre , eitzeꞌe pu reꞌenyaꞌacan cɨn seijreꞌe ɨ Dioj jemi cai ɨ tɨ Abel tyaacan yaꞌurai , aꞌini aɨjna tɨ Jesús ayan raꞌiraaxɨre , ai pu aɨn pueen tɨ cɨn Dioj rɨꞌɨ titaatáꞌa itejmi .
58012025	Rɨꞌɨ xuꞌu muan , sej si cai seyan raatyaxaahua saɨjna tɨ tyajaꞌamueꞌixaateꞌe . Ee xaa nyaꞌu , camu huataujvaɨ aɨme matɨꞌɨj raatyaxaahuatacaꞌa aɨjna tɨ iiyan chaanaca japua tihuaꞌutajée . Aɨj pu cɨn , capu aꞌatzu aꞌij huatarɨꞌɨristari tej teyan huatyatavaɨreꞌen tɨ puaꞌa teyan raatyaxaahua tyaɨjna tɨ ayan tiꞌitajee tɨ uteꞌe eꞌeseijreꞌe .
58012026	Ajnaꞌɨmɨ , aɨ pu raataruurajxɨ ɨ chaanaca tɨꞌɨj tyuꞌutaxajtacaꞌa . Ma ajta ijii , puꞌuri ajtahuaꞌa ayan tyaꞌataujratziiriꞌi tɨcɨn : “ Nyajtahuaꞌa nu neyan raataruurajxɨꞌɨsin nyaɨjna ɨ chaanaca , nyajta naijmiꞌi tɨj naꞌa tɨ eꞌeseijreꞌe u tajapua . ”
58012027	Aɨjna ɨ nyuucari tɨ cɨmeꞌen yee “ nyajtahuaꞌa nu raataruurajxɨꞌɨsin ” , ayaa pu huataujmuaꞌa tɨ anacai raataruurajxɨꞌɨsin tɨj naꞌa tɨ tyuꞌutaavijhuacaꞌa . Aj puꞌi tiꞌityíꞌasin tɨ ij ayan huatyaturan aɨjna tɨ cai rɨꞌɨri tɨ aꞌatɨ ayan raataruurajxɨꞌɨn .
58012028	Aɨj pu cɨn , ticheꞌe tyaɨjna cɨn huatatatyamuaꞌaveꞌen tyaɨjna cɨmeꞌe tɨ ayan titáacɨꞌɨti tej tyaun aꞌutyaturan seij chuejraꞌa japua tɨ cai aꞌatɨ raayɨꞌɨtɨ tɨ raataruurajxɨꞌɨn . Aɨj pu cɨn , ticheꞌe tyajta teyan ranaꞌamicheꞌen tyaɨjna ɨ Dioj aꞌij tɨ tiraꞌaraanajchi . Ticheꞌe teyan ratzɨɨnyaꞌa raꞌaraꞌastijreꞌen , aꞌini aɨjna ɨ Dioj ɨ tyaj ranaꞌamiche , ayaa pu een tɨj taij tɨ nain tiꞌitaꞌiraca .
58012029	
58013001	Sataꞌaj sauj huaujxeꞌeveꞌen tɨj ruꞌihuaamuaꞌa .
58013002	Caxu yáꞌuhuaꞌanan saj tyamuaꞌa naa huaꞌancureꞌeviꞌitɨn ɨ taꞌihuaamuaꞌa ɨ saj cai huaꞌamuajte aꞌini matɨꞌɨj seica meyan huarɨj , ayaa pu teꞌirajraa maj cai ramuaꞌareeracaꞌa meyan huaꞌancureꞌeviꞌitɨ aɨme ɨ maj tajapua tiꞌivaɨraꞌacaa .
58013003	Sataꞌaj huaꞌutamuaꞌaree saɨme ɨ maj aꞌityanamiꞌi yaa cumu muan xu sajta huaꞌa jamuan aꞌityanamiꞌi . Sataꞌaj sajta huaꞌutamuaꞌaree saɨme ɨ mej aꞌij puaꞌa huaꞌaruure aꞌini naimiꞌi tu seij tyanaꞌa jetze ajtyamaꞌacan .
58013004	Micheꞌe naimiꞌi meyan tiꞌimuajca tɨ iꞌixaꞌapɨꞌɨn mej huanyejnyaɨche ɨ tyaɨte . Caxu huaꞌataꞌacareꞌen mej meyan tiꞌixanaꞌacɨreꞌe ɨ maj meri nyejnyaꞌɨche aꞌini Dioj pu xaa huaꞌaxɨjteꞌen aɨme ɨ maj aꞌij puaꞌa tiꞌityujchaꞌɨ , majta aɨme ɨ mej tiꞌixanaꞌacɨreꞌe .
58013005	Caxu seyan huatauraꞌan sej seyan eitzeꞌe raxeꞌevaꞌa ɨ tumin sacai maa tiꞌitɨ . Sataꞌaj seyan saɨjna cɨn huataujtyamuaꞌaveꞌen saɨjna cɨmeꞌe saj caj tíꞌijchaꞌɨ , aꞌini ayaa pu tyuꞌutaxajtacaꞌa aɨjna ɨ tavastaraꞌa tɨcɨn : “ Canu aꞌanaj maꞌa muajáujɨsin . Canu nyajta aꞌanaj muájáꞌuhuaꞌaxɨjsin . ”
58013006	Aɨj pu cɨn , rɨꞌɨri tej teyan taxaahua tyuꞌutaxaj yee : Tavastaraꞌa pu nyavaɨreꞌe , aɨj nu cɨn cai tiꞌitzɨɨnyeꞌe aꞌij mej nyaruuren ɨ tyaɨte .
58013007	Sataꞌaj huaꞌutamuaꞌaree aɨme tyaaca , ɨ mej tyajamueꞌitiiriꞌi maɨjna cɨmeꞌe ɨ nyuucari tɨ Dioj jetze aꞌuveꞌeme . Sataꞌaj saɨjna jetze tyuꞌumuaꞌati aꞌij tɨ huaꞌa jemi teꞌirajraa sej si seyan cheꞌeta sanaꞌa raꞌaraꞌastijreꞌen saɨjna ɨ Jesús matɨj aɨme .
58013008	Ajta aɨn Jesús tɨ ajta Cɨriistuꞌu pueen , ayaa pu cheꞌeta seijreꞌe ijii , tɨj ajta seijraꞌacaa jajcua jɨmɨ , tɨj ajta ayan seiraꞌa aꞌame tɨj naꞌa rusen cɨmeꞌe .
58013009	Caxu huatauraꞌan tɨ aꞌatɨ ayan amuaacuanamuan aɨjna cɨmeꞌe ɨ nyuucari maj chaꞌa manaꞌa cɨn tyajaꞌamueꞌitii tɨ saɨque huataujmuaꞌa aꞌij tyaj tyajamueꞌitiiriꞌi ityan . Ma sajta muan , Sataꞌaj seyan huatyaujcaꞌanyen ɨ jaꞌamua tzajtaꞌa saɨjna cɨmeꞌe tɨ Dioj tiꞌitɨj cɨn rɨꞌɨ tyajamuaataꞌa . Capu aꞌatzu aꞌij tiꞌirɨꞌɨri saj huatyaujcaꞌanen ɨ aꞌamua tzajtaꞌa saɨjna cɨmeꞌe ɨ yeꞌira tɨ ayan tihueꞌijteꞌe tiꞌitɨ cueꞌira maj raacuaꞌani . Capu aꞌatzu huaꞌutyavaɨ aɨme ɨ maj maɨjna cɨn raꞌaraꞌastijreꞌe .
58013010	Ajta ayaa pu Dioj raatyajtuaa itejmi jemi ɨ maj japuan tiꞌimuaɨꞌɨvajtaca tɨ cɨmeꞌen cai ayan huaꞌataꞌaca mej jetzen tyuꞌucuaꞌani aɨme ɨ maj maun tiꞌivaɨreꞌe ɨ ɨnaamua jete .
58013011	Ayaa pu cheꞌeta naꞌa tiraaruu aɨjna ɨ Jesús tɨj ajta aɨn tɨ vaꞌacan cɨn tiꞌitejvee ɨ Dioj jemi ayan huaꞌaruurajcaa aɨme ɨ yaꞌamuaate ɨ maj huaꞌatamuaɨꞌɨvajtacaꞌa maɨjna jetze maꞌacan ɨ maj cɨn autyajturaa ɨ Dioj jemi ɨ tyaɨte . Tɨꞌɨj ari huaꞌucuii , aj puꞌi aun raatyatuaaracaraꞌa ɨ huaꞌaxuureꞌe aujna ɨnaamua jete . Ajta ɨ huaꞌa hueꞌiraꞌa , aɨ pu aun raatyatuaaracaraꞌa a puaꞌaque aꞌu mej aꞌuchaatɨmaꞌacaa ɨ tyaɨte , tɨ ij aun raatyataira .
58013012	Ajta aɨn Jesús , ayaa pu cheꞌeta naꞌa tirajpueijtzicaꞌa a puaꞌaque ɨ chajtaꞌana jetze tɨ ij ayan urareꞌenyaꞌacan cɨn hueꞌiraviꞌitɨn ɨ rutyaɨtestyamuaꞌa aɨjna cɨmeꞌe tɨ raꞌiraaxɨre ɨ ruxuureꞌe .
58013013	Aj pu cɨn , ticheꞌe teyan jemin ajtyaxɨɨre a puaꞌaque aꞌu tej tejmíꞌi aꞌuchaatɨmaꞌacaa tej ti teyan cheꞌeta tyanaꞌa tyaꞌutaviicueꞌi tyaɨjna cɨmeꞌe tɨ tyuꞌuteviꞌirasteꞌe tɨj ajta aɨn tyaꞌutaviicueꞌiriꞌi .
58013014	Ayej xaa nyaꞌu ayan tiraavijteꞌe aꞌini capu ayan raatyajtuaa itejmi jemi chajtaꞌa tɨ iiyan seijreꞌe chaanaca japua tɨ aꞌateeviꞌin silu tyaucheꞌe tu raahuausin tyaɨjna tɨ ayan auj huataseijreꞌesin .
58013015	Aꞌini Jesús pu ayan tajapua huanyúu , ticheꞌe teyan aꞌanaj tɨ naꞌa nyuucajtzeꞌen rɨꞌɨ tiraatyajtuaani ɨ Dioj jemi . Ai pu aɨn pueen ɨ tyaj cɨn tiꞌimuaɨꞌɨvajtaca , aɨjna ɨ nyuucari ɨ tyaj cɨn huatatatyamuaꞌaveꞌen , ɨ tyaj tyajta cɨn raꞌutamuaꞌaree .
58013016	Caxu yáꞌuhuaꞌanan saj seyan rɨjca saɨjna tɨ iꞌixaꞌapɨꞌɨn , sajta seyan tihuaꞌutyavaɨreꞌen ɨ seica saɨjna cɨmeꞌe ɨ sej tíꞌijchaꞌɨ , aꞌini tyamuaꞌa pu raꞌaraanajchi ɨ Dioj sej seyan saɨjna cɨn rɨꞌɨ tiraataꞌacareꞌen aꞌij saj rɨcɨ . Tij seyan tyuꞌutámuaɨꞌɨvejta ɨ Dioj jemi .
58013017	Sataꞌaj huaꞌaraꞌastijreꞌen saɨme ɨ mej meyan antyujmuaꞌaree teyujtaꞌa . Sataꞌaj seyan huarɨni aꞌij mej tyajaꞌamueꞌijteꞌe , aꞌini aɨ mu aꞌamuachaꞌɨj muaꞌayeꞌi maɨjna cɨmeꞌe sej si seyan raꞌaraꞌastijreꞌen ɨ Dioj . Majta mu meyan ramuaꞌaree tɨ ayan ruxeꞌeveꞌe maj raatanamuajristeꞌen ɨ Dioj aꞌij mej tiꞌitɨj cɨn huarɨj . Micheꞌe meyan ruxaahua tyajamuaataꞌitii , aꞌini capu aꞌatzu aꞌij tyajamuatyavaꞌɨri tɨ puaꞌa meyan huataujxaamɨsteꞌen maɨjna cɨmeꞌe saj muareꞌeri huaꞌutaꞌa .
58013018	Ayaa pu titaꞌamitejteꞌe yu tatzajtaꞌa tyaj nain cɨn xaꞌapɨꞌɨn rɨcɨ , tyajta teyan tiꞌijxeꞌeveꞌe tej teyan huarɨni aꞌij tɨ tiraavijteꞌe . Aɨj xu cɨn , sataꞌaj sauj rahuavíira ɨ Dioj jemi itejmi cɨmeꞌe .
58013019	Nyajta nu neyan áꞌamuajee caꞌanín cɨmeꞌe sej si eitzeꞌe seyan huarɨni saj rájhuavii ɨ Dioj jemi tɨ ij ajtahuaꞌa naataꞌan nyej caꞌanacan muejmi jemi aꞌutyavaaca .
58013020	Ticheꞌe teyan rɨꞌɨ tiraataꞌacareꞌen tyaɨjna ɨ Dioj tɨ aꞌij huatyapuaꞌariteꞌen , tɨ ajta raꞌajjáj huaꞌa tzajtaꞌa ɨ mɨꞌɨchite aɨjna ɨ tavastaraꞌa aɨjna tɨ Jesús pueen . Ai pu aɨn pueen tɨ ayan vaꞌacan cɨn antyujmuaꞌaree aɨjna cɨmeꞌe tɨ huaꞌachaɨ aꞌaraꞌani ɨ rutyaɨtestyamuaꞌa tɨj saɨj tɨ huaꞌa cujtaꞌa huaméꞌen ɨ canyaꞌaxɨ . Ayaa pu éenyeꞌequeꞌe seijreꞌe aɨjna cɨmeꞌe tɨ raꞌiraaxɨre ɨ ruxuureꞌe tɨ ij ayan raaxaꞌapɨꞌɨntareꞌen aɨjna ɨ nyuucari tɨ cɨn Dioj tyaꞌataujratziiriꞌi tɨj naꞌa rusen cɨmeꞌe . Cheꞌe aɨn Dioj ayan amuaanáijmiꞌireꞌen nain cɨmeꞌe tɨ xaꞌapɨꞌɨn een sej si seyan huarɨni aꞌij tɨ aɨn tiꞌijxeꞌeveꞌe . Cheꞌe aɨn ayan amuaaruuren sej si seyan eꞌenyeꞌen seijraꞌa aꞌij tɨ tiraꞌaraanajchi aɨjna cɨmeꞌe tɨ aɨn Jesús tɨ ajta Cɨriistuꞌu pueen ayan aꞌamua japua huanyúu . Aɨj pu cɨn , ticheꞌe teyan rɨꞌɨ tirataꞌacareꞌen tɨj naꞌa rusen cɨmeꞌe .
58013021	
58013022	Nyeꞌihuaamuaꞌa , ayaa nu tyajaꞌamuahuavii sej seyan ráꞌuviicueꞌi saɨjna ɨ nyuucari ɨ nyaj cɨn caꞌanijraꞌa amuataꞌaca , aꞌini cɨj nuꞌu caj neyan tyajamuaataꞌitiiriꞌi .
58013023	Sataꞌaj raamuaꞌaree mej meri raatátuaa ɨ taꞌihuaaraꞌa aɨjna ɨ Timuteeyu . Tɨ puaꞌa caꞌanacan ye raꞌasti , nyaa nu raꞌaviꞌitɨn nyeetzi jamuan , aj nu ni aꞌumaꞌa naꞌame muejmi jemi tej ti naimiꞌi jamuaaseij .
58013024	Sataꞌaj huaꞌutataujteꞌen aɨme ɨ mej nain cɨn antyujmuaꞌaree muejmi jemi , sajta naijmiꞌica ɨ tɨ Dioj huatauraꞌate . Majta aɨme ɨ maj meyun Italia eꞌemaꞌacan , aɨ mu naijmiꞌi ya áꞌamuataujteꞌe .
58013025	Cheꞌe aɨn Dioj rɨꞌɨ tyajamuaataꞌacareꞌen naijmiꞌica muejmi . Yaa puꞌu xaa . Cheꞌe ayan tyaꞌaraꞌani .
59001001	Inyaa Santiago , i nyaj tiꞌivaɨreꞌe ɨ Dioj jemi , nyajta nyaɨjna ɨ tavastaraꞌa jemi , aɨjna ɨ Jesús tɨ ajta Cɨriistuꞌu pueen , ayaa nu nyeijna jetze tyajaꞌamuataujteꞌe , mɨ saj huaꞌa jetze ajtyamaꞌacan aɨme ɨ tyaɨtejraꞌa ɨ maj huaꞌa jetze aꞌiraujneijte aɨme ɨ huaꞌavaujsimuaꞌacɨꞌɨ ɨ maj tamuaamuataꞌa japuan huaꞌapua araꞌase , sajta mɨ tɨ Dioj amuaareꞌitixɨ aꞌu tɨ naꞌa seij chuejraꞌa japua .
59001002	Tɨ puaꞌa ayan tyajamuaacɨꞌɨti tɨj naꞌa aɨjna ɨ saj cɨn áꞌaviicueꞌireꞌe , sataꞌaj seyan tyuꞌumuaꞌati tɨ xaꞌapɨꞌɨn een , sataꞌaj sajta saɨjna cɨn huataujtyamuaꞌaveꞌen .
59001003	Ayaa xu huarɨni , aꞌini xuꞌuri ramuaꞌaree tɨ puaꞌa ayan aɨjna cɨn amuaaruuren tɨ ij Dioj ayan amuaateeseij tɨ puaꞌa seyan raꞌastijreꞌe nusu sacai , aɨ pu ajta ayan áꞌamuaruuren sej si tyaꞌutaviicueꞌi .
59001004	Sataꞌaj sajta seyan rɨꞌɨ raaruuren sej si nain cɨn tyaꞌutaviicueꞌi , aꞌini satɨꞌɨj seyan saɨjna cɨn huarɨn , ayaa xu nain cɨn araurastejsin ɨ Dioj jemi , sajta seyan runaijmiꞌireꞌen . Capu tiꞌitɨ tyajamuaꞌutyáturaateꞌesin .
59001005	Tɨ puaꞌa raꞌaturaateꞌe seij tɨ ij naa tiruꞌumuaꞌareera aꞌij tɨ yeꞌi huarɨni , cheꞌe aɨn ayan raatahuavii ɨ Dioj . Ajta aɨn Dioj , ayaa pu aɨjna cɨn raataꞌasin , aꞌini aɨ pu ruxéꞌeviꞌiraꞌa cɨn eihua huapɨꞌɨ tihuaꞌataꞌaca ɨ rutyaɨtestyamuaꞌa . Ajta , aɨ pu cai huaꞌajtyaꞌaxɨꞌɨsin .
59001006	Ma ajta , cheꞌe aɨn ɨ aꞌatɨ ayan aɨjna tiraatahuavii aɨjna cɨmeꞌe tɨ ayan tiꞌayajna tɨ xaa tyaꞌatzaahuateꞌe icu . Cheꞌe aɨn cai aꞌij meꞌe tyejéꞌetiꞌitɨɨtan , aꞌini aɨjna ɨ aꞌatɨ tɨ xaa aꞌij pu puaꞌa naꞌa tiraꞌamitejteꞌe , ayaa pu cheꞌeta naꞌa een tɨj ajta een ɨ jaj tɨ aujruuréjvee ɨ aaca cɨmeꞌe .
59001007	Capu aꞌatzu xaꞌapɨꞌɨn metyáumuaꞌaree aɨjna ɨ aꞌatɨ aɨjna cɨmeꞌe tɨ huaꞌapuaca cɨn áꞌujcaꞌanye tɨ ij ayan huarɨni . Capu aꞌatzu ayan tiraꞌamitejteꞌe aꞌij tɨ huarɨni tiꞌitɨj cɨmeꞌe . Ajta aꞌatɨ tɨ ayan een , capu aꞌatzu raꞌancuraꞌasin ɨ tavastaraꞌa jemi .
59001008	
59001009	Ajta aɨn ɨ taꞌihuaaraꞌa tɨ cai aꞌij tiꞌijviicueꞌi , cheꞌe aɨn aɨjna cɨn huataujtyamuaꞌaveꞌen aɨjna cɨmeꞌe tɨ Dioj ayan eihua huapɨꞌɨ rɨꞌɨ tiraataꞌasin .
59001010	Ajta aɨn ɨ taꞌihuaaraꞌa tɨ ajta chijtyaani pueen , cheꞌe aɨn ayan rɨꞌɨ tirataꞌacareꞌen ɨ Dioj aɨjna cɨmeꞌe tɨ ayan tiraacɨꞌɨti aɨjna tɨ raatatyeviꞌirasteꞌesin . Aɨ pu xaa ayan cheꞌeta naꞌa tyuꞌutyapuaꞌari tɨj ajta aɨjna ɨ xuuxuꞌu tɨ tuꞌupi jetze xutaꞌa .
59001011	Ee xaa , tɨꞌɨj u eꞌijnyen ɨ xɨcaj , aɨ puꞌi aɨn tuꞌupi ayan huatyáhuasin ɨ xɨcaj cɨmeꞌe . Ajta aɨn xuuxuꞌuraꞌan , aɨ pu cávatzɨjsin . Ayaa puꞌi tyuꞌutyapuaꞌari ɨ tɨ cɨn naa seijraꞌacaa . Ayaa pu cheꞌeta naꞌa tiꞌijruuren aɨjna ɨ chijtyaani . Aɨ pu áꞌapuaꞌaren nain cɨmeꞌe tɨ eihua huapɨꞌɨ tíꞌijchaɨcaꞌa .
59001012	Rɨꞌɨ pu tirataꞌaca aɨjna ɨ aꞌatɨ tɨ puaꞌa ayan raꞌaviicueꞌi aɨjna tɨ caꞌanijraꞌa rataꞌaca tɨ ayan huarɨni tɨ aꞌij puaꞌa een ɨ Dioj jemi , aꞌini tɨꞌɨj ari ayan tyaꞌutaviicueꞌi aɨjna tɨ cɨn raatamuáreꞌeristen , Dioj pu ayan tiraataꞌasin aɨjna tɨ ayan raamueꞌitɨ , tɨ ayan ruurican huatyaturan aꞌu tɨ Dioj eꞌeseijreꞌe tɨj naꞌa rusen cɨmeꞌe . Ayaa pu aɨjna cɨn tyaꞌataujratziiriꞌi ɨ Dioj tɨ ayan huaꞌutaꞌasin naijmiꞌica aɨme ɨ maj meyan raxeꞌeveꞌe maɨjna ɨ Dioj .
59001013	Tɨ puaꞌa ayan caꞌanijraꞌa tirataꞌaca seij ɨ aꞌatɨ tɨ ayan raaruuren aɨjna tɨ aꞌij puaꞌa een ɨ Dioj jemi , cheꞌe cai aɨn ayan tyuꞌutaxaj yee Dioj pu ayan caꞌanijraꞌa rataꞌaca tɨꞌij ayan huarɨni aꞌini capu rɨꞌɨri tɨ Dioj ayan caꞌanijraꞌa raataꞌan tɨ i aɨn aꞌatɨ ayan aꞌij puaꞌa huarɨni . Ee xaa nyaꞌu , capu ajta aꞌatzu rɨꞌɨri tɨ aꞌatɨ ayan caꞌanijraꞌa raataꞌan ɨ Dioj tɨꞌij aɨn Dioj ayan huarɨni aɨjna tɨ aꞌij puaꞌa een . Ajta aɨn ɨ Dioj , capu aꞌanaj ayan caꞌanijraꞌa tirataꞌaca ɨ aꞌatɨ tɨꞌij aɨn aꞌatɨ ayan huarɨni aɨjna tɨ aꞌij puaꞌa een .
59001014	Ma ajta , tɨ puaꞌa ayan caꞌanijraꞌa raataꞌan ɨ aꞌatɨ tɨ ayan huarɨni aɨjna tɨ aꞌij puaꞌa een ɨ Dioj jemi , ayaa pu xaa aɨjna jetze áꞌujcaꞌanye aɨjna jetze ɨ ruxéꞌeviꞌiraꞌa tɨ jetzen aꞌiráninyei ɨ rutzajtaꞌa . Aɨ pu aɨjna cɨn áꞌujcaꞌanye tɨ ayan tiraꞌamitejtyaꞌa tɨ naa seijreꞌe aɨjna ɨ tiꞌitɨ tɨ aꞌij puaꞌa een .
59001015	Cɨmeꞌen puꞌu ayan raaxaꞌapɨꞌɨntare tɨ ayan huarɨni , aj puꞌi ayan autyaturaasin ɨ Dioj jemi . Ajta , tɨ puaꞌa ari huataujnaijmiꞌireꞌen aɨjna tɨ aꞌij puaꞌa een ɨ Dioj jemi , aj puꞌi mɨꞌɨni aɨjna ɨ aꞌatɨ tɨ aꞌutaꞌɨtzee ɨ Dioj jemi .
59001016	Neꞌihuaamuaꞌa , mɨ nyaj eihua huapɨꞌɨ aꞌamuaxeꞌeveꞌe , caxu huatauraꞌan tɨ aꞌatɨ tiꞌitɨ cɨn amuaacuanamuan .
59001017	Tɨj naꞌa tɨ xaꞌapɨꞌɨn een , tɨ ajta cai tiꞌitɨ cɨn aꞌatura tɨ ayan rɨꞌɨ tyajamuaacɨꞌɨti aꞌanaj tɨ naꞌa , au pu eꞌemaꞌacan u tajapua , aɨjna jemi ɨ tej rajyaꞌupua , aɨjna tɨ nain tyuꞌutaahuacaꞌa aɨjna tɨ ayan tiꞌitatzaveꞌe tɨ uteꞌe eꞌeseijreꞌe . Ma ajta , aɨjna jemi , aꞌanaj tɨ naꞌa pu ayan cheꞌeta naꞌa tiꞌiseijreꞌe itejmi jemi . Capu aꞌatzu saɨque ruruurajca , capu ajta ayan raaruurejsin tɨꞌij ayan huatyatɨcaꞌare itejmi jemi .
59001018	Ruxeꞌeviꞌiraꞌa pu cɨn , ayan taataꞌa tej teyan huataseijreꞌen ɨ chaanaca japua aɨjna cɨmeꞌe tɨ tejmi jemi raatyajtuaa ɨ runyuuca tɨ tzaahuatiꞌiraꞌa cɨn seijreꞌe . Ayaa pu een cɨn huarɨj tej ti teyan cheꞌeta tyanaꞌa eenyeꞌequeꞌen seijraꞌa tyaꞌaraꞌani tɨj ajta aɨjna tɨ anacaican cɨn huataseijre ɨ ilooti ɨ maj majta ratatúꞌirihuaꞌa muaꞌayeꞌi ɨ Dioj jemi .
59001019	Aɨj pu cɨn , sataꞌaj seyan raamuaꞌaree aꞌij sej yeꞌi huarɨni , neꞌihuaamuaꞌa , mɨ nyaj jaꞌamuaxeꞌeveꞌe . Rɨꞌɨ xuꞌu sej si raanamua tyamuaꞌa naa . Ma sajta , caxu caꞌanacan tihuaꞌutaꞌixaateꞌesin ɨ tyaɨte . Caxu sajta caꞌanacan huatanínyuꞌucacu , aꞌini capu rɨꞌɨri tɨ aꞌatɨ ayan raaruuren aɨjna tɨ xaꞌapɨꞌɨn een ɨ Dioj jemi tɨ puaꞌa ayan nyuꞌucamɨꞌɨ cɨn tiꞌityujchaꞌɨ .
59001020	
59001021	Aɨj pu cɨn , sataꞌaj seyan raatapuaꞌajta nain cɨmeꞌe tɨ aꞌij puaꞌa een , tɨ ajta xanaꞌavisiꞌi seijreꞌe . Ma sajta muan , sataꞌaj seyan ruxaamɨstyaꞌa raꞌancuraꞌan saɨjna ɨ nyuucari tɨ muejmi jemi huatyatuiihuacaꞌa , tɨ ajta cɨn Dioj ayan raayɨꞌɨtɨ tɨ amueꞌirajtuaani .
59001022	Sajta muan , caxu seyan sanaꞌa ranamuajra aꞌij tɨ tiꞌixa ɨ nyuucari silu sajta seyan huarɨni aꞌij tɨ tyajaꞌamueꞌitii . Naꞌari cai , ayaa xu rucuanamuáa xaꞌajuꞌun rujɨɨmuaꞌa sanaꞌa .
59001023	Ayaa pu een aɨjna ɨ aꞌatɨ tɨ cai ayan rɨcɨ aꞌij tɨ tiꞌixa ɨ nyuucari silu ayaa naꞌa rusaɨj ranamuajra . Ayaa pu een tɨj aɨjna ɨ aꞌatɨ tɨ ruqueenimaꞌa seij ɨ astyaꞌahua jetze .
59001024	Cɨmeꞌen puꞌu ruseij , aj pu i tichesin ajta eꞌiyan yáꞌuhuaꞌaxɨjsin aꞌij tɨ seijraꞌacaa ɨ queenimaꞌaraꞌan .
59001025	Ajta aɨn tɨ tyamuaꞌa naa tiraꞌaseij aɨjna ɨ nyuucari tɨ cɨn Dioj tiꞌijta , tɨ ajta cai tiꞌitɨ cɨn aꞌatura , tɨ ajta Dioj cɨn ruꞌirajtuaani , ayaa pu Dioj rɨꞌɨ tiraataꞌasin tɨ puaꞌa aɨn pueenyaꞌa aꞌame saɨj tɨ ayan rɨꞌɨ tiꞌityujchaꞌɨ aꞌij tɨ aɨn nyuucari tiꞌixa . Naꞌari cai tɨ puaꞌa ayan pueenyaꞌa aꞌame saɨj tɨ ayaa naꞌa ranamuajra , ajta caꞌanacan yáꞌuhuaꞌaxɨn , capu reꞌenyeꞌen huatyaturan ɨ Dioj jemi .
59001026	Tɨ puaꞌa aꞌatɨ ayan tyuꞌujxajta ɨ rutzajtaꞌa yee tɨ tyamuaꞌa naa tiraꞌastijreꞌe ɨ ruyeꞌira , ajta tɨ puaꞌa aɨn aꞌatɨ cai raatapuaꞌajta tɨ aꞌij puaꞌa tihuaꞌaxajta ɨ ruxaꞌa tyaɨte , aɨ pu ayan rucuanamua ɨ rutzajtaꞌa . Capu tiꞌitɨ vaɨreꞌe aɨjna ɨ yeꞌirajraꞌan aɨjna ɨ aꞌatɨ .
59001027	Ayaa mu rɨcɨ aɨme ɨ mej meyan raꞌaraꞌastijreꞌe ɨ yeꞌira tɨ reꞌenyeꞌen cɨn seijreꞌe ɨ Dioj jemi , tɨ ajta cai tiꞌitɨj cɨn aꞌatura jemin ɨ tyaj rajyaꞌupua . Micheꞌe ayaa manaꞌa rɨjca : mej mi meyan huaꞌumuaare aɨme ɨ mej tiꞌitɨ cɨn rajpueijtzi maɨjna cɨmeꞌe ɨ maj xaꞌajcanta muaꞌaraa nusu maj antyujsaɨjtaracaꞌa ; mej mi majta ahuaujcuꞌuven mej mi cai huataujxanaꞌacɨreꞌen aɨme jamuan ɨ mej chaanaca japua huachaatɨme .
59002001	Neꞌihuaamuaꞌa , aꞌini muan xu raꞌastijreꞌe ɨ tavastaraꞌa aɨjna ɨ Jesús tɨ ajta Cɨriistuꞌu pueen , tɨ ajta nain cɨn antyujmuaꞌaree ɨ Dioj jemi , aɨj pu cɨn , sataꞌaj seyan ruxaꞌaj sanaꞌa huajaꞌuseijra naijmiꞌica ɨ tyaɨte . Capu amɨn aꞌij tɨ puaꞌa saɨj chijtyaani pueen nusu cai .
59002002	Ticheꞌe teyan tiraataxaj yee huaꞌapua mu maun aꞌutyarute aꞌu sej eꞌetyujsaꞌɨri . Ajta ɨ saɨj , ayaa pu aniira ucárujtyaꞌa , ajta náa eꞌenyeꞌen tiꞌityecháa . Ajta ɨ saɨj , aɨ pu cai aꞌij tiꞌijviicueꞌi , ajta ayan miꞌimaꞌacan ucacháa .
59002003	Sajta muan , ayaa xu tyamuaꞌa naa raꞌancureꞌeviꞌitɨn saɨjna tɨ naa eꞌenyeꞌen tiꞌitéechan , sajta seyan tiraataꞌixaateꞌen tɨcɨn : “ Iiyaꞌa ij , pataꞌaj ya aꞌujyeijxɨꞌɨn ya tɨ eitzeꞌe aꞌujxeꞌeveꞌe . ” Ajta , cɨmeꞌen aɨjna tɨ ayan miꞌimaꞌacan ucacháa , seyan chaꞌa sanaꞌa tiraataꞌixaateꞌen tɨcɨn : “ Pataꞌaj ma huatyavaaca nusu ya aꞌujyeijxɨꞌɨ ye nyaɨ́ɨcataꞌa . ”
59002004	Tɨ puaꞌa seyan rɨjca , ¿ ni qui seyan ruxaꞌa sanaꞌa tihuaꞌuseijra ɨ ruxaꞌaj tyaɨte ? ¿ Ni qui sacai seyan ruruure matɨj aɨme ɨ maj aꞌij puaꞌa me tityaumuámuaꞌaree , ɨ maj majta huaꞌaxɨjteꞌe ɨ ruxaꞌa tyaɨte ? Ayej xaa nyaꞌu tiꞌayajna . Tɨ puaꞌa seyan cai ruxaꞌaj sanaꞌa tihuaꞌuseijra ɨ ruxaꞌa tyaɨtye , ayaa xu ruruure matɨj aɨme .
59002005	Casiꞌi , xaanamuajriꞌi , neꞌihuaamuaꞌa . Dioj pu ayan huaꞌavaꞌajajpuaxɨ aɨme ɨ maj cai aꞌij tiꞌijviicueꞌi aɨme tzajtaꞌa ɨ mej yan japuan huachaatɨme ɨ chaanaca japua , mej mi eihua huapɨꞌɨ tíꞌijchaɨca ɨ Dioj jemi maɨjna cɨmeꞌe mej tyaꞌatzaahuateꞌe , tɨ ij ajta ayan tihuaꞌucɨꞌɨti maj jamuan tyuꞌutaijta tɨj naꞌa Dioj ari aɨjna cɨn tyaꞌataujratziiriꞌi huaꞌa jemi ɨ maj raxeꞌeveꞌe .
59002006	Ma sajta muan , xuꞌuri raatyaxaahuatacaꞌa saɨjna tɨ cai aꞌij tiꞌijviicueꞌi . Majta aɨme ɨ maj chijtyaani pueen , aɨ mu aɨn pueen ɨ maj pueijtzi amuataꞌaca . Majta meyan amuaꞌaviꞌitɨjcɨca huaꞌa jemi ɨ mej tiꞌixaꞌapɨꞌɨntareꞌe .
59002007	Aɨ mu majta aꞌij puaꞌa tiꞌijxa maɨjna ɨ nyuucajtzeꞌen saj cɨn seyan antyaꞌaruu , ɨ saj sajta rɨꞌɨ tirataꞌaca .
59002008	Xaꞌapɨꞌɨn xu rɨcɨ tɨ puaꞌa seyan tzaahuatiꞌiraꞌa cɨn raꞌaraꞌastijreꞌen saɨjna ɨ nyuucari tɨ cɨn Dioj tiꞌijta tɨ ayan cɨmeꞌen tiꞌixaj ɨ nyuucari jetze tɨcɨn : “ Pataꞌaj peyan raxeꞌevaꞌa ɨ axaꞌaj tevi patɨj asaɨj tiꞌaxeꞌeveꞌe . ”
59002009	Ma ajta , tɨ puaꞌa sacai seyan ruxaꞌaj sanaꞌa tihuaꞌuseijra ɨ tyaɨte , ayaa xu seri autyajturaa ɨ Dioj jemi . Ajta aɨn ɨ nyuucari tɨ cɨn Dioj tiꞌijta , ayaa pu ari ayan amaꞌuxɨjte aɨjna cɨmeꞌe saj cai raꞌaste saɨjna ɨ nyuucari .
59002010	Ayaa puꞌu naꞌa aꞌini tɨ puaꞌa aꞌatɨ ayan nain cɨn tyaꞌaraꞌaste aɨjna ɨ nyuucari maj cɨn tiꞌijta , ajta tɨ puaꞌa ayan seij cɨn autyaturan ɨ nyuucari jemi , ayaa mu raꞌaxɨjteꞌe tɨ nain cɨn autyajturaa ,
59002011	Aꞌini aɨn tɨ ayan raataxajtacaꞌa tɨcɨn : “ Capej tiꞌixanaꞌacɨraꞌa ” , aɨ pu ajta ayan raataxajtacaꞌa tɨcɨn : “ Capej tiꞌityacuiꞌica . ” Aɨj pu cɨn , tɨ puaꞌa peyan cai tyuꞌuxanaꞌacɨre , ma pajta peyan xaa tyuꞌujéꞌica , aɨj paj cɨn peri autyajturaa aɨjna jemi ɨ nyuucari ɨ maj cɨn tiꞌijta .
59002012	Aɨj pu cɨn , sataꞌaj seyan tiꞌixajta , sajta seyan rɨꞌɨ tiꞌityujchaꞌɨ aꞌij tɨ tiraavijteꞌe aɨjna cɨmeꞌe tɨ Dioj ayan aɨjna cɨn amuáꞌaxɨjteꞌen aɨjna jemi ɨ nyuucari tɨ cɨn amueꞌirajtuaani .
59002013	Ee xaa nyaꞌu , tɨ puaꞌa aꞌatɨ cai ayan huaꞌacuꞌuve ɨ ruxaꞌaj tyaɨte , capu Dioj ayan ráꞌancuꞌuvajxɨꞌɨsin ajna xɨcajraꞌan tɨ jetzen tityaꞌaxɨjteꞌen . Naꞌari cai , tɨ puaꞌa aꞌatɨ ayan huaꞌacuꞌuve ɨ ruxaꞌaj tyaɨte , Dioj pu rɨꞌɨ tiraataꞌasin ajna xɨcajraꞌan jetze .
59002014	Neꞌihuaamuaꞌa , ¿ aꞌini tiꞌitɨ cɨn tiratyavaꞌɨri seij ɨ aꞌatɨ tɨ puaꞌa ayan naꞌa tiꞌixajta yee tɨ tyaꞌatzaahuateꞌe , ajta cai ayan tiꞌitɨ cɨn rɨjca ɨ maj cɨn raamuaꞌaree tɨ ayan tiꞌayajna tɨ aɨn aꞌatɨ tyaꞌatzaahuateꞌe ? ¿ Ni rɨꞌɨri tɨ aɨn ayan ruꞌirajtuaani tɨ ayan naꞌa tyaꞌatzaahuateꞌe ? Capu xaa nyaꞌu .
59002015	Ticheꞌe teyan tiraataxaj yee tɨ aꞌatɨ ayan huarɨni tɨ aꞌamua jetze ajtyamaꞌacan . Capu amɨn aꞌij , tɨ puaꞌa tyaataꞌa pɨrɨcɨ naꞌari jɨitaꞌa . Aɨ pu ayan cai tiꞌitéechan , ajta cai tiꞌitɨ tichaꞌɨ tɨ raacuaꞌani tɨj naꞌa sei xɨcaj jetze . Ajta aɨn aꞌatɨ ayan aꞌiréꞌenyen seij jemi tɨ ajta muejmi jetze ajtyamaꞌacan . Aj pu i ayan tiraataꞌixaateꞌen aɨjna tɨ tiraꞌaturaateꞌe . Ajta aɨjna ɨ aꞌatɨ , ayaa naꞌa tiraataꞌixaateꞌen yee “ Aricu , cheꞌe rɨꞌɨ muꞌu timuajáꞌavaɨraꞌa . ” Ajta cai tiꞌitɨ raataꞌan tɨ cɨn huataujvaɨreꞌen . ¿ Aꞌini naꞌaqui teꞌeme aɨjna jemi tɨ cai tiꞌitɨ tihuaꞌutaꞌa , aɨjna ɨ aꞌatɨ tɨ ayaa naꞌa tyaꞌatzaahuateꞌe ? ¿ Ni qui tyamuaꞌa naa ? Capu aꞌatzu xaa nyaꞌu .
59002016	
59002017	Aɨj pu cɨn , tɨ puaꞌa aꞌatɨ ayaa naꞌa tyaꞌatzaahuatyaꞌa , ajta cai tiꞌitɨ cɨn ayan rɨcɨ tɨ cɨn raataseijrateꞌesin yee ayej tiꞌayajna tɨ aɨn aꞌatɨ tyaꞌatzaahuateꞌe , capu aꞌatzu aꞌij tiꞌityavaꞌɨri .
59002018	Ma ajta , aꞌatɨ pu ayan tyuꞌutaxajta tɨcɨn : “ Seij pu ayaa naꞌa tyaꞌatzaahuateꞌe , ajta ɨ saɨj , aɨ pu ayan tiꞌitɨ cɨn tɨ xaꞌapɨꞌɨn een rɨcɨ . ” Me nyajta inyaa , ayaa nu tiꞌimueꞌixaateꞌe yee pataꞌaj naataseijrateꞌen ɨ paj cɨn tyaꞌatzaahuateꞌe pacai peyan tiꞌitɨ tɨ xaꞌapɨꞌɨn een cɨn tíꞌiruuraa . Me nyajta inyaa , ayaa nu timuaataseijrateꞌesin tɨ ayan tiꞌayajna nyaj tyaꞌatzaahuateꞌe nyaɨjna cɨmeꞌe ɨ nyaj tiꞌitɨ cɨn neyan rɨcɨ tɨ xaꞌapɨꞌɨn een .
59002019	Ayaa papuꞌu tyaꞌatzaahuateꞌe tɨ saɨj naꞌa pueen ɨ Dioj . Xaꞌapɨꞌɨn paj rɨcɨ . Ayaa mu cheꞌeta manaꞌa tyaꞌatzaahuateꞌe aɨme ɨ tiyaaruꞌuse , majta ruvive .
59002020	Mɨ paj cai rɨꞌɨ metyáumuaꞌaree , ¿ ni tzaa peyan raxeꞌeveꞌe nyej neyan tyamuaꞌa naa timuaataseijrateꞌen tɨ cai tiꞌitɨ aꞌij tiꞌityavaꞌɨri tɨ puaꞌa aꞌatɨ ayaa naꞌa tyaꞌatzaahuateꞌe , ajta cai tiꞌitɨ cɨn ayan rɨcɨ tɨ xaꞌapɨꞌɨn een ?
59002021	Aɨjna ɨ tayaꞌupuacɨꞌɨ aɨjna ɨ Abraham tyaacan , urareꞌenyaꞌacan pu cɨn huatyajturaa ɨ Dioj jemi aɨjna cɨmeꞌe tɨ raatamuaɨꞌɨvajtacaꞌa ɨ ruyauj ɨ tetej japua , aɨjna ɨ Isaac . ¿ Ni cai ayan tiꞌayajna ? Ee xaa nyaꞌu .
59002022	Aɨj pu cɨn ayaa tu ramuaꞌaree tɨ aɨjna aꞌij tɨ huarɨj , ayaa pu jamuan tiꞌityavaꞌɨri aɨjna tɨ ajta tyaꞌatzaahuateꞌe . Ajta , ayaa pu raanaijmiꞌire tɨ tyaꞌatzaahuatyaꞌacaa aɨjna ɨ Abraham aɨjna cɨmeꞌe aꞌij tɨ huarɨj .
59002023	Tɨꞌɨqui ayan arauraste aɨjna tɨ ayan teꞌeyuꞌusiꞌi ɨ yuꞌuxari jetze tɨcɨn : “ Abraham pu ráꞌantzaahua aɨjna ɨ Dioj , ajta ayaa pu tiraaxaꞌapɨꞌɨntariꞌiriꞌi tɨ aɨn ayan urareꞌenyaꞌacan cɨn huatyajturaa ɨ Dioj jemi . ” Matɨꞌɨj mi meyan raatamuáꞌa tɨcɨn : “ Tɨ amiincuraꞌan pueen ɨ Dioj . ”
59002024	Aɨj pu cɨn , ayaa pu amiteereꞌe tɨ saɨj ayan urareꞌenyaꞌacan cɨn huatyaturaasin ɨ Dioj jemi aɨjna cɨmeꞌe aꞌij tɨ ajta rɨcɨ , capu aɨ naꞌa cɨn tɨ tyaꞌatzaahuateꞌe .
59002025	Ayaa pu cheꞌeta naꞌa tiraaruu aɨjna ɨ Rahab tyaacan , aɨjna ɨ jɨitaꞌa tɨ ramueꞌitɨcɨjca ɨ tumin ɨ rutevi cɨmeꞌe . Tɨꞌɨj aɨn ayan rɨꞌɨ huaꞌancureꞌeviꞌitɨ aɨme ɨ mej reꞌeevaꞌacaa , aj puꞌi seij jetze ɨ juye huaꞌutaityacaꞌa . Tɨꞌɨj ayan aɨjna cɨn huarɨj , aj puꞌi ayan urareꞌenyaꞌacan cɨn huatyajturaa ɨ Dioj jemi .
59002026	Aꞌini capu rɨꞌɨri tɨ aꞌatɨ ruuri aꞌaraꞌani tɨ puaꞌa cai uráxaijnyuꞌuca , ayaa pu cheꞌeta naꞌa cai tiꞌitɨj vaɨreꞌe tɨ puaꞌa aꞌatɨ ayaa naꞌa tyaꞌatzaahuateꞌe , ajta cai tiꞌitɨ aꞌij ruura tɨ xaꞌapɨꞌɨn een .
59003001	Sataꞌaj cai seyan huatauraꞌan saj muiꞌitɨ saɨjna cɨn teꞌentyarute saɨjna cɨmeꞌe sej tihuaꞌamuaꞌatyá ɨ seica aꞌini xuꞌuri ramuaꞌaree tɨ eitzeꞌe caꞌanin cɨn taꞌaxɨjteꞌen ɨ Dioj itejmi , i tej teyan tiꞌimuaꞌata cai ayan huaꞌaxɨjteꞌen aɨme ɨ maj cai meyan tiꞌimuaꞌata .
59003002	Ee xaa , naimiꞌi tu teyan tiꞌitɨj cɨn tityaꞌutáꞌɨtzaꞌara . Ajta tɨ puaꞌa aꞌatɨ cai ayan tiꞌitɨ cɨn atyaꞌɨtzaꞌaraꞌan aɨjna cɨmeꞌe aꞌij tɨ aɨn tiꞌixa , ayaa tu tiꞌijmuaꞌaree tɨ aɨn pueen tɨ urareꞌenyaꞌacan cɨn seijreꞌe , ajta tɨ aɨn raayɨꞌɨtɨ tɨ ayan áꞌujcuꞌuveꞌen ɨ rutevi tɨꞌij cai tiꞌitɨj cɨn autyaturan .
59003003	Casiꞌi , ayaa tu huaꞌancarujtiꞌiraca huaꞌatenyeꞌen ɨ cahuaayuꞌu tyaɨjna ɨ xaachiꞌin mej mi taꞌaraꞌastijreꞌen . Aɨj tu cɨn , tyaɨjna cɨn teyan huaꞌaraꞌacaꞌani .
59003004	Ajta aɨjna ɨ baarcu , tɨ ajta tyamuaꞌa tiꞌiveꞌe . Aɨ pu aaca ayan ráatajchi caꞌanin cɨmeꞌe . Ma ajta aɨjna cɨn ɨ cɨye tɨ aataꞌa atejvee , ayaa pu tiꞌivaɨreꞌe tɨ ij aɨn ɨ tɨ ramuareꞌe ayan raajajsimeꞌen ɨ baarcu aꞌu tɨ aɨn ayan yeꞌexeꞌeveꞌe .
59003005	Ayaa pu cheꞌeta naꞌa cɨleenyeꞌen seijreꞌe ɨ tajetze aɨjna ɨ tanyanuj . Ma ajta , ayaa pu áꞌujcaꞌanye tɨ vaꞌacan cɨn ahuaujtzaahuateꞌen . Tyajta ityan , tyamuaꞌa tu teri teyan ramuaꞌaree tɨ ayan rɨꞌɨri tɨ taij tɨ cɨj naꞌa tyajtaani , ayaa pu vaꞌacan cɨn tyuꞌuraꞌataasin .
59003006	Ee xaa nyaꞌu , ayaa pu cheꞌeta naꞌa seijreꞌe ɨ tanyanuj tɨj taij . Ayaa pu ajta seijreꞌe tɨj naꞌa tɨ aꞌij puaꞌa een ɨ maj cɨn aꞌij puaꞌa títyeetyújchaꞌɨ aɨme ɨ maj yan japuan huachaatɨme ɨ chaanaca japua . Aɨ pu tajaꞌujɨpua tɨj naꞌa ɨ tajetze . Aɨjna tɨ aꞌij puaꞌa een tɨ jetzen eꞌijninyei ɨ tanyanuj , aɨ pu caꞌanijraꞌa rataꞌaca ɨ tiyaaruꞌu tɨ ayan huarɨni . Aɨ pu ajta aɨjna cɨn ayan caꞌanijraꞌa huaꞌataꞌaca mej mij meyan nyuꞌucamɨꞌɨ cɨn aꞌij puaꞌa tiꞌiteseijraꞌa matɨj manaꞌa puaꞌamua meyan yan japuan huachaatɨme iiyan chaanaca japua .
59003007	Ee xaa nyaꞌu , ayaa mu raayɨꞌɨtɨ ɨ tyaɨte maj huáꞌumuaꞌacanteꞌen matɨj manaꞌa puaꞌamua yen seijreꞌe aɨme ɨ tiꞌityaɨn mej iiyan xuaa , majta ɨ maj ráꞌaraꞌive , majta ɨ maj sinuurave a chuaataꞌa , majta ɨ maj jaataꞌa aꞌaxuaa . Muꞌuri meyan tihuaꞌumuaꞌacaante naijmiꞌica .
59003008	Ma ajta , capu aꞌatɨ ayan raayɨꞌɨtɨ tɨ rusaɨj ayan ráamuaꞌajcanteꞌen ɨ runyanu . Ayaa pu een aɨjna ɨ nyanuri tɨj aɨjna tɨ aꞌij puaꞌa een , tɨ cai aꞌanaj tiꞌitɨj cɨn tyaꞌastijreꞌe . Ajta aɨn tɨ jetzen aꞌijninyei , ayaa pu cheꞌeta naꞌa een tɨj huaꞌaveꞌeri tɨ tyuꞌujéꞌica .
59003009	Aɨj tu cɨn tanyanuj teyan rɨꞌɨ cɨn tirataꞌaca tyaɨjna ɨ tavastaraꞌa , tyaɨjna ɨ tyaj tyajta rajyaꞌupua . Tyajta tyaɨjna cɨn teyan aꞌij puaꞌa tihuaꞌaxa tyaɨme ɨ tetyaca ɨ tɨ Dioj ayan huaꞌutaahuacaꞌa meyan seiraꞌa tɨj ɨ tevijraꞌan .
59003010	Ajta , ayaa pu tiꞌirɨnyaca tɨ aɨj tyanaꞌa cɨn ɨ tanyanuj teyan rɨꞌɨ tiꞌitaꞌaca , tyajta teyan tyaɨjna cɨn aꞌij puaꞌa tiꞌixa . Ayaa nu tyajaꞌamueꞌixaateꞌe , neꞌihuaamuaꞌa , tɨ cai ayan tiraavijteꞌe .
59003011	Nicheꞌe seij cɨn neyan tyajamueꞌitii . Cɨmeꞌen aɨjna aꞌu tɨ aꞌajaijxa , ¿ ni qui rɨꞌɨri tɨ aun mijmu ayan ajnyen aɨjna ɨ jaj tɨ rumuaꞌatɨ jamuan ɨ jaj tɨ antzijviꞌi ? Capu aꞌatzu xaa nyaꞌu .
59003012	Neꞌihuaamuaꞌa , ayaa pu cheꞌeta naꞌa een aɨjna cɨmeꞌe ɨ huarej , aꞌini capu rɨꞌɨri tɨ aɨjna jetze ayan huatácaꞌan aɨjna ɨ aceituuna . Ajta aɨjna jetze ɨ uuva , capu rɨꞌɨri tɨ ayan jetzen huatácaꞌan aɨjna ɨ huarej . Aɨj pu cɨn , ayan cheꞌeta naꞌa cai rɨꞌɨri tɨ jaj tɨ rumuaꞌatɨ aun ajnyen aꞌu tɨ aꞌajaijxa tɨ ajta jetzen ajnyen aɨjna ɨ jaj taꞌantzijviꞌi .
59003013	Tɨ puaꞌa aꞌatɨ muejmi jemi seijraꞌa tɨ rɨꞌɨ metyáumuaꞌaree , tɨ ajta yauꞌite tyamuaꞌa naa , cheꞌe aɨn ayan aɨjna cɨn tyajamuaataseijrateꞌen aɨjna cɨmeꞌe tɨ rɨꞌɨ tiꞌityujchaɨɨca , tɨ ajta ayan ruseijrata tɨ cai vaꞌacan cɨn antyujmuaꞌaree . Ayaa xu saɨjna cɨn ramuaꞌaree tɨ aɨn aꞌatɨ tzaahuatiꞌiraꞌa cɨn rɨꞌɨ metyáumuaꞌaree .
59003014	Ma sajta muan , tɨ puaꞌa seyan huapɨꞌɨ chueeraꞌa ɨ rutzajtaꞌa , ajta tɨ puaꞌa seyan caꞌanin cɨn tiꞌitesaꞌaca sej seyan raꞌantimueꞌitɨn aꞌij sej tiꞌijxeꞌeveꞌe ɨ ru tzajtaꞌa , caxu seyan saɨjna cɨn aꞌujtzaahuatyaꞌa . Caxu sajta tiꞌihueꞌita saɨjna cɨmeꞌe aꞌij saj rɨcɨ .
59003015	Tɨj naꞌa tɨ ayan een , capu ayan tiraavijteꞌe . Capu ajta aun aꞌuveꞌeme u tajapua Dioj tɨ eꞌeseijreꞌe silu yan pu chaanaca japua huataseijre . Au pu eꞌiraninyei huaꞌa muaꞌatziiraꞌa jetze aɨme ɨ mej rujɨɨmuaꞌa manaꞌa aꞌij tirajtyauve aꞌij maj rɨcɨ . Ee xaa nyaꞌu , tiyaaruꞌu pu ayan caꞌanijraꞌa huaꞌataꞌaca mej mi meyan huarɨni .
59003016	Aꞌu tɨ naꞌa mej meyan chueere , ajta aꞌu tɨ naꞌa mej meyan caꞌanin cɨn tiꞌiteseꞌe mej mi meyan raꞌantimueꞌitɨn aꞌij mej tiꞌijxeꞌeveꞌe , au mu meyan chaꞌa manaꞌa aꞌij puaꞌa tiꞌityujchaɨ muaꞌayeꞌi , majta meyan raꞌastijreꞌe tiꞌitɨ tɨ naꞌa tɨ aꞌij puaꞌa een .
59003017	Ajta aɨn muaꞌatziiraꞌa tɨ aun aꞌuveꞌeme u tajapua Dioj tɨ eꞌeseijreꞌe , ayaa pu caꞌanijraꞌa huaꞌataꞌaca mej meyan urareꞌenyaꞌacan cɨn seiraꞌa muaꞌaraꞌani , mej mi majta tyamuaꞌa naa tyuꞌurihuaamuaꞌatan , majta ruxéꞌeviꞌiraꞌa cɨn meyan rɨꞌɨ tiꞌiteseijraꞌa . Aɨ pu ajta ayan caꞌanijraꞌa huaꞌataꞌaca mej mi huaꞌastijraꞌa aɨme ɨ mej tihueꞌijteꞌe , mej mi majta ruxéꞌeviꞌiraꞌa cɨn huaꞌancuꞌuvajxɨꞌɨn ɨ ruxaꞌaj tyaɨte . Nain mu cɨn meyan rɨcɨ tiꞌitɨj cɨmeꞌe tɨ rɨꞌɨ tiꞌiseijreꞌe . Tɨ puaꞌa meyan tiꞌitɨj cɨn tyaꞌataujratzii , ayaa pu teꞌeme mej meyan huarɨni . Camu tiꞌihueꞌitaca .
59003018	Ajta aɨme ɨ maj meyan rahuauhuau aꞌij mej huarɨni mej mi huaꞌutyapuaꞌariteꞌen ɨ ruxaꞌa tyaɨte mej mi cai cheꞌe meyan runyaꞌusiꞌiteꞌe , ayaa mu tyuꞌutatuireꞌesin ɨ Dioj jemi aɨjna tɨ reꞌenyaꞌacan cɨn seijreꞌe ɨ jemin maɨjna cɨmeꞌe mej ruxéꞌeviꞌiraꞌa cɨn rɨꞌɨ tiꞌityujchaɨɨca , majta caꞌanijraꞌa huaꞌataꞌaca ɨ seica mej mi meyan cheꞌeta manaꞌa huarɨni .
59004001	Ayaa pu tiꞌirɨnyaca muejmi tzajtaꞌa . Xuꞌuri eꞌitaꞌa aꞌutacɨ́ꞌɨca , sajta runyaꞌusiꞌiteꞌe . ¿ Aꞌuni jetze eꞌiraayeꞌi aɨjna tɨ caꞌanijraꞌa amuataꞌaca sej si seyan rɨcɨ ? ¿ Ni cai aun eꞌiraayeꞌi ɨ aꞌamua tzajtaꞌa ? Ee xaa nyaꞌu , aɨ pu pɨrɨcɨ ɨ áꞌamuamuaꞌatziiraꞌa tɨ ayan caꞌanijraꞌa amuataꞌaca saj runyaꞌusiꞌiteꞌe .
59004002	Ayaa xu raxeꞌeveꞌe saj eihua tíꞌijchaɨca . Ma sajta cai , caxu seyan tíꞌijchaꞌɨ . Aɨj xu cɨn seyan tiꞌityacuiꞌica . Sajta eihua huapɨꞌɨ tiꞌinyacuaꞌatze . Ma sajta muan , caxu seyan ráacuꞌuvijreꞌe . Aɨj xu cɨn seyan autyajhuiica saj runyaꞌusiꞌiteꞌen , sajta rujaaxaijviꞌi . Ayaa xu een cɨn sacai tíꞌijchaꞌɨ saɨjna cɨmeꞌe saj cai seyan rahuavii ɨ Dioj jemi .
59004003	Naꞌari cai , tɨ puaꞌa seyan raatahuavii , capu ayan tyajamuaataꞌaca aɨjna cɨmeꞌe saj cai seyan huataujnyátacan cɨn raatahuaviiriꞌi , aꞌini ayaa xu eenyeꞌequeꞌen raxeꞌevaꞌacaa sej si chaꞌa sanaꞌa raaxɨjteꞌen aꞌij tɨ tyajamuaꞌamitejtyaꞌacaa , sej si saɨjna cɨn huataujtyamuaꞌaveꞌen .
59004004	Mɨ sej seyan ruxanaꞌacɨreꞌe , ¿ ni tzaa sacai seyan ramuaꞌaree aꞌij tɨ seijreꞌe ɨ Dioj jemi ? Tɨ puaꞌa aꞌatɨ ayan huaꞌajtyájaahuateꞌen aɨme ɨ maj iiyan chaanaca japua huachaatɨme , tɨ puaꞌa ayan cheꞌeta naꞌa huarɨni aꞌij mej tiꞌijrɨꞌɨre , aɨ pu ajta ayan eenyeꞌequeꞌen huatyaturaan ɨ Dioj jemi tɨ saɨj tɨ rajchaɨreꞌe . Aɨj pu cɨn , tɨ puaꞌa aꞌatɨ ayan raxeꞌeveꞌe tɨ huaꞌajtyájaahuateꞌen tyamuaꞌa naa aɨme ɨ maj iiyan seijreꞌe ɨ chaanaca japua , aɨ pu ajta ayan eenyaꞌa aꞌame tɨj saɨj tɨ rajchaɨreꞌe ɨ Dioj .
59004005	Ee xaa nyaꞌu ayaa pu tiꞌayajna . Naꞌari cai , capu tiꞌitɨ cɨn aꞌij huataujmuaꞌa aɨjna ɨ nyuucari tɨ ari aꞌayuꞌusiꞌi ayan tɨcɨn : “ Eecan pu chueere aɨjna jemi ɨ xaijnyuꞌucaraꞌaraꞌan tɨ ayan raatyajtuaa itejmi tzajtaꞌa . ”
59004006	Ma ajta aɨn Dioj , ayaa pu eitzeꞌe rɨꞌɨ titataꞌaca tej ti teyan raꞌaraꞌastijreꞌen . Aɨj pu cɨn , ayan teꞌeyuꞌusiꞌi tɨcɨn : “ Dioj pu ayan huaꞌajchaɨreꞌe aɨme ɨ maj áꞌujtzaahuateꞌe . Ma ajta , aɨ pu rɨꞌɨ tihuaꞌataꞌaca aɨme ɨ maj ruxaamɨsteꞌe ɨ jemin . ”
59004007	Aɨj pu cɨn , sataꞌaj seyan raꞌaraꞌastijreꞌen ɨ Dioj . Sataꞌaj sajta rajchaɨ́ɨraꞌa saɨjna ɨ tiyaaruꞌu . Tɨ puaꞌa seyan huarɨni , aj pu xaa tichesin muejmi jemi .
59004008	Sataꞌaj ajtyaxɨɨre vejliꞌi ɨ Dioj jemi . Tɨ puaꞌa seyan huarɨni , aj pu i Dioj ajta huatyaturaasin vejliꞌi muejmi jemi . Sataꞌaj cai cheꞌe tiꞌitɨ cɨn aꞌij rɨjca tɨ aꞌij puaꞌa seijreꞌe , mɨ sej ataꞌɨtzaꞌara ɨ Dioj jemi . Sajta , sataꞌaj raatatuireꞌen ɨ aꞌamuaxaijnyuꞌuca ɨ Dioj jemi tɨ ij aɨn ayan huatauraꞌateꞌen muejmi , mɨ saj seyan ruseijrata saj nuꞌu cai tiꞌitɨj cɨn ataꞌɨtzaꞌara ɨ Dioj jemi .
59004009	Sataꞌaj aꞌij puaꞌa tyaꞌutaujmuaꞌati saɨjna cɨmeꞌe ɨ saj cɨn autyajturaa ɨ Dioj jemi , sataꞌaj sajta huataujxaamɨsteꞌen , sajta huaujyeinixɨꞌɨn . Sataꞌaj cai cheꞌe seyan tiꞌitɨj cɨn naꞌanaa silu sataꞌaj seyan huataujxaamɨsteꞌen saɨjna cɨmeꞌe aꞌij sej sejmiꞌi rɨjcaa . Sataꞌaj sajta cai cheꞌe huaꞌa jemi huataujtyamuaꞌaveꞌen silu cheꞌe ayan aꞌij puaꞌa amuaataꞌasti .
59004010	Sataꞌaj seyan ruyeinya setíraꞌaraꞌastijreꞌen ɨ tavastaraꞌa jemi . Tɨ puaꞌa seyan huarɨni , aj pu ij rɨꞌɨ tyajamuaatyatuaasin .
59004011	Caxu aꞌij puaꞌa tyuꞌujxajta seij sajta seij , neꞌihuaamuaꞌa , aꞌini tɨ puaꞌa aꞌatɨ ayan aꞌij puaꞌa tiꞌijxajta ɨ ruꞌihuaaraꞌa , naꞌari ayan raꞌaxɨjteꞌe , aɨ pu ajta aꞌij puaꞌa tiꞌijxa aɨjna ɨ yuꞌuxari ɨ maj cɨn tiꞌijta . Aɨ pu ajta ayan rusaɨj raaxaꞌapɨꞌɨntare tɨ cai cheꞌe tiꞌitɨ vaɨreꞌe aɨjna ɨ nyuucari . Sajta muan , tɨ puaꞌa seyan rujɨɨmuaꞌa sanaꞌa raaxaꞌapɨꞌɨntareꞌen tɨ cai cheꞌe tiꞌitɨ vaɨreꞌe ɨ nyuucari ɨ maj cɨn tiꞌijta , caxu cheꞌe seyan raꞌastijreꞌe aꞌij tɨ tiraavijteꞌe silu xuꞌuri seyan huaujruu tɨj aɨme ɨ mej tiꞌixaꞌapɨꞌɨntareꞌe .
59004012	Ma ajta , saɨj puꞌu aɨn pueen tɨ ayan raatyajtuaa aɨjna ɨ nyuucari ɨ maj cɨn tiꞌijta . Ajta , ai pu aɨn pueen tɨ ajta saɨj naꞌa ayan tiꞌixaꞌapɨꞌɨntareꞌe . Aɨ puꞌu naꞌa raayɨꞌɨtɨ tɨ amueꞌirajtuaani , ajta ayan cheꞌeta naꞌa , aɨ puꞌu naꞌa raayɨꞌɨtɨ tɨ amuaꞌantipuaꞌariteꞌen . Tɨ puaꞌa ayan , ¿ aꞌini een cɨn peyan tiꞌimuaꞌatze paj paɨjna cɨn antiꞌamuaꞌaree paɨjna cɨmeꞌe paj peyan raꞌaxɨjteꞌe ɨ aꞌihuaaraꞌa ?
59004013	Rɨꞌɨ xuꞌu muan , mɨ sej seyan tiꞌixaxaꞌa tɨcɨn saj nuꞌu saun aꞌujuꞌu xaꞌajuꞌun ijii nusu ruijmuaꞌa aꞌahuaꞌa chajtaꞌana jetze , saj nuꞌu saun seyan eꞌeteeri aꞌachu cumu sei ninyeꞌiraꞌa sej tiꞌitɨj cɨn tyajaꞌumuareꞌen sej si saɨjna cɨn tumin huamuéꞌitɨn .
59004014	Ayaa xu tiꞌixaxaꞌa aꞌij sej huarɨni . Ma sajta muan , caxu ramuaꞌaree aꞌij tɨ teꞌeme ruijmuaꞌa , tɨ puaꞌa sauj ruuri xaꞌajuꞌun nusu sacai . Ayaa xu een tɨj aɨjna pɨxcaari tɨ aꞌatzu aꞌateeviꞌi huataseijreꞌesin , ajta eꞌeyan aꞌupuaꞌarixɨꞌɨsin .
59004015	Aɨj pu cɨn ayan tiraavijteꞌe saj seyan tyuꞌutaxaj yee tɨ puaꞌa nuꞌu aɨn tavastaraꞌa ayan amuataꞌacareꞌen , sej seyan ruuri huatyaturaasin , aj xu si sajta seyan huarɨni tiꞌitɨ cɨmeꞌe nusu ɨ saɨj cɨmeꞌe .
59004016	Ma sajta muan , caxu seyan tiꞌixaxaꞌa silu ayaa xu áꞌujtzaahuateꞌe saɨjna cɨmeꞌe aꞌij tɨ rujɨɨmuaꞌa sanaꞌa ayan tyajamuaꞌamitejteꞌe . Aɨjna ɨ saj cɨn áꞌujtzaahuateꞌe , tɨj naꞌa puaꞌamua tɨ ayan een , ayaa pu aꞌij puaꞌa seijreꞌe ɨ Dioj jemi .
59004017	Ajta , aꞌatɨ tɨ naꞌa tɨ ayan ruꞌumuaꞌaree aꞌij tɨ tiraavijteꞌe tɨ ayan huarɨni tiꞌitɨ cɨmeꞌe , aɨ pu autyaturaasin ɨ Dioj jemi tɨ puaꞌa cai ayan huarɨni .
59005001	Rɨꞌɨ xuꞌu muan , mɨ sej chijtyaani pueen . Sataꞌaj huaujyeine , sajta ruxaamɨstyaꞌa huajijhua saɨjna cɨmeꞌe tɨ tɨn ari ajna tyajaꞌureꞌenyejsin ajna xɨcajraꞌan jetze sej jetzen rajpueiitzi xaꞌajuꞌun .
59005002	Puꞌuri tíꞌipeti tɨj naꞌa ɨ saj seri tíꞌijsaɨj a sej eꞌeche . Ajta , ɨ tyajaꞌamuacɨɨxu , muꞌuri raráacɨꞌɨxɨ aɨme ɨ jatzipuꞌuse .
59005003	Ajta puꞌuri tyuꞌutyáujchuitaamua aɨjna ɨ ooro ɨ sej eihua rajchaꞌɨ ; ajta aɨjna ɨ plaata ɨ saj sajta tíꞌijsaɨj , ayaa pu cheꞌeta naꞌa tyuꞌutyáujchuitaamua . Ajta aɨjna tɨ cɨn tyuꞌutyáujchuitaamua , aɨ pu rusaɨj amuaatyaxajta , ajta tɨꞌɨj ayan aꞌamuaꞌaxɨjtyaꞌa , ayaa pu cheꞌeta naꞌa áꞌamuaruuren tɨj taij tɨ raatyataira ɨ aꞌamuahueꞌiraꞌa . Ayaa xu saɨjna cɨn tíꞌijsaɨj tɨ eihua huapɨꞌɨ tiꞌijnajchi sej si saɨjna cɨn huataujtyamuaꞌaveꞌen ijii tɨ nain ari teꞌentipuaꞌari .
59005004	Ma sajta muan , ayaa xu hueꞌitzi cɨn huaꞌariꞌiriꞌi ɨ maj raamueꞌitɨ ɨ tetyaca , ɨ maj tyuꞌureꞌeveijchacaꞌa ɨ aꞌamuaviꞌiraꞌataꞌa . Ajta aɨn tavastaraꞌa puꞌuri ramuaꞌaree aꞌij sej huarɨj aꞌini aɨn tɨ nain cɨn antyujmuaꞌaree puꞌuri huaꞌunamuajriꞌi ɨ mej maɨjna cɨn runyuusteꞌe aɨme ɨ mej tiꞌimuaraꞌacaa muejmi jemi .
59005005	Ayaa pu cai tiꞌitɨj tyajamuáꞌaturaatyaꞌa , seyan ruxaahua tíꞌitechajcaꞌa iiyan chaanaca japua . Ayaa xu cheꞌeta sanaꞌa ruxaahua tiꞌicuaꞌacaraꞌa . Cu xuee saj tyuꞌujcɨꞌɨmiteꞌe mej mi amuaacuiꞌini tɨj visaaruꞌu tɨ tyaruu .
59005006	Muan xu sajta raꞌuxɨjte , sajta raajeꞌica saɨjna tɨ rɨꞌɨ tiꞌityújchaɨcaꞌa . Ajta aɨn , capu aꞌatzu amuaataꞌijmɨjra .
59005007	Aɨj xu cɨn neꞌihuaamuaꞌa , sataꞌaj tyamuaꞌa naa tyaꞌutaviicueꞌi asta naꞌa cai ya uvéꞌenyen ɨ tavastaraꞌa . Casiꞌi , autamuaꞌareeriꞌi aꞌij tɨ rɨcɨ aɨjna tɨ chuej japua tiꞌimɨjhuaca . Ayaa pu rachuꞌeveꞌe asta naꞌa cai tyuꞌucɨɨre aɨjna tɨ ajninyei a chuaataꞌa , tɨ ij ayan raꞌancuraꞌan ɨ tacaꞌiraꞌan tɨ eihua huapɨꞌɨ ruxeꞌeveꞌe . Ayaa pu rachuꞌeveꞌe maj autyajhuiini maj huateviiye ajna viitaꞌari tzajtaꞌa , ajta matɨꞌɨj atacheni .
59005008	Sataꞌaj seyan cheꞌeta sanaꞌa raachuꞌeveꞌen . Sataꞌaj huatyaujcaꞌanyen ɨ aꞌamua tzajtaꞌa , aꞌini puꞌuri tɨn ya uveꞌenyejsin aɨjna ɨ tavastaraꞌa .
59005009	Caxu aꞌij puaꞌa tyuꞌujxajta seij sajta seij , neꞌihuaamuaꞌa , tɨ ij cai Dioj ayan cheꞌeta naꞌa amuaꞌuxɨjteꞌen muejmi . Rɨꞌɨ xuꞌu muan , aꞌini puꞌuri tɨn ya uveꞌenyejsin aɨjna tɨ ayan tiꞌixaꞌapɨꞌɨntareꞌe .
59005010	Sataꞌaj seyan huaꞌutamuaꞌaree saɨme ɨ mej tiꞌixaxaꞌataꞌa ɨ tavastaraꞌa jetze maꞌacan . Sataꞌaj seyan tiraarɨꞌɨren saɨme jemi aꞌij mej huarɨj maɨjna cɨmeꞌe maj tyaꞌutaviicueꞌiriꞌi ɨ maj cɨn rajpueijtzicaꞌa .
59005011	Casiꞌi , autamuaꞌareeriꞌi muan . Ayaa pu titaꞌamitejteꞌe tɨ Dioj rɨꞌɨ tihuaꞌutaꞌa aɨme ɨ maj tiꞌitɨj cɨn tyaꞌutaviicueꞌiriꞌi . Xuꞌuri raamuaꞌareeriꞌi saɨjna ɨ tɨ cɨn tyaꞌutaviicueꞌiriꞌi aɨjna ɨ Job tyaacan . Sajta , xuꞌuri raamuaꞌareeriꞌi aꞌij tɨ tiꞌitɨ cɨn tavastaraꞌa ayan tiraaxaꞌapɨꞌɨntariꞌiriꞌi aɨjna jemi , tɨ aɨn tavastaraꞌa ayan rɨꞌɨ tirajchaɨ́ aꞌaraa , ajta ayan ráꞌancuꞌuvajxɨ .
59005012	Ajta , ai pu aɨn pueen tɨ eitzeꞌe ruxeꞌeveꞌe , neꞌihuaamuaꞌa , saj cai tiꞌitɨj cɨn tyaꞌataujratziꞌiracareꞌen , caxu seyan rɨjca ɨ tajapua tɨ eꞌemaꞌacan cɨmeꞌe , nusu ɨ chaanaca cɨmeꞌe , ni caxu tiꞌitɨ cɨmeꞌe silu cheꞌe ayan eenyaꞌa aꞌaraꞌani . Tɨ puaꞌa seyan raataxaj yee jee , cheꞌe ayan tyajaꞌureꞌenyen . Naꞌari , tɨ puaꞌa seyan raataxaj yee capu , cheꞌe ajta ayan tyajaꞌureꞌenyen . Ayaa xu aɨjna cɨn huarɨni tɨ ij cai Dioj ayan amaꞌuxɨjteꞌen .
59005013	Tɨ puaꞌa saɨj tɨ muejmi jetze ajtyamaꞌacan ayan rajpueijtzi , cheꞌe aɨn ayan huatejnyuuni ɨ Dioj jemi tɨꞌij Dioj ayan raꞌancuꞌuvajxɨꞌɨn . Naꞌari tɨ puaꞌa seij ayan rutyamuaꞌavaꞌa , cheꞌe aɨn chuiicari cɨn rɨꞌɨ tiraataꞌacareꞌen ɨ Dioj .
59005014	Tɨ puaꞌa saɨj tɨ muejmi jetze ajtyamaꞌacan ayan tiꞌicuiꞌicaa , cheꞌe aɨn huaꞌutajeeve aɨme ɨ vaujsi ɨ mej teyujtaꞌa tiꞌivaɨreꞌe mej mi maɨjna cɨn huatejnyuuni , mej mi majta nyuucajtzeꞌen ɨ tavastaraꞌa meyan raꞌavaꞌahuaateꞌen maɨjna ɨ aꞌaraꞌaraꞌan aɨjna ɨ aceituuna .
59005015	Tɨ puaꞌa meyan tyaꞌatzaahuatyaꞌa muaatejnyuuni , ayaa pu aɨjna cɨn Dioj ayan ruꞌiratuaasin aɨjna tɨ tiꞌicuiꞌicaa . Tavastaraꞌa pu xaa rarujteꞌen , ajta ayan tiraatauuniꞌira tɨ puaꞌa aɨn aꞌatɨ tiꞌitɨj cɨn autyajturaa ɨ jemin .
59005016	Aɨj pu cɨn sataꞌaj seyan aꞌij tyuꞌutaxaj seij sajta seij ɨ saj cɨn autyajturaa ɨ Dioj jemi , sajta seyan huatejnyuuni seij cɨmeꞌe sajta seij tɨ ij Dioj ayan amuaarujteꞌen . Ee xaa nyaꞌu , eecan pu tiꞌivaɨreꞌe tiꞌitɨj cɨmeꞌe tɨ puaꞌa aꞌatɨ tɨ urareꞌenyaꞌacan cɨn seijraꞌa ayan huatejnyuuni ɨ Dioj jemi .
59005017	Ajta aɨjna ɨ Elías , ayaa pu cheꞌeta naꞌa tíꞌityaatacaꞌa tyatɨj ityan . Ajta , caꞌanin pu cɨn huatejnyuu maj cai huateviiye . Aɨj pu cɨn , ayan aꞌatee aꞌachu cumu hueica ninyeꞌiraꞌa japuan eꞌitaꞌa maj cai huaviiyacaꞌa .
59005018	Tɨꞌɨqui ajtahuaꞌa huatejnyuu . Majta eꞌeyan huateviiyacaꞌa . Ajta aɨn tɨ tyuꞌuhuástiꞌihuacaꞌa a chuaataꞌa ayan tyuꞌucɨɨracaꞌa .
59005019	Neꞌihuaamuaꞌa , ayaa nu tyajaꞌamueꞌixaateꞌe . Tɨ puaꞌa aꞌatɨ ayan ruhuaritaꞌa tiꞌicaame tɨ ij cai cheꞌe ayan tyaꞌatzaahuatyaꞌa , ayaa pu teꞌeme tɨ puaꞌa saɨj ayan raatyaamueꞌitɨn tɨꞌij ajtahuaꞌa tyaꞌatzaahuatyaꞌa .
59005020	Aꞌatɨ tɨ naꞌa tɨ ayan raatyamueꞌitɨn aɨjna tɨ autyajturaa ɨ Dioj jemi tɨ ij aɨn ayan raatapuaꞌajta aɨjna tɨ cɨn ataꞌɨtzaꞌara , aɨ pu ayan raatavaɨreꞌesin aɨjna cɨmeꞌe tɨ cai yaꞌuraini ɨ ruxaijnyuꞌuca tɨ cɨn ruuri . Aɨ pu ajta aɨjna cɨn ayan huarɨni tɨ eihua huapɨꞌɨ tiraatauuniꞌi aɨjna ɨ Dioj aɨjna tɨ cɨn autyajturaa ɨ jemin . Ayaa puꞌu xaa . Antipuaꞌaracaꞌa .
60001001	Inyaa , Pedro , tɨ Dioj naataityacaꞌa nyej tyuꞌutyavaɨreꞌen ɨ jemin , yaa nu áꞌamuataujteꞌe muejmi , mɨ saj seij chuejraꞌa japua aꞌuchaatɨme aꞌu maj amuaareꞌitixɨ , tɨj naꞌa aꞌu tɨ huatacáꞌa u Ponto , ajta aujna u Galacia , ajta aujna u Capadocia , ajta aujna u Asia , ajta aujna u Bitinia , aꞌu tɨ naꞌa saj aꞌutyáuu .
60001002	Aɨ pu ayan amuaꞌantihuau aɨjna cɨmeꞌe tɨ jajcua ɨmɨ ayan tyajamuaaxaꞌapɨꞌɨntariꞌiriꞌi aꞌij tɨ tyájamuáaruuren aɨjna ɨ Dioj ɨ tyaj rajyaꞌupua . Ajta aɨn xaijnyuꞌucaraꞌaraꞌan ayan amueꞌiraaviꞌitɨ sej si seyan huatyaturan ɨ Dioj jemi , aɨjna cɨmeꞌe sej seri raꞌastijreꞌe saɨjna ɨ Cɨriistuꞌu tɨ ayan raꞌiraaxɨre ɨ ruxuureꞌe tɨ ij ayan muejmi japua huanyuuni . Cheꞌe aɨn Dioj ayan rɨꞌɨ tyajamuataꞌacareꞌen , ajta cheꞌe ayan jamuaatyapuaꞌariteꞌen tyamuaꞌa naa .
60001003	Ticheꞌe rɨꞌɨ tiraataꞌacareꞌen tyaɨjna ɨ Dioj , tɨ ajta yaꞌupuaaraꞌan pueen ɨ tavastaraꞌa , aɨjna ɨ Jesús tɨ ajta Cɨriistuꞌu pueen . Aꞌini aɨ pu eihua huapɨꞌɨ táꞌancuꞌuvajxɨꞌɨ , aɨ pu ayan taataꞌa tej ti jajcuacan cɨn huanunuꞌeihua tej ti teyan raachuꞌeveꞌen tyaɨjna , ɨ tyaj cɨn ruuri taꞌajuꞌun aɨjna cɨmeꞌe tɨ aɨn Dioj ayan raꞌajjáj huaꞌa tzajtaꞌa ɨ mɨꞌɨchite aɨjna ɨ Jesús tɨ ajta Cɨriistuꞌu pueen .
60001004	Aɨ pu ajta ayan titaataꞌasin tɨ ayan titáacɨꞌɨti aɨjna tɨ cai aꞌanaj huataujtuꞌisin , tɨ cai ajta aꞌanaj huatechuaamuari , tɨ ajta cai aꞌanaj ahuaujpuaꞌarixɨꞌɨsin . Dioj pu ayan amuajtáꞌare aujna u tajapua .
60001005	Aɨ pu ajta ayan rɨꞌɨ aꞌamuachaꞌɨ aɨjna cɨmeꞌe ɨ muáreꞌeriꞌiraꞌaraꞌan , aꞌini muan xu seyan tyaꞌatzaahuateꞌe . Ajta puꞌuri ayan rɨꞌɨ ruurijhua tɨ ij aɨn ayan huataseijreꞌen aɨjna tɨ cɨn amueꞌirajtuaani ajna xɨcajraꞌan jetze tɨ jetzen nain cɨn teꞌentipuaꞌari .
60001006	Aɨj xu cɨn seyan tyamuaꞌa naa rutyamuaꞌavaꞌa saɨjna cɨmeꞌe tɨ Dioj ayan rɨꞌɨ tyajamuaataꞌasin . Ma ajta ijii , ayaa pu ruxeꞌeveꞌe saj seyan saɨjna cɨn ruxaamɨstyaꞌa saj muiꞌicá cɨn rajpueijtzi .
60001007	Ayaa pu een cɨn ayan aꞌamuaruure mej mi meyan rɨꞌɨ tiraataꞌacareꞌen ɨ Dioj muejmi cɨmeꞌe ajna xɨcajraꞌan tɨ jetzen ajtahuaꞌa huataseijreꞌen aɨjna ɨ Jesús tɨ ajta Cɨriistuꞌu pueen . Ee xaa nyaꞌu , aɨ mu majta meyan rɨꞌɨ amuaatyatuaasin , majta rɨꞌɨ tyajamuaꞌutaseijra aꞌini muan xu seyan saɨjna cɨn tyaꞌutaviicueꞌiriꞌi ɨ saj cɨn rajpueijtzicaꞌa saɨjna cɨmeꞌe saj tyaꞌatzaahuateꞌe . Ayaa pu tiꞌivaɨreꞌe sej seyan rajpueijtzi tɨ ij Dioj ayan raamuaꞌaree saj tzaahuatiꞌiraꞌa cɨn tyaꞌatzaahuateꞌe . Aɨj pu cɨn eitzeꞌe ayan tiꞌivaɨreꞌe ɨ Dioj jemi sej seyan rajpueijtzi cai aɨjna ɨ ooro , ɨ maj taij cɨn raatyáuuna tɨ ij rumuaꞌatɨ aꞌaraꞌani .
60001008	Ajta aɨn Cɨriistuꞌu , muan xu cai aꞌanaj raaseij , ayaa xu sauj raxeꞌeveꞌe . Sajta , cai xɨ raaseij ijii , saucheꞌe xu seyan tyaꞌatzaahuateꞌe , sajta seyan saɨjna cɨn rɨꞌɨ rutyamuaꞌaveꞌe . Capu ayan rɨꞌɨri tɨ aꞌatɨ ayan raataxaj yee aꞌachu tɨ caj rɨꞌɨ tirataꞌaca aɨjna cɨmeꞌe tɨ ayan tyajamuaacɨꞌɨti aɨjna tɨ huapɨꞌɨ naa seiiraꞌa aꞌame .
60001009	Ayaa xu raꞌancuraꞌasin tɨ Dioj ayan amueꞌirajtuaani aɨjna cɨmeꞌe sej seyan tyaꞌatzaahuateꞌe .
60001010	Majta aɨme ɨ maj tiꞌixaxaꞌataꞌa ɨ Dioj jetze maꞌacan , aɨ mu mejmiꞌi meyan tyuꞌutaxajtacaꞌa maɨjna cɨmeꞌe tɨ cɨn Dioj ayan rɨꞌɨ tyajamuaatáꞌanicheꞌe . Aɨ mu majta aꞌujcaꞌanyaacan cɨn tiꞌihuaucaꞌa , majta maɨjna cɨn tiꞌimuaꞌatzɨjcaꞌa mej mi yauꞌeitaa muaꞌaraꞌani .
60001011	Ayaa mu tiꞌihuaucaꞌa tiꞌitɨj tɨ xɨcajraꞌan jetze ayan tyajaꞌureꞌenyejsin , ajta aꞌij tɨ eenyaꞌa aꞌameꞌencheꞌe ajna xɨcajraꞌan jetze tɨ cɨmeꞌen raataxajtacaꞌa aɨjna ɨ xaijnyuꞌucaraꞌaraꞌan ɨ Dioj tɨ ajta ayan huatyajturaa huaꞌa jemi . Camu aꞌatzu yauꞌeityajcaꞌa aꞌij tɨ huataujmuaꞌan aɨjna tɨ cɨmeꞌen anacai raataxajtacaꞌa yee tɨ aɨn Cɨriistuꞌu ayan rajpueijtzi aꞌaraꞌani , tɨ ajta nuꞌu eꞌeyan Dioj rɨꞌɨ raatyatuasin mej mi rɨꞌɨ tiyaꞌuseiira muaꞌaraꞌani .
60001012	Ayaa pu Dioj huaꞌutaꞌa mej mi meyan raamuaꞌaree maj cai rujɨmeꞌe meyan tíꞌixajtacaa silu ayaa mu maɨjna cɨn tiꞌivaɨraꞌacaa muejmi cɨmeꞌen , matɨꞌɨj meyan cɨn tyuꞌutaxajtacaꞌa aꞌij tɨ aɨn xaijnyuꞌucaraꞌaraꞌan ɨ Dioj ayan caꞌanijraꞌa huaꞌutaꞌa mej mi meyan tyuꞌutaxajtacaꞌa maɨjna cɨmeꞌen ɨ nyuucari tɨ cɨn Dioj amueꞌiratuaasin aꞌij sej sauchan tiraanamuajriꞌi . Dioj pu u tajapua yaꞌutaityacaꞌa ɨ ruxaijnyuꞌuca tɨ ij aɨn huaꞌa jamuan huatyaturan . Majta aɨme ɨ maj tajapua tiꞌivaɨreꞌe , maucheꞌe mu meyan raxeꞌeveꞌe mej meyan yauꞌeitaa muaꞌaraꞌani aɨjna tɨ cɨn Dioj amueꞌiratuaasin .
60001013	Aɨj xu cɨn , sataꞌaj huatyaujcaꞌanyen ɨ rutzajtaꞌa . Sataꞌaj sajta rɨꞌɨ tyaꞌutaujmuaꞌati sej si tyamuaꞌa naa nain cɨn raachuꞌeveꞌen aɨjna tɨ ayan tyajamuaacɨꞌɨti ɨ tɨ cɨn Dioj rɨꞌɨ tyajamuaataꞌasin ajna xɨcajraꞌan jetze tɨ jetzen huataseijreꞌesin aɨjna ɨ Jesús tɨ ajta iꞌi Cɨriistuꞌu .
60001014	Sataꞌaj seyan cheꞌeta sanaꞌa huarɨni matɨj tɨꞌɨrii ɨ maj huaꞌastijreꞌe ɨ ruvaujsimuaꞌa . Sataꞌaj cai cheꞌe seyan aꞌij puaꞌa tiꞌityujchaꞌɨ aꞌij tɨ ajmiꞌi caꞌanijraꞌa amuataꞌacareꞌe aɨjna tɨ ru tzajtaꞌa huiraninyeicaꞌa satɨꞌɨj cai xɨ yauꞌeityajcaꞌa aꞌij tɨ tiraavijteꞌe ɨ Dioj jemi .
60001015	Ee xaa nyaꞌu , sataꞌaj cai aꞌij puaꞌa rɨjca , silu sataꞌaj seyan nain cɨn urareꞌenyaꞌacan cɨn tiꞌiteseijraꞌa tɨj ajta urareꞌenyaꞌacan cɨn tiꞌiseijreꞌe aɨjna tɨ amuaatajée . Sataꞌaj seyan nain cɨn huarɨni aꞌij sej tiꞌityujchaꞌɨ aꞌini ayaa pu teꞌeyuꞌusiꞌi tɨcɨn : “ Sataꞌaj seyan urareꞌenyaꞌacan cɨn tiꞌiteseijraꞌa aꞌini nyaa nu nyajta urareꞌenyaꞌacan cɨn seijreꞌe . ”
60001016	
60001017	Ajta aɨn Dioj ayan ruxaꞌa naꞌa huaꞌaxɨjteꞌen ɨ tyaɨte aꞌij tɨ saɨj huarɨj . Aɨj pu cɨn , tɨ puaꞌa seyan raatamuáꞌamuateꞌen yee rutaata , sataꞌaj seyan raꞌatesaꞌa satɨj sanaꞌa sauj iiyan tipuasaaruveꞌe chaanaca japua .
60001018	Ayaa pu tiraavijteꞌe sej seyan rɨꞌɨ tiꞌityujchaꞌɨ aꞌini xuꞌuri ramuaꞌaree tiꞌitɨ tɨ pɨrɨcɨ tɨ cɨmeꞌen Cɨriistuꞌu ayan tyuꞌutanajchitacaꞌa aɨjna ɨ saj cɨn téꞌechaɨcaꞌa ɨ Dioj jemi sej si cai cheꞌe seyan tiꞌijrɨꞌɨraa aꞌij sej sejmiꞌi tiꞌijrɨꞌɨrajcaa saɨjna cɨmeꞌe ɨ yeꞌira tɨ cai tiꞌitɨ vaɨraꞌacaa , ɨ maj amuaataꞌitiiriꞌi ɨ aꞌamuavaujsicɨꞌɨ . Capu Cɨriistuꞌu aɨjna cɨn tyuꞌutanajchitacaꞌa aɨjna cɨmeꞌe ɨ ooro , naꞌari aɨjna cɨmeꞌe ɨ plaata , tɨ ayan aꞌapuaꞌare , silu aɨ pu aɨjna cɨn tyuꞌutanajchitacaꞌa aɨjna cɨmeꞌe ɨ ruxuureꞌe tɨ huapɨꞌɨ tiꞌivaɨreꞌe . Ayaa pu Cɨriistuꞌu huataujmuaɨꞌɨvajtacaꞌa tɨj canyaꞌa , tɨ cai aꞌatzu cápitaꞌina , tɨ cai tiꞌitɨ cɨn aꞌatura .
60001019	
60001020	Ayaa pu Dioj raꞌantihuau tɨꞌɨj cai xɨ raatyataahua aɨjna ɨ chaanaca tɨꞌi ayan aɨjna cɨn tyuꞌutyavaɨreꞌen . Ajta , ijii tɨ nain teꞌentipuaꞌari , Cɨriistuꞌu pu ayan huataseijre tɨ ij aꞌamua japua huanyuuni .
60001021	Ayaa xu een cɨn seyan raꞌatzaahuateꞌe ɨ Dioj saɨjna cɨmeꞌe aꞌij tɨ huarɨj aɨjna ɨ Cɨriistuꞌu . Ajta Dioj ayan raꞌajjáj huaꞌa tzajtaꞌa ɨ mɨꞌɨchite . Tɨꞌɨjtaꞌi ayan rɨꞌɨ tiraatyajtuaa tɨ ij ayan nain cɨn antyujmuaꞌaréera tɨj naꞌa rusen cɨmeꞌe . Aɨj xu cɨn seyan tyaꞌatzaahuateꞌe , sajta tiꞌichueꞌeveꞌe .
60001022	Aꞌini muan xu seyan ráꞌantzaahua saɨjna ɨ nyuucari tɨ ayan tiꞌayajna sej si sajta seyan huaꞌaxeꞌevaꞌa ɨ ruꞌihuaamuaꞌa , aɨj xu cɨn seri rɨꞌɨ uhuaujruu ɨ aꞌamua tzajtaꞌa . Aɨj xu cɨn , sataꞌaj seyan aꞌujcaꞌanyaacan cɨn huaujxeꞌeveꞌen seij sajta seij , tyamuaꞌa naa .
60001023	Cheꞌe ayan tyajaꞌureꞌenyen aꞌini caxu jajcuacan cɨn huanunuꞌeihuacaꞌa aɨjna cɨmeꞌe tɨ áꞌapuapuaꞌare silu aɨjna cɨmeꞌe tɨ cai aꞌanaj áꞌapuaꞌaren . Ai pu aɨn pueen ɨ nyuucari tɨ Dioj jemi aꞌuveꞌeyeꞌi . Aɨ pu taarujteꞌeve , ajta ayan rusen cɨn aꞌateeri .
60001024	Ee xaa nyaꞌu , ayaa pu cheꞌeta naꞌa teꞌeyuꞌusiꞌi ɨ yuꞌuxari jetze tɨcɨn : Matɨj manaꞌa puaꞌamua mej tyahueꞌiraꞌa , ayaa mu eꞌen tɨj aɨjna ɨ ɨxaj . Ajta ɨ maj cɨn áꞌujtzaahuateꞌe , ayaa pu een tɨj aɨjna ɨ xuuxuꞌuraꞌan aɨjna ɨ ɨxaj . Ayaa pu tiꞌirɨnyaca tɨ ayan huatyaahuan aɨjna ɨ ɨxaj , ajta cávatzɨjsin aɨjna ɨ xuuxuꞌuraꞌan .
60001025	Ma ajta aɨn ɨ nyuucari tɨ Dioj jemi aꞌuveꞌeyeꞌi , aɨ pu rusen cɨn seiraꞌa aꞌame . Ajta aɨn ɨ nyuucari , ai pu aɨn pueen ɨ mej tyajamuaataꞌixaa , ɨ saj sajta cɨn huataujtyamuaꞌave .
60002001	Aɨj pu cɨn , ayaa pu ruxeꞌeveꞌe saj raatapuaꞌajta saɨjna cɨmeꞌe saj aꞌij puaꞌa huaꞌaruure ɨ ruxaꞌaj tyaɨte nusu saj huaꞌacuanamua caꞌɨn saj hueꞌitzi cɨn ruseijrata . Sataꞌaj sajta cai ruchueera seij sajta seij . Sajta sataꞌaj cai aꞌij puaꞌa tihuaꞌaxajta ɨ ruxaꞌaj tyaɨte .
60002002	Sataꞌaj seyan éꞌenyeꞌen matɨj ɨ tɨꞌɨri ɨ maj eihua huapɨꞌɨ tzaꞌacuj mej mi maɨjna cɨn huavaujseꞌen maɨjna cɨmeꞌe ɨ huaꞌa tziꞌime ɨ huaꞌanaana . Sataꞌaj seyan cheꞌeta sanaꞌa raxeꞌevaꞌa tɨ ij aɨn xaijnyuꞌucaraꞌaraꞌan ɨ Dioj ayan aɨjna cɨn tyajamuaataitiꞌi aɨjna cɨmeꞌe ɨ nyuucari tɨ reꞌenyaꞌacan cɨn seijreꞌe tɨ ij aɨjna cɨn rɨꞌɨ amuaaruuren tɨ ij ayan tyajamuaacɨꞌɨti tɨ aɨn Dioj ayan amueꞌirajtuaani , aꞌini xuꞌuri raamuaꞌareeriꞌi tɨ aɨn tavastaraꞌa ayan rɨꞌɨ tyajaꞌamuachaɨ aꞌayeꞌi .
60002003	
60002004	Ayaa xu seri ajtyáxɨɨracaꞌa saɨjna jemi tɨ ayan een tɨj tetej tɨ iꞌiruuri . Majta ɨ tyetyaca , maruuhuaꞌaxɨ maɨjna ɨ tetej . Ma ajta Dioj , aɨ pu raꞌavaꞌahuau aɨjna cɨmeꞌe tɨ rɨꞌɨ huapɨꞌɨ tyuꞌutyavaɨreꞌen .
60002005	Sajta muan , ayaa pu cheꞌeta naꞌa Dioj rɨꞌɨ áꞌamuaruuren sej si seyan cheꞌeta sanaꞌa eenyeꞌen tyuꞌutyavaɨreꞌen tɨj ɨ tetej tɨ iꞌiruuri ɨ tɨ cɨn chiꞌi iraꞌajtaahua . Ayaa pu áꞌamuaruuren sej si seij sanaꞌa seijraꞌa ɨ tyaɨte tɨ muejmi jamuan huatyajturaa aɨjna ɨ xaijnyuꞌucaraꞌaraꞌan ɨ Dioj , sej si seyan urareꞌenyaꞌacan cɨn seijraꞌa ɨ Dioj jemi , sej si vaꞌacan cɨn tyuꞌutyavaɨreꞌen ɨ jemin . Aɨj xu cɨn , sataꞌaj seyan rɨꞌɨ xaꞌajuꞌun saj saɨjna cɨn tyuꞌutamuaɨꞌɨvajta saɨjna cɨmeꞌe tɨ aɨn xaijnyuꞌucaraꞌaraꞌan ɨ Dioj ayan amuaataꞌasin , sej si seyan raꞌutamuaꞌaree tɨ ij ajta Dioj ayan raꞌancuraꞌan aɨjna ɨ muaɨꞌɨvejri aɨjna cɨmeꞌe aꞌij tɨ huarɨj aɨjna ɨ Jesús tɨ Cɨriistuꞌu pueen .
60002006	Ayaa pu tiꞌeen , aꞌini ayaa pu teꞌeyuꞌusiꞌi ɨ yuꞌuxari jetze tɨcɨn : Casiꞌi , xaaseij . Nuꞌuri raꞌatyájra aujna u Sión , seij ɨ tetej , ɨ nyaj raꞌavaꞌahuau tɨ i ayan tyuꞌutyavaɨreꞌen nyaj japuan raꞌajtaahua ɨ chiꞌi . Ajta aɨn ɨ tetej , eihua nu huapɨꞌɨ rɨꞌɨ tiraatyajtuaa . Ajta , capu aꞌatzu rɨꞌɨri mej meyan tyuꞌutatéviꞌiraꞌa aꞌatɨ tɨ naꞌa tɨ ayan raꞌaraꞌastijreꞌen aɨjna ɨ tetej . Aɨjna ɨ tetej ɨ maj ma ruuhuaꞌaxɨ aɨme ɨ maj raꞌajtaahua ɨ chiꞌi , Dioj pu ayan raꞌavaꞌahuau tɨ ayan tyuꞌutyavaɨreꞌen tɨ japuan raꞌajtaahua ɨ chiꞌi . Aɨj pɨrɨcɨ ɨ tetej ɨ maj jetzen áꞌijcaacata ɨ tyaɨte , ajta ɨ mej jetzen aꞌitávitzej . Ayaa mu een cɨn jetzen áꞌijcaacata maɨjna cɨmeꞌe maj cai raꞌastijreꞌe maɨjna ɨ nyuucari ɨ maj raanamuajriꞌi .
60002007	Ajta , muejmi jemi ɨ sej tyaꞌatzaahuateꞌe , eecan pu naa tyajamuaꞌaseijrateꞌe aɨjna ɨ tetej . Ma majta aɨme jemi ɨ maj cai áꞌujcaꞌanye mej tyaꞌantzaahuateꞌen , ayaa pu teꞌeme aꞌij tɨ teꞌeyuꞌusiꞌi tɨcɨn : Aɨjna ɨ tetej ɨ maj ma ruuhuaꞌaxɨ aɨme ɨ maj raꞌajtaahua ɨ chiꞌi , Dioj pu ayan raꞌavaꞌahuau tɨ ayan tyuꞌutyavaɨreꞌen tɨ japuan raꞌajtaahua ɨ chiꞌi .
60002008	Ajta , ayan tɨcɨn : Aɨj pɨrɨcɨ ɨ tetej ɨ maj jetzen áꞌijcaacata ɨ tyaɨte , ajta ɨ mej jetzen aꞌitávitzej . Ayaa mu een cɨn jetzen áꞌijcaacata maɨjna cɨmeꞌe maj cai raꞌastijreꞌe maɨjna ɨ nyuucari ɨ maj raanamuajriꞌi . Ayaa pu een cɨn ayan tihuaꞌuxaꞌapɨꞌɨntariꞌiriꞌi tɨꞌi Dioj ayan huaꞌuruuren .
60002009	Ma sajta muan , ayaa xu eꞌen tɨj seica ɨ tyaɨte tɨ Dioj huaꞌantihuau , sej si seyan jamuan huatyaturan . Muan xu sajta saɨn pueen aɨme ɨ saj seij chuejraꞌan japua eꞌemaꞌacan tɨ Dioj ayan huatauraꞌate . Muan xu sajta tyaɨtestyamuaꞌameꞌen pueen ɨ Dioj sej si seyan tihuaꞌutaꞌixaateꞌen ɨ saj cɨn rɨꞌɨ tirataꞌaca saɨjna tɨ ayan amuaatajée . Sataꞌaj cai cheꞌe seyan áꞌujhuaꞌanyeꞌen aꞌu tɨ aꞌutɨcaꞌa , silu sej si saun aꞌutyaturan ɨ jemin aꞌu tɨ áꞌunyeeriꞌi sej si saun rɨꞌɨ tiyáꞌuseijra .
60002010	Ajnaꞌɨmɨ , caxu tyaɨtestyamuaꞌameꞌen pueenyaꞌacaa ɨ Dioj . Ma sajta ijii , xuꞌuri muan tyaɨtestyamuaꞌameꞌen pueen aɨjna . Ajnaꞌɨmɨ , capuuxɨ amuaꞌacuꞌuvajcaꞌa aɨjna ɨ Dioj . Ma ajta ijii , aɨ pu ari amuaꞌacuꞌuve .
60002011	Ayaa nu tyajaꞌamuahuavii mɨ nyej aꞌamuaxeꞌeveꞌe sej seyan seijraꞌa matɨj aɨme ɨ maj seij chuejraꞌa japua eꞌepuasaaruveꞌe , naꞌari matɨj aɨme ɨ maj huaꞌutamuari . Caxu seyan tauraꞌacareꞌen sej seyan raꞌastijraꞌa saɨjna tɨ aꞌamua tzajtaꞌa huiraninyei tɨ aꞌij puaꞌa een , tɨ ajta tiꞌiteseꞌe aɨjna jetze ɨ aꞌamuaxaijnyuꞌuca .
60002012	Sataꞌaj seyan rɨꞌɨ titetyújchaɨca huaꞌa jemi ɨ mej seij chuejraꞌa japua eꞌemaꞌacan tɨ ij xaꞌapɨꞌɨn teꞌirajraꞌani tɨ puaꞌa meyan tiꞌitɨ cɨn aꞌij puaꞌa tyajaꞌamuaxajta . Tɨ puaꞌa seyan rɨjca , ayaa mu raseira muaꞌajuꞌun saj xaꞌapɨꞌɨn huarɨj saɨjna cɨmeꞌe ɨ maj cɨn aꞌij puaꞌa tyajaꞌamuaxajtacaꞌa , majta meyan rɨꞌɨ tiraataꞌasin maɨjna ɨ Dioj ajna xɨcajraꞌan tɨ jetzen ajtahuaꞌa huataseijreꞌesin itejmi jemi ɨ tavastaraꞌa .
60002013	Sataꞌaj seyan huaꞌastijraꞌa matɨj manaꞌa puaꞌamua ɨ tyaɨte ɨ maj tiꞌitɨ cɨn antyujmuaꞌaree aꞌini ayaa pu titaataꞌitiiriꞌi ɨ tavastaraꞌa . Ticheꞌe raꞌastijraꞌa tyaɨjna tɨ aɨjna cɨn tiꞌitejvee tɨ nain cɨn tyuꞌutaijta , aꞌini aɨ pu aɨn pueen tɨ eitzeꞌe vaꞌacan cɨn tiꞌivaɨreꞌe .
60002014	Ticheꞌe tyajta huaꞌastijraꞌa aɨme ɨ tajtuhuaani , aꞌini aɨjna tɨ nain cɨn tiꞌijta aɨ pu ayan huaꞌutaityacaꞌa mej mi pueijtzi huaꞌutaꞌan aɨme ɨ maj aꞌij puaꞌa tiꞌityujchaꞌɨ , mej mi majta rɨꞌɨ tihuaꞌataꞌacareꞌen aɨme ɨ maj meyan rɨcɨ aꞌij tɨ tiraavijteꞌe .
60002015	Ayaa pu xaa tiꞌijxeꞌeveꞌe ɨ Dioj sej seyan rɨꞌɨ titetyújchaɨca sej si saɨjna cɨn huaꞌantimueꞌitɨn aɨme ɨ maj cai máumuaꞌaree , mej mi cai cheꞌe meyan aꞌij puaꞌa tiꞌixajta , tɨ cai tiꞌitɨ vaɨreꞌe .
60002016	Sataꞌaj seyan rɨjca matɨj aɨme ɨ maj ruxaahua tiꞌimɨjhuaca . Ma sajta muan , caxu seyan titaatáujtuuhuaꞌan saj aꞌij puaꞌa huarɨni , sajta seyan jetzen rupuaꞌarityaꞌa saj nuꞌu xaꞌapɨꞌɨn huarɨj saɨjna cɨmeꞌe saj ruxaahua áꞌujhuaꞌan . Sataꞌaj seyan rɨꞌɨ titetyújchaɨca matɨj aɨme ɨ mej ravaɨreꞌe ɨ Dioj .
60002017	Sataꞌaj rɨꞌɨ tihuaꞌajchaɨ naijmiꞌica aꞌij tɨ tiraavijteꞌe . Sataꞌaj huaꞌaxeꞌevaꞌa ɨ taꞌihuaamuaꞌa ɨ maj majta tyaꞌatzaahuateꞌe . Sataꞌaj raꞌatesaꞌa ɨ Dioj . Sataꞌaj sajta rɨꞌɨ tiraatyajtuaani aɨjna ɨ tajtuhuan tɨ nain cɨn tiꞌijta iiya chuejraꞌa japua .
60002018	Sajta muan , mɨ sej caꞌanyejri cɨn tiꞌimɨjhuaca , sataꞌaj huaꞌaraꞌastijreꞌen aꞌij tɨ tiraavijteꞌe aɨme ɨ mej tyajaꞌamueꞌijteꞌe . Sataꞌaj huaꞌastijraꞌa aꞌachu maj puaꞌamua . Caxu aɨme sanaꞌa tɨ puaꞌa meyan rɨꞌɨ tyajamuájchaɨ , naꞌari maj rɨꞌɨ tiꞌitetyaɨte , naꞌari tɨ puaꞌa aꞌij puaꞌa metiꞌitetyaɨte , sataꞌaj naijmiꞌica aꞌastijraꞌa .
60002019	Ee xaa nyaꞌu , ayaa pu Dioj rɨꞌɨ tiraatyatuaasin aɨjna ɨ aꞌatɨ tɨ puaꞌa aɨn ayan raꞌutamuaꞌaree ɨ Dioj , ajta aɨn ayan tyaꞌutaviicueꞌi tɨ puaꞌa saɨj ayan pueijtzi raataꞌan tɨ cai ayan tiraavijteꞌe .
60002020	Aru tɨ puaꞌa ayan pueijtzi muaacɨꞌɨti aɨjna cɨmeꞌe pej peyan aꞌij puaꞌa huarɨj , tɨ puaꞌa peyan paɨjna cɨn tyaꞌutaviicueꞌi tyamuaꞌa naa , capu aꞌatzu aꞌij timuatyavaꞌɨri . Naꞌari cai , tɨ puaꞌa peri xaꞌapɨꞌɨn huarɨj , tɨ puaꞌa paɨjna cɨn rajpueijtzi , pajta peyan tyaꞌutaviicueꞌi tyamuaꞌa naa , Dioj pu rɨꞌɨ timuaatyatuaasin .
60002021	Ee xaa nyaꞌu , Dioj pu ayan aɨjna cɨn amuaatajée sej seyan rajpueijtzi , sajta tyaꞌutaviicueꞌi , aꞌini aɨjna ɨ Cɨriistuꞌu aꞌamua jetze maꞌacan pu rajpueiitzi aꞌaraa . Ayaa pu aɨjna cɨn huarɨj , tɨꞌij muejmi huataꞌitii sej si seyan cheꞌeta sanaꞌa huarɨni aꞌij tɨ aɨn anacai huarɨj .
60002022	Capu tiꞌitɨj cɨn autyajturaa ɨ Dioj jemi . Capu ajta aꞌanaj tyuꞌuhueꞌitacaꞌa .
60002023	Matɨꞌɨj meyan raꞌajtyaꞌaxɨ , aɨ pu cai ayan huaꞌajtyaꞌaxɨ aɨme . Matɨꞌɨj pueijtzi raataꞌa , ni capu ayan tihuaꞌuxájtziꞌiriꞌi , silu ayaa pu huataujtuiiriꞌi aɨjna jemi tɨ ayan tzaahuatiꞌiraꞌa cɨn tihuaꞌaxɨjteꞌe .
60002024	Aɨ pu rusaɨj rajpueiitzi aꞌaraa ɨ rujetze tajetze maꞌacan aɨjna cɨmeꞌe ɨ tyaj cɨn autyajturaa ɨ Dioj jemi . Ayaa pu aɨjna cɨn huarɨj tej ti teyan raatapuaꞌajta ɨ tyaj cɨn atyaꞌɨtzaꞌara ɨ Dioj jemi . Muan xu saɨjna cɨn huaruj saɨjna cɨmeꞌe tɨ aɨn rajpueijtzicaꞌa .
60002025	Ajnaꞌɨmɨ , ayaa xu seijraꞌacaa matɨj ɨ canyaꞌaxɨ tɨ cai aꞌatɨ huaꞌasaɨreꞌe . Ma ajta ijii , xuꞌuri saɨjna jemi tyujsaɨj , saɨjna jemi tɨ aꞌamua cujtaꞌa huameꞌen , tɨ ajta aɨjna cɨn antyujmuaꞌaree tɨ nain cɨn aꞌamua japua huanyuuni .
60003001	Sajta muan , mɨ sej vícheꞌejmee , sataꞌaj seyan cheꞌeta sanaꞌa huaꞌastijraꞌa saɨme ɨ aꞌamuacɨnaꞌastyamuaꞌa . Ayaa xu huarɨni sej si seyan eenyeꞌequeꞌen huaꞌantimueꞌitɨn ɨ seica ɨ maj cai raꞌaste ɨ nyuucari tɨ cɨmeꞌen raxaj ɨ Cɨriistuꞌu . Tɨ puaꞌa seyan huarɨni , capu ruxeꞌevaꞌa jaꞌame saj tihuaꞌutaꞌixaateꞌen sej si huaꞌutyamueꞌitɨn silu seyan sanaꞌa huáꞌamueꞌitɨn saɨjna cɨmeꞌe saj rɨꞌɨ tiꞌityujchaꞌɨ .
60003002	Aɨ mu xaa meyan raꞌancuraꞌasin ɨ nyuucari matɨꞌɨj raaseij sej seyan tzaahuatiꞌiraꞌa cɨn ranaꞌamiche ɨ Dioj , sajta saj cai tiꞌitɨ cɨn aꞌatura aɨme jemi ɨ rucɨnaꞌastyamuaꞌa .
60003003	Majta aɨme ɨ mej vícheꞌejmee , capu ayan tiraavijteꞌe maj meyan manaꞌa rɨꞌɨ huaujruuren maɨjna cɨmeꞌe tɨ jeijreꞌe seijreꞌe , tɨ puaꞌa aɨjna cɨmeꞌe maj meyan rɨꞌɨ tiꞌihuaujcɨsta , nusu maj meyan tiꞌitɨ cɨn ucaujrujtiꞌiraxɨꞌɨn tɨ ooro cɨn taavijhua naꞌari maj meyan reꞌenyaꞌacan cɨn tyuꞌutyaujchejteꞌen cɨɨxuri cɨmeꞌe tɨ tɨtɨꞌɨj .
60003004	Capu aɨ naꞌa ayan tiraavijteꞌe silu micheꞌe meyan rɨꞌɨ tihuaꞌaseijratyaꞌa maɨjna tɨ ruꞌavaa ɨ huaꞌa tzajtaꞌan , maɨjna tɨ cai aꞌanaj aꞌapuaꞌari . Micheꞌe cai meyan tiꞌitɨj cɨn huaꞌamuareꞌeristeꞌe ɨ rucɨnaꞌastyamuaꞌa . Ai pu aɨn pueen tɨ eihua huapɨꞌɨ ruxeꞌeveꞌe ɨ Dioj jemi .
60003005	Ayaa mu eenyeꞌequeꞌen rɨꞌɨ huaujruu ajcaꞌihuaꞌɨmɨ aɨme ɨ juuca ɨ maj urareꞌenyaꞌacan cɨn huatyajturaa ɨ Dioj jemi , ɨ maj majta tyaꞌantzaahua ɨ Dioj jemi .
60003006	Ayaa mu cheꞌeta manaꞌa huaꞌaraꞌastijre ɨ rucɨnaꞌastyamuaꞌa tɨj aɨjna ɨ Sara tyaacan ayan raꞌaraꞌastijre aɨjna ɨ Abraham tyaacan . Ajta , pu ayan raatamuáꞌa tɨcɨn “ nyavastaraꞌa ” . Sajta muan mɨ sej vícheꞌejmee , ayaa xu yaujmuaꞌameꞌen pueenyaꞌa xaꞌajuꞌun aɨjna ɨ Sara tɨ puaꞌa seyan nain cɨn rɨꞌɨ huarɨni , sajta cai tiꞌitɨ cɨn tiꞌitzɨɨnyaꞌa .
60003007	Sajta muan , mɨ sej nyejnyaꞌɨche , sataꞌaj seyan rɨꞌɨ tihuaꞌajchaɨ ɨ ruꞌɨstyamuaꞌa . Sataꞌaj seyan rɨꞌɨ tihuaꞌutyajtuaani aꞌini camu meyan rucaꞌanye satɨj muan , mɨ sej tetyaca pueen . Naimiꞌi xu sajta seyan cheꞌeta sanaꞌa raꞌancuraꞌasin saɨjna tɨ cɨn Dioj rɨꞌɨ tyajamuaataꞌasin sej si ruuri huatyaturan ɨ Dioj jemi . Ayaa xu rɨꞌɨ tihuaꞌajchaɨ ɨ aꞌamuaꞌɨstyamuaꞌa tɨ ij cai tiꞌitɨ cɨn amuaatamuáreꞌeristeꞌen aɨjna cɨmeꞌe ɨ saj cɨn raatahuaviira ɨ Dioj .
60003008	Yaa puꞌu xaa , ayaa xu huarɨni , naijmiꞌi muan . Sataꞌaj seyan cheꞌeta sanaꞌa rahuauca ɨ Dioj jemi sej sij seyan ruꞌihuaamuaꞌaca tyamuaꞌa naa . Sataꞌaj ahuaujcuꞌuven seij sajta seij , sataꞌaj seyan sajta huaujxeꞌeveꞌen . Sataꞌaj sajta seyan ahuaujcaꞌanyen aɨme jemi ɨ mej rajpueijtzi sej si rɨꞌɨ tihuaꞌutaꞌan . Sajta muan , sataꞌaj cai tiꞌitɨ cɨn aꞌujtzaahuatyaꞌa .
60003009	Tɨ puaꞌa aꞌatɨ ayan aꞌij puaꞌa amuaaruuren , caxu seyan cheꞌeta sanaꞌa aꞌij puaꞌa raruuraa . Naꞌari , tɨ puaꞌa aꞌatɨ ayan aꞌij puaꞌa tyajaꞌamuaxajta , caxu seyan cheꞌeta sanaꞌa aꞌij puaꞌa tiꞌijxajta , silu sataꞌaj seyan rɨꞌɨ tiraataꞌan , aꞌini ayaa pu aɨjna cɨn Dioj tyajamuaatajée sej si seyan huarɨni tɨ ij ajta aɨn Dioj ayan tiꞌitɨ cɨn rɨꞌɨ tyajamuaataꞌan .
60003010	Ayaa pu aɨjna cɨn teꞌeyuꞌusiꞌi tɨcɨn : Tɨ puaꞌa aꞌatɨ ayan raxeꞌevaꞌa tɨ aꞌateeviꞌin ruuri , tɨ ajta rɨꞌɨ tiraatyavaɨreꞌen nain xɨcaj tzajtaꞌa , cheꞌe aɨn ayan huarɨni tɨ cai aꞌij puaꞌa tyúꞌujxajtavaꞌa , tɨ cai ajta ayan tíꞌihueꞌitacareꞌen .
60003011	Cheꞌe aɨn raatapuaꞌajta tɨ aꞌij puaꞌa tiꞌityujchaꞌɨ , ajta cheꞌe aɨn ayan huarɨni tɨ xaꞌapɨꞌɨn cɨn seijraꞌa . Cheꞌe ajta aɨn ayan rahuauca tɨ rɨꞌɨ tiꞌiseijraꞌa huaꞌa jemi ɨ tyaɨte . Cheꞌe ahuaujcaꞌanyen tɨ ayan huarɨni .
60003012	Ee xaa , rɨꞌɨ pu tihuaꞌaseij ɨ Dioj aɨme ɨ maj rɨꞌɨ titetyújchaꞌɨ . Aɨ pu huaꞌanamua matɨꞌɨj meyan tiꞌijhuaviira ɨ jemin . Ajta ayaa pu tavastaraꞌa aꞌij puaꞌa tihuaꞌaseij aɨme ɨ maj aꞌij puaꞌa titetyújchaꞌɨ .
60003013	Tɨ puaꞌa ayan tiꞌen , ¿ ni cai aꞌatɨ ayan meꞌeseijreꞌe tɨ ayan aꞌij puaꞌa amuaaruuren aɨjna cɨmeꞌe saj aꞌujcaꞌanyaacan cɨn tiꞌiteseꞌe sej seyan huarɨni tiꞌitɨ cɨmeꞌe tɨ íꞌixaꞌapɨꞌɨn ? Capu xaa nyaꞌu . Capu maꞌa aꞌatɨ xaa nyaꞌu .
60003014	Ma ajta , tɨ puaꞌa seyan saɨjna cɨn rajpueijtzi saɨjna cɨmeꞌe saj xaꞌapɨꞌɨn cɨn huarɨj , capu amɨn aꞌij . Dioj pu rɨꞌɨ tyajamuaataꞌasin . Aɨj xu cɨn , caxu huaꞌatzɨɨnyaꞌa , caxu sajta aꞌij puaꞌa tityaꞌujmuajca .
60003015	Ma sajta muan , sataꞌaj seyan rɨꞌɨ tiraatyajtuaani ɨ rutzajtaꞌa saɨjna ɨ Cɨriistuꞌu , aꞌini aɨ pu tavastaraꞌa pueen . Aꞌanaj tɨ naꞌa xu seyan rɨꞌɨ huaujruuren sej si seyan huatyaujnan huaꞌa jemi ɨ maj meyan maɨjna cɨn tyajaꞌamueꞌihuaꞌura ɨ saj cɨn tiꞌichuꞌeveꞌe ɨ rujemi .
60003016	Ma sajta , sataꞌaj seyan sanaꞌa rɨjca , sataꞌaj cai aꞌujtzaahuatyaꞌa seyan tihueꞌixaatyaꞌa , sataꞌaj sajta raꞌatesaꞌa saɨjna ɨ saj jamuan tiꞌixa . Sataꞌaj seyan rɨꞌɨ tyaꞌutaujmuaꞌati ɨ rumuaꞌatziiraꞌa cɨmeꞌe sej si cai tiꞌitɨ cɨn aꞌaturaaca , tɨ ij ayan tihuaꞌutateviꞌirasteꞌen aɨme ɨ maj aꞌij puaꞌa aꞌamuaruure maɨjna cɨmeꞌe maj meyan aꞌij puaꞌa tyajaꞌamuaxa aꞌij saj rɨcɨ saɨjna cɨmeꞌe saj rɨꞌɨ titetyújchaꞌɨ ɨ Cɨriistuꞌu jemi .
60003017	Ayaa naꞌa , aꞌini tɨ puaꞌa Dioj ayan tiꞌijxeꞌeveꞌe saj tiꞌitɨj cɨn rajpueijtzi , eitzeꞌe pu rɨꞌɨ tyajamuatyavaꞌɨri saj seyan saɨjna cɨn rajpueijtzi saj xaꞌapɨꞌɨn rɨcɨ cai tɨ puaꞌa seyan saɨjna cɨn rajpueijtzi saɨjna cɨmeꞌe saj aꞌij puaꞌa rɨcɨ .
60003018	Ajta aɨn Cɨriistuꞌu , ayan seij naꞌa huamɨꞌɨ aɨjna cɨmeꞌe ɨ maj cɨn naijmiꞌi meyan autyajturaa ɨ Dioj jemi . Aɨjna tɨ cai tiꞌitɨ cɨn autyajturaa ayan huaꞌa jetze maꞌacan huamɨꞌɨ aɨme ɨ maj aꞌij puaꞌa titetyújchaɨcaꞌa tɨ ij ayan huaꞌanviꞌitɨn ɨ Dioj jemi . Aɨjna ɨ maj meyan raajeꞌica ɨ Cɨriistuꞌu tɨ ratyáhueꞌiraꞌacaa , Dioj pu ajta ayan ruxaijnyuꞌuca cɨn raꞌajjáj huaꞌa tzajtaꞌa ɨ mɨꞌɨchite .
60003019	Ajta aɨn xaijnyuꞌucaraꞌaraꞌan ɨ Dioj ayan raataꞌa tɨ tihuaꞌutaꞌixaateꞌen aɨme ɨ xaijnyuꞌucari ɨ mej maun tajete aityanamiꞌihuacaꞌa .
60003020	Majta aɨme ɨ xaijnyuꞌucari , ajnaꞌɨmɨ mu meyan cai raꞌaraꞌastijre , ajna xɨcajraꞌa jetze tɨ jetzen Dioj auj ayan téꞌeviicueꞌiracaa , ajta ayan rachuꞌevaꞌacaa tɨꞌɨj auj aɨn Noé ratyataahuajmaꞌa aɨjna ɨ baarcu tɨ veꞌe . Ajta aɨ pu seica huatyavaɨ mej mi maun utyajrupi ɨ baarcu tzajtaꞌa mej mi cai aujamɨn ɨ jaj cɨmeꞌe . Ayaa mu araꞌasicaa arahueica .
60003021	Ajta aɨn ɨ jaj ayan huataujmuaꞌa ɨ saj cɨn huamuaɨꞌɨvijhuacaꞌa , aɨjna tɨ ajta cɨn Dioj ayan amueꞌirajtuaa . Capu ayan huataujmuaꞌa tɨ Dioj ayan amuáꞌariꞌiriꞌi ɨ chuej tɨ caꞌameꞌe ɨ aꞌamua jetze , silu ayaa pu huataujmuaꞌa sej seyan rájhuaviiriꞌi ɨ Dioj tɨ ayan amuaataꞌan sej urareꞌenyaꞌacan cɨn huatyaturan ɨ rumuaꞌatziiraꞌa jetze ɨ Dioj jemi , aɨjna cɨmeꞌe tɨ ayan raꞌajjáj huaꞌa tzajtaꞌa ɨ mɨꞌɨchite aɨjna ɨ Jesús tɨ Cɨriistuꞌu pueen .
60003022	Ajta ijii , an pu aꞌujnyéj u tajapua tɨ ari aun aꞌacajca ɨrɨɨtaꞌan pujmeꞌen ɨ Dioj . Aɨ pu ajta ari aɨjna cɨn antyujmuaꞌaree tɨ tihuaꞌutaijteꞌen aɨme ɨ maj tajapua tiꞌivaɨreꞌe , ajta aɨme ɨ maj tiꞌitɨj cɨn antyujmuaꞌaree , ajta aɨme ɨ maj vaꞌacan cɨn tityatatyaꞌupuꞌu , matɨj manaꞌa puaꞌamua ɨ maj xaijnyuꞌucari pueen .
60004001	Aꞌini aɨn Cɨriistuꞌu pu ayan rujetze rajpueiitzi aꞌaraa , sataꞌaj seyan saɨjna jetze tyuꞌumuaꞌati sej si seyan cheꞌeta sanaꞌa huarɨni , aꞌini aꞌatɨ tɨ naꞌa tɨ ayan rujetze rajpueiitzi aꞌaraa , ayaa pu ari raatapuaꞌajtacaꞌa tɨ tiꞌitɨ cɨn atyaꞌɨtzaꞌara ɨ Dioj jemi .
60004002	Ayaa pu aɨjna cɨn aꞌateeviꞌi tɨ ruuri aɨjna ɨ aꞌatɨ aɨjna cɨmeꞌe tɨ aɨjna jetze araujcaꞌanye aꞌij tɨ tiꞌijxeꞌeveꞌe ɨ Dioj tɨj naꞌa tɨ auj aꞌateeviꞌi aꞌame . Capu cheꞌe aɨjna jetze aꞌujcaꞌanyaa aꞌame aɨjna tɨ aꞌij puaꞌa een tɨ ajta rujetze huiraninyei .
60004003	Cheꞌe ayaa naꞌa eenyeꞌen aꞌij tɨ ari tyuꞌurɨj tɨj naꞌa maj anacai huataseijre ɨ tyetyaca tɨj naꞌa tɨ yu jeꞌireꞌenye aꞌij tɨ tihuaꞌaraanajchi aɨme ɨ maj seij chuejraꞌa japua eꞌemaꞌacan . Tej ti cai cheꞌe teyan tyanaꞌa tiꞌijrɨꞌɨraa matɨj aɨme . Ayaa mu ruxanaꞌacɨraꞌacaa , majta áꞌujcaꞌanye maɨjna jetze tɨ aꞌij puaꞌa een . Majta rutaꞌarujveꞌe , majta maj huapɨꞌɨ tiꞌiyeꞌestyahuaꞌa . Aɨ mu majta eꞌetyujsaꞌɨri mej mi naimiꞌi meyan ranaꞌamicheꞌen aɨjna tɨ cai Dioj pueen .
60004004	Ajta ijii , ayaa mu aꞌij puaꞌa tyajáꞌuseij saj cai cheꞌe huaꞌajaahuateꞌe sej seyan cai tiꞌitɨ aꞌastijreꞌe saj huaꞌa jamuan áꞌujhuaꞌanyeꞌen . Aɨj mu cɨn meyan aꞌij puaꞌa aꞌamuaruure .
60004005	Ma ajta , ayaa pu tihuaꞌacɨꞌɨti mej meyan tyuꞌutaxaj aꞌij maj titetyújchaɨcaꞌa maɨjna jemi tɨ ari rɨꞌɨ huaujruu tɨ ij ayan huaꞌuxɨjteꞌen aɨme ɨ maj ruuri , ajta aɨme ɨ maj meri huacuii .
60004006	Aꞌini aɨ pu ajta ayan cheꞌeta naꞌa huaꞌaxɨjteꞌen aɨme ɨ mej meri huacuii tɨj ajta titaꞌaxɨjteꞌen itejmi i tyaj tyauj ruuri . Aɨj pu cɨn ajta ayan tihuaꞌutaꞌixaa aɨme ɨ mej huacuii aɨjna ɨ nyuucari tɨ cɨn Dioj hueꞌirajtuaani tɨ ij aɨn xaijnyuꞌucaraꞌaraꞌan ɨ Dioj ayan tihuaꞌutaꞌan mej meyan ruuri huatyaturan tɨj naꞌa rusen cɨmeꞌe tɨj ajta ɨ Dioj .
60004007	Puꞌuri tɨn nain teꞌentipuaꞌari . Aɨj xu cɨn seyan rɨꞌɨ tyajamuaꞌamitejteꞌe , sajta seyan nain cɨn áꞌujcuꞌuvaa sej si seyan tiꞌijhuauca ɨ Dioj jemi aꞌij tɨ tiraavijteꞌe .
60004008	Ajta , ai pu aɨn pueen tɨ eitzeꞌe ruxeꞌeveꞌe saj cai tiꞌitɨ cɨn aꞌaturaa , sataꞌaj seyan huaujxeꞌeveꞌen tyamuaꞌa naa aꞌini tɨ puaꞌa seyan huaujxeꞌeveꞌen , ayaa xu sajta tyuꞌutauruuniꞌira muiꞌicaca cɨmeꞌe tɨ saɨj ayan tiꞌitɨ cɨn autyajturaa muejmi jemi .
60004009	Sataꞌaj cai aꞌij puaꞌa tiꞌixaata silu seyan ancuraꞌujviꞌitɨn seij sajta seij .
60004010	Ayaa xu sajta huarɨni aꞌij tɨ tiraavijteꞌe aɨme jemi ɨ mej ravaɨreꞌe aɨjna ɨ Dioj , aꞌini capu tíꞌiseicaj naꞌa ɨ tɨ cɨn rɨꞌɨ tyajamuaataꞌa sej si saɨjna cɨn tyuꞌutyavaɨreꞌen . Sataꞌaj seyan huataujvaɨreꞌen seij sajta seij saɨjna cɨmeꞌe aꞌij tɨ Dioj seij tyuꞌutapueijve .
60004011	Aꞌatɨ tɨ naꞌa tɨ ayan tyuꞌutaxaj , cheꞌe aɨn ayan huarɨni tɨ ayan Dioj jetze maꞌacan tiꞌixajta . Ajta aꞌatɨ tɨ naꞌa tɨ ayan tiꞌitɨ cɨn tiꞌivaɨraꞌa , cheꞌe aɨn ayan huarɨni tɨ aɨjna jetze araujcaꞌanyaa ɨ Dioj . Ayaa xu een cɨn seyan huarɨni mej mi nain cɨn rɨꞌɨ tiraatyajtuaani maɨjna ɨ Dioj maɨjna cɨmeꞌe tɨ aɨn Jesús , tɨ Cɨriistuꞌu pueen , ayan huaꞌutaꞌa ɨ caꞌanijraꞌa mej mi meyan huarɨni . Ayaa mu rɨꞌɨ tiraataꞌasin maɨjna ɨ Cɨriistuꞌu , aꞌini aɨ pu ajta ayan nain cɨn antyujmuaꞌaréera aꞌame tɨj naꞌa rusen cɨmeꞌe . Cheꞌe ayan tyajaꞌureꞌenyen .
60004012	Muan , mɨ nyaj aꞌamuaxeꞌeveꞌe , tɨ puaꞌa seyan tiꞌitɨ cɨn áꞌaviicueꞌiraꞌa saɨjna ɨ saj cɨn huapɨꞌɨ rajpueijtzi , tɨ ajta caꞌanin cɨn aꞌamua japua rajve , caxu seyan aꞌij tyáꞌujmuajca , setyeꞌentixaata yee tɨ cai xɨ aꞌanaj ayan tiꞌiseijreꞌe ɨ chaanaca japua , aꞌini ayaa pu een cɨn ayan tyajamuaaruu tɨ ij Dioj ayan amuaateeseij , aisɨ tɨ puaꞌa sacai urareꞌenyaꞌacan cɨn seijreꞌe nusu sacai .
60004013	Caxu aꞌij tyáꞌujmuajca silu ayaa xu huataujtyamuaꞌaveꞌen aꞌini xuꞌuri rajpueijtzi ɨ Cɨriistuꞌu jamuan sej si sajta seyan huataujtyamuaꞌaveꞌen saɨjna cɨmeꞌe tɨ rɨꞌɨ tyajamuaataꞌasin ajna xɨcajraꞌan jetze tɨ jetzen huataseijreꞌesin aɨjna ɨ maj cɨn naa rɨꞌɨ tiraꞌutaseijra ɨ tavastaraꞌa .
60004014	Ee xaa nyaꞌu ayaa pu tiꞌayajna . Tɨ puaꞌa meyan aꞌij puaꞌa tyajaꞌamuaxajta maɨjna cɨmeꞌe sej seyan Cɨriistuꞌu jetze ajtyamaꞌacan , Dioj pu aɨjna cɨn rɨꞌɨ tyajamuaataꞌaca , ajta aɨn xaijnyuꞌucaraꞌaraꞌan ɨ Dioj , ɨ tɨ ajta ayan caꞌanijraꞌa tataꞌaca tej ti teyan rɨꞌɨ tiraatyajtuaani ɨ Cɨriistuꞌu , aɨ pu xaijnyuꞌucaraꞌaraꞌan ajta muejmi jemi seijreꞌe .
60004015	Ma ajta , cɨmeꞌen aꞌatɨ tɨ naꞌa tɨ muejmi jetze ajtyamaꞌacan , cheꞌe amɨn cai ayan aɨjna cɨn tirajpueiitzi aɨjna cɨmeꞌe tɨ seij huajeꞌica , naꞌari tiꞌitɨ huanahua nusu tɨ aꞌij puaꞌa tiꞌityujchaꞌɨ , caꞌɨn ayan rɨjcaa tɨ cai jetzen ruxeꞌeveꞌe .
60004016	Ma ajta , tɨ puaꞌa seij ayan aɨjna cɨn áꞌaviicueꞌireꞌe aɨjna tɨ cɨn rajpueijtzi aɨjna cɨmeꞌe tɨ Cɨriistuꞌu jetze ajtyamaꞌacan , cheꞌe aɨn cai tiꞌiteviꞌiraꞌatan , silu cheꞌe rɨꞌɨ tiraataꞌan ɨ Dioj aɨjna cɨmeꞌe tɨ Cɨriistuꞌu jetze ajtyamaꞌacan .
60004017	Ayaa puꞌu xaa nyaꞌu , aꞌini puꞌuri ajna tyajaꞌureꞌenye tɨ ij Dioj ayan huaꞌuxɨjteꞌen ɨ tyaɨte . Ajta , ayan autechesin tɨ huaꞌaxɨjteꞌen ɨ rutyaɨtestyamuaꞌa . Ajta , tɨ puaꞌa ayan autejcheni itejmi jemi , ¿ aꞌiqui teꞌeme ɨ tɨ huaꞌacɨꞌɨti aɨme ɨ maj cai raꞌastijreꞌe maɨjna ɨ nyuucari tɨ Dioj rɨꞌɨ titaatyajtuaani itejmi jemi ?
60004018	Aɨj pu cɨn ayan teꞌeyuꞌusiꞌi tɨcɨn : “ Tɨ puaꞌa muareꞌeri cɨn Dioj ayan ruꞌirajtuaa aɨjna ɨ aꞌatɨ tɨ rɨꞌɨ tiꞌityújchaɨcaꞌa , ¿ aꞌiqui eenyaꞌa aꞌame huaꞌa jemi ɨ mej aꞌij puaꞌa tiꞌijxa ɨ Dioj , majta aɨme jemi ɨ maj aꞌij puaꞌa titetyújchaꞌɨ ? Capu aꞌatzu aꞌij xaa nyaꞌu tihuaꞌutyavaɨreꞌesin . ”
60004019	Aɨj pu cɨn , micheꞌe meyan huarɨni tiꞌitɨ cɨmeꞌe tɨ xaꞌapɨꞌɨn een , aꞌij tɨ tiraavijteꞌe aɨme ɨ mej tiꞌitɨj cɨn áꞌaviicueꞌireꞌe maɨjna ɨ maj cɨn rajpueijtzi maɨjna cɨmeꞌe tɨ Dioj ayan tihuaꞌutaꞌa . Micheꞌe meyan raatatuiireꞌen ɨ ruxaijnyuꞌuca aɨjna jemi tɨ huaꞌutyataahuacaꞌa tɨ ajta cai aꞌanaj tiꞌitɨ cɨn atyaꞌɨtzaꞌara .
60005001	Ayaa nu caꞌanijraꞌa huaꞌataꞌaca , nyaɨme ɨ mej vaujsi pueen , ɨ maj muejmi jetze ajtyamaꞌacan . Nyaa nu nyajta vastaꞌa pueen . Nyajta nu neyan tyuꞌuseij aɨjna tɨ cɨn rajpueijtzicaꞌa aɨjna ɨ Cɨriistuꞌu . Ayaa pu cheꞌeta naꞌa tiꞌinyacɨꞌɨti inyeetzi tɨj ajta tihuaꞌacɨꞌɨti aɨme ɨ maj majta Jesús jamuan áꞌujhuaꞌanyaꞌa ajna xɨcajraꞌan jetze tɨ jetzen huataseijreꞌesin aɨjna tɨ huapɨꞌɨ naa tiꞌiseiraꞌa aꞌame ɨ Dioj jemi .
60005002	Ayaa nu tyajaꞌamueijcateꞌe sej rɨꞌɨ tihuaꞌuchaɨn aɨme ɨ maj tyaɨtestyamuaꞌameꞌen pueen ɨ Dioj aꞌij tɨ aɨn ari aɨjna cɨn tyajamueijca . Caxu caꞌanyejri cɨn seyan rɨjca silu ruxéꞌeviꞌiraꞌa cɨmeꞌe xuꞌu , aꞌij tɨ Dioj tiꞌijxeꞌeveꞌe . Caxu sajta saɨjna cɨn seyan rɨjca sej si tiꞌitɨ cɨn huamuéꞌitɨn , silu ayaa xuꞌu aꞌujcaꞌanyaacan cɨn tyuꞌutyavaɨreꞌen . Naꞌari cai , ayaa xu tyuꞌutatéviꞌiraꞌata saɨjna cɨmeꞌe saj tiꞌitɨ huamueꞌitɨ .
60005003	Sataꞌaj cai aꞌujtzaahuatyaꞌa saj vaꞌacan cɨn antyujmuaꞌaree sej seyan tihuaꞌutaijteꞌen mej mi caꞌanyejri cɨn meyan tiꞌitɨ cɨn huarɨni aɨme ɨ saj huaꞌachaꞌɨ . Ma sajta muan , sataꞌaj seyan rɨꞌɨ titetyújchaɨca huaꞌa jemi aꞌij tɨ tiraavijteꞌe .
60005004	Tɨ puaꞌa seyan huarɨni , ayaa pu tyajaꞌamuacɨꞌɨti ajna xɨcajraꞌan jetze tɨ jetzen huataseijreꞌesin aɨjna tɨ nain cɨn antyujmuaꞌaree tɨ ayan cheꞌeta naꞌa rɨꞌɨ tiꞌitachaɨca tɨj ajta ayan rɨcɨ aɨjna tɨ rɨꞌɨ tihuaꞌachaꞌɨ ɨ rucanyaꞌaxɨjstyamuaꞌa . Aɨ pu ayan amuaatátɨstejsin aɨjna ɨ curun tɨ cai aꞌanaj aꞌupuaꞌarixɨꞌɨsin , tɨ ajta rɨꞌɨ tiꞌiseiraꞌa aꞌame ɨ Dioj jemi tɨj naꞌa rusen cɨmeꞌe .
60005005	Sajta muan , mɨ sej sauj tyaamua , sataꞌaj seyan huaꞌastijraꞌa saɨme ɨ vaujsi . Sataꞌaj naijmiꞌi seyan huarɨni , sej si seyan huarɨni sacai aꞌujtzaahuatyaꞌa seij sajta seij aꞌini ayaa pu teꞌeyuꞌusiꞌi tɨcɨn : Dioj pu muareꞌeri huaꞌataꞌaca aɨme ɨ mej áꞌujtzaahuateꞌe . Ma ajta , aɨ pu ayan rɨꞌɨ tihuaꞌataꞌaca aɨme ɨ maj cai meyan áꞌujtzaahuateꞌe .
60005006	Sataꞌaj seyan huatauraꞌan saj cɨleenyaꞌacan cɨn tyuꞌutyavaɨreꞌen ɨ Dioj jemi , aɨjna tɨ nain cɨn antyujmuaꞌaree , tɨ ij aɨn ayan vaꞌacan cɨn tyajamuéijcateꞌen aꞌanaj tɨ ayan tyajamuaaxaꞌapɨꞌɨntariꞌiriꞌi .
60005007	Sataꞌaj seyan saɨjna jemi ɨ Dioj raatyajtuaani tɨj naꞌa ɨ saj cɨn aꞌij tyaꞌujmuaꞌate aꞌini eihua pu tiꞌimuaꞌatze muejmi cɨmeꞌe aꞌij tɨ tyajaꞌamuaruure .
60005008	Sataꞌaj tyamuaꞌa naa tityaꞌujcuꞌuvaa , sajta rɨꞌɨ tíꞌityeꞌixeꞌeraꞌa muan saɨjna cɨmeꞌe tɨ aɨn tiyaaruꞌu , ɨ tɨ amuajchaɨreꞌe , ayan eenyeꞌequeꞌen aꞌuchaꞌacan tɨj muajye tɨ áꞌujijhuan aɨjna cɨmeꞌe tɨ ayan rahuauhuau aɨjna tɨ raatyacɨꞌɨme .
60005009	Sataꞌaj seyan huatyaujcaꞌanyen saɨjna cɨmeꞌe saj tyaꞌatzaahuateꞌe sej si cai rataꞌacareꞌen tɨ aɨjna ɨ tiyaaruꞌu amuaꞌantimueꞌitɨn . Ayaa xu sajta ramuaꞌaree tɨ ayan huaꞌaruure aɨme ɨ aꞌamueꞌihuaamuaꞌa ɨ maj meyan aꞌucaitɨme aꞌu tɨ naꞌa ɨ chaanaca japua . Ayaa pu eenyeꞌequeꞌe seijreꞌe tɨ ayan huaꞌanaijmiꞌireꞌen mej mi meyan cheꞌeta manaꞌa aɨjna cɨn áꞌaviicueꞌiraꞌa ɨ maj cɨn rajpueijtzi satɨj sajta muan .
60005010	Ajta aɨn ɨ Dioj tɨ nain cɨn rɨꞌɨ tiꞌitaꞌaca , aɨjna tɨ ayan amuaatajée tɨ ij ayan tyajamuaacɨꞌɨti aɨjna ɨ saj cɨn naa rɨꞌɨ tiyáꞌuseijra ɨ Cɨriistuꞌu jemi tɨj naꞌa rusen cɨmeꞌe , ayaa pu áꞌamuaruuren . Satɨꞌɨj aꞌatzu aꞌateeviꞌin saj tiꞌitɨ cɨn áꞌaviicueꞌiraꞌa ɨ saj cɨn rajpueijtzi , aɨ pu rusaɨj ayan aꞌamuanaijmiꞌireꞌen , ajta ayan caꞌanijraꞌa amuaataꞌasin sej si tyaꞌutaviicueꞌi . Aɨ pu ajta ayan amuaataꞌasin sej seyan huatyaujcaꞌanyen tyamuaꞌa naa .
60005011	Cheꞌe aɨn ayan aɨjna cɨn tiꞌityávaaca tɨ ayan nain cɨn antyujmuaꞌaréera tɨj naꞌa tɨ yu aucaꞌitɨ aꞌame , tɨj naꞌa rusen cɨmeꞌe .
60005012	Ayaa nu cɨj caj tyajaꞌamuayuꞌuseꞌe nyaɨjna jamuan ɨ Silvano tɨ ayan tinaꞌamitejteꞌe tɨ aɨn pueen seij ɨ nyeꞌihuaaraꞌa tɨ cai tiꞌitɨ cɨn atyaꞌɨtzaꞌara . Ayaa nu nyeijna jetze tyajaꞌamueꞌixaateꞌe tɨ ai pu aɨn pueen ɨ tɨ tzaahuatiꞌiraꞌa cɨn Dioj ayan rɨꞌɨ titataꞌaca . Nyajta nyeijna jetze neyan caꞌanijraꞌa amuataꞌaca sej si cai aꞌanaj yáꞌuhuaꞌanan aꞌij nyej tyajaꞌamueꞌixaateꞌe .
60005013	Aɨme ɨ mej ya huatyáuu iiya Babilonia , ɨ tɨ Dioj ajta huaꞌantihuau , ya mu áꞌamuataujteꞌe . Aɨ pu ajta ya áꞌamuataujteꞌe ɨ niyauj , aɨjna ɨ Marcos .
60005014	Sataꞌaj seyan huáujtaujteꞌen xuꞌityaujvisiꞌitɨmuaꞌacaraꞌa saɨjna cɨmeꞌe saj huaujxeꞌeveꞌe , seij sajta seij . Cheꞌe aɨn Dioj rɨꞌɨ amuaatyápuaꞌariteꞌen naijmiꞌica muejmi mɨ sej Cɨriistuꞌu jetze ajtyamaꞌacan . Ayaa puꞌu xaa . Antipuaꞌaracaꞌa .
61001001	Inyaa Simón , i nyaj nyajta Pedro pueen , aij nu jetze tyajaꞌamuayuꞌuseꞌe nyaɨjna cɨmeꞌe nyaj ravaɨreꞌe nyaɨjna ɨ Jesús tɨ ajta Cɨriistuꞌu pueen . Aɨ pu naꞌantihuau nyej ni neyan tyuꞌutyaɨreꞌen ɨ jemin . Sajta muan , Dioj pu ayan amueꞌirajtua muejmi , aɨjna ɨ Dioj tɨ urareꞌenyaꞌacan cɨn seijreꞌe sej si seyan cheꞌeta sanaꞌa tyaꞌatzaahuateꞌe tyatɨj ityan . Ai pu aɨn pueen tɨ eihua huapɨꞌɨ tyajamuatyavaꞌɨri .
61001002	Cheꞌe ayan eitzeꞌe tyajamuaacɨꞌɨti tɨ rɨꞌɨ tyajamuaataꞌacareꞌen , ajta tɨ rɨꞌɨ tyajamuaatyapuaꞌariteꞌen aɨjna cɨmeꞌe sej seri ramuaꞌate ɨ Dioj , sajta saɨjna ɨ Jesús , tɨ ajta tavastaraꞌa pueen .
61001003	Rumuareꞌeriꞌiraꞌa pu cɨn Dioj ayan titaatáꞌa nain tɨ ruxeꞌeveꞌe ɨ tyaj cɨn ruuri huatyaturan ɨ jemin , ɨ tyaj tyajta cɨn teyan rɨꞌɨ tiꞌititachaꞌɨ aꞌij tɨ aɨn ayan tiꞌijxeꞌeveꞌe . Ayaa pu een cɨn ayan rɨꞌɨ titaatáꞌa aɨjna cɨmeꞌe tyej teyan raamuáꞌa tyaɨjna tɨ ayan taatajée tyej ti teyan huatyaturan ɨ jemin tɨj naꞌa rusen cɨmeꞌe tɨ ij ayan taacɨꞌɨti aɨjna ɨ tyaj cɨn rɨꞌɨ tiyáꞌuseijra , tyaɨjna cɨmeꞌe tɨ aɨn ayan nain cɨn antyujmuaꞌaree .
61001004	Aꞌini ayan een ɨ jemin , aɨ pu ayan titaatáꞌa aɨjna ɨ nyuucari tɨ cɨn vaꞌacan cɨn tyaꞌataujratziiriꞌi , tɨ ajta eihua huapɨꞌɨ tajetze ruxeꞌeveꞌe tyej ti tyaɨjna cɨn huatátauuna tɨ ij cai aꞌij puaꞌa taaruuren aɨjna tɨ aꞌij puaꞌa een tɨ huaꞌa tzajtaꞌa seijreꞌe ɨ tyaɨte ɨ mej yan seijreꞌe chaanaca japua , tej ti tyajta teyan cheꞌeta tyanaꞌa urareꞌenyaꞌacan cɨn seijraꞌa tɨj ajta ɨ Dioj .
61001005	Aɨj xu cɨn , sataꞌaj seyan huatyaujcaꞌanyen sej saɨjna cɨn rajtyanaijmiꞌireꞌen ɨ saj cɨn tyaꞌatzaahuateꞌe saɨjna cɨmeꞌe saj sajta tzaahuatiꞌiraꞌa cɨn rɨꞌɨ titetyújchaꞌɨ . Sajta sataꞌaj seyan saɨjna cɨn rajtyanaijmiꞌireꞌen ɨ saj cɨn rɨꞌɨ titetyújchaꞌɨ saɨjna cɨmeꞌe saj tyamuaꞌa naa tiruꞌumuaꞌaree .
61001006	Sataꞌaj sajta saɨjna cɨn rajtyanaijmiꞌireꞌen ɨ saj cɨn rɨꞌɨ tiruꞌumuaꞌaree saɨjna cɨmeꞌe saj sajta nain cɨn áꞌujcuꞌuvaa . Sataꞌaj sajta saɨjna cɨn rajtyanaijmiꞌireꞌen ɨ saj cɨn aꞌujcuꞌuve saɨjna cɨmeꞌe saj sajta tyaꞌutaviicueꞌi . Sataꞌaj sajta saɨjna cɨn rajtyanaijmiꞌireꞌen ɨ saj cɨn seyan teꞌeviicueꞌi saɨjna cɨmeꞌe saj tzaahuatiꞌiraꞌa cɨn ranaꞌamiche ɨ Dioj .
61001007	Sataꞌaj sajta saɨjna cɨn rajtyanaijmiꞌireꞌen ɨ saj cɨn tzaahuatiꞌiraꞌa cɨn ranaꞌamiche ɨ Dioj saɨjna cɨmeꞌe saj tyamuaꞌa naa huataurihuaamuaꞌata . Sataꞌaj sajta saɨjna cɨn rajtyanaijmiꞌireꞌen ɨ saj seyan rɨꞌɨ tyuꞌutaurihuaamuaꞌatacaꞌa saɨjna cɨmeꞌe sej seyan titeehuaujxeꞌeveꞌe .
61001008	Sataꞌaj seyan nain cɨn rajtyanaijmiꞌireꞌen aꞌini tɨ puaꞌa seyan rɨꞌɨ titetyújchaɨca tyamuaꞌa naa , ayaa pu aꞌamuaruuráj aꞌame saj eihua huapɨꞌɨ tyuꞌutyavaɨreꞌen sej si tyamuaꞌa naa tiꞌitɨ cɨn tyuꞌutatuiireꞌen ɨ Dioj jemi saɨjna cɨmeꞌe saj tzaahuatiꞌiraꞌa cɨn ramuaꞌate saɨjna ɨ tavastaraꞌa , aɨjna ɨ Jesús tɨ ajta Cɨriistuꞌu pueen .
61001009	Naꞌari cai , aꞌatɨ tɨ naꞌa tɨ ayan tiraꞌaturaateꞌe tɨ ayan nain cɨn rajtyanaijmiꞌireꞌen ɨ tɨ cɨn tyaꞌatzaahuateꞌe , ayaa pu cheꞌeta naꞌa een tɨj aꞌatɨ tɨ aracun , tɨ cai aꞌɨmɨ tiꞌiseijrave . Aɨ pu ari yaꞌuhuaꞌaxɨ tɨ Dioj ayan tiraatauuniꞌiriꞌi aɨjna tɨ ajmiꞌi cɨn autyajturaa ɨ jemin .
61001010	Aɨj xu cɨn , nyeꞌihuaamuaꞌa , sataꞌaj seyan eitzeꞌe huatyaujcaꞌanyen sej si seyan huarɨni tɨ ij ayan amiteeraꞌa tɨ Dioj ayan amuaatajée , ajta amuaꞌantihuau . Tɨ puaꞌa seyan huarɨni , capu aꞌanaj ayan áꞌamuaruuren tɨ Dioj ayan ma amuuhuaꞌaxɨn tɨj naꞌa rusen cɨmeꞌe .
61001011	Ma ajta , ayaa pu tyajaꞌamuacɨꞌɨti sej si tyamuaꞌa naa saun aꞌutyarute aꞌu tɨ rusen cɨn tyajaꞌutaijta aɨjna ɨ tavastaraꞌa tɨ tuꞌirajtuaa , aɨjna ɨ Jesús tɨ ajta Cɨriistuꞌu pueen .
61001012	Aɨj nu cɨn neyan rɨni nyaj aꞌanaj tɨ naꞌa neyan tyajaꞌamueꞌixaatyaꞌa sej seyan tiraꞌutamuaꞌaree saɨjna . Capu amɨn aꞌij sej seri ramuaꞌaree , sajta seri tyaꞌutaviicueꞌiriꞌi saɨjna cɨmeꞌe sej seyan tyaꞌatzaahuateꞌe .
61001013	Ayaa pu tinaꞌamitejteꞌe tɨ ayan tiraavijteꞌe nyej neyan huarɨni tɨj naꞌa nyaj nyauj yan seijreꞌe , nyej ni caꞌanijraꞌa amuaataꞌacareꞌen sej si seyan tiraꞌutamuaꞌaree aꞌij sej huarɨni , aꞌini nuꞌuri neyan ramuaꞌaree tɨ ari vejliꞌi pɨtiꞌirɨcɨ ajna xɨcajraꞌan jetze nyej jetzen huamɨꞌɨni . Ayaa nu nyaɨjna cɨn ramuaꞌaree aꞌini aɨ pu tavastaraꞌa , aɨjna ɨ Jesús , tɨ ajta Cɨriistuꞌu pueen , ayaa pu tinaataꞌixaa .
61001014	
61001015	Nyajta nu neyan huatyancaꞌanyejsin nyej ni neyan tyajamueꞌitii tɨ ij ayan huatarɨꞌɨristare sej seyan aꞌanaj tɨ naꞌa tiraꞌutamuaꞌaree nyatɨꞌɨj cai cheꞌe maꞌahuaꞌatan .
61001016	Tyatɨꞌɨj tyaɨjna jamueꞌixaa aꞌij tɨ eenyeꞌequeꞌen huataseijreꞌesin ajna xɨcajraꞌan jetze tɨ jetzen ajtahuaꞌa ya vaꞌacányejsin aɨjna ɨ tavastaraꞌa , aɨjna ɨ Jesús tɨ ajta Cɨriistuꞌu pueen , tɨ ij ayan nain cɨn antyujmuaꞌaréera , catu raꞌastijraꞌacaa tyaɨjna ɨ nyuucari ɨ maj rujɨɨmuaꞌa manaꞌa rajtyau , ɨ maj meyan tiꞌimuaꞌatzajcaa . Catu xaa nyaꞌu tajɨɨmuaꞌa tyanaꞌa rajtyau silu tyajɨꞌɨsi tu cɨn naa rɨꞌɨ tiyaꞌuseiira taꞌaraa tɨ aɨ pu nain cɨn antyujmuaꞌaree .
61001017	Ajta , Dioj ayan rɨꞌɨ tiraatyajtuaa , ajta rɨꞌɨ tiraataꞌa aɨjna cɨmeꞌe tɨ huapɨꞌɨ tiꞌiseijreꞌe u tajapua tɨꞌɨj Dioj ayan cɨmeꞌen tyuꞌutaxajtacaꞌa tɨcɨn : “ Ai pu aɨn pueen ɨ niyauj , ɨ nyaj eihua huapɨꞌɨ raxeꞌeveꞌe . Aɨ pu ajta rɨꞌɨ tinataꞌaca inyeetzi . ”
61001018	Tyajta ityan , ayaa tu raanamuajriꞌi tyaɨjna ɨ nyuucari tɨ uteꞌe jeꞌicanamuajre tyatɨꞌɨj tyanna jaꞌutyáuucaꞌa tyaɨjna jamuan anna ɨ jɨri jetze tɨ Dioj huatauraꞌate .
61001019	Ajta aɨjna ɨ tyaj yaꞌuseij , aɨ pu ayan arauraste aɨjna tɨ ajmiꞌi ayan teꞌeyuꞌusiꞌihuacaꞌa aɨjna ɨ yuꞌuxari jetze ɨ maj cɨmeꞌen tyuꞌutaxajtacaꞌa ɨ Dioj jetze maꞌacan . Aɨj tu cɨn teri eitzeꞌe tyamuaꞌa naa tiruꞌumuaꞌaree tɨ ayan tiꞌayajna aɨjna tɨ ajmiꞌi ayan teꞌeyuꞌusiꞌihuacaꞌa . Rɨꞌɨ pu tyajamuaatyavaɨreꞌesin tɨ puaꞌa seyan cheꞌeta sanaꞌa raꞌaraꞌastijreꞌen tɨj ajta aꞌatɨ ayan tyamuaꞌa naa tyaꞌatanyee tatzari cɨmeꞌe aꞌu tɨ aꞌutɨcaꞌa . Sataꞌaj seyan cheꞌeta sanaꞌa raꞌaraꞌastijreꞌen tɨj ajta aꞌatɨ tɨ ayan atanyee asta naꞌajcai huataseijreꞌen aɨjna ɨ xuꞌuraꞌave tɨ tapuaꞌarijmaꞌaca ujeꞌijninyei . Sataꞌaj seyan raꞌaraꞌastijreꞌen asta naꞌajcai aɨn xaijnyuꞌucaraꞌaraꞌan ɨ Dioj ayan huatyaturan ɨ aꞌamua tzajtaꞌa .
61001020	Anacai , ayaa pu ruxeꞌeveꞌe sej seyan raamuaꞌaree tɨ cai aꞌatɨ aꞌanaj rusaɨj aꞌij tirajtyau aꞌij tɨ huataujmuaꞌa aɨjna ɨ nyuucari ɨ maj meyan tyuꞌutaxajtacaꞌa ɨ Dioj jetze maꞌacan tɨ ayan raatyajtuaa itejmi jemi .
61001021	Capu aꞌatɨ aꞌanaj rusaɨj aꞌij tirajtyau tɨ ayan tyuꞌutaxaj ɨ Dioj jetze maꞌacan silu aɨjna xaijnyuꞌucaraꞌaraꞌan ɨ Dioj , ayaa pu caꞌanijraꞌa huaꞌutaꞌa maj meyan tyuꞌutaxaj , aɨme ɨ maj maɨjna cɨn tyuꞌutaxajtacaꞌa ɨ Dioj jetze maꞌacan .
61002001	Aj mu mi huaꞌa tzajtaꞌa ɨ tyaɨte meyan huataseijre seica ɨ maj hueꞌitzi cɨn tihueꞌitiiriꞌi . Ayaa mu cheꞌeta manaꞌa huataseijreꞌesin muejmi jemi aɨme ɨ maj majta hueꞌitzi cɨn tyajamuaataꞌitiira . Aviitzi mu cɨn meyan raatyatuasin muejmi jemi maɨjna ɨ nyuucari tɨ amáꞌujɨsin , ɨ maj cɨn ma ruuraini maɨjna ɨ tavastaraꞌa tɨ ajta huaꞌa jetze maꞌacan tyuꞌutanajchitacaꞌa ɨ mej téꞌechaɨcaꞌa ɨ Dioj jemi . Aɨj pu cɨn ayaa tihuaꞌacɨꞌɨti tɨ aɨn Dioj ayan caꞌanacan huaꞌantipuaꞌariteꞌen .
61002002	Majta muiꞌitɨ mu meyan huaꞌaraꞌastijreꞌesein mej mi meyan cheꞌeta manaꞌa huataujxanaꞌacɨreꞌen matɨj aɨme . Ayaa mu een cɨn seica meyan aꞌij puaꞌa tiꞌijxaata muaꞌajuꞌun maɨjna ɨ nyuucari ɨ tyaj cɨmeꞌen huajuꞌun maɨjna cɨmeꞌe aꞌij maj rɨcɨ aɨme ɨ maj hueꞌitzi cɨn tyajamuaatáiitiira .
61002003	Ayaa mu een cɨn meyan muejmi cɨmeꞌen tiꞌimueꞌitɨn maɨjna cɨmeꞌe mej huapɨꞌɨ raxeꞌeveꞌe mej eihua tíꞌijchaɨca . Aɨj mu cɨn meyan hueꞌitzi cɨn amuaatyamueꞌitɨ . Tɨj naꞌa ajcaꞌihuaꞌɨmɨ tɨꞌɨj Dioj ayan huaꞌuxɨjte , tɨj naꞌa ijii aucheꞌe pu araurastejsin aɨjna ɨ nyuucari tɨ huaꞌa cɨmeꞌen tyuꞌutaxajtacaꞌa . Ajta ayan tiꞌayajna tɨ Dioj auj ayan huaꞌantipuaꞌariteꞌesin .
61002004	Ee xaa nyaꞌu , Dioj pu cai ayan tihuaꞌutauuniꞌiriꞌi aɨme ɨ maj mejmiꞌi tajapua tiꞌivaɨraꞌacaa , aɨmej ɨ maj majta meyan tiꞌitɨ cɨn autyajturaa ɨ jemin , silu au pu ayan huajeꞌetyaahuaꞌaxɨ u tajete aꞌu tɨ pueijtzi huaꞌataꞌacaraꞌa aꞌame . Au pu huaꞌutyajtuaa aꞌu tɨ eꞌetyacun mej mi maun aꞌanamiꞌihua aꞌu tɨ aꞌutɨcaꞌa . Au mu eꞌevíitziꞌihua muaꞌajuꞌun asta naꞌa cai Dioj ayan huaꞌuxɨjteꞌen ajna xɨcajraꞌan jetze tɨ jetzen nain teꞌentipuaꞌariteꞌesin .
61002005	Capu ajta tihuaꞌutauuniꞌiriꞌi aɨme ɨ maj jajcua ɨmɨ yan seijraꞌacaa , silu ayaa pu tyuꞌutaꞌa tɨ aɨn jaj ayan tijɨste nainjapua ɨ chaanaca tɨ ij aɨjna cɨn pueijtzi huaꞌutaꞌan aɨme ɨ maj cai aꞌatzu raꞌastijraꞌacaa ɨ Dioj . Ma ajta , aɨ pu xaa raatavaɨ aɨjna ɨ Noé tɨ ayan tihuaꞌutaꞌixaa aꞌij mej yeꞌi huarɨni mej mi xaꞌapɨꞌɨn cɨn seijraꞌa ɨ Dioj jemi . Ajta Dioj ayan huaꞌutavaɨ aɨme ɨ seica ɨ maj meyan arahuaꞌapua araꞌasicaa .
61002006	Aɨ pu ajta huaꞌuxɨjte aɨme ɨ maj maun aꞌuchaatɨmaꞌacaa ɨ chajtaꞌana jetze tɨ huaꞌapua , aujna u Sodoma ajta u Gomorra . Nain pu cɨn huaꞌutyaatai . Ayaa pu een cɨn huaꞌuruu tɨ ij ayan titaataꞌitii aꞌij tɨ huaꞌaruuren aɨme ɨ maj cai aꞌatzu raꞌastijreꞌe ɨ Dioj .
61002007	Ma ajta , aɨ pu raatavaɨj aɨjna ɨ Lot , aɨjna tɨ rɨꞌɨ tiꞌityújchaɨcaꞌa ɨ jemin , aɨjna tɨ ajta aꞌij puaꞌa raꞌasajcaa aꞌij maj rɨjcaa ɨ mej meyan huataujxanaꞌacɨre aɨme ɨ maj cai aꞌatzu tiꞌitɨ aꞌastyajcaꞌa .
61002008	Ajta aɨn ɨ tevi tɨ rɨꞌɨ tiꞌityújchaɨcaꞌa ɨ Dioj jemi , aꞌini aɨ pu nain tujcaꞌari tzajtaꞌa ayan huaꞌa tzajtaꞌa eꞌechajcaꞌa , eihua pu rajpueijtzicaꞌa ɨ rutzajtaꞌa tɨ urareꞌenyaꞌacan cɨn seijraꞌacaa . Ayaa pu een cɨn tirajpueijtzicaꞌa aɨjna cɨmeꞌe tɨ ayan raaseij , ajta raanamuajriꞌi ɨ maj aꞌij puaꞌa rɨjcaa aɨme ɨ maj cai tiꞌitɨ aꞌastyajcaa .
61002009	Aɨj pu cɨn , Dioj ayan raayɨꞌɨtɨ tɨ ayan ruꞌijrajtuaani aɨjna jetze tɨ cɨn rajpueijtzi aɨjna ɨ aꞌatɨ tɨ rɨꞌɨ tiꞌityujchaꞌɨ . Aɨ pu ajta ayan raayɨꞌɨtɨ tɨ hueꞌityaanan aɨme ɨ maj aꞌij puaꞌa titetyújchaꞌɨ tɨ ij ayan pueijtzi huaꞌutaꞌan ajna xɨcajraꞌan jetze tɨ jetzen huaꞌaxɨjteꞌen naijmiꞌica .
61002010	Ee xaa nyaꞌu , ayaa pu tiꞌayajna , tɨ ayan tihuaꞌacɨꞌɨti aɨme ɨ mej jetzen áꞌujcaꞌanye maɨjna jetze tɨ eihua aꞌij puaꞌa tiꞌiseijreꞌe , mej mi meyan huataujxanaꞌacɨreꞌen maɨme jamuan ɨ ruxaꞌa tyetyaca . Ayaa pu cheꞌeta naꞌa aꞌij puaꞌa tiꞌiseijreꞌe maj cai aꞌatzu tiꞌitɨ cɨn tyaꞌaste . Ayaa mu áꞌujcaꞌanye maj meyan huarɨni aꞌij tɨ tihuaꞌamitejteꞌe . Eihua mu áꞌujtzaahuateꞌe . Aɨ mu majta cai ratzɨɨnyaꞌa meyan áꞌujcaꞌanye mej aꞌij puaꞌa tihuaꞌaxajta aɨme ɨ maj tajapua eꞌeseijreꞌe .
61002011	Ma majta aɨme ɨ maj tajapua tiꞌivaɨreꞌe , camu meyan áꞌujcaꞌanye mej meyan aꞌij puaꞌa tihuaꞌaxajta aɨme ɨ tyetyaca maɨjna jemi ɨ tavastaraꞌa . Ma majta aɨme , eitzeꞌe mu rucacaꞌanye , majta eitzeꞌe vaꞌacan cɨn antyujmuaꞌaree macai aɨme ɨ tyetyaca .
61002012	Majta aɨme ɨ tyetyaca , ayaa mu aꞌij puaꞌa tiꞌixaata muaꞌayeꞌi maɨjna cɨmeꞌe ɨ maj cai aꞌatzu yauꞌite . Aɨj mu cɨn meyan cheꞌeta manaꞌa seijreꞌe matɨj aɨme ɨ yaꞌamuaate ɨ maj cai tihuájáuꞌeite , ɨ maj chaꞌa manaꞌa áꞌujhuaꞌan . Ayaa mu een cɨn huanunuꞌeihuacaꞌa mej mi tyaɨte huaꞌuviviꞌin , majta huaꞌucuiꞌini . Majta aɨme ɨ tyetyaca , ayaa pu cheꞌeta naꞌa meyan antipuaꞌari maɨjna cɨmeꞌe ɨ maj cɨn aꞌij puaꞌa huaꞌuruu aɨme ɨ maj anacai rɨꞌɨ titetyújchaɨcaꞌa .
61002013	Ayaa pu cheꞌeta naꞌa tihuaꞌutaꞌasin tɨ aꞌatɨ ayan tihuaꞌariꞌira ɨ maj tíꞌijchaꞌɨ matɨj majta aɨme rujɨɨmuaꞌa manaꞌa meyan tihuaꞌariꞌiriꞌi ɨ seica ɨ mej tíꞌijchaɨcaꞌa . Ajta aɨjna ɨ maj tiꞌitɨ cɨn huataujtyamuaꞌaveꞌen , ayaa mu tujcaꞌari tzajtaꞌa ruxaahua tiꞌiteseijreꞌe maɨjna cɨmeꞌe tɨ ru jetze huiraninyei . Ayaa mu cheꞌeta manaꞌa seijreꞌe huaꞌa tzajtaꞌa ɨ tyaɨte tɨj tiꞌitɨ tɨ eꞌihuaméijra , tɨj ajta aɨjna tɨ cɨn capitaꞌinacaꞌa . Ruxaahua mu rutyamuaꞌaveꞌe maɨjna cɨmeꞌe maj amuaacuanamua muaꞌajuꞌun meenti majta meyan tiꞌiyeste muejmi jamuan .
61002014	Ayaa mu jetzen áꞌujcaꞌanye maɨjna jetze ɨ jɨitaꞌa matɨj manaꞌa mej meyan raseijra mej mi meyan jamuan tyuꞌuxanaꞌacɨreꞌen . Camu majta aꞌanaj raatapuaꞌajta maj meyan aꞌatura ɨ Dioj jemi . Majta , ayaa mu caꞌanijraꞌa huaꞌataꞌaca aɨme ɨ maj cai xɨ teꞌeviicueꞌi , mej mi majta meyan chaꞌata manaꞌa autyaturan ɨ Dioj jemi . Tyamuaꞌa mu tiraarɨꞌɨre aꞌij mej tiꞌitɨj cɨn huarɨni mej mi meyan tiraatyeeviꞌi tiꞌitɨ tɨ naꞌa mej meyan tiꞌijxeꞌeveꞌe maɨjna cɨmeꞌe mej chueere . Ai mu aɨn pueen ɨ tyaɨtejraꞌa tɨ Dioj pueijtzi huaꞌutaꞌasin .
61002015	Muꞌuri ajtacɨ́j ɨ juye jetze ɨ maj japuan huajuꞌun aɨme ɨ tɨ rɨꞌɨ tihuaꞌamityejteꞌe . Majta meri maɨjna jetze ucajrupi tɨj ajta ayan ucajrupi aɨjna ɨ Balaam tyaacan tɨ yaujraꞌan pueenyaꞌa aɨjna ɨ Beor tyaacan . Ajta aɨjna ɨ Balaam , ayaa pu raꞌaranajchacaꞌa tɨ tiꞌitɨ huamuéꞌitɨn aɨjna cɨmeꞌe tɨ aꞌij puaꞌa huarɨni .
61002016	Ma ajta , puuruꞌu , tɨ cai tyáꞌanrɨꞌɨre , ayaa pu tyuꞌutanyu tɨj tyaataꞌa . Aj puꞌi raꞌajtyaꞌaxɨ aɨjna ɨ Balaam aɨjna cɨmeꞌe tɨ aꞌij puaꞌa rɨjcaa . Ayaa pu aɨjna cɨn huarɨj , aɨ pu ayan raataꞌijmɨjriꞌi aɨjna tɨ ayan ruseijratacaꞌa tɨ nuꞌu Dioj jetze maꞌacan tiꞌixaxaꞌataꞌa , tɨ cai tiꞌitɨ cɨn ayan huarɨni aɨjna cɨmeꞌe tɨ rutɨmueꞌi .
61002017	Ayaa mu cheꞌeta manaꞌa tiꞌivaɨreꞌe aɨme ɨ tyetyaca tɨj aꞌu tɨ aꞌajaijxa aꞌu tɨ cai jaj jetze airáninyei naꞌari ɨ jaitɨri tɨ aaca ráatajchi , ajta tɨ jetzen cai vijviꞌiye . Ayaa pu tihuaꞌacɨꞌɨti mej maun aꞌutyaturan u tajete aꞌu tɨ huapɨꞌɨ aꞌutɨcaꞌa tɨj naꞌa rusen cɨmeꞌe .
61002018	Ayaa pu aɨjna cɨn ayan tiꞌirɨnyaca aɨjna cɨmeꞌe mej meyan caꞌanin cɨn áꞌujtzaahuateꞌe maɨjna cɨmeꞌe ɨ nyuucari tɨ cai aꞌij huataujmuaꞌa . Majta meyan caꞌanijraꞌa huaꞌataꞌaca ɨ seica mej mi meyan tyuꞌumuaꞌati maɨjna jetze tɨ huaꞌajetze huiiraninyei tɨ ayan rusaɨj aꞌij tirajtyau . Ayaa mu aɨjna cɨn huarɨj , aɨ mu meyan majta caꞌanijraꞌa huaꞌataꞌaca aɨme ɨ maj maucheꞌe tihuijsin huaꞌa jemi mej mi majtahuaꞌa tiꞌitɨ cɨn autyaturan ɨ Dioj jemi maɨjna cɨmeꞌe mej hueꞌitzi cɨn tihueꞌijteꞌe aɨme ɨ tyetyaca .
61002019	Ayaa mu tiꞌitɨ cɨn tyaꞌataujratziiraca maj nuꞌu tihuaꞌutaꞌan mej mi ruxaahua áꞌujhuaꞌanyeꞌen . Ma ajta , capu rɨꞌɨri aꞌini aɨ mu rujɨɨmuaꞌa manaꞌa meyan caꞌanyejri cɨn tiꞌivaɨreꞌe maɨjna cɨmeꞌe maj aꞌij puaꞌa titetyújchaꞌɨ , aꞌini aꞌatɨ tɨ naꞌa tɨ ayan caꞌanyejri cɨn tiꞌivaɨreꞌe , aɨ pu ayan ravaɨreꞌe aɨjna ɨ aꞌatɨ tɨ ari raꞌantimueꞌitɨ .
61002020	Ajta tɨ puaꞌa meri meyan raatapuaꞌajtacaꞌa maj meyan cheꞌeta manaꞌa aꞌij puaꞌa titetyújchaꞌɨ matɨj ɨ seica ɨ maj yan japuan seijreꞌe ɨ chaanaca , tɨ puaꞌa meyan raatapuaꞌajtacaꞌa maɨjna cɨmeꞌe maj raꞌancuraꞌa maɨjna ɨ tavastaraꞌa tɨ ajta ayan tuꞌirajtuaani , aɨjna ɨ Jesús tɨ ajta Cɨriistuꞌu pueen , tɨ puaꞌa meyan maɨjna cɨn huarɨj , majtahuaꞌa mu meyan aꞌij puaꞌa huatyaarɨj tɨ ij ajtahuaꞌa huaꞌutyamueꞌitɨn aɨjna tɨ aꞌij puaꞌa een , ayaa mu eitzeꞌe aꞌij puaꞌa tiꞌityeseiraꞌa muaꞌajuꞌun tɨꞌɨj nain teꞌentipuaꞌare cai tɨ jajcua maj ɨmɨ seijraꞌacaa .
61002021	Manaꞌajtzɨ cai aꞌanaj raamuaꞌatijcheꞌen maɨjna ɨ yeꞌira tɨ naa tiꞌiseijreꞌe ɨ Dioj jemi macai meyan ramuaꞌareera , majta yáꞌuhuaꞌaxɨn aɨjna ɨ nyuucari tɨ cɨn Dioj ayan huatauraꞌate , tɨ ajta ayan raatyajtuaa aɨme jemi tɨ ij aɨjna cɨn tihuaꞌutaijteꞌen .
61002022	Ayaa pu xaa tihuaꞌuruu aꞌij tɨ teꞌeyuꞌusiꞌi ɨ yuꞌuxari jetze tɨcɨn : “ Aɨjna ɨ tzɨꞌɨ ajtahuaꞌa pu mu aꞌuveꞌeme aꞌutɨ ajjáraj tɨꞌij raacuaꞌani ɨ rujaraꞌari . ” Ajta tɨ ayan tɨcɨn : “ Aɨjna ɨ tuiixu tɨ huaɨꞌɨhuacaꞌa , ajtahuaꞌa pu mu aꞌuveꞌeme aꞌu tɨ huaɨꞌɨhuacaꞌa ɨ xarij cɨmeꞌe tɨ ij ajtahuaꞌa ayan huaɨꞌɨhua . ”
61003001	Muan , nyaj aꞌamuaxeꞌeveꞌe , aɨ pu aɨn pueen ɨ nyaj huaꞌapuacajretze cɨn tyajaꞌamuayuꞌuseꞌe . Ayaa nu cheꞌeta nyanaꞌa nyaɨjna cɨmeꞌe ɨ tɨ huaꞌapua , caꞌanijraꞌa nu cɨn amuataꞌaca sej si seyan tzaahuatiꞌiraꞌa cɨn tyuꞌumuaꞌati saɨjna jetze ɨ nyaj cɨn neyan amuataꞌaca saj raꞌutamuaꞌaree aꞌij mej tyuꞌutaxajtacaꞌa aɨme ɨ maj Dioj jetze maꞌacan tiꞌixaxaꞌataꞌa , sataꞌaj seyan cheꞌeta sanaꞌa raꞌutamuaꞌaree ɨ nyuucari ɨ tɨ cɨn tyajamuaataij aɨjna ɨ tavastaraꞌa tɨ ajta aɨn pueen aɨjna tɨ amueꞌiratuaasin . Ai pu aɨn pueen ɨ nyuucari tɨ aɨn ayan tiraatyajtuaa itejmi jemi tyej ti teyan tyajamuaataꞌixaateꞌen muejmi .
61003002	
61003003	Ayaa xu ramuaꞌaree tɨ ayan teꞌeme ajna xɨcajraꞌan jetze tɨ jetzen nain teꞌentipuaꞌari . Aɨ mu huataseijreꞌesin aɨme ɨ mej amuaꞌaxaahuariꞌi mej mi raꞌaxaahuariꞌira ɨ nyuucari tɨ tejmi jemi raatyajtuaa . Ayaa mu maɨjna cɨn áꞌujhuaꞌanyaꞌa muaꞌajuꞌun maj meyan raꞌastijraꞌa aɨjna tɨ ayan tihuaꞌamitejteꞌe tɨj naꞌa aꞌij tɨ tihuaꞌaraanajchi tɨ aꞌij puaꞌa een .
61003004	Ayaa mu tiꞌixaata muaꞌajuꞌun tɨcɨn : “ Ai taꞌuj huarɨj aɨjna ɨ tɨ cɨn Dioj ayan tyaꞌataujratziiriꞌi tɨ nuꞌu ya huataseijreꞌesin . Tij cai capu ayan tyajaꞌureꞌenyejsin aꞌini aucheꞌe pu ayan cheꞌeta naꞌa seijreꞌe tɨj ajta ayan seijraꞌa aꞌayeꞌi tɨj naꞌa aɨjna xɨcajraꞌan mej jetzen huacuii ɨ tavaujsimuaꞌacɨꞌɨ tɨj naꞌa ajta ijii . Ayaa pu cheꞌeta naꞌa aucheꞌe seijreꞌe tɨj ajta seijraꞌacaa ajna tɨꞌɨj Dioj ayan raatyataahuacaꞌa ɨ chaanaca . ”
61003005	Ayaa mu een cɨn meyan tiꞌixa maɨjna cɨmeꞌe maj meyan ruxéꞌeviꞌiraꞌa cɨn tauraꞌaca meyan yáꞌuhuaꞌaxɨn tɨ jajcua ɨmɨ Dioj ayan runyuuca cɨn tyuꞌutaijtacaꞌa tɨ ayan huataseijreꞌen aɨjna ɨ tajapua . Ajta aɨn ɨ chaanaca , ayaa pu tyuꞌutyataavijhuacaꞌa tɨꞌij ayan ajnyen a aataꞌa . Ajta aɨn tɨ japuan seijreꞌe , ayaa pu ajta aɨjna cɨn ruuri aꞌayeꞌi aɨjna cɨmeꞌe ɨ jaj .
61003006	Ajta aɨme ɨ maj jajcua ɨmɨ japuan huachaatɨmaꞌacaa ɨ chaanaca japua , aɨ mu huaꞌujpuaꞌarixɨ maɨjna cɨmeꞌe tɨ aɨn jaj ayan huatamɨꞌɨyacaꞌa , ajta huaꞌujamɨste .
61003007	Ma ajta ijii , ayaa pu tiꞌijcɨꞌɨti aɨjna ɨ tajapua tɨ ijii seijreꞌe , ajta aɨjna ɨ chaanaca ɨ tyaj yan japuan seijreꞌe i tyaj ijii huatyaɨte , Dioj pu ayan rachaꞌɨ tɨ ij ayan raatyataira . Ayaa pu ari raaxaꞌapɨꞌɨntare tɨ ayan huarɨni ajna xɨcajraꞌan jetze tɨ jetzen huaꞌaxɨjteꞌen ɨ runyuuca cɨmeꞌe , ajta huáꞌapuaꞌariteꞌen aɨme ɨ tyaɨte ɨ maj cai aꞌatzu raꞌastijreꞌe .
61003008	Sataꞌaj cai seyan tiyáꞌuhuaꞌaxɨn , tɨ seij xɨcaj ayan cheꞌeta naꞌa tiꞌitej ɨ Dioj jemi tɨj ajta tiꞌitej aꞌachu cumu sei viꞌiraꞌa ninyeꞌiraꞌa . Ajta , sei viꞌiraꞌa ninyeꞌiraꞌa ayan cheꞌeta naꞌa tiꞌitej ɨ Dioj jemi tɨj sei xɨcajraꞌa .
61003009	Tɨ puaꞌa Dioj ayan cai caꞌanacan aráurasten aɨjna cɨmeꞌe ɨ tɨ cɨn tyaꞌataujratziiriꞌi , capu ayan huataujmuaꞌa tɨ cai aꞌanaj aɨjna cɨn aráurasten aꞌij mej tiꞌimuaꞌatze ɨ seica silu tyamuaꞌa pu ayan teꞌeviicueꞌi muejmi jemi aɨjna cɨmeꞌe tɨ cai raxeꞌeveꞌe tɨ aꞌatɨ ayan aꞌuveti . Capu xaa nyaꞌu ayan raxeꞌeveꞌe silu ayaa pu raxeꞌeveꞌe maj naimiꞌi meyan huataujtuiireꞌen ɨ jemin maɨjna cɨmeꞌe maj saɨque tyuꞌumuaꞌati mej mi cai cheꞌe aꞌij puaꞌa rɨjca .
61003010	Ma ajta , ayaa pu cheꞌeta naꞌa tyajaꞌureꞌenyejsin ajna xɨcajraꞌan jetze tɨ jetzen huataseijreꞌesin ɨ tavastaraꞌa tɨj ajta nahuaꞌari ayan aviitzi cɨn huataseijreꞌen ɨ tɨcaꞌari tzajtaꞌa . Ajta aɨn ɨ tajapua , ayaa pu huatanamuajreꞌesin tɨꞌɨj antipuaꞌare . Caꞌanin pu cɨn tyuꞌutátziꞌiti . Ajta tɨj naꞌa tɨ ayan tyuꞌutaavijhuacaꞌa , aɨ pu ayan huataujtuꞌisin aɨjna cɨmeꞌe tɨ rɨꞌɨ huatyataasin . Ajta aɨjna ɨ chaanaca , ajta nain tɨj naꞌa japuan tiꞌiseijreꞌe u tɨ tyuꞌutaavijhuacaꞌa , naijmiꞌi tɨj naꞌa ayan raatyataira .
61003011	Aꞌini nain pu ayan huataujtuꞌisin , ayaa pu tyuꞌujxeꞌeveꞌe sej seyan rɨꞌɨ titetyújchaɨca , sej si rɨꞌɨ tiꞌiteseijraꞌa ɨ Dioj jemi nain cɨmeꞌe aꞌij saj rɨcɨ , sej si sajta nain cɨn raꞌaraꞌastijreꞌen ɨ Dioj .
61003012	Sataꞌaj seyan rahuauca , sajta seyan aꞌujcaꞌanyaacan cɨn tiꞌijchueꞌevaꞌa tɨ ayan tyajaꞌureꞌenyen ajna xɨcajraꞌan jetze tɨ jetzen Dioj teꞌentipuaꞌariteꞌesin . Ayaa pu aɨjna cɨn huataujtuꞌisin aɨjna ɨ tajapua aɨjna cɨmeꞌe tɨ taij raatyataira . Ajta aɨjna tɨ cɨn nain tyuꞌutaavijhuacaꞌa tɨj naꞌa tɨ tiꞌiseijreꞌe , aɨ pu ajta huataujtuꞌisin aɨjna cɨmeꞌe tɨ rɨꞌɨ tiraatyátaira .
61003013	Me tyajta ityan , aꞌini aɨ pu aɨjna cɨn tyaꞌataujratziiriꞌi tɨ ayan huarɨni , aɨj tu cɨn teyan rachuꞌeveꞌe seij ɨ tajapua tɨ jajcua , ajta seij ɨ chaanaca tɨ ajta jajcua aꞌu tɨ eꞌeséiraꞌa aꞌame aɨjna tɨ urareꞌenyaꞌacan cɨn seijreꞌe matɨj manaꞌa maun seiraꞌa muaꞌajuꞌun .
61003014	Aɨj xu cɨn seyan huarɨni , mɨ nyaj aꞌamuaxeꞌeveꞌe , aꞌini ayaa xu seri rachuꞌeveꞌe tɨ ayan tyajaꞌureꞌenyejsin . Sataꞌaj seyan tityaatyaujcaꞌanyen sej seyan eenyeꞌequeꞌen seijraꞌa ɨ jemin saj tyamuaꞌa naa ruꞌihuaamuaꞌatan , sej si cai tiꞌitɨ cɨn aꞌaturaaca , tɨ ij aɨn Dioj cai tiꞌitɨ cɨn aꞌamua jetze tyaꞌujpuaꞌariteꞌen .
61003015	Sataꞌaj saɨjna jetze tyuꞌumuaꞌati tɨ Dioj ayan amueꞌiratuaasin aɨjna cɨmeꞌe tɨ raayɨꞌɨtɨ tɨ tyaꞌuteviicueꞌi muejmi jemi . Ajta aɨn ɨ taꞌihuaaraꞌa ɨ tyaj raxeꞌeveꞌe , aɨjna ɨ Pablo , Dioj pu ayan raataꞌa tɨ yauꞌeitaa aꞌaraꞌani tyamuaꞌa naa . Aɨ pu ayan cheꞌeta naꞌa tyajamuaatayuꞌuse nain cɨmeꞌe tyatɨj ityan .
61003016	Ajta aɨjna jetze tɨ aɨn raꞌuteyuꞌuxacaꞌa , aɨjna jetze ayan namuajreꞌe seica ɨ nyuucari tɨ ayan muareꞌeri tɨ aꞌatɨ ayan yauꞌeitaa aꞌaraꞌani . Ajta seica ɨ tyaɨte ɨ maj cai tiꞌitɨ uꞌumuaꞌaree , ɨ maj majta cai xɨ teꞌeviicueꞌi ɨ maj cɨn tyaꞌatzaahuateꞌe , ayaa mu tiꞌiteseꞌe mej mi meyan saɨque tiyauꞌeitaa muaꞌaraꞌani , mej mi majta tihuéꞌitiira aꞌij tɨ cai ayan tiraavijteꞌe aɨjna tɨ Pablo raꞌuteyuꞌuxacaꞌa , ajta aɨjna tɨ teꞌeyuꞌusiꞌi aɨjna jetze ɨ yuꞌuxari tɨ Dioj ayan raatyajtuaa itejmi jemi . Tɨ puaꞌa meyan maɨjna cɨn huarɨni , ayaa pu tihuaꞌacɨꞌɨti maj antyujpuaꞌariteꞌen .
61003017	Aꞌini xuꞌuri caꞌanijraꞌa ramuaꞌaree , muan mɨ nyaj aꞌamuaxeꞌeveꞌe , rɨꞌɨ xuꞌu muan tɨ ij cai aꞌatɨ ayan amuaataꞌan sej si seyan cheꞌeta sanaꞌa caujxaahuatan ɨ Dioj jemi matɨj aɨme ɨ maj cai tiꞌitɨ aꞌastijreꞌe . Rɨꞌɨ xuꞌu sej si cai saɨjna cɨn tiyáꞌuhuaꞌaxɨn ɨ sej seyan teꞌeviicueꞌi saɨjna cɨmeꞌe saj huaꞌastijreꞌe saɨme .
61003018	Ma sajta muan , sataꞌaj seyan huaujnaijmiꞌireꞌen ɨ rutzajtaꞌa saɨjna cɨmeꞌe tɨ aɨn tavastaraꞌa rɨꞌɨ tyajamuataꞌaca , aɨjna tɨ ajta amueꞌirajtuaa , aɨjna ɨ Jesús tɨ ajta Cɨriistuꞌu pueen . Sataꞌaj seyan cheꞌeta sanaꞌa huaujnaijmiꞌireꞌen saɨjna cɨmeꞌe saj ramuaꞌate . Ticheꞌe rɨꞌɨ tiraatyajtuaani ijii , tyajta tɨj naꞌa rusen cɨmeꞌe . Cheꞌe ayan tyajaꞌureꞌenyen . Yaa puꞌu . Puꞌuri antipuaꞌaracaꞌa .
62001001	Cɨmeꞌen aɨjna ɨ Jesús tɨ Cɨriistuꞌu pueen . Aɨ pu jajcua ɨmɨ seijraꞌacaa tɨj naꞌa tɨ yu eꞌireꞌenye . Aɨ pu ajta aɨn pueen ɨ tyej raanamuajriꞌi aꞌij tɨ yeꞌi tyuꞌutaxajtacaꞌa . Tyan tu tyajta tajɨꞌɨ cɨn raaseij , tyajta teyan raamuáꞌa aꞌatɨ tɨ puéenyaꞌa , tyajta teyan tamuajcaꞌa cɨn raꞌajtamuárej tyaɨjna tɨ nyuucari pueen tɨ ajta ruurican eꞌihuatyajtuaani .
62001002	Ajta , aɨ pu huataseijre aɨjna tɨ ruurican eꞌihuatyajtuaani . Tyajta ityan , tyan tu raaseij . Tyajta teyan tiraatyáxajta , tyajta teyan tyajaꞌamueꞌixaateꞌe tyaɨjna tɨ rusen cɨn iꞌi ruuri , tɨ ajta jemin seijreꞌe ɨ rutaata ɨ Dioj . Ajta , aɨ pu tejmi jemi huataseijre .
62001003	Aɨj tu tyajta teyan tyajaꞌamueꞌixaateꞌe tyaɨjna ɨ tyaj raaseij , tyajta ɨ tyaj raanamuajriꞌi , sej si sajta muan seyan cheꞌeta sanaꞌa tyuꞌumuaꞌati tyatɨj ityan tiꞌimuaꞌatze tyej ti naijmiꞌi taꞌihuaamuaꞌa taꞌaraꞌani . Ee xaa nyaꞌu , tyan tu jemin seijreꞌe tyaɨjna ɨ Dioj jemi ɨ tyaj rajyaꞌupua . Tyan tu tyajta teyan cheꞌeta tyanaꞌa jemin seijreꞌe tyaɨjna jemi ɨ tɨ yaujraꞌan pueen ɨ Dioj , aɨjna ɨ Jesús , ɨ tɨ ajta Cɨriistuꞌu pueen .
62001004	Ayaa tu een cɨn teyan tyajaꞌamuayuꞌuseꞌe tɨ ij ayan raanaijmiꞌireꞌen ɨ saj cɨn rutyamuaꞌaveꞌe .
62001005	Ai pu aɨn pueen ɨ nyuucari ɨ tɨ Cɨriistuꞌu ayan titaataꞌixaa tɨ nuꞌu aɨn Dioj ayan tejmi jemi seijreꞌe tɨj tatzari tɨ ayan tatatzaviꞌi ɨ ta tzajtaꞌa , ajta nuꞌu capu aꞌatzu jemin seijreꞌe tiꞌitɨ tɨ aꞌij puaꞌa een , tɨ ayan cheꞌeta naꞌa een tɨj tɨcaꞌari .
62001006	Tɨ puaꞌa teyan tyaɨjna jetzen teyan me títyajáuhuaanyeꞌen tyaráꞌantixáata tityaajuꞌun aꞌu tɨ aꞌutɨcaꞌa , tyajta teyan yee tyej teyan Dioj jemi seijreꞌe , catu tzaahuatiꞌiraꞌa cɨn teyan tiꞌititachaꞌɨ silu tetiꞌihueꞌitaca tuꞌu .
62001007	Me tyajta ityan , tɨ puaꞌa teyan cheꞌeta tyanaꞌa tyaɨjna jetze tityaajuꞌun , aɨ pu rɨꞌɨ taruure tyej ti teyan tyamuaꞌa naa taꞌihuaamuaꞌa taꞌaraꞌani . Ajta , aɨjna tɨ yaujraꞌan pueen aɨjna ɨ Jesús , aɨ pu ajta taꞌariꞌira nain tɨj naꞌa ɨ tyaj cɨn atyáturaavaca ɨ Dioj jemi . Aɨ pu ayan taruure aɨjna cɨmeꞌe tɨ ari huamɨꞌɨ ta jetze maꞌacan . Aɨj pu cɨn ayan tiraꞌiraaxɨre ɨ ruxuureꞌe .
62001008	Tɨ puaꞌa teyan tiraataxaj yee tyaj cai tiꞌitɨ cɨn atyáturaavaca ɨ Dioj jemi , ayaa tu tajɨɨmuaꞌa tyanaꞌa tacuanamua . Ajta , aɨjna ɨ nyuucari tɨ ayan tiꞌayajna , capu tejmi jemi seijreꞌe .
62001009	Me tyajta ityan , tɨ puaꞌa teyan tiraataxaj ɨ tyaj cɨn autyajturaa ɨ Dioj jemi , ayaa tu tiꞌijmuaꞌaree tɨ Dioj araurastejsin aɨjna cɨmeꞌe tɨ cɨn tyaꞌataujratziiriꞌi tɨ nuꞌu ayan titaatauuniꞌi nain cɨmeꞌe ɨ tyaj cɨn autyajturaa ɨ jemin . Tyan tu tyajta teyan tiꞌijmuaꞌaree tɨ ayan tiraavijteꞌe tɨ Dioj ayan titaatauuniꞌi .
62001010	Tɨ puaꞌa teyan tiraataxaj yee tyaj cai aꞌanaj tiꞌitɨj cɨn autyajturaa ɨ Dioj jemi , ayaa pu huataujmuaꞌa aɨjna ɨ tyej teri teyan tyaɨjna cɨn raatamuáꞌa ɨ Dioj tɨ nuꞌu tiꞌihueꞌita . Ajta aɨjna ɨ nyuucari tɨ ayan tejmi jemi raatyajtuaa , capu xaa nyaꞌu aꞌatzu tejmi jemi seijreꞌe .
62002001	Mɨ sej tyaamua ijii , mɨ nyaj huapɨꞌɨ aꞌamuaxeꞌeveꞌe , ayaa nu een cɨn tyajaꞌamuayuꞌuseꞌe sej si cai tiꞌitɨ cɨn autyaturan ɨ Dioj jemi . Ma ajta , tɨ puaꞌa aꞌatɨ ayan tiꞌitɨ cɨn tyautyáturan ɨ Dioj jemi , saɨj pu tayaꞌupua jemi seijreꞌe tɨ tajetze maꞌacan tiꞌixaꞌapɨꞌɨntareꞌe . Ai pu aɨn pueen aɨjna ɨ Jesús tɨ ajta Cɨriistuꞌu pueen . Aɨ pu urareꞌenyaꞌacan cɨn seijreꞌe ɨ Dioj jemi .
62002002	Cɨriistuꞌu pu ajta tajetze maꞌacan rɨꞌɨ tiraataꞌa ɨ Dioj tɨ ij cai pueijtzi taataꞌan aɨjna cɨmeꞌe ɨ tyaj cɨn autyajturaa ɨ jemin . Ayaa pu ajta cheꞌeta naꞌa huaꞌa japua huanyúu naijmiꞌica aꞌachu maj puaꞌamua ɨ mej yan huachaatɨme ɨ chaanaca japua .
62002003	Tɨ puaꞌa teyan tiraꞌastijraꞌa aꞌij tɨ aɨn titaataij , ayaa tu aɨjna cɨn teyan tiꞌijmuaꞌaree tyaj tzaahuatiꞌiraꞌa cɨn teyan tiꞌijmuaꞌate .
62002004	Tɨ puaꞌa cai aꞌatɨ raꞌastijraꞌa aꞌij tɨ titaataij , ajta tɨ puaꞌa aɨjna ɨ aꞌatɨ ayan tyuꞌutaxaj yee tɨ ayan tiꞌijmuaꞌate aɨjna ɨ Jesús , aɨjna ɨ aꞌatɨ , ayaa pu tiꞌihueꞌitaca . Ajta , capu tzaahuatiꞌiraꞌa cɨn tiꞌityujchaꞌɨ .
62002005	Ma ajta , tɨ puaꞌa aɨjna ɨ aꞌatɨ ayan tiraꞌaraꞌasten aijna i nyuucari ɨ tɨ tejmi jemi huatyatuꞌiihuacaꞌa , ayaa tu tyaɨjna cɨn tiꞌijmuaꞌaree tɨ ayan raanaijmiꞌire ɨ tzajtaꞌan aɨjna ɨ aꞌatɨ tɨ aɨn tzaahuatiꞌiraꞌa cɨn raxeꞌeveꞌe ɨ Dioj nain cɨmeꞌe . Ayaa tu tyajta tyaɨjna cɨn tiꞌijmuaꞌaree tyej teyan tyaɨjna jemi seijreꞌe ɨ Dioj .
62002006	Ajta tɨ puaꞌa aꞌatɨ ayan tyaꞌujseijrata tɨ aɨ pu mijmu ayan urareꞌenyaꞌacan cɨn seijreꞌe jemin ɨ Dioj , ayaa pu ajta tyuꞌujxeꞌeveꞌe tɨ aɨn aꞌatɨ ayan cheꞌeta naꞌa rɨꞌɨ tiꞌityujchaꞌɨ tɨj ajta rɨꞌɨ tiꞌityújchaɨcaꞌa aɨjna ɨ Jesús tɨ Cɨriistuꞌu pueen .
62002007	Mɨ nyaj aꞌamuaxeꞌeveꞌe , canu jajcuacan cɨn tyajaꞌamuayuꞌuseꞌe ɨ tɨ cɨn titaataij ɨ Dioj , silu aɨj nu cɨn tyajaꞌamuayuꞌuseꞌe nyaɨjna ɨ nyuucari tɨ jajcua ɨmɨ Dioj ayan aɨjna cɨn titaataij tɨj naꞌa tɨ jajcua ɨmɨ seijraꞌacaa muejmi jemi , tɨj naꞌa tɨ yu eꞌireꞌenye . Ajta aɨjna tɨ jajcua ɨmɨ cɨn titaataij ɨ Dioj , ai pu aɨn pueen ɨ nyuucari ɨ saj raanamuajriꞌi .
62002008	Me nyajta inyaa , nyajta nu jajcuacan cɨn tyajaꞌamuayuꞌuseꞌe tɨ ayan tiꞌayajna aɨjna jemi , ajta muejmi jemi , aꞌini puꞌuri teꞌentipuaꞌari aɨjna tɨ aɨn eꞌeseijreꞌe aꞌu tɨ aꞌutɨcaꞌa . Ajta puꞌuri autyejche tɨ huatatátzaveꞌen aɨjna tɨ tzaahuatiꞌiraꞌa cɨn tatatzaviꞌi .
62002009	Tɨ puaꞌa aꞌatɨ ayan tyuꞌujseijrata tɨ aɨn mijmu ari an áꞌumej aꞌu tɨ áꞌunyeeriꞌi , ajta ɨ aꞌatɨ , aɨ pu ruꞌihuaaraꞌa tichaɨreꞌe , aɨ pu ajta aucheꞌe an aume aꞌu tɨ aꞌutɨcaꞌa , aꞌu tɨ cai aꞌatatzaveꞌe .
62002010	Ajta aɨn ɨ aꞌatɨ tɨ raxeꞌeveꞌe ɨ ruꞌihuaaraꞌa , aɨ pu xaa aun aume aꞌu tɨ aꞌatatzaveꞌe ɨ tavastaraꞌa . Ajta capu tiꞌitɨ cɨn aꞌaturaa ɨ Dioj jemi .
62002011	Ma ajta aɨn ɨ tɨ rajchaɨreꞌe ɨ ruꞌihuaaraꞌa , aɨ pu aun eꞌeseijreꞌe aꞌu tɨ aꞌutɨcaꞌa . Aɨ pu xaa auj aume aꞌu tɨ aꞌutɨcaꞌa , ajta capu ramuaꞌaree aꞌu tɨ aꞌuméj aꞌini tɨcaꞌari pu ayan raaruu tɨ ij aracun .
62002012	Ayaa nu een cɨn tyajaꞌamuayuꞌuseꞌe muejmi mɨ sej tyaamua ijii , aꞌini Dioj pu ayan tyajamuaatauuniꞌiriꞌi ɨ saj cɨn autyajturaa ɨ jemin aɨjna cɨmeꞌe aꞌij tɨ huarɨj aɨjna ɨ Jesús .
62002013	Sajta muan , mɨ saj huaꞌavaujsimuaꞌa pueen , ayaa nu een cɨn tyajaꞌamuayuꞌuseꞌe aꞌini muan xu ramuaꞌate saɨjna tɨj naꞌa tɨ jajcua ɨmɨ seijraꞌacaa tɨj naꞌa tɨ yu eꞌireꞌenye . Sajta muan , mɨ saj tyaamua , ayaa nu een cɨn tyajaꞌamuayuꞌuseꞌe aꞌini muan xu seri raꞌantimueꞌitɨ saɨjna ɨ xaijnyuꞌucari tɨ aꞌij puaꞌa een . Sajta muan , mɨ saj huaꞌayaujmuaꞌa pueen , ayaa nu een cɨn tyajaꞌamuayuꞌuseꞌe aꞌini muan xu ramuaꞌate saɨjna ɨ tyaj rajyaꞌupua .
62002014	Ayaa nu nyajta een cɨn tyajaꞌamuayuꞌuseꞌe mɨ saj huaꞌavaꞌujsimuaꞌa pueen aꞌini muan xu seri ramuaꞌate saɨjna tɨ jajcua ɨmɨ seijraꞌacaa tɨj naꞌa tɨ yu eꞌireꞌenye . Ayaa nu nyajta een cɨn tyajaꞌamuayuꞌuseꞌe mɨ saj tyaamua aꞌini muan xu tyamuaꞌa naa teꞌeviicueꞌi . Ajta aɨjna ɨ nyuucari tɨ Dioj ayan tejmi jemi raatyajtuaa , aɨ pu muejmi jemi seijreꞌe aꞌini muan xu raꞌastijreꞌe . Muan xu sajta seri raꞌantimueꞌitɨ saɨjna ɨ xaijnyuꞌucari tɨ aꞌij puaꞌa een .
62002015	Ayaa nu tyajaꞌamueijcateꞌe saj cai seyan tihuaꞌɨjchu aɨme ɨ maj yan japuan huachaatɨme ɨ chaanaca japua . Sataꞌaj cai sajta seyan tiꞌijxeꞌevaꞌa tɨj naꞌa ɨ tɨ tiꞌiseijreꞌe iiyan chaanaca japua . Aꞌatɨ tɨ naꞌa tɨ raxeꞌeveꞌe huaꞌayeꞌira ɨ mej yan huachaatɨme iiyan chaanaca japua , capu ajta cuiꞌi raxeꞌeveꞌe ɨ Dioj .
62002016	Ayaa pu xaa nyaꞌu tiꞌayajna aꞌini tɨj naꞌa tɨ ayan tiꞌiseijreꞌe iiyan chaanaca japua , yan pu maꞌacan . Tɨj naꞌa ɨ mej meyan jetzen tityaꞌujcaꞌane aꞌɨj tɨ tzajtaꞌan tasiseiri , ajta tɨj naꞌa ɨ mej raseij tɨ caꞌanijraꞌa huaꞌataꞌaca mej mi maɨjna cɨmeꞌen tiꞌinyacuaꞌatzen , ajta naijmiꞌi tɨj naꞌa ɨ maj cɨmeꞌen áꞌujtzaahuateꞌe , nain tɨj naꞌa tɨ ayan een , aɨj pu jetze mej eꞌeveꞌeme ɨ huaꞌamuaꞌatziiraꞌa ɨ maj yan seijreꞌe iiyan chaanaca japua . Capu Dioj jemi eꞌemaꞌacan .
62002017	Ajta tɨj naꞌa tɨ huaꞌa jetze ruxeꞌeveꞌe aɨme ɨ mej yan seijreꞌe iiyan chaanaca japua , ajta tɨj naꞌa ɨ mej jetzen tityaꞌujcaꞌane , aɨ pu teꞌentipuaꞌariteꞌesin . Ma ajta aɨjna ɨ tɨ ayan tiraꞌastijreꞌe aꞌij tɨ tiꞌijxeꞌeveꞌe ɨ Dioj , aɨ pu ruuri huatyaturaasin ɨ jemin tɨj naꞌa rusen cɨmeꞌe .
62002018	Mɨ sej tyaamua pueen ijii , puꞌuri tɨn tyajaꞌureꞌenyejsin ajna xɨcajraꞌa tɨ jetzen nain teꞌentipuaꞌariteꞌesin . Muan xu sajta seri raanamuajriꞌi tɨ aɨn ayan huataseijreꞌesin aɨjna tɨ rajchaɨreꞌe ɨ Cɨriistuꞌu . Ee xaa nyaꞌu , ayaa pu tiꞌayajna maj meri muiꞌitɨ huataseijre ɨ maj rajchaɨreꞌe ɨ Cɨriistuꞌu . Aɨj tu cɨn teyan tiꞌijmuaꞌaree tɨ ari tɨmuaꞌa tyajaꞌureꞌenyejsin aɨjna xɨcajraꞌa jetze tɨ nain teꞌentipuaꞌariteꞌesin .
62002019	Aɨ mu ta jemi tihuii . Ma majta , camu tajetze ajtyamaꞌacantacaꞌa . Tɨ puaꞌa meyan tajetze ajtyamaꞌacantacheꞌe , aɨ mu tajemi huatyaturancheꞌe . Ma majta , ayaa mu een cɨn ajtacɨ́j tɨ ij ayan huataseijreꞌen maj cai naijmiꞌi tajetze ajtyamaꞌacan .
62002020	Ajta aɨn ɨ xaijnyuꞌucaraꞌaraꞌan ɨ Dioj , aɨ pu ari huatyajturaa muejmi jemi , ajta aɨ pu ayan tyajamuaataꞌa ɨ muaꞌatziiraꞌa sej si nain tzaahuatiꞌiraꞌa cɨn tyuꞌumuaꞌati .
62002021	Canu nyaɨjna cɨn tyajaꞌamuayuꞌuseꞌe nyaɨjna cɨmeꞌe saj cai tzaahuatiꞌiraꞌa cɨn ramuaꞌaree saɨjna tɨ ayan tiꞌayajna silu nyaɨjna cɨmeꞌe saj xaa seyan ramuaꞌaree . Ajta tiꞌitɨ tɨ ayan hueꞌitzi pueen , capu aɨjna jetze airáninyei aɨjna jetze tɨ tzaahuatiꞌiraꞌa cɨn ayan tiꞌayajna .
62002022	¿ Ni sacai ramuaꞌaree aꞌatɨ tɨ aɨn pueen tɨ tiꞌihueꞌitaca ? Ee xaa , ai pu aɨn pueen ɨ tɨ ayan tiꞌixa yee tɨ cai Jesús aɨn pueen ɨ Cɨriistuꞌu . Ai pu aɨn pueen ɨ tɨ rajchaɨreꞌe aɨjna ɨ Cɨriistuꞌu . Aɨjna ɨ aꞌatɨ tɨ ayan cheꞌeta naꞌa ma rúujɨpua aɨjna ɨ tyaj rajyaꞌupua , aɨ pu ajta ma rúujɨpua aɨn tɨ yaujraꞌan pueen ɨ Dioj .
62002023	Aꞌatɨ tɨ naꞌa tɨ ma ruuraini aɨjna tɨ yaujraꞌan pueen , capu ajta rɨꞌɨ tiꞌiseijreꞌe aɨjna jemi ɨ tyaj rajyaꞌupua . Ma ajta , aɨn tɨ ayan tiraataxaj yee Jesús pu aɨn pueen aɨjna tɨ yaujraꞌan pueen ɨ Dioj , tɨ puaꞌa ayan huarɨni , aɨ pu ajta rɨꞌɨ seijraꞌa aꞌame ɨ Dioj jemi .
62002024	Sajta muan , ayaa xu huarɨni . Cheꞌe aɨn nyuucari ɨ saj jajcua ɨmɨ raanamuajriꞌi , cheꞌe ayan muejmi jemi huatyaturan . Ajta aɨjna ɨ nyuucari ɨ saj jajcua ɨmɨ raanamuajriꞌi , tɨ puaꞌa ayan muejmi jemi huatyaturan , ayaa xu sajta muan naimiꞌi rɨꞌɨ tiꞌityeseiraꞌa xaꞌajuꞌun saɨjna jemi tɨ yaujraꞌan pueen ɨ Dioj , sajta saɨjna jemi ɨ tyaj rajyaꞌupua .
62002025	Ajta ai pu aɨn pueen ɨ tɨ cɨn tyaꞌataujratziiriꞌi itejmi jemi tɨ ayan titáacɨꞌɨti tej teyan rusen cɨn ruuri taꞌaraꞌani ɨ jemin .
62002026	Ayaa nu tyajaꞌamuayuꞌuseꞌe nyaɨme cɨmeꞌen ɨ mej meyan tyajaꞌamuahueꞌitzeꞌe .
62002027	Ma sajta muan , aucheꞌe pu muejmi jemi seijreꞌe aɨjna ɨ muaꞌatziiraꞌa tɨ aɨn xaijnyuꞌucaraꞌaraꞌan ɨ Dioj ayan tyajamuaataꞌa . Aɨj pu cɨn cai ayan tyuꞌujxeꞌeveꞌe tɨ aꞌatɨ ayan tyajamueꞌitii aꞌini aɨjna ɨ muaꞌatziiraꞌa , ayaa pu tyajaꞌamueꞌitii nain cɨmeꞌe . Aɨ pu ajta tzaahuatiꞌiraꞌa cɨn tyajaꞌamueꞌitii , ajta cai tyajaꞌamuahueꞌitzeꞌe . Sataꞌaj seyan cheꞌeta sanaꞌa huarɨni aꞌij tɨ ari tyajamuaataꞌitiiriꞌi , sataꞌaj naijmiꞌi huatyaturan ɨ jemin .
62002028	Ajta iꞌi , mɨ sej yaujmuaꞌameꞌen pueen , sataꞌaj seyan naimiꞌi huatyaturan ɨ jemin tej ti teyan aꞌatacaꞌanyaacan cɨn raꞌancureꞌeviꞌitɨn ajna xɨcajraꞌa tɨ jetzen huataseijreꞌesin . Sataꞌaj sajta seyan huarɨni tɨ ij cai taatatyeviꞌirasteꞌen ɨ jemin .
62002029	Tɨ puaꞌa muan seri ramuaꞌareera tɨ urareꞌenyaꞌacan cɨn seijreꞌe ɨ Dioj , xuꞌuri sajta ramuaꞌaree tɨ ayan tiꞌayajna tɨ aꞌatɨ tɨ naꞌa tɨ ayan xaꞌapɨꞌɨn tiꞌityujchaꞌɨ , aɨjna ɨ aꞌatɨ , aɨ pu xaa aɨn Dioj jetze eiraanye .
62003001	Ee xaa nyaꞌu , sataꞌaj saɨjna jetze tyuꞌumuaꞌati tɨ aɨn ɨ tyaj rajyaꞌupua , ayan eihua huapɨꞌɨ taataxeꞌeve aꞌini aɨ pu xaa taateyaꞌupuatacaꞌa . Aɨj tu cɨn , tuꞌuri yaujmuaꞌameꞌen pueen ɨ Dioj . Aɨj mu cɨn cai tamuajte aɨme ɨ maj yan huachaatɨme ɨ chaanaca japua maɨjna cɨmeꞌe maj cai raamuáꞌa .
62003002	Mɨ nyaj aꞌamuaxeꞌeveꞌe , tuꞌuri yaujmuaꞌameꞌen pueen ɨ Dioj . Ma ajta cai xɨ aꞌij amiteereꞌe aꞌij tyaj eenyaꞌa taꞌajuꞌun . Me tyajta ityan , ayaa tu tiꞌijmuaꞌaree tɨ ayan tiꞌitacɨꞌɨti ajna xɨcajraꞌa jetze ɨ tɨ jetzen huataseijreꞌesin . Aɨ pu saɨque taruuren ya ta jetze tej ti teyan cheꞌeta tyanaꞌa eenyaꞌa taꞌaraꞌani tɨj ajta aɨn eenyaꞌa seijreꞌe u tajapua aꞌini ajna tu raseijran tyaɨjna aꞌij tɨ een .
62003003	Ajta aꞌatɨ tɨ naꞌa tɨ ayan tiꞌijchuꞌeveꞌe aɨjna tɨ ayan tiraacɨꞌɨti , ayaa pu aɨjna cɨn rɨꞌɨ ruruuren tɨ ayan cheꞌeta naꞌa urareꞌenyaꞌacan cɨn seiraꞌa aꞌaraꞌani ɨ rutzajtaꞌa tɨj ajta aɨjna ɨ Jesús tɨ ajta Cɨriistuꞌu pueen .
62003004	Ma ajta , aꞌatɨ tɨ naꞌa tɨ tiꞌitɨ cɨn atyaꞌɨtzaꞌara ɨ Dioj jemi , aɨ pu ajta raatyaxaahuata aɨjna ɨ nyuucari tɨ cɨn Dioj tieꞌijta . Ajta tɨj naꞌa ɨ maj cɨn atyaꞌɨtzaꞌara , ayaa pu seijreꞌe ɨ Dioj jemi tɨ ayan cheꞌeta naꞌa een ɨ maj cɨn raatyaxaahuata maɨjna ɨ nyuucari tɨ ajta cɨn Dioj tieꞌijta .
62003005	Ajta , xuꞌuri ramuaꞌaree tɨ ayan een cɨn huataseijre aɨjna ɨ Jesús tɨ ’ ij ayan raꞌurauuna ɨ tyaj cɨn autyajturaa ɨ Dioj jemi . Ajta , capu aꞌatzu tiꞌitɨ cɨn atyaꞌɨtzaꞌara ɨ Dioj jemi aɨjna ɨ Jesús , tɨ ajta Cɨriistuꞌu pueen .
62003006	Ajta , aꞌatɨ tɨ naꞌa tɨ Dioj jemi seijreꞌe capu ajta aꞌatura ɨ jemin . Ma ajta , aꞌatɨ tɨ naꞌa tɨ ayan tiꞌitɨ cɨn atyaꞌɨtzaꞌara ɨ Dioj jemi , aɨjna ɨ aꞌatɨ capuu xɨ yauꞌeitaa aꞌaraa aꞌij tɨ een aɨjna , capu ajta xɨɨ raamuáꞌa .
62003007	Mɨ sej tyaamua pueen ijii , caxu raataꞌacareꞌen tɨ aꞌatɨ ayan tyájáꞌamuacuanamua . Aꞌatɨ tɨ naꞌa tɨ ayan xaꞌapɨꞌɨn tiꞌityujchaꞌɨ , aɨ pu ayan cheꞌeta naꞌa urareꞌenyaꞌacan cɨn seijreꞌe ɨ Dioj jemi tɨj ajta aɨjna ɨ Jesús , tɨ ajta Cɨriistuꞌu pueen .
62003008	Ma ajta , aꞌatɨ tɨ naꞌa tɨ tiꞌitɨ cɨn tyeꞌetyaꞌɨtzaꞌara ɨ Dioj jemi , aɨ pu aɨjna jetze ajtyamaꞌacan ɨ tiyaaruꞌu , aꞌini aɨjna ɨ tiyaaruꞌu , ayaa pu tɨj naꞌa jajcua jɨmɨ tyaꞌutyejche tɨ ayan tyeꞌetyaꞌɨtzaꞌara tɨj naꞌa ɨ tɨꞌɨri ye eꞌireꞌenye . Ayaa pu een cɨn huataseijre aɨjna tɨ yaujraꞌan pueen ɨ Dioj tɨ ij raatyáuuna nain ɨ muáreꞌeriꞌiraꞌaraꞌan ɨ tiyaaruꞌu .
62003009	Capu cheꞌe atyaꞌɨtzaꞌara ɨ Dioj jemi aꞌatɨ tɨ naꞌa tɨ Dioj jetze airaanye . Capu cheꞌe tiꞌitɨj cɨn atyaꞌɨtzaꞌara aɨjna cɨmeꞌe tɨ jemin seijreꞌe aɨjna tɨ Dioj ayan raatyajtuaa . Capu rɨꞌɨri tɨ aɨn aꞌatɨ ayan tiꞌitɨ cɨn tyeꞌetyaꞌɨtzaꞌaraꞌan aꞌini aɨ pu Dioj jetze airaanye .
62003010	Ayaa pu aɨjna cɨn tyeꞌemiteereꞌe aꞌatyaɨn maj pueen ɨ yaujmuaꞌameꞌen ɨ Dioj , ajta aꞌatyaɨn maj pueen ɨ yaujmuaꞌameꞌen ɨ tiyaaruꞌu . Capu Dioj jetze airaanye aꞌatɨ tɨ cai xaꞌapɨꞌɨn tiꞌityujchaꞌɨ , tɨ ajta cai raxeꞌeveꞌe ɨ ruꞌihuaaraꞌa .
62003011	Ajta , ai pu aɨn pueen ɨ nyuucari tɨj naꞌa saj jajcua ɨmɨ raanamuajriꞌi tɨj naꞌa tɨ yu eꞌireꞌenye tɨ ayan tyuꞌujxeꞌeveꞌe tej teyan tityahuátaxeꞌeveꞌen seij tyajta seij .
62003012	Tyej ti cai teyan huarɨni aꞌij tɨ tiꞌitɨ cɨn huarɨj aɨjna ɨ Caín tɨ aɨjna jetze airaanye tɨ aꞌij puaꞌa een . Ajta ayan tiraajeꞌica ɨ ruꞌihuaaraꞌa . ¿ Ni sacai ramuaꞌaree aꞌij tɨ een cɨn raajeꞌica ? Ayaa pu aɨjna cɨn tiraajeꞌica aɨjna cɨmeꞌe tɨ aꞌij puaꞌa tiꞌityújchaɨcaꞌa aɨjna . Ma ajta xaꞌapɨꞌɨn pu tiꞌityújchaɨcaꞌa aɨjna ɨ ihuaaraꞌaraꞌan .
62003013	Neꞌihuaamuaꞌa , caxu aꞌij tyájáꞌuseijra tɨ puaꞌa meyan tyajamuájchaɨraꞌa aɨme ɨ maj yan huachaatɨme iiyan chaanaca japua .
62003014	Ayaa tu tyaɨjna cɨn tiꞌijmuaꞌaree tyaj cai cheꞌe mɨꞌɨchijta seijreꞌe aun ɨ Dioj jemi silu tuꞌuri teyan ruurican jemin huatyajturaa aɨjna cɨmeꞌe tyaj huaꞌaxeꞌeveꞌe tyaɨme ɨ taꞌihuaamuaꞌa . Ma ajta , aꞌatɨ tɨ naꞌa tɨ cai raxeꞌeveꞌe ɨ ruꞌihuaaraꞌa , aɨ pu aucheꞌe ayan mɨꞌɨchijta seijreꞌe ɨ Dioj jemi .
62003015	Ee xaa nyaꞌu , aɨjna ɨ aꞌatɨ tɨ rajchaɨreꞌe ɨ ruꞌihuaaraꞌa , ai pu aɨn pueen tɨ tiꞌityacuiꞌica . Sajta muan , xuꞌuri seyan tiꞌijmuaꞌaree tɨ cai rusen cɨn ruuri huatyaturaasin ɨ Dioj jemi aꞌatɨ tɨ naꞌa tɨ ayan tiꞌityacuiꞌica .
62003016	Ayaa tu tyaɨjna cɨn tiꞌijmuaꞌaree aꞌij tɨ een , tɨ puaꞌa aꞌatɨ tzaahuatiꞌiraꞌa cɨn raxeꞌevaꞌa ɨ ruꞌihuaaraꞌa tyaɨjna cɨmeꞌe tɨ aɨn Jesús tɨ Cɨriistuꞌu pɨrɨcɨ , aɨ pu tajetze maꞌacan huamɨꞌɨ . Aɨj pu cɨn , ayan tyuꞌujxeꞌeveꞌe tej teyan cheꞌeta tyanaꞌa huaꞌa jetze maꞌacan huacuiꞌini ɨ taꞌihuaamuaꞌa .
62003017	Ma ajta , capu aꞌatɨ jemi seijreꞌe aɨjna tɨ cɨn Dioj taxeꞌeveꞌe tɨ puaꞌa ayan huarɨni . Tɨ puaꞌa aɨn aꞌatɨ ayan eihua huapɨꞌɨ tíꞌijchaꞌɨ ɨ maj cɨn huataujvaɨreꞌen iiyan chaanaca japua , tɨ puaꞌa ajta ayan raseijra tɨ aɨn ihuaaraꞌaraꞌan cai aꞌij tiꞌijviicueꞌi , ajta tɨ puaꞌa cai raꞌancuꞌuvajxɨꞌɨn tɨ ij tiꞌitɨ cɨn raatavaɨreꞌen , capu aꞌatzu jemin seijreꞌe aɨjna tɨ eihua tíꞌijchaꞌɨ aɨjna tɨ cɨn taxeꞌeveꞌe ɨ Dioj .
62003018	Mɨ sej yaujmuaꞌameꞌen pueen , ticheꞌe cai teyan tyanaꞌa tiꞌixajta tyaj nuꞌu taxeꞌeveꞌe seij tyajta seij . Ticheꞌe cai tyaɨjna cɨn tyanaꞌa teyan tiꞌixajta tanyuuca cɨmeꞌe silu ticheꞌe tyaɨjna cɨn tihuaꞌutaseijrateꞌen tej tzaahuatiꞌiraꞌa cɨn huaꞌaxeꞌeveꞌe tyaɨjna cɨmeꞌe tyaj tiꞌitɨ cɨn huaꞌuatyavaɨreꞌen ɨ taꞌihuaamuaꞌa .
62003019	Tɨ puaꞌa teyan tyaɨjna cɨn huarɨni , aj tu xaa teyan tiꞌijmuaꞌareeran tej teyan tzaahuatiꞌiraꞌa cɨn rɨꞌɨ tiꞌititachaꞌɨ tyaɨjna jemi ɨ nyuucari tɨ ayan tiꞌayajna . Tɨ puaꞌa tyajta tyaɨjna cɨn teyan huarɨni , aj tu ti cai cheꞌe aꞌij puaꞌa tityaꞌutátamuajti ɨ taxaijnyuꞌuca jetze tyaɨjna jemi ɨ Dioj .
62003020	Tɨ puaꞌa ayan taꞌaxɨjtyaꞌa ɨ taxaijnyuꞌuca , capu ruxeꞌeveꞌe tyej teyan tiꞌitzɨɨnyaꞌa aꞌini eitzeꞌe pu vaꞌacan cɨn tiꞌitejvee ɨ Dioj cai ɨ taxaijnyuꞌuca . Ajta , aɨ pu nain tyaꞌumuaꞌaree .
62003021	Mɨ nyaj aꞌamuaxeꞌeveꞌe , tɨ puaꞌa cai tiꞌitɨ cɨn taꞌaxɨjtyaꞌa ɨ taxaijnyuꞌuca , ayaa pu een cɨn rɨꞌɨri tyaj cai tiꞌitɨ cɨn tiꞌitzɨɨnyaꞌa ɨ Dioj jemi .
62003022	Ayaa tu tyajta tyaɨjna cɨn teyan tiraꞌancuraꞌasin tyaɨjna jemi tiꞌitɨ tɨ naꞌa tyaj raatahuaviira . Ayaa pu aɨjna cɨn tiꞌitacɨꞌɨti aɨjna cɨmeꞌe tej teyan tiraꞌastijreꞌe aꞌij tɨ aɨn tiꞌitaijteꞌe , ajta aɨjna cɨmeꞌe tej teyan rɨꞌɨ tiꞌititachaꞌɨ aꞌij tɨ tiraꞌaraanajchi .
62003023	Ai pu aɨn pueen aɨjna tɨ cɨn ayan tiꞌitaijteꞌe tej ti teyan tyaꞌantzaahuateꞌen tɨ aɨn Jesús yaujraꞌan pueen ɨ Dioj , ajta ai pu aɨn pueen ɨ Cɨriistuꞌu Dioj tɨ raꞌantihuau , tej ti tyajta teyan tityahuátaxeꞌeveꞌen seij tyajta seij aꞌij tɨ aɨn titaataij .
62003024	Ajta aɨn tɨ ayan raꞌastijreꞌe aꞌij tɨ Dioj tieꞌijta , aɨ pu ayan cheꞌeta naꞌa jemin seijreꞌe ɨ Dioj tɨj ajta Dioj jemin tiꞌiseijreꞌe aɨjna ɨ aꞌatɨ . Ayaa tu tyaɨjna cɨn tiꞌijmuaꞌaree tɨ aɨn Dioj ta jemi seijreꞌe aɨjna cɨmeꞌe tɨ aɨn xaijnyuꞌucaraꞌaraꞌan ɨ Dioj ayan ta jemi huatyajturaa .
62004001	Mɨ nyaj aꞌamuaxeꞌeveꞌe , sataꞌaj cai raꞌatzaahuatyaꞌa aꞌatɨ tɨ naꞌa tɨ ayan ruseijrata tɨ nuꞌu aɨn xaijnyuꞌucaraꞌaraꞌan ɨ Dioj caꞌanijraꞌa raataꞌa tɨ tyuꞌutaxaj , silu sataꞌaj anacaican huaꞌuteeseij sej si raamuaꞌaree tiꞌitɨ tɨ xaijnyuꞌucarijraꞌa caꞌanijraꞌa huaꞌataꞌaca maj meyan tyuꞌutaxaj . Sataꞌaj seyan huarɨni aꞌini aɨme ɨ maj cai tzaahuatiꞌiraꞌa cɨn tiꞌixaxaꞌa ɨ Dioj jetze maꞌacan , muiꞌitɨ mu meri huaꞌa tzajtaꞌa huataseijre aɨme jemi ɨ maj yan seijreꞌe iyan chaanaca japua .
62004002	Ayaa tu tyaɨjna cɨn tiraamuaꞌaree tɨ puaꞌa aɨn xaijnyuꞌucaraꞌaraꞌan ɨ Dioj ayan caꞌanijraꞌa rataꞌaca tɨ aꞌatɨ ayan tyuꞌutaxaj ɨ Dioj jetze maꞌacan nusu cai . Aꞌatɨ tɨ naꞌa tɨ ayan tiraataxaj yee tɨ aɨn Jesús tɨ Cɨriistuꞌu pueen , aɨ pu nuꞌu ajta ayan tyahuéꞌiraꞌacán cɨn huataseijre iiyan chaanaca japua , tɨ puaꞌa aɨjna ɨ aꞌatɨ , ayan tiraataxaj , aɨ pu aɨn pueen tɨ aɨn xaijnyuꞌucaraꞌaraꞌan ɨ Dioj ayan caꞌanijraꞌa rataꞌaca tɨ ayan tyuꞌutaxaj Dioj jetze maꞌacan .
62004003	Ma ajta aꞌatɨ tɨ naꞌa tɨ cai ayan tiraataxaj yee tɨ Jesús ayan tyahuéꞌiraꞌacán cɨn huataseijre , aɨ pu cai tzaahuatiꞌiraꞌa cɨn tiꞌixaxaꞌa ɨ Dioj jetze maꞌacan , silu aɨ pu ayan caꞌanijraꞌa rataꞌaca aꞌij tɨ tyuꞌutaxaj aɨjna ɨ xaijnyuꞌucari tɨ rajchaɨreꞌe ɨ Cɨriistuꞌu . Xuꞌuri seyan tiraanamuajriꞌi tɨ aɨn yan huataseijreꞌesin iiyan chaanaca japua . Ee xaa nyaꞌu , puꞌuri yan seijreꞌe huaꞌa tzajtaꞌa ɨ maj yan huachaatɨme iiyan chaanaca japua .
62004004	Mɨ sej tyaamua ijii , muan xu Dioj jetze ajtyamaꞌacan . Sajta seri huaꞌutyaamueꞌitɨ saɨme ɨ mej hueꞌitzi cɨn tiꞌixaxaꞌa saɨjna cɨmeꞌe tɨ aɨn ɨ tɨ muejmi jemi huatyajturaa , eitzeꞌe pu vaꞌacan cɨn antyujmuaꞌaree cai aɨjna tɨ yan seijreꞌe iiyan ɨ chaanaca japua .
62004005	Ma majta aɨme , aɨ mu huaꞌa jetze ajtyamaꞌacan aɨme ɨ maj yan huachaatɨme iiyan chaanaca japua . Aɨj pu cɨn , tɨj naꞌa mej meyan tiꞌixaata muaꞌayeꞌi , aɨ pu caꞌanijraꞌa huaꞌataꞌaca mej meyan tyuꞌutaxaj aɨjna ɨ huaꞌamuaꞌatziiraꞌa aɨme ɨ maj yan seijreꞌe iiyan chaanaca japua . Majta aɨme ɨ maj yan seijreꞌe , aɨ mu meyan tihuaꞌanamua .
62004006	Me tyajta ityan , tyan tu Dioj jetze ajtyamaꞌacan . Aꞌatɨ tɨ naꞌa tɨ ayan ramuaꞌate ɨ Dioj , aɨ pu ayan tanamua . Ajta aɨjna ɨ aꞌatɨ tɨ cai ramuaꞌate ɨ Dioj , aɨ pu ajta cai tanamua itejmi . Ayaa tu een cɨn teyan tiꞌijmuaꞌaree tɨ puaꞌa aꞌatɨ ayan tzaahuatiꞌiraꞌa cɨn tiꞌixaxaꞌa ɨ Dioj jetze maꞌacan naꞌari tɨ puaꞌa hueꞌitzi cɨn tiꞌixaxaꞌa .
62004007	Mɨ nyej aꞌamuaxeꞌeveꞌe , ticheꞌe teyan tityahuátaxeꞌeveꞌen seij tyajta seij aꞌini Dioj pu rusaɨj ayan caꞌanijraꞌa titataꞌaca tej ti teyan huátaxeꞌeveꞌen . Ajta aɨn tɨ huaꞌaxeꞌeveꞌe ɨ ruxaꞌaj tyaɨte , aɨ pu Dioj jetze eꞌiraanye , ajta aɨ pu ramuaꞌate ɨ Dioj .
62004008	Ma ajta , aɨn tɨ cai huaꞌaxeꞌeveꞌe ɨ ruxaꞌaj tyaɨte , aɨ pu cai xɨ ramuaꞌate ɨ Dioj , aꞌini Dioj pu tzaahuatiꞌiraꞌa cɨn rusaɨj taxeꞌeveꞌe , nain xɨcaj tzajtaꞌa , ajta nain tɨcaꞌari tzajtaꞌa .
62004009	Ayaa pu aɨjna cɨn tejmi jemi huataseijre tɨ Dioj ayan taxeꞌeveꞌe aɨjna cɨmeꞌe tɨ aɨn ayan yaꞌutaityacaꞌa ɨ ruyauj tɨ saɨj naꞌa pueen tɨ ij ya uvéꞌenyen iiyan chaanaca japua tej ti ruuri huatyaturan ɨ Dioj jemi tyaɨjna cɨmeꞌe tɨ aɨn tajapua huanyúu .
62004010	Ayaa pu aɨjna cɨn ayan eenyeꞌequeꞌe seijreꞌe tɨ Dioj ayan taxeꞌeveꞌe . Catu tyan anacai raataxeꞌeve ɨ Dioj , silu aɨ pu anacai taataxeꞌeve itejmi , ajta ayan yaꞌutaityacaꞌa ɨ ruyauj tɨ ij aɨn ayan raꞌurauuna ɨ tyaj cɨn autyajturaa ɨ Dioj jemi tɨ ij cai Dioj ayan pueijtzi titataꞌacareꞌen .
62004011	Mɨ nyaj aꞌamuaxeꞌeveꞌe , jaꞌini Dioj puꞌuri ayan titaataxéꞌeve , ayaa pu tyúꞌujxeꞌeveꞌe tyej teyan cheꞌeta tyanaꞌa huátaxeꞌeveꞌen seij tyajta seij .
62004012	Capu aꞌatɨ aꞌanaj raaseij ɨ Dioj . Ma ajta , tɨ puaꞌa teyan tiꞌitaxeꞌevaꞌa seij tyajta seij , Dioj pu ayan tejmi jemi seijreꞌe , ajta aɨ pu tejmi jemi runaijmiꞌireꞌe aɨjna tɨ cɨn Dioj ayan tiꞌitaxeꞌeveꞌe .
62004013	Ayaa tu een cɨn teyan tiꞌijmuaꞌaree tyej teyan jemin seijreꞌe , ajta tɨ ayan aɨn tejmi jemi seijreꞌe aɨjna cɨmeꞌe tɨ ayan tejmi jemi raatyajtuaa ɨ ruxaijnyuꞌuca .
62004014	Tyajta ityan , tyan tu teyan tiraaseij , tyajta teyan tiratyaxájta tɨ aɨn ɨ tyaj rajyaꞌupua , aɨn ayan tiyaꞌutaityacaꞌa ɨ ruyauj tɨ ij ayan hueꞌirajtuaani aɨme ɨ maj yan huachaatɨme iiyan chaanaca japua .
62004015	Aꞌatɨ tɨ naꞌa tɨ ayan tiraataxaj yee Jesús tɨ ajta Cɨriistuꞌu aɨ pueen , aɨ pu ajta aɨn pueen tɨ yaujraꞌan pɨrɨcɨ ɨ Dioj , Dioj pu jemin seijreꞌe aɨjna ɨ aꞌatɨ . Ajta aɨn ɨ aꞌatɨ , aɨ pu ayan cheꞌeta naꞌa seijreꞌe ɨ Dioj jemi .
62004016	Aɨj tu cɨn teyan tiꞌijmuaꞌaree , tyajta teyan tiraꞌatzaahuateꞌe tɨ ayan tiꞌitaxeꞌeveꞌe ɨ Dioj , aꞌini Dioj pu ayan aꞌanaj tɨ naꞌa tiꞌitaxeꞌeveꞌe . Ajta aɨn ɨ aꞌatɨ tɨ ayan seijreꞌe tɨ huaꞌaxeꞌeveꞌe , aɨ pu ajta jemin seijreꞌe ɨ Dioj . Ajta Dioj pu ayan cheꞌeta naꞌa jemin seijreꞌe aɨjna ɨ aꞌatɨ .
62004017	Ayaa pu eenyeꞌequeꞌe seijreꞌe tɨ ayan huaujnaijmiꞌire itejmi jemi tej ti cai tiꞌitzɨɨnyaꞌa ajna xɨcajraꞌa tɨ jetzen thuáꞌaxɨjteꞌen aɨjna cɨmeꞌe tej teyan cheꞌeta tyanaꞌa seijreꞌe iiyan chaanaca japua tɨj ajta aɨjna , tyaɨjna cɨmeꞌe tyaj huaꞌaxeꞌeveꞌe ɨ tyaxáꞌa tyaɨte .
62004018	Tɨ puaꞌa aꞌatɨ ayan tiꞌijxeꞌevaꞌa aꞌame ajna xɨcajraꞌa jetze tɨ Dioj jetzen huaꞌaxɨjteꞌen , capu ayan tiꞌitzɨɨnyaꞌa , aꞌini tɨ puaꞌa aɨjna ɨ aꞌatɨ nain cɨn ayan tiꞌijxeꞌevaꞌa ɨ Dioj , aɨj pu cɨn raatyapuaꞌariteꞌesin ɨ ru tzajtaꞌa aɨjna tɨ cɨn tiꞌitzɨɨnyeꞌe tɨ Dioj pueijtzi raataꞌan . Ayaa pu xaa nyaꞌu tiꞌayajna aꞌini tɨ puaꞌa aꞌatɨ ayan tiꞌitzɨɨnyaꞌa , aɨ pu ajta tiꞌitɨ cɨn rajpueijtzi aꞌayeꞌi , ajta aɨn tɨ tiꞌitzɨɨnyeꞌe , capu u huatyaujnaijmiꞌire ɨ rutzajtaꞌa tɨ aɨn ayan tiꞌijxeꞌeveꞌe ɨ ruxaꞌaj tevi .
62004019	Ayaa tu tyaɨjna cɨn tiꞌijxeꞌeveꞌe ɨ Dioj aꞌini Dioj pu anacai ayan titaataxéꞌeve itejmi .
62004020	Tɨ puaꞌa aꞌatɨ ayan tiꞌixajta yee aɨ pu nuꞌu raxeꞌeveꞌe ɨ Dioj , ajta tɨ puaꞌa rajchaɨ́ɨraꞌa ɨ ruꞌihuaaraꞌa , ayaa pu tiꞌihueꞌitaca aɨjna ɨ aꞌatɨ aꞌini tɨ puaꞌa aɨn cai raxeꞌevaꞌa ɨ ruꞌihuaaraꞌa tɨ ayan me tíruusíseꞌiran , capu aꞌatzu aꞌij tiꞌirɨꞌɨri tɨ aɨjna ɨ aꞌatɨ ayan raxeꞌevaꞌa aɨjna ɨ Dioj tɨ cai aꞌanaj rasiseꞌij .
62004021	Ajta ai pu aɨn pueen ɨ nyuucari tɨ cɨn aɨn ayan titaataij . Cheꞌe nuꞌu aɨn tɨ ayan tiꞌijxeꞌeveꞌe ɨ Dioj , cheꞌe aɨn ajta ayan tiꞌijxeꞌevaꞌa ɨ ruꞌihuaaraꞌa .
62005001	Aꞌatɨ tɨ naꞌa tɨ ayan tyaꞌatzaahuateꞌe tɨ Jesús aɨn pueen aɨjna ɨ Cɨriistuꞌu tɨ Dioj raꞌantihuau , aɨjna ɨ aꞌatɨ , aɨ pu ajta Dioj jetze huanyej . Ajta aɨn tɨ ayan tiꞌijxeꞌeveꞌe aɨjna tɨ yaꞌupuaaraꞌan pueen , aɨ pu ajta ayan huaꞌaxeꞌeveꞌe aɨme ɨ tɨ ayan huaꞌuteyaꞌupuatacaꞌa .
62005002	Ayaa tu een cɨn teyan tiꞌijmuaꞌaree tyej tzaahuatiꞌiraꞌa cɨn huaꞌaxeꞌeveꞌe tyaɨme ɨ maj yaujmuaꞌameꞌen pueen ɨ Dioj tyaɨjna cɨmeꞌe tej teyan tiꞌijxeꞌeveꞌe ɨ Dioj , tyajta teyan tiraꞌastijreꞌe aꞌij tɨ aɨn tiꞌitaijteꞌe .
62005003	Ajta , ayaa pu huataujmuaꞌa aɨjna ɨ tyaj nuꞌu raxeꞌeveꞌe ɨ Dioj tyej ti teyan tyaɨjna cɨn raꞌaraꞌastijreꞌen tyaɨjna ɨ tɨ cɨn tiꞌitaijteꞌe . Ajta , capu muareꞌeri tyej teyan tyaɨjna cɨn raꞌaraꞌastijreꞌen tyaɨjna tɨ cɨn Dioj ayan tiꞌitaijteꞌe .
62005004	Ayaa pu aɨjna cɨn ayan tiꞌen aꞌini aꞌatɨ tɨ naꞌa tɨ ayan Dioj jetze airaanye , aɨ pu huaꞌantimueꞌitɨcɨ aɨme ɨ maj yan seijreꞌe iiyan chaanaca japua . Ajta , ayaa tu tyaɨjna cɨn huaꞌantimueꞌitɨcɨ tyaɨjna cɨmeꞌe tyej tyaꞌatzaahuateꞌe .
62005005	Ai pu aɨn pueen tɨ huaꞌantimueꞌitɨcɨ aɨme ɨ maj yan seijreꞌe iiyan chaanaca japua . Aɨ pu aɨn pueen tɨ ayan tyaꞌatzaahuateꞌe tɨ Jesús aɨn pɨrɨcɨ tɨ yaujraꞌan pueen ɨ Dioj .
62005006	Ajta aɨjna ɨ Jesús , tɨ Cɨriistuꞌu pueen , ai pu aɨn pueen tɨ ayan huataseijre itejmi jemi . Ayaa tu tyaɨjna cɨn tiꞌijmuaꞌaree tɨ aɨ pu tzaahuatiꞌiraꞌa cɨn tejmi jemi jemi huataseijre tɨꞌɨj aɨn ayan huamuaɨꞌɨvijhuacaꞌa , ajta tɨꞌɨj ayan tiraꞌiraaxɨre ɨ ruxuureꞌe tɨꞌɨj huamɨꞌɨ . Dioj pu ayan cɨmeꞌen tiraatyáxajtacaꞌa aɨjna cɨmeꞌe ɨ Jesús tɨꞌɨj aɨn huamuaɨꞌɨvijhuacaꞌa . Ajta ayan cheꞌeta naꞌa cɨmeꞌen tiraatyáxajtacaꞌa tɨꞌɨj Jesús huamɨꞌɨ , majta raseiraca ɨ tyaɨte .
62005007	Ajta aɨn xaijnyuꞌucaraꞌaraꞌan ɨ Dioj , aɨ pu ayan tiraatyáxajta aɨjna cɨmeꞌe aꞌini aɨ pu tzaahuatiꞌiraꞌa cɨn tiꞌixaxaꞌa .
62005008	Ee xaa nyaꞌu , mahueica ɨ mej meyan tiraatyáxajta . Ai pu aɨn pueen ɨ xaijnyuꞌucaraꞌaraꞌan ɨ Dioj tɨ tejmi jemi raatyajtuaa . Ai pu ajta aɨn pueen ɨ nyuucari ɨ tyaj raanamuajriꞌi tɨꞌɨj Jesús ayan huamuaɨꞌɨvijhuacaꞌa . Ai pu ajta aɨn pueen ɨ tyaj cɨn raꞌutamuaꞌaree tɨ Cɨriistuꞌu ayan tyuꞌumɨꞌɨ ɨ curuu jetze . Majta maɨjna ɨ maj hueica , naijmiꞌi mu meyan cheꞌeta manaꞌa tiraatyáxajta .
62005009	Ajta , tɨ puaꞌa teyan tiraꞌancuraꞌan aꞌij mej tiꞌixa ɨ tyaɨte , ayaa pu eitzeꞌe ayan tiraavijteꞌe tyej teyan tiraꞌancuraꞌan aꞌij tɨ ajta tiꞌixa ɨ Dioj aꞌini eitzeꞌe pu ruxeꞌeveꞌe aꞌij tɨ tiꞌixa . Ai pu aɨn pueen tɨ cɨmeꞌen Dioj raatyaxajtacaꞌa , aɨjna tɨ tiraatyáxajtacaꞌa cɨmeꞌen ɨ ruyauj .
62005010	Aꞌatɨ tɨ naꞌa tɨ raꞌatzaahuateꞌe aɨjna tɨ yaujraꞌan pueen ɨ Dioj , aɨjna ɨ aꞌatɨ , aɨ pu jemin seijreꞌe aɨjna tɨ cɨmeꞌen huataujxajtacaꞌa . Ajta aꞌatɨ tɨ naꞌa tɨ cai raꞌatzaahuateꞌe ɨ Dioj , aɨ pu ayan tiꞌixa tɨ nuꞌu tiꞌihueꞌitaca ɨ Dioj aɨjna cɨmeꞌe tɨ cai ráꞌantzaahua aɨjna tɨ cɨn Dioj raatyaxajtacaꞌa ɨ ruyauj cɨmeꞌen .
62005011	Ajta , ai pu aɨn pueen tɨ cɨmeꞌen tiraatyáxajtacaꞌa tɨcɨn Dioj ayan taataꞌa tyej ti teyan ruuri huatyaturan ɨ jemin tɨj naꞌa rusen cɨmeꞌe . Ajta , ayaa tu een cɨn ruuri taꞌajuꞌun tyaɨjna cɨmeꞌe tɨ aɨjna jetze tɨ yaujraꞌan pueen , aɨj pu jetze airáninyei ɨ tyaj cɨn ruuri taꞌaraꞌani .
62005012	Aꞌatɨ tɨ naꞌa tɨ jemin seijreꞌe aɨjna tɨ yaujraꞌan pueen ɨ Dioj , aɨ pu ajta jemin ruuri huatyaturaasin tɨj naꞌa rusen cɨmeꞌe . Ma ajta aꞌatɨ tɨ naꞌa tɨ cai jemin seijreꞌe aɨjna tɨ yaujraꞌan pueen ɨ Dioj , capu ajta ruuri huatyaturaasin ɨ jemin tɨj naꞌa rusen cɨmeꞌe .
62005013	Ayaa nu een cɨn neyan tyajamuaatayuꞌuse sej si seyan tiraamuaꞌaree sej seyan jemin ruuri huatyaturaasin tɨj naꞌa rusen cɨmeꞌe mɨ sej seyan tyaꞌatzaahuateꞌe saɨjna jemi tɨ yaujraꞌan pueen ɨ Dioj .
62005014	Ajta , ai pu aɨn pueen tɨ caꞌanijraꞌa tataꞌaca tyej ti teyan tyaxaahua ajtyaxɨɨre ɨ jemin . Tɨ puaꞌa teyan tiꞌitɨj tiraatahuavii aꞌij tɨ tiraavijteꞌe ɨ jemin , ayaa tu tiraamuaꞌaree tɨ aɨn ayan tiꞌitanamua .
62005015	Ajta tɨ puaꞌa teyan tiraamuaꞌaree tɨ aɨn ayan tiꞌitanamua tɨj naꞌa aꞌij tyej tiꞌitɨ tiraatahuaviira , aɨj tu cɨn teyan tyajta tiraamuaꞌaree tɨ ayan titaataꞌasin aꞌij tɨ tiraavijteꞌe ɨ tyaj cɨmeꞌen raatahuaviiriꞌi .
62005016	Tɨ puaꞌa aꞌatɨ ayan tiꞌijseijra tɨ aɨn ihuaaraꞌaraꞌan ayan tiꞌitɨ cɨn tyeꞌetyaꞌɨtzaꞌaraꞌan tiꞌitɨ cɨmeꞌe tɨ cai ayan tiraavijteꞌe tɨ huamɨꞌɨni , cheꞌe aɨn aꞌatɨ ayan aɨjna cɨn tiraatahuavii ɨ Dioj . Tɨ puaꞌa ayan aɨjna cɨn huarɨni , Dioj pu ajta ayan tiraataꞌasin tɨ aɨn ruuri huatyaturan ɨ jemin aɨjna ɨ ihuaaraꞌaraꞌan tɨ ayan tiꞌitɨj cɨn tyeꞌetyaꞌɨtzaꞌara tɨ cai ayan aɨjna cɨn tiraacɨꞌɨti tɨ huamɨꞌɨni . Ma ajta , ayaa pu ajta seijreꞌe ɨ maj cɨn atyaꞌɨtzaꞌaraꞌa tɨ aɨjna cɨn ayan tiraacɨꞌɨti tɨ aꞌatɨ huamɨꞌɨni . Canu neyan tyajaꞌamueijcateꞌe sej si saɨjna cɨn seyan tiraatahuavii .
62005017	Matɨj manaꞌa meyan maɨjna cɨn aꞌij puaꞌa tíꞌityarɨcɨ , ai pu ajta aɨn pueen ɨ maj cɨn atyaꞌɨtzaꞌara ɨ Dioj jemi . Ajta , aucheꞌe pu tejmi jemi seijreꞌe ɨ maj cɨn atyaꞌɨtzaꞌara tɨ ajta aɨjna cɨn cai ayan tiraacɨꞌɨti tɨ aꞌatɨ aɨjna cɨn cai huamɨꞌɨni .
62005018	Tyan tu teyan tiꞌijmuaꞌaree tɨ cai tiꞌitɨ cɨn atyaꞌɨtzaꞌara ɨ aꞌatɨ tɨ ayan Dioj jetze airaanye , silu aɨjna ɨ aꞌatɨ tɨ Dioj jetze airaanye , aɨ pu ayan tyaꞌujcuꞌuve , ajta cai ɨ xaijnyuꞌucari raꞌajtamɨjhua aɨjna tɨ aꞌij puaꞌa een .
62005019	Tyan tu tyajta teyan tiꞌijmuaꞌaree tyaj Dioj jetze ajtyamaꞌacan . Majta aɨme ɨ seica ɨ maj yan huachaatɨme iiyan chaanaca , naijmiꞌi mu raꞌastijreꞌe maɨjna ɨ xaijnyuꞌucari tɨ aꞌij puaꞌa een .
62005020	Tyajta tu teyan tiraamuaꞌaree tɨ aɨn tɨ yaujraꞌan pueen ɨ Dioj yan huataseijre . Aɨ pu ajta ayan taataꞌa tyej ti teyan tiyauꞌeitaa taꞌaraꞌani tiꞌitɨ tɨ ayan tiꞌayajna . Tyan tu tyajta teyan tiꞌijmuaꞌate tyaɨjna tɨ tzaahuatiꞌiraꞌa cɨn tiꞌixaxaꞌa . Tyan tu tyajta jemin seijreꞌe tyaɨjna jemi tɨ ayan cheꞌeta naꞌa tzaahuatiꞌiraꞌa cɨn tiꞌixaxaꞌa , tyajta tyaɨjna jemi seijreꞌe tɨ yaujraꞌan pueen ɨ Dioj , aɨjna ɨ Jesús tɨ ajta Cɨriistuꞌu pueen . Ai pu aɨn pueen ɨ Dioj tɨ nain cɨn ajta tzaahuatiꞌiraꞌa cɨn seijreꞌe , tɨ ajta ayan titataꞌaca tyej teyan ruuri huatyaturan ɨ jemin tɨj naꞌa rusen cɨmeꞌe .
62005021	Mɨ sej yaujmuaꞌameꞌen pueen , rɨꞌɨ xuꞌu saɨjna cɨmeꞌe , sej si cai ranaꞌamicheꞌen tiꞌitɨ tɨ naꞌa tɨ cai Dioj pueen .
63001001	Inyaa , i nyaj vastaꞌa pueen , aij nu jetze ya muataujteꞌe , muaa mɨ pej huaꞌanaana pueen aɨme ɨ mej maun eꞌetyujsaꞌɨri , muaa tɨ Dioj muaꞌantíhuau . Yaa nu nyajta huaꞌataujteꞌe ɨ aꞌayaujmuaꞌa ɨ mej raꞌastijreꞌe ɨ nyuucari tɨ ayan tiꞌayajna . Ayaa nu neyan tzaahuatiꞌiraꞌa cɨn tyajaꞌamuaxeꞌeveꞌe , majta meyan cheꞌeta manaꞌa tyajaꞌamuaxeꞌeveꞌe matɨj manaꞌa puaꞌamua ɨ mej meyan tiꞌijmuaꞌaree ɨ nyuucari tɨ ayan tiꞌayajna .
63001002	Ayaa tu tyaɨjna cɨn tyajaꞌamuaxeꞌeveꞌe tyaɨjna cɨmeꞌe tɨ aɨn nyuucari tɨ ayan tiꞌayajna . Ayaa pu tejmi jemi seijreꞌe , ajta ayan tejmi jemi seiraꞌa aꞌame tɨj naꞌa rusen cɨmeꞌe .
63001003	Cheꞌe aɨn Dioj ɨ tyaj rajyaꞌupua , aɨjna jamuan ɨ Jesús tɨ Cɨriistuꞌu pueen , aɨjna tɨ ajta yaujraꞌan pɨrɨcɨ ɨ Dioj , cheꞌe aɨn ayan rɨꞌɨ tyajamuaataꞌacareꞌen , ajta amuaꞌancuꞌuvajxɨꞌɨn , ajta amuaatyápuaꞌariteꞌen sej si seyan tzaahuatiꞌiraꞌa cɨn rɨꞌɨ titetyújchaɨca , sej si sajta huaujxeꞌeveꞌen seij sajta seij .
63001004	Eecan nu nyaɨjna cɨn nyetyamuaꞌaveꞌe nyaɨjna cɨmeꞌe nyej neyan tiraamuaꞌareeriꞌi maj seica ɨ maj mueetzi jetze ajtyamaꞌacan meyan cheꞌeta manaꞌa tzaahuatiꞌiraꞌa cɨn meyan rɨꞌɨ titetyújchaꞌɨ aꞌij tɨ titaataij aɨjna ɨ tyaj rajyaꞌupua .
63001005	Ajta ijii , mɨ paj huaꞌanaana pueen , ayaa nu tiꞌitɨj cɨn tiꞌimuahuavii . Canu jajcuacan cɨn tiꞌimuayuꞌuseꞌe nyaɨjna cɨmeꞌe tɨ Dioj ayan aɨjna cɨn titaataij silu aij nu cɨn tiꞌimuayuꞌuseꞌe nyaɨjna cɨmeꞌe tɨ jajcua ɨmɨ tejmi jemi raatyajtuaa tyaj nuꞌu teyan tityahuátaxeꞌeveꞌen seij tyajta seij .
63001006	Ayaa pu aɨjna cɨn tyeꞌemiteereꞌe seij tyajta sei tzaahuatiꞌiraꞌa cɨn tiraꞌaraꞌastijreꞌen aꞌij tɨ aɨn tiꞌitaijteꞌe , tyej teyan tityahuátaxeꞌeveꞌen . Ajta , ai pu aɨn pueen ɨ tɨ cɨn titaataij . Aɨj pu cɨn , aꞌini ayaa xu jajcua ɨmɨ tiraanamuajriꞌi tɨj naꞌa tɨ yu eꞌireꞌenye , ayaa pu tyuꞌujxeꞌeveꞌe saj nuꞌu seyan tityahuaujxeꞌeveꞌen .
63001007	Ayaa pu aɨjna cɨn tyuꞌujxeꞌeveꞌe sej seyan huarɨni , aꞌini aɨme ɨ maj tyuꞌucuanamuajca muꞌuri muiꞌitɨ huataseijre huáꞌa tzajtaꞌa aɨme ɨ maj yan huachaatɨme ɨ chaanaca japua . Aɨ mu meyan aviitzi cɨn tiꞌixaxaꞌa tɨ nuꞌu aɨn Jesús tɨ ajta Cɨriistuꞌu pueen ayan nuꞌu cai ayan tyuꞌutaujtyevistacaꞌa . Ai mu aɨn pueen ɨ maj tyuꞌucuanamuajca , ɨ maj majta rajchaɨreꞌe ɨ Cɨriistuꞌu .
63001008	Rɨꞌɨ xuꞌu muan , tɨ ij cai ayan amuaaruuren mɨ aꞌamua tzajtaꞌa sej si cai yaꞌuraini ɨ saj cɨn tyuꞌumuarej silu tɨ ij ayan naijmiꞌi tyajamuaacɨꞌɨti ɨ saj raamueꞌitɨ ɨ Dioj jemi .
63001009	Aꞌatɨ tɨ naꞌa tɨ ayan rɨcɨ rusaɨj aꞌij tɨ tirajtyauve , ajta cai ayan tiraꞌastijreꞌe aɨjna ɨ nyuucari tɨ cɨn Cɨriistuꞌu ayan titaꞌitiiriꞌi , capu seijreꞌe ɨ Dioj jemi aɨjna ɨ aꞌatɨ . Ma ajta , aꞌatɨ tɨ naꞌa tɨ ayan tiraꞌastijreꞌe aɨjna tɨ cɨn ayan titaꞌitiiriꞌi , aɨ pu rajyaꞌupua . Ayaa pu cheꞌeta naꞌa seijreꞌe aɨjna jemi tɨ yaujraꞌan pueen ɨ Dioj .
63001010	Tɨ puaꞌa aꞌatɨ muejmi jemi mu aꞌuveꞌemeꞌen tɨ cai ayan tiraꞌastijreꞌe aɨjna ɨ nyuucari tɨ tejmi jemi raatyajtuaa , caxu raatataujtyaꞌa , caxu sajta raꞌancureꞌeviꞌitɨjcɨjcareꞌen aꞌu saj eꞌeche , aꞌini aꞌatɨ tɨ naꞌa tɨ ayan raꞌancureꞌeviꞌitɨn , aɨ pu jamuan ajta ayan rɨcɨ tɨ aꞌij puaꞌa een .
63001011	
63001012	Aꞌini capu tiꞌiseicaj naꞌa ɨ tɨ tyuꞌujxeꞌeveꞌe ɨ nyaj cɨn tyajamuaataꞌixaateꞌen , silu tiꞌimuiꞌi , aɨj nu cɨn cai raxeꞌeveꞌe nyej neyan tyajamuaataitiꞌi aíjna i yuꞌuxari jetze silu ayaa nu tiꞌijchuꞌeveꞌe nyaj nyasaɨj u áꞌumeꞌen muejmi jemi tyej ti naijmiꞌi taseira taꞌaraꞌani , tyej ti teyan tiꞌihuátaꞌixaateꞌen tyej ti nain cɨn huatatyamuaꞌaveꞌen .
63001013	Majta aɨme ɨ maj yaujmuaꞌameꞌen pueen , ɨ maj jamuan eꞌetyujsaꞌɨri maɨjna aꞌajuu ɨ tɨ Dioj raꞌantihuau , aɨ mu ya áꞌamuataujteꞌe . Ayaa puꞌu , cheꞌe ayan tyajaꞌureꞌenyen .
64001001	Inyaa , i nyaj vastaꞌa pueen , ya nu muataujteꞌe , muaa Gayo mɨ nyaj muaxeꞌeveꞌe . Ee xaa nyaꞌu , tzaahuatiꞌiraꞌa nu cɨn muaxeꞌeveꞌe .
64001002	Ayaa nu tiꞌijhuavii mueetzi cɨmeꞌen , mɨ nyaj muaxeꞌeveꞌe , tɨ ij tyamuaꞌa naa timuaavaɨreꞌen , pej pi pajta cai tiꞌijcuiꞌinye . Nyaa nu ramuaꞌaree paj urareꞌenyaꞌacan cɨn seijreꞌe muaꞌa tzajtaꞌa .
64001003	Eihua nu nyaɨjna cɨn huatantyamuaꞌave nyaɨjna cɨmeꞌe matɨꞌɨj yaraꞌa seica ɨ taꞌihuaamuaꞌa , matɨꞌɨj meyan tinaataꞌixaa paj nuꞌu tzaahuatiꞌiraꞌa cɨn rɨꞌɨ tiꞌitiáꞌachaꞌɨ , aꞌini muaa paj xaa peyan raꞌastijreꞌe paɨjna tɨ ayan tiꞌayajna .
64001004	Ai pu aɨn pueen tɨ huapɨꞌɨ rɨꞌɨ naa tinataꞌaca nyej ni neyan tiraanamua mej meyan tzaahuatiꞌiraꞌa cɨn rɨꞌɨ titetyújchaɨ́ muaꞌayeꞌi ɨ niyaujmuaꞌa .
64001005	Mɨ nyaj muaxeꞌeveꞌe , xaꞌapɨꞌɨn paj rɨcɨ tɨj naꞌa paj peyan tiꞌitɨj cɨn tihuaꞌatyavaꞌɨri ɨ taꞌihuaamuaꞌa . Ajta eitzeꞌe pu xaꞌapɨꞌɨn cɨn seijreꞌe ɨ Dioj jemi tɨ puaꞌa peyan huaꞌutyavaɨreꞌen paɨme ɨ paj cai huaꞌamuajte aꞌini aɨ mu meyan raatyaxajtacaꞌa huaꞌa jemi ɨ maj ya tyujsaꞌɨri mueetzi cɨmeꞌen paj nuꞌu peyan huaꞌaxeꞌeveꞌe ɨ aꞌaxaꞌaj tyaɨte . Ayaa nu tiꞌimuahuavii pataꞌaj peyan tihuaꞌutyavaɨreꞌen tyamuaꞌa naa tɨ ij cai tiꞌitɨj huaꞌaturaatyaꞌa matɨꞌɨj aꞌucɨɨne aꞌini ayaa pu tiraavijteꞌe aɨjna cɨmeꞌe mej meyan tiꞌivaɨreꞌe ɨ Dioj jemi .
64001006	
64001007	Aɨ mu maɨjna jetze maꞌacan u aꞌaraacɨ , majta camu tiꞌitɨ ancuraꞌa aɨme jemi ɨ mej seij chuejraꞌa japua eꞌemaꞌacan .
64001008	Aɨj pu cɨn ayan tyuꞌujxeꞌeveꞌe tyej teyan tyamuaꞌa naa tihuaꞌancureꞌeviꞌitɨn , tyajta huaꞌutyavaɨreꞌen tiꞌitɨ cɨmeꞌe ɨ maj meyan rɨcɨ tyej ti huaꞌa jamuan naijmiꞌi tyuꞌumuareꞌen tyaɨjna jetze maꞌacan tɨ ayan tiꞌayajna .
64001009	Nuꞌuri tiꞌitɨ tihuaꞌutaitiꞌiriꞌi aɨme ɨ maj maun eꞌetyujsaꞌɨri . Ma ajta aɨn Diótrefes , tɨ huapɨꞌɨ raꞌaraanajchi tɨ nain cɨn antyujmuaꞌaréera huaꞌa jemi , aɨ pu cai raꞌancureꞌeviꞌitɨjcɨcaꞌa aɨjna ɨ nyuucari .
64001010	Aɨj nu cɨn , nyatɨꞌɨj nyaun aꞌatanyén , nyaa nu neyan tyajamuaataꞌasin saj raꞌutamuaꞌaree aꞌij tɨ aɨn rɨcɨ , tɨ ayan aꞌij tíꞌinyaxaj aɨjna cɨmeꞌe ɨ nyuucari tɨ hueꞌitzi pueen . Ajta , capu aɨ naꞌa ayan tiraꞌaraanajchi tɨ ayan nyaruure , silu aɨ pu ajta cai huaꞌancureꞌeviꞌitɨjcɨca ɨ taꞌihuaamuaꞌa . Ee xaa , aɨ pu ajta ayan hueꞌijmɨ , aɨme ɨ mej meyan tiꞌijxeꞌeveꞌe mej meyan tihuaꞌancureꞌeviꞌitɨn . Ajta , aɨn Diótrefes , aɨ pu ayan tihuaꞌamuariteꞌe mej mi cai cheꞌe maun eꞌetyujsaꞌɨrihuaꞌan .
64001011	Mɨ nyaj muaxeꞌeveꞌe , capej peyan cheꞌeta panaꞌa rɨjca tɨj aɨjna tɨ aꞌij puaꞌa tiꞌityujchaꞌɨ , silu pataꞌaj peyan cheꞌeta panaꞌa rɨjca tɨj ajta aɨn tɨ xaꞌapɨꞌɨn tiꞌityujchaꞌɨ . Aꞌatɨ tɨ naꞌa tɨ xaꞌapɨꞌɨn rɨcɨ , aɨ pu Dioj jetze ajtyamaꞌacan . Ma ajta , aꞌatɨ tɨ naꞌa tɨ aꞌij puaꞌa rɨcɨ , aɨ pu cai aꞌanaj raamuáꞌa ɨ Dioj .
64001012	Ma ajta , cɨmeꞌen aɨjna ɨ Demetrio , naimiꞌi mu meyan rɨꞌɨ tiꞌijxa . Ee xaa nyaꞌu , ayaa pu tiꞌayajna tɨ aɨn ayan tzaahuatiꞌiraꞌa cɨn tiꞌityujchaꞌɨ . Nyaa nu nyajta neyan tiraatyáxajta nyaɨjna ɨ Demetrio . Sajta muan , ayaa xu seyan tiꞌijmuaꞌaree nyeetzi cɨmeꞌe nyaj huataujnyátacan cɨn neyan tiraatyáxajta .
64001013	Nyatɨꞌɨj tiꞌimuayuꞌusaꞌacaa , ayaa pu caꞌanijraꞌa tinataꞌacaraꞌa nyej eihua timuaataꞌixaateꞌen . Nyajta inyaa , canu neyan tiraataxeꞌeve nyej neyan timuaatayuꞌuseꞌen ɨ yuꞌuxari jetze .
64001014	Me nyajta inyaa , ayaa nu tiꞌijxeꞌeveꞌe nyej caꞌanacan muejmi jemi aꞌatanyén tyej ti naijmiꞌi tyuꞌutaxaj tyamuaꞌa naa .
64001015	Cheꞌe Dioj muaatyapuaꞌariteꞌen . Aɨ mu ɨ taꞌamincustyamuaꞌa ya muataujteꞌe . Pataꞌaj muaa peyan nyeetzi jetze maꞌacan huaꞌutataujteꞌen naijmiꞌica ɨ nyaꞌamincustyamuaꞌa ɨ maj maun aꞌutyáuu . Ayaa puꞌu xaa , nuꞌuri raꞌantipuaꞌari .
65001001	Inyaa , i nyaj iꞌi Judas , nyaa nu saɨj pɨrɨcɨ tɨ tiꞌivaɨreꞌe aɨjna jemi ɨ Jesús tɨ ajta Cɨriistuꞌu pueen . Nyaa nu nyajta juutzajraꞌan pueen aɨjna ɨ Jacobo . Ayaa nu tyajaꞌamuayuꞌuseꞌe muan mɨ tɨ amuaatajée ɨ Dioj aɨjna ɨ tyaj tyajta rajyaꞌupua . Aɨ pu ajta aꞌamuachaɨ aꞌame tɨ ij ayan tyajamuaacɨꞌɨti sej seyan seiraꞌa saꞌajuꞌun jemin ɨ Cɨriistuꞌu .
65001002	Cheꞌe ayan tyajamuaacɨꞌɨti tɨ Dioj , ayan amuaꞌancuꞌuvajxɨꞌɨn tyamuaꞌa naa , tɨ ij ajta nain cɨn amuaatyápuaꞌariteꞌen sej si seyan huapɨꞌɨ huaujxeꞌeveꞌen seij sajta seij .
65001003	Ayaa puꞌu , neꞌihuaamuaꞌa mɨ nyaj aꞌamuaxeꞌeveꞌe , ayaa nu tiꞌijxeꞌevaꞌacaa nyej neyan nyaɨjna cɨn tyajamuaataitiꞌi nyaɨjna cɨmeꞌen tɨ Dioj tuꞌirajtuaasin tyatɨj tyanaꞌa puaꞌamua tej teyan raꞌastijreꞌe . Ma ajta , caꞌanijraꞌa pu naataꞌaca nyej ni neyan caꞌanejri cɨn tyajamuaatayuꞌuseꞌen nyej ni neyan tyajamuaatahuavii sej seyan tyuꞌutatyeseꞌen sej si sauj raꞌaraꞌastijreꞌen saɨjna ɨ nyuucari tɨ seij naꞌa raatyajtuaa huaꞌa jemi ɨ tɨ Dioj huatauraꞌate .
65001004	Seica mu aviitzi cɨn ajtyaujnaxcacaꞌa muejmi jemi . Ai mu aɨn pueen ɨ maj cai raꞌastijreꞌe ɨ Dioj . Majta saɨque pu ayan tihuaꞌamitejteꞌe aɨjna ɨ nyuucari ɨ tyaj cɨn raamuaꞌareeriꞌi tɨ huaapuaꞌa pu rɨꞌɨ titaatáꞌa aɨjna tɨ tiꞌitaijteꞌe , aɨjna ɨ tavastaraꞌa , ɨ Jesús tɨ ajta Cɨriistuꞌu pueen . Ayaa pu tihuaꞌamitejteꞌe tɨ nuꞌu aɨn tavastaraꞌa ayan rɨꞌɨ tihuaꞌutaꞌa mej mi meyan chaꞌa manaꞌa aꞌij puaꞌa titetyújchaɨca aꞌij tɨ tihuaꞌamitejteꞌe . Ayaa mu maɨjna cɨn huarɨn , aɨ mu majta ma rúujɨpua ɨ tavastaraꞌa . Ajta ayan tihuaꞌacɨꞌɨti aꞌij tɨ ajmiꞌi teꞌeyuꞌusiꞌihuacaꞌa ɨ maj cɨn rajpueitzi muaꞌajuꞌun .
65001005	Ayaa nu raxeꞌeveꞌe nyej neyan amuaataꞌan saj raꞌutamuaꞌaree tɨ aɨn tavastaraꞌa xaa hueꞌirajtuaa aujna u Egipto aɨme ɨ rutyaɨtestyamuaꞌa . Aj puꞌi eꞌeyan aɨn ayan huaꞌupuaꞌari aɨme ɨ maj cai raꞌaraꞌastijre .
65001006	Majta aɨme ɨ mej tajapua tiꞌivaɨreꞌe , ɨ maj majta cai arauraste maɨjna cɨmeꞌe ɨ tɨ cɨn Dioj huaꞌantihuau , silu maraatyaxaahuatacaꞌa maɨjna cɨmeꞌe ɨ́ maj cɨn titetyaꞌupuꞌucaꞌa u tajapua aꞌu mej aꞌutyáꞌacaa mej mi puaꞌamuaque tiꞌitɨ cɨn teꞌentyarute tɨ eitzeꞌe cɨn seijre , aɨj pu cɨn Dioj ayan hueꞌityaana aꞌu tɨ aꞌutɨcaꞌa . Au mu eꞌityanamiꞌi muaꞌajuꞌun tɨj naꞌa tɨ yu aucaꞌitɨ aꞌame tɨj naꞌa rusen cɨmeꞌe , tɨ i aɨn Dioj ayan pueijtzi huaꞌutaꞌan ajna xɨcajraꞌan tɨꞌɨj huaꞌaxɨjteꞌen naijmiꞌica matɨj manaꞌa puaꞌamua seijreꞌe .
65001007	Ayaa pu cheꞌeta naꞌa Dioj huaꞌuxɨjte aɨme ɨ maj Sodoma eꞌechajcaꞌa , majta ɨ seica ɨ maj Gomorra eꞌemaꞌacantacaa , majta seica ɨ maj aꞌɨmɨ aꞌatachaatɨmaꞌacaa . Ayaa mu huatauraꞌa aɨme mej mi huataujxanaꞌacɨreꞌen , mej mi majta saɨque huataujxanaꞌacɨreꞌen aꞌij tɨ cai tiraavijteꞌe , tyaataꞌa jamuan ɨ ruxaꞌaj tyaataꞌa . Ayaa mu tyuꞌutaseijritiꞌihuacaꞌa maj maɨn pueen ɨ mej meyan tirajpueiitzi muaꞌajuꞌun maɨjna jetze ɨ taij tɨ cai aꞌanaj aꞌamɨꞌɨni .
65001008	Majta aɨme ɨ mej aviitzi cɨn ajtyaujnaxcacaꞌa muejmi jemi , ayaa mu cheꞌeta manaꞌa maɨjna jetze tiꞌimuaꞌatze yee maj ruxaahua huataujxanaꞌacɨreꞌen . Aɨj mu cɨn aꞌij puaꞌa raruure ɨ rutevi . Majta meyan ma rúujɨpua aꞌatɨ tɨ naꞌa tɨ tiꞌitɨ cɨn antyujmuaꞌaree . Aɨ mu majta aꞌij puaꞌa tihuaꞌaxa aɨme ɨ maj tajapua eꞌeseijreꞌe , ɨ maj majta rɨꞌɨ huapɨꞌɨ naa seijreꞌe .
65001009	Ma ajta aɨn Miguel tɨ eihua tiꞌitɨ cɨn tiꞌivaɨreꞌe ɨ tajapua , capu ayan huatauraꞌa tɨ ayan caꞌanin cɨn raꞌuxɨ́jteꞌen aɨjna ɨ tiyaaruꞌu matɨꞌɨj tiꞌitesaꞌacaa maɨjna cɨmeꞌe aꞌij mej raaruuren ɨ tevijraꞌan aɨjna ɨ Moisés tyaacan . Capu xaa ayan caꞌanin cɨn raꞌuxɨ́jte silu ayaa pu tiraataꞌixaa tɨcɨn : “ Cheꞌe aɨn tavastaraꞌa muaꞌajtyaꞌaxɨꞌɨn . ”
65001010	Ma majta aɨme ɨ tyetyaca , ayaa mu chaꞌa manaꞌa aꞌij puaꞌa tiꞌixaxaꞌa maɨjna cɨmeꞌe tiꞌitɨ tɨ aꞌij maj cai yauꞌite . Ajta ayaa mu maɨjna cɨn rujɨɨmuaꞌa ahuaujpuaꞌariteꞌe maɨjna cɨmeꞌe ɨ maj rujɨɨmuaꞌa aꞌij tirajtyauve ajta aɨjna tɨ aꞌij puaꞌa tihuaꞌamitejteꞌe . Ayaa mu eꞌen matɨj ɨ tiꞌitɨ maj cai raayɨꞌɨtɨ maj tyuꞌumuaꞌati . Aɨj mu cɨn rujɨɨmuaꞌa ahuaujpuaꞌariteꞌe .
65001011	Cuiꞌi xaa , Dioj pu pueijtzi huaꞌutaꞌasin aɨme . Ayaa mu cheꞌeta manaꞌa aꞌij puaꞌa titetyújchaɨcaꞌa tɨj ajta aɨjna ɨ Caín . Huaapuaꞌa mu meyan huatauraꞌa mej mi meyan eihua huapɨꞌɨ raamueꞌitɨn ɨ pueijtzi . Ayaa mu cheꞌeta manaꞌa tɨj huarɨj aɨjna ɨ Balaam tyaacan tɨ eihua huapɨꞌɨ autaꞌɨtze ɨ Dioj jemi . Ayaa mu cheꞌeta manaꞌa ahuaujpuaꞌarixɨꞌɨn tɨj ajta áꞌupuaꞌaracaꞌa aɨjna ɨ Coré tɨꞌɨj aɨn caꞌanin cɨn raatyaxaahuatacaꞌa aɨjna tɨ cɨn antyujmuaꞌaréera aɨjna ɨ Moisés tyaacan .
65001012	Satɨj sanaꞌa eꞌetyujsaɨreꞌen sej si naimiꞌi tyuꞌucuaꞌani saɨjna cɨmeꞌe saj huaujxeꞌeveꞌen , aɨme mu aꞌij puaꞌa rɨɨ muaꞌayeꞌi . Ayaa muꞌu , camu aꞌij manaꞌa tiꞌicuaꞌaca muejmi jamuan , majta meyan tiꞌiseijreꞌe muejmi jemi tɨj cɨɨxuri tɨ tiꞌicameijriꞌi . Aɨ mu rujɨɨmuaꞌa manaꞌa tyuꞌujmiꞌicuaca , majta , camu tihuaꞌamiꞌicuaca ɨ seica . Ayaa mu eꞌen tɨj jaitɨri maj cai jetzen vijviꞌiye silu aaca pu raatɨsin . Ayaa mu majta eꞌen tɨj cɨye tɨ cai taaca tɨꞌɨj cai cheꞌe xɨjcataꞌa pɨtiꞌirɨjcaa , tɨ puaꞌa aꞌatɨ raꞌijcupi . Cu xuee huaꞌapua pu huatyaahua nain cɨmeꞌe .
65001013	Majta meyana eꞌen tɨj ɨ jaj tɨ áꞌujruuréjvee caꞌanin cɨmeꞌe , tɨ ajta jetzen aamɨxcueꞌiri ajninyei . Ajta aɨjna tɨ huaꞌa jetze airáninyei aɨme ɨ tyaɨte , ayaa pu huaꞌutatéviꞌirasteꞌen . Majta mu meyan eꞌen tɨj xuꞌuraꞌave ɨ maj mauj áꞌujhuaꞌan aꞌu tɨ aꞌutɨcaꞌa . Ayaa pu tihuaꞌacɨꞌɨti maj maun aꞌutyaturan aꞌu tɨ eihua huapɨꞌɨ aꞌutɨcaꞌa .
65001014	Ajta aɨn ɨ Enóc , aɨjna tɨ arahuaꞌapua jetze tiꞌitej aɨme ɨ maj Adán jetzen airaanye , aɨ pu ayan tyuꞌutaxajtacaꞌa aɨme cɨmeꞌen tɨꞌɨj ayan tyuꞌutaxajtacaꞌa ɨ Dioj jetze maꞌacan tɨcɨn : “ Casiꞌi , xaaseij tavastaraꞌa pu yavaꞌacányejsin huaꞌa jamuan ɨ maj ravaɨreꞌe ɨ tajapua , aɨme tɨ ajta huatauraꞌate .
65001015	“ Aɨ pu huaꞌaxaꞌapɨꞌɨntariꞌiran naijmiꞌica , ajta aɨj pu cɨn huaꞌaxɨjteꞌen naijmiꞌica ɨ mej rajchaɨraꞌacaa ɨ Dioj aɨjna cɨmeꞌe ɨ mej aꞌij puaꞌa rɨjcaa tɨ cai ayan tiraavijteꞌe ɨ Dioj jemi . Aɨ pu ajta aɨjna cɨn huaꞌaxɨjteꞌen aɨjna cɨmeꞌe maj meyan eihua huapɨꞌɨ aꞌij puaꞌa tíꞌixajtacaa ɨ Dioj aɨme ɨ maj autyajturaa ɨ jemin mej mi cai meyan huarɨni aꞌij tɨ tiraavijteꞌe ɨ jemin . ” Ayaa pu tyuꞌutaxajtacaꞌa aɨjna ɨ Enóc .
65001016	Aɨme ɨ tyaɨte , ai mu aɨn pueen ɨ maj tiꞌitɨ cɨn runyuusteꞌe , ɨ maj nínyuꞌucacu . Ayaa mu titetyújchaꞌɨ aꞌij tɨ tihuaꞌamitejteꞌe ɨ huaꞌa tzajtaꞌa . Caꞌanin mu cɨn tiꞌixaata muaꞌayeꞌi mej mi maɨjna cɨn áꞌujtzaahuateꞌe . Majta meyan rɨꞌɨ tihuaꞌajee ɨ tyaɨte mej mi tiꞌitɨ cɨn huaꞌutyamueꞌitɨn .
65001017	Ma sajta muan , mɨ nyaj aꞌamuaxeꞌeveꞌe , sataꞌaj raꞌutamuaꞌaree aꞌij mej tyuꞌutaxajtacaꞌa ɨ Dioj jetze maꞌacan aɨme ɨ tɨ huaꞌantihuau ɨ tavastaraꞌa , aɨjna ɨ Jesús tɨ ajta Cɨriistuꞌu pueen .
65001018	Ayaa mu tyuꞌutaxajtacaꞌa tɨ ayan tyajaꞌureꞌenyejsin tɨcɨn : “ Ajna , tɨꞌɨj ari nain teꞌentipuaꞌarijmeꞌen , aɨ mu huataseijreꞌesin aɨme ɨ maj tityaꞌaxaahuariꞌi , ɨ mej meyan titetyújchaɨ muaꞌajuꞌun aꞌij tɨ tihuaꞌamitejteꞌe ɨ huaꞌa tzajtaꞌa , tɨj naꞌa tɨ cai ayan tiraavijteꞌe ɨ Dioj jemi . ”
65001019	Ai mu aɨn pueen ɨ mej caꞌanijraꞌa huaꞌataꞌaca ɨ tyaɨte mej mi eꞌitaꞌa aꞌutacɨꞌɨcaꞌan . Aɨ mu rujɨɨmuaꞌa manaꞌa aꞌij tirajtyau aꞌij mej rɨcɨ . Camu aꞌatzu jetzen araujcaꞌanye ɨ xaijnyuꞌucaraꞌaraꞌan ɨ Dioj .
65001020	Ma sajta muan , mɨ nyaj aꞌamuaxeꞌeveꞌe , sataꞌaj caꞌanijraꞌa tyuꞌutaꞌan seij sajta seij sej si tyaꞌutaviicueꞌi saɨjna cɨmeꞌe saj raꞌaraꞌastijreꞌen saɨjna tɨ Dioj ayan huatauraꞌate . Sataꞌaj sajta araujcaꞌanyen saɨjna jetze ɨ xaijnyuꞌucaraꞌaraꞌan ɨ Dioj , sej si seyan huatejnyuuni ɨ Dioj jemi .
65001021	Sataꞌaj sauj raꞌutamuaꞌaree tɨj naꞌa tɨ yu aucaꞌitɨ aꞌame tɨ aɨn Dioj ayan aꞌamuaxeꞌeveꞌe . Sataꞌaj sajta seyan rachueꞌevaꞌa saɨjna ɨ tavastaraꞌa , aɨjna ɨ Jesús tɨ ajta Cɨriistuꞌu pueen tɨ ij aɨn aɨjna cɨn amuaꞌancuꞌuvajxɨꞌɨn aɨjna cɨmeꞌe tɨ ayan tyajamuaataꞌasin sej seyan jemin ruurican huatyaturan tɨj naꞌa rusen cɨmeꞌe .
65001022	Sataꞌaj sajta caꞌanijraꞌa huaꞌutaꞌan seica ɨ maj cai rɨꞌɨ tyaꞌatzaahuateꞌe .
65001023	Sataꞌaj sajta hueꞌirajtuaani seica , muareꞌeri cɨmeꞌe . Ayaa pu seiraꞌa aꞌame . Cu xuee saj hueꞌirajtuaani ɨ taij jetze . Sajta seica , ɨ mej tiꞌitzɨɨniꞌireꞌe , sataꞌaj huaꞌancuꞌuvajxɨꞌɨn . Ayaa xu saɨjna cɨn tiꞌitzɨɨnyaꞌa aꞌini eihua mu huapɨꞌɨ xanaꞌavisiꞌi . Cu xuee ajta tihuaꞌacɨɨxu ayan tiꞌichuaamua aɨjna cɨmeꞌe ɨ maj cɨn autyajturaa ɨ Dioj jemi .
65001024	Ajta aɨn ɨ Dioj tɨ saɨj naꞌa pueen , ai pu aɨn pueen tɨ tuꞌirajtuaani . Aɨ pu raayɨꞌɨtɨ tɨ caꞌanijraꞌa amuaataꞌan sej si cai tiꞌitɨ cɨn atyaꞌɨtzaꞌaraꞌan ɨ jemin . Aɨ pu ajta amuaatyahuiiteꞌesin ɨ jemin aꞌu tɨ rɨꞌɨ huapɨꞌɨ naa tiꞌiseijreꞌe . Muan xu cai tiꞌitɨ aꞌaturaacan cɨn saun huateꞌen , sajta huapɨꞌɨ xu huataujtyamuaꞌaveꞌesin .
65001025	
66001001	Yaa nu nyaɨjna cɨn tyuꞌutaxajta nyaɨjna cɨmeꞌen ɨ nyuucari ɨ tɨ ruꞌavaatacaꞌa ɨ Dioj jemi , tɨ ajta cɨmeꞌen raxa ɨ Jesús tɨ ajta Cɨriistuꞌu pueen . Dioj pu ayan raataꞌa tɨ aɨn Cɨriistuꞌu ajta huaꞌutaseijrateꞌen aɨme ɨ maj ravaɨreꞌe mej mi raamuaꞌaree tɨ Dioj ari ayan raaxaꞌapɨꞌɨntare aꞌij tɨ caꞌanacan tyajaꞌureꞌenyejsin . Ajta aɨn Cɨriistuꞌu , ayaa pu aɨjna cɨn huaꞌutaꞌixaa aɨjna cɨmeꞌe tɨ saɨj aꞌutaityacaꞌa tɨ jemin tiꞌivaɨreꞌe ɨ uteꞌe tɨ ij ayan raataseijrateꞌen aɨjna ɨ Juan .
66001002	Nyaa nu neyan tyajaꞌamueꞌixaateꞌe tɨ ayan tiꞌayajna aɨjna ɨ nyuucari tɨ Dioj jemi eꞌemaꞌacan , tɨ cɨmeꞌen raxa aꞌij tɨ huarɨj aɨjna ɨ Jesús tɨ ajta Cɨriistuꞌu pueen .
66001003	Cheꞌe rutyamuaꞌavaꞌa aɨjna ɨ aꞌatɨ tɨ ayan huaꞌanamuajristeꞌe aijna i nyuucari tɨ Dioj jemi aꞌuveꞌeme . Micheꞌe majta rutyamuaꞌavaꞌa aɨme ɨ mej meyan ranamua , majta meyan raꞌastijreꞌe aꞌij tɨ teꞌeyuꞌusiꞌi aijna jetze , aꞌini puꞌuri tɨn tyajaꞌureꞌenyejsin .
66001004	Nyajta inyaa , i nyaj iꞌi Juan , ayaa nu tyajaꞌamuayuꞌuseꞌe mɨ sej saun eꞌetyujsaꞌɨri aráhuaꞌapuaqueꞌe aꞌu tɨ huacaꞌa u Asia . Cheꞌe aɨn rɨꞌɨ tyajamuaataꞌan , ajta amuaatyápuaꞌariteꞌen aɨjna tɨ jajcua ɨmɨ seijraꞌacaa , tɨ ajta ijii seijreꞌe , tɨ ajta ayan auj seiraꞌa aꞌame para rusen cɨmeꞌe . Cheꞌe ayan cheꞌeta naꞌa amuaaruuren aɨjna xaijnyuꞌucaraꞌaraꞌan tɨ aun eꞌeseijreꞌe aꞌu tɨ Dioj áꞌujca ɨpuari japua . Aɨ pu arahuaꞌapua cɨn tiꞌivaɨreꞌe .
66001005	Cheꞌe ajta aɨn rɨꞌɨ tyajamuaataꞌan , ajta amuaatyápuaꞌariteꞌen aɨjna ɨ Jesús tɨ ajta Cɨriistuꞌu pueen . Aɨ pu cai aꞌanaj tiꞌitɨ cɨn atyaꞌɨtzaꞌara aɨjna cɨmeꞌe tɨ ayan tyaꞌanxájta ɨ Dioj jetze maꞌacan . Ai pu ajta aɨn pueen ɨ tɨ anacai aꞌitáraa huaꞌa tzajtaꞌa aɨme ɨ mɨꞌɨchite . Ai pu ajta aɨn pueen tɨ tihueꞌijteꞌe naijmiꞌica ɨ mej títyatatí iiyan chaanaca japua . Aɨ pu taxeꞌeveꞌe , ajta ruxuureꞌe cɨn tacaijxɨ ɨ tyaj cɨn autyajturaa ɨ Dioj jemi .
66001006	Aɨ pu ajta ayan taataꞌa tyej ti jamuan tyuꞌutaijta , ajta tej ti tyajta raatyavaɨreꞌen tyaɨjna ɨ Diojraꞌan , ɨ tɨ ajta rajyaꞌupua ɨ Cɨriistuꞌu . Ticheꞌe teyan rɨꞌɨ tirataꞌacareꞌen tɨj naꞌa rusen cɨmeꞌe . Cheꞌe aɨn ajta nain cɨn tyuꞌutaijta , tɨj naꞌa tɨ yu jaucaꞌitɨ aꞌame tɨj naꞌa rusen cɨmeꞌe .
66001007	Casiꞌi , xaaseij , aɨ pu jaitɨri jetze yavaꞌacányejsin . Naimiꞌi mu raseijran matɨj manaꞌa maj raajeꞌica . Majta naimiꞌi ɨ huaꞌatyaɨtestyamuaꞌa , matɨj manaꞌa puaꞌamua iiyan seijreꞌe ɨ chaanaca japua , aɨ mu ruyeinyen maɨjna cɨmeꞌe maj huataujxaamɨsteꞌesin matɨꞌɨj raaseij .
66001008	Ayaa pu tiꞌixa aɨjna ɨ tavastaraꞌa , tɨ ajta Dioj pueen tɨ seijreꞌe , tɨ ajta jajcua ɨmɨ seijraꞌacaa , ajta tɨ seijraꞌa aꞌame tɨj naꞌa rusen cɨmeꞌe . Ayan tɨcɨn : “ Nyaa nu nyaɨn pueen ɨ taꞌanajca , nyajta , ɨ nyatuꞌuveꞌetyajtɨ . ”
66001009	Me nyajta inyaa , i nyaj iꞌi Juan , inyaj aꞌamueꞌihuaaraꞌa pueen , ayaa nu cheꞌeta nyanaꞌa aꞌamua jamuan rajpueijtzi nyaɨjna cɨmeꞌe nyaj Cɨriistuꞌu jetze ajtyamaꞌacan . Naimiꞌi tu tyuꞌutaijta Cɨriistuꞌu jamuan . Tyajta naimiꞌi tu teyan teꞌeviicueꞌi . Au nu aꞌucatii aujna aataꞌa tɨ aꞌaraahuachi tɨ ayan tyajaꞌarajtyahuaa tɨcɨn Patmos . Au nu aꞌityanamiꞌihuacaꞌa nyaɨjna cɨmeꞌe nyaj tihuaꞌutaꞌixaa nyaɨjna cɨmeꞌen ɨ nyuucari tɨ cɨn raxa ɨ Dioj , tɨ ajta aɨjna cɨn raxa aꞌij tɨ huarɨj aɨjna ɨ Jesús .
66001010	Tɨꞌɨj ari ajna pɨtiꞌirɨjcaa matɨꞌɨj ranaꞌamiche ɨ tavastaraꞌa , aɨn xaijnyuꞌucaraꞌaraꞌan ɨ Dioj ayan rajve nyeetzi jemi . Nyatɨꞌɨj ni nyeyan raanamuajriꞌi u nyahuaritaꞌa tɨ aꞌatɨ caꞌanin cɨn naatajée . Ayaa pu namuajraꞌacaa tɨj tɨ puaꞌa aꞌatɨ ucaajijhua trompeeta jetze .
66001011	Ayan tɨcɨn : — Pataꞌaj hui raꞌutyeeyuꞌuxa ɨ yuꞌuxari jetze aꞌij pej tiꞌiseij . Pajta huaꞌutaiti huaꞌa jemi ɨ mej aráhuaꞌapuaqueꞌe eꞌetyujsaꞌɨri ɨ Dioj jemi , aun tɨ huacaꞌa u Asia . Tɨj naꞌa aujna u Efeso , ajta aujna u Esmirna , ajta aujna u Pérgamo , ajta aujna u Tiatira , ajta aujna u Sardis , ajta aujna u Filadelfia , ajta aujna u Laodicea .
66001012	Nyatɨꞌɨj ni pɨ aꞌureꞌeve nyej ni raaseij nyaɨjna ɨ aꞌatɨ tɨ nejeꞌejeevacaꞌa . Nyatɨꞌɨj neyan huarɨj , ayaa nu eenyeꞌequeꞌe tyuꞌuseij tiꞌitɨ tɨ japuan antitátzajmee , ooro tɨ cɨn taavijhuacaꞌa . Ayaa pu puaꞌamua araꞌasicaa arahuaꞌapua ɨ cantiiraꞌa .
66001013	Ajta , au pu eꞌitaꞌa aɨjna tɨ japuan antitátzajmee , seij pu aun huatyavaacaꞌa tɨ ayan seijraꞌacaa tɨj tevi . Ayaa pu eꞌenyeꞌen tyaꞌucávɨjcaa cɨɨxuri cɨmeꞌe tɨ tɨtɨꞌɨj , ajta puaasi pu cɨn avaꞌajɨꞌɨquiꞌihuacaꞌa tɨ ooro cɨn taavijhua .
66001014	Cueinaraꞌan pu huijmuꞌucaa , ajta cueinaviꞌican pu cácɨjpuajcaꞌa . Ayaa pu seijraꞌacaa tɨj canyaꞌa muxa tɨ cueina , tɨ ajta seijreꞌe tɨj ɨ seeri . Eecan pu ajta ayan seijraꞌacaa ɨ ɨꞌɨsaaraꞌan jetze tɨj taij tɨ aꞌataa .
66001015	Ajta , ayaa pu seijraꞌacaa ɨ ɨɨcajraꞌan jetze tɨj tiꞌitɨ tɨ camueijriꞌihua , tɨ mestí . Naa pu tiꞌityamastajyeꞌicaa tɨj coobre maj an yaꞌuxɨre ɨ taij tzajtaꞌa . Ajta , tɨꞌɨj aɨn tíꞌixajtacaa , ayaa pu namuajraꞌacaa tɨj jatyaꞌana tɨ sihuajna tɨ huatamɨꞌɨyacaꞌa .
66001016	Aɨ pu ruꞌɨrɨɨtaꞌa ruꞌityaꞌacaa ɨ rumuajcaꞌa jetze , ɨ xuꞌuraꞌave ɨ maj arahuaꞌapua araꞌase . Ajta aɨn ɨ nyuucari tɨ jetzen eꞌijninyeicaꞌa , ayaa pu seijraꞌacaa tɨj chun tɨ ruxaꞌajtaꞌa tyaꞌajcámɨɨmɨ́jmee . Ajta ayaa pu tyaꞌataacaꞌa ɨ rujetze tɨj ɨ xɨcaj tɨ nain cɨn aꞌiraxɨꞌɨxɨre .
66001017	Cɨmeꞌen nuꞌu raaseij , aj nu ni aꞌarajve aꞌu tɨ aꞌaraɨɨcajme . Cu xuee nyaj cu huamɨꞌɨni . Ma ajta aɨn , ruꞌɨrɨɨtaꞌa cɨn ɨ rumuajcaꞌa naꞌajtamuare . Ayaa pu tinaataꞌixaa tɨcɨn : — Capej hui tiꞌitzɨɨnyaꞌa . Nyaa nu nyaɨn pueen ɨ nyaj anajca , ajta nyaj uveꞌetyajtɨ .
66001018	Nyaa nu nyaɨn pueen ɨ nyaj iꞌiruuri . Nyaa nu huamɨꞌɨ . Me nyajta , ijii , nyajtahuaꞌa nu iꞌiruuri para rusen cɨmeꞌe . Nyajta nu nyaɨjna cɨn antinmuaꞌaree nyej ni raaxaꞌapɨꞌɨntareꞌen maj huacuiꞌini naꞌari maj ruuri muaꞌaraꞌani , nyajta nyej ni hueꞌityaanan aujna aꞌu maj aꞌacuiꞌini naꞌari nyaj hueꞌirajtuaani nyaujna .
66001019	’ Maꞌacui xaa , pataꞌaj paɨjna autyeeyuꞌuxa ɨ pej peri raaseij , ɨ tɨ ijii seijreꞌe , ajta ɨ tɨ auj seijreꞌe , ajta tɨ auj ayan tyajaꞌureꞌenyejsin .
66001020	’ Aɨme cɨmeꞌen ɨ xuꞌuraꞌave ɨ maj aráhuaꞌapua araꞌase ɨ paj huaꞌuseij ɨ nyaj hueꞌityaꞌaca nyaꞌɨrɨɨtaꞌa pujmeꞌen ɨ nyamuajcaꞌa jetze , ajta aɨjna ɨ tɨ arahuaꞌapua tɨ japuan antitátzajmee , ayaa nuꞌuri timuaataꞌixaateꞌesin matɨj manaꞌa puaꞌamua ruꞌavaatacaꞌa mueetzi jemi . Maɨjna ɨ xuꞌuraꞌave ɨ maj arahuaꞌapua araꞌase , ai mu aɨn pueen ɨ maj maɨjna cɨn antyujmuaꞌaree mej mi huaꞌuchaɨn ɨ maj eꞌetyujsaꞌɨri huaꞌa teyujtaꞌa . Ajta , ɨ tɨ arahuaꞌapua tɨ japuan antitátzajmee , ai mu maɨn pueen ɨ tyaɨte ɨ maj aráhuaꞌapuaqueꞌe eꞌetyujsaꞌɨri ɨ maj ranaꞌamiche ɨ Dioj .
66002001	’ Pataꞌaj peyan tiraataitiꞌi paɨjna ɨ tɨ aɨjna cɨn antyujmuaꞌaree tɨ huaꞌachaꞌɨ aɨme ɨ maj maun eꞌetyujsaꞌɨri u Efeso tɨ cɨmeꞌen yee : “ Ayaa pu tiꞌixa aɨjna ɨ tɨ hueꞌityaꞌaca ruꞌɨrɨɨtaꞌa aɨme ɨ xuꞌuraꞌave ɨ maj arahuaꞌapua araꞌase . Ayaa pu tiꞌixa aɨjna tɨ huaꞌa tzajtaꞌa an eꞌeyeꞌive ɨ tɨ ooro cɨn taavijhua , tɨ ajta antitátzajmee .
66002002	Nyaa nu hui neyan tiꞌijmuaꞌaree aꞌij sej titetyújchaꞌɨ , saj sajta tyamuaꞌa naa teꞌeviicueꞌi . Sajta muan , caxu huaꞌancureꞌeviꞌitɨcɨ aɨme ɨ maj aꞌij puaꞌa titetyújchaꞌɨ silu ayaa xu seri huaꞌumuaꞌareeriꞌi aɨme ɨ meyan ruseijratacaꞌa maj nuꞌu aɨn pueen ɨ tɨ Dioj huaꞌantihuau ; maj nuꞌu tyuꞌutyavaɨreꞌen tavastaraꞌa jetze maꞌacan . Ma majta aɨme , camu aɨn pueen . Ayaa muꞌu ruhueꞌitacaꞌa .
66002003	Nyaa nu neyan tiꞌijmuaꞌaree saj raayɨꞌɨtɨ saj tyaꞌutaviicueꞌi nain cɨmeꞌe . Muan xu sajta rajpueijtzi xaꞌayeꞌi . Ma sajta muan , caxu raatyaxaahuatacaꞌa saj naꞌaraꞌastijreꞌe .
66002004	“ Me nyajta inyaa , ayaa nu tyajaꞌamueꞌixaateꞌe ɨ saj cɨn autyajturaa inyeetzi jemi . Xuꞌuri raatyaxaahuatacaꞌa sej seyan nyexeꞌeveꞌe satɨꞌɨj anacai tiꞌinyexeꞌevaꞌacaa .
66002005	Sataꞌaj seyan seijna jetze tyuꞌumuaꞌati aꞌij sej eenyeꞌequeꞌe ma nuurai . Sataꞌaj seyan saɨque tyuꞌumuaꞌati sej si seyan cheꞌeta rɨꞌɨ titetyújchaꞌɨ satɨꞌɨj anacai rɨjcaa . Naꞌari sacai seyan huarɨni , nyaa nu nyaun muejmi jemi aꞌatanyejsin nyej ni amuaꞌariꞌi aɨjna ɨ tɨ antitátzajmee ɨ tɨ ajta muejmi jemi seijreꞌe . Ayaa nu xaa rɨni tɨ puaꞌa sacai saɨque tyuꞌumuaꞌati .
66002006	“ Ma sajta muan , xaꞌapɨꞌɨn xu rɨcɨ aɨjna cɨmeꞌe tɨ cai aꞌatzu amuaꞌaranajchi aꞌij mej yeꞌi rɨcɨ aɨme ɨ maj meyan huaꞌatamuaꞌamua tɨcɨn : Ɨ maj caꞌanyejri cɨn tieꞌijta . Ayaa pu cheꞌeta cai tinaꞌaraanajchi inyeetzi .
66002007	Ajta aɨn ɨ tɨ huityajnamua , cheꞌe aɨn rɨꞌɨ tiraanamua aꞌij tɨ aɨn xaijnyuꞌucaraꞌaraꞌan ɨ Dioj tihueꞌixaateꞌe aɨme ɨ maj eꞌetyujsaꞌɨri ɨ Dioj jemi . Ajta , aɨjna cɨmeꞌe aɨjna ɨ aꞌatɨ tɨ tyuꞌumueꞌitɨn , ayaa nu raataꞌasin tɨ aɨn aꞌatɨ ayan raacuaꞌani aɨjna jetze ɨ tɨ seijreꞌe ɨ cɨye tɨ cɨn iꞌiruuri aꞌaraꞌani , aɨjna ɨ cɨye ɨ tɨ aun aꞌatavee aꞌu maj aꞌutaujtyamuaꞌaveꞌen jemin ɨ Dioj . ”
66002008	’ Pataꞌaj pajta peyan tiraataitiꞌi paɨjna ɨ tɨ aɨjna cɨn antyujmuaꞌaree tɨ huaꞌachaꞌɨ aɨme ɨ maj maun eꞌetyujsaꞌɨri u Esmirna tɨ cɨmeꞌen yee : “ Ayaa pu tiꞌixa aɨjna ɨ tɨ aɨn pueen ɨ taꞌanajca , ajta ɨ tɨ aɨn pueen ɨ tuꞌuveꞌetyajtɨ , aɨjna ɨ tɨ huamɨꞌɨ , tɨ ajta ajtahuaꞌa huatarú .
66002009	Nyaa nu neyan tiꞌijmuaꞌaree ɨ saj cɨn rajpueijtzi , sajta muan , sacai aꞌij tiꞌijviicueꞌi . Ma sajta muan , nyeetzi jemi xu chijtyaani pueen tyamuaꞌa eihua . Nyaa nu nyajta ramuaꞌaree maj eihua huapɨꞌɨ tiꞌihueꞌitaca aɨme ɨ mej meyan ruseijrataca maj nuꞌu maɨjna jetze ajtyamaꞌacan ɨ Israel . Ma ajta , capu ayan tiꞌayajna silu aɨ mu jemin eꞌetyujsaꞌɨri ɨ Satanás .
66002010	“ Caxu ratzɨɨnyaꞌa ɨ saj rajpueiitzi xaꞌajuꞌun . Casiꞌi , aɨjna ɨ tiyaaruꞌu aɨ pu aun amuaꞌutyatuaasin seica jamuan aꞌu maj tityajaꞌanaamɨca . Ayaa pu aɨjna cɨn áꞌamuaruuren mej mi amuaatyeeseij tɨ puaꞌa seyan tinaꞌastijraꞌa nusu sacai . Ayaa xu puaꞌan xɨcaj rajpueiitzi xaꞌajuꞌun aꞌachu cumu tamuaamuataꞌa xɨcaj . Tɨ puaꞌa seyan nain cɨn tyaꞌutaviicueꞌi inyeetzi jemi , sajta cai aꞌij sanaꞌa tɨ puaꞌa meyan amuaacuiꞌini , nyaa nu nyaɨjna amuaataꞌasin nyaɨjna ɨ curuun ɨ saj cɨn iꞌiruuri xaꞌajuꞌun tɨj naꞌa rusen cɨmeꞌe .
66002011	Ajta aɨn ɨ tɨ huityajnamua , cheꞌe aɨn rɨꞌɨ tiraanamua aꞌij tɨ aɨn xaijnyuꞌucaraꞌaraꞌan ɨ Dioj tihueꞌixaateꞌe aɨme ɨ maj eꞌetyujsaꞌɨri ɨ Dioj jemi . Ajta , aɨjna ɨ aꞌatɨ tɨ tyuꞌumueꞌitɨn , capu aꞌatzu racɨꞌɨti tɨ aɨn ayan cheꞌeta rajpueiitzi aꞌaraꞌani matɨj aɨme ɨ maj yáꞌujɨsin ɨ ruxaijnyuꞌuca ɨ tɨ auj ruuricaa . ”
66002012	’ Pataꞌaj pajta peyan tiraataitiꞌi paɨjna ɨ tɨ aɨjna cɨn antyujmuaꞌaree tɨ huaꞌachaꞌɨ aɨme ɨ maj maun eꞌetyujsaꞌɨri u Pérgamo tɨ cɨmeꞌen yee : “ Ayaa pu tiꞌixa aɨjna ɨ tɨ ruꞌityeechui ɨ chun ɨ tɨ ruxaꞌajtaꞌa tyaꞌajcámɨɨmɨ́jmee .
66002013	Nyaa nu hui ramuaꞌaree aꞌu saj aꞌuchaatɨme , aujna aꞌu tɨ tejeꞌijta aɨjna ɨ Satanás . Ma sajta muan , saucheꞌe xu naꞌastijreꞌe inyeetzi . Caxu raatyaxaahuatacaꞌa saj naꞌatzaahuateꞌe inyeetzi sajna xɨcajraꞌa tɨ jetzen seijraꞌacaa aɨjna ɨ Antipas tyaacan , aɨjna tɨ ayan huataujseijratacaꞌa tɨ aɨn nyeetzi jetze maꞌacan tiꞌivaɨraꞌacaa . Capu tiꞌitɨ cɨn autyajturaa inyeetzi jemi aɨjna ɨ aꞌatɨ . Ma majta , aɨ mu raajeꞌica muejmi tzajtaꞌa , maujna aꞌu tɨ tejeꞌijta aɨjna ɨ Satanás .
66002014	“ Ma sajta muan , tiꞌitɨ xu cɨn autyajturaa inyeetzi jemi . Au mu eꞌeseijreꞌe muejmi jemi seica ɨ mej meyan tiraꞌastijreꞌe maɨjna ɨ nyuucari ɨ maj cɨn meyan cheꞌeta tihuaꞌamuaꞌate tɨj ajta aɨn Balaam tyaacan tiraamuáꞌate aɨjna ɨ Balac tyaacan tɨ ayan hueꞌitzi cɨn huaꞌutyamueꞌitɨn aɨme ɨ maj Israel jetze ajtyamaꞌacantacaa , mej mi meyan raacuaꞌani maɨjna ɨ hueꞌiraꞌa ɨ maj raamuaꞌɨvajtacaꞌa aɨme jemi ɨ maj cai dioj pueen , ajta maj tyuꞌuxanaꞌacɨreꞌe .
66002015	Ayaa mu cheꞌeta manaꞌa seijreꞌe muejmi jemi seica ɨ mej meyan majta raꞌastijreꞌe ɨ huaꞌayeꞌira aɨme ɨ maj caꞌanejri cɨn tieꞌijta ɨ mej jee nicolaítas . Ma sajta muan , ayaa xu sauj huaꞌataꞌaca maj maun éꞌeseijraꞌa .
66002016	“ Aɨj nu cɨn , neyan tyajaꞌamueꞌixaateꞌe yee sataꞌaj saɨque tyuꞌumuaꞌati . Naꞌari sacai seyan huarɨni , nyaa nu muejmi jemi aꞌatanyejsin , nyej ni huaꞌutyenyaꞌusiꞌiteꞌen aɨme aɨjna cɨmeꞌe nyej neyan tyuꞌutaijta saj caꞌanyejri cɨn huaꞌutamuariteꞌen .
66002017	“ Ajta aɨn tɨ huityajnamua , cheꞌe aɨn tyamuaꞌa naa tiraanamua aꞌij tɨ aɨn xaijnyuꞌucaraꞌaraꞌan ɨ Dioj tihueꞌixaateꞌe aɨme ɨ maj eꞌetyujsaꞌɨri ɨ Dioj jemi . Ajta aɨn ɨ tɨ tyuꞌumueꞌitɨn , ayaa nu raatapueijveꞌesin aɨjna ɨ cueꞌira tɨ uteꞌe éꞌeviitziꞌi . Nyajta nu tetej raatátɨstejsin tɨ cueinaraꞌa . Ajta aɨjna jetze ɨ tetej jajcuacan cɨn pu teꞌeyuꞌusiꞌi aꞌij tɨ ari antyahuaa aɨjna ɨ aꞌatɨ . Ajta capu maꞌa aꞌatɨ ayan ramuaꞌaree aꞌij tɨ teꞌeyuꞌusiꞌi silu aɨ pu ɨ aꞌatɨ ramuaꞌaree ɨ nyaj raatátɨstejsin nyaɨjna ɨ tetej . ”
66002018	’ Pataꞌaj pajta peyan tiraataitiꞌi paɨjna ɨ tɨ aɨjna cɨn antyujmuaꞌaree tɨ huaꞌachaꞌɨ aɨme ɨ maj maun eꞌetyujsaꞌɨri u Tiatira tɨ cɨmeꞌen yee : “ Ayaa pu yee tiꞌixa aɨjna tɨ yaujraꞌan pueen ɨ Dioj , tɨ ajta ayan éꞌenyeꞌen aj jɨꞌɨsíjmee tɨj taij tɨ atyújmeme , tɨ ajta ayan eenyeꞌen tiɨɨcajmee tɨj coobre tiꞌitɨ ɨ maj tiracámeijriꞌi .
66002019	“ Nyaa nu ramuaꞌaree aꞌij sej titetyújchaꞌɨ . Muan xu hui seyan ruxeꞌeveꞌe seij sajta seij . Sajta , seyan ruxéꞌeviꞌiraꞌa cɨn tiꞌivaɨreꞌe . Sajta teꞌeviicueꞌi tyamuaꞌa naa . Sajta ijii , eitzeꞌe xu rɨꞌɨ titetyújchaꞌɨ sacai sejmiꞌi .
66002020	“ Ma ajta , aɨ pu cai naꞌaraanajchi aꞌij saj rɨcɨ . Muan xu rataꞌaca tɨ aɨn jɨitaꞌa ayan aꞌutyavaaca muejmi jemi , aɨjna ɨ jɨitaꞌa tɨ ayan antyahuaa tɨcɨn Jezabel . Ayaa pu ruseijrata tɨ Dioj jetze maꞌacan tiꞌixaxaꞌa . Ma ajta , capu aɨn pueen aꞌini aɨ pu ayan hueꞌitzi cɨn tihuaꞌamuaꞌate mej mi tyuꞌuxanaꞌacɨreꞌen mej mi majta meyan raacuaꞌani maɨjna ɨ hueꞌiraꞌa ɨ maj ramuaꞌɨvajtacaꞌa aɨme jemi ɨ maj cai dioj pueen .
66002021	Nuꞌuri aꞌatee nyaj raataꞌa tɨ saɨque tyuꞌumuaꞌati . Ma ajta aɨn , capu aꞌatzu áꞌujcaꞌanye tɨ ayan saɨque huarɨni aɨjna cɨmeꞌe tɨ tiꞌixanaꞌacɨraꞌa .
66002022	“ Maꞌacui xaa , ayaa nu an yaꞌarajɨsin utaatzi japua aꞌu maj aꞌacuꞌucutzu ɨ mej tiꞌicucuiꞌi . Majta aɨme ɨ maj jemin tiꞌixanaꞌacɨreꞌen , ayaa nu eihua huapɨꞌɨ pueijtzi huaꞌutaꞌasin tɨ puaꞌa macai raatyaxaahuata mej meyan aꞌij puaꞌa rɨcɨ tɨj ajta aɨjna .
66002023	Nyajta nu huaꞌacuiꞌini nyaɨme ɨ yaujmuaꞌameꞌen aɨjna ɨ jɨitaꞌa . Majta naimiꞌi , aꞌachu maj puaꞌamua eꞌetyujsaꞌɨri ɨ Dioj jemi , aɨ mu ramuaꞌareeran nyaj nyaɨn pueen ɨ tɨ ruꞌumuaꞌaree aꞌij tɨ tiraꞌamitejteꞌe seij ɨ rumuaꞌatziiraꞌa jetze , ajta aꞌij tɨ tyaꞌumuaꞌatzɨ ɨ rutzajtaꞌa . Nyajta , ayaa nu amuaataꞌasin seij nyajta seij aꞌij tɨ ayan tiraavijteꞌe aɨjna cɨmeꞌe aꞌij tɨ saɨj tiꞌityújchaɨcaꞌa .
66002024	“ Saj sajta muan , mɨ seica , mɨ saj saun Tiatira eꞌeche , mɨ saj sajta cai seyan tiraꞌastijreꞌe saɨjna ɨ nyuucari , caxu saɨjna huarɨꞌɨre ɨ mej ee eihua huapɨꞌɨ ruxeꞌeveꞌe ɨ Satanás jemi . Aɨj nu cɨn , canu maa aꞌij tiꞌitɨj cɨn tyajaꞌamueijcateꞌen , silu sataꞌaj seyan huarɨni saj sauj raꞌastijraꞌa aꞌij sej seri tiraarɨꞌɨre . Sataꞌaj seyan huarɨni , asta nyanaꞌa cai nyajtahuaꞌa ya uvéꞌenyen .
66002025	
66002026	“ Ajta aɨn tɨ tyuꞌumueꞌitɨn , tɨ ajta ayan cheꞌeta naꞌa rɨꞌɨ tiꞌityujchaꞌɨ nyatɨj inyaa , asta naꞌa cai nain teꞌentipuaꞌare , nyaa nu nyaɨjna cɨn tíꞌiraijcateꞌen tɨ ij aɨn tihuaꞌutaijteꞌen aɨme ɨ maj seij chuejraꞌa japua aꞌuchaatɨme .
66002027	Caꞌanyejri pu cɨn tihueꞌityaꞌa aꞌame . Ayaa pu cheꞌeta naꞌa tihuaꞌantipuaꞌariteꞌesin aɨme ɨ maj rájchaɨreꞌe tɨj aꞌatɨ ayan tiraatyataaraxɨꞌɨn ɨ xaꞌari tɨ xarij cɨn taavijhua . Ayaa nu cheꞌeta nyanaꞌa tiꞌitɨ cɨn tíꞌiraijcateꞌen tɨj ajta aɨn niyaꞌupua ayan tiꞌitɨ cɨn tinyeijca .
66002028	Nyajta neyan huatyaturan ɨ jemin tɨ ij aɨn ayan tatzavaꞌa aꞌaraꞌani tɨj aɨjna ɨ xuꞌuraꞌave tɨ eꞌijninyei tapuaꞌarijmaꞌaca .
66002029	Ajta aɨn tɨ huityajnamua , cheꞌe aɨn aꞌatɨ tyamuaꞌa naa tiraanamua aꞌij tɨ aɨn xaijnyuꞌucaraꞌaraꞌan ɨ Dioj ayan tihueꞌixaateꞌe aɨme ɨ maj eꞌetyujsaꞌɨri ɨ Dioj jemi . ”
66003001	’ Pataꞌaj peyan tiraataitiꞌi paɨjna tɨ aɨjna cɨn antyujmuaꞌaree tɨ huaꞌachaꞌɨ aɨme ɨ maj maun eꞌetyujsaꞌɨri u Sardis tɨ cɨmeꞌen yee : “ Ayaa pu tiꞌixa aɨjna tɨ jemin seijreꞌe ɨ xaijnyuꞌucaraꞌaraꞌan ɨ Dioj tɨ arahuaꞌapuaca cɨn tiꞌimuareꞌe . Nyaa nu nyajta ruꞌityáꞌa ɨ xuꞌuraꞌave ɨ maj arahuaꞌapua araꞌase . Ayaa nu neyan tiꞌijmuaꞌaree ɨ saj cɨn tiꞌimuareꞌe . Ayaa mu tiꞌixaxaꞌa saj nuꞌu ruuri saɨjna cɨmeꞌe saj eihua tiꞌimuareꞌe . Ma sajta muan , nyeetzi jemi xu seyan mɨꞌɨchi .
66003002	Sataꞌaj atanyéjnyeꞌere , sataꞌaj sajta rɨꞌɨ raaruuren saɨjna tɨ auj muejmi jemi seijreꞌe , tɨ ajta ari tɨmuaꞌa mɨꞌɨni , aꞌini ayaa pu tinaꞌamitejteꞌe inyeetzi saj cai tiꞌitɨj cɨn arauraste ɨ Dioj jemi .
66003003	“ Sataꞌaj seyan raꞌutamuaꞌaree ɨ saj raꞌancuraꞌa , ɨ saj sajta raanamuajriꞌi . Sataꞌaj saɨjna cɨn aráurasten , sajta saɨque tyuꞌumuaꞌati . Tɨ puaꞌa sacai seyan atanyéjnyeꞌere , nyaa nu mu aꞌuveꞌemaꞌa naꞌame muejmi jemi tɨj nahuaꞌari . Sajta muan , caxu ramuaꞌareeran aꞌatzaj nyaj puaꞌa nyaun aꞌatanyejsin muejmi jemi .
66003004	“ Ma majta , seica mu muejmi jemi seijreꞌe ɨ maj cai meyan tiꞌitɨ cɨn tityaꞌatura ɨ rujetze . Aɨ mu áꞌujhuaꞌanyaꞌa muaꞌajuꞌun inyeetzi jamuan , majta áꞌujhuaꞌanyaꞌa muaꞌajuꞌun maj cueiinaviꞌin tyuꞌuchán , aꞌini ayaa pu tihuaꞌuvijteꞌe aɨme .
66003005	“ Aɨjna ɨ tɨ tiꞌimueꞌitɨn , ayaa pu hui éꞌenyeꞌe tiꞌityecháa aꞌame cueinaviꞌican . Nyajta inyaa , canu raꞌurauuna tɨ cɨn antyahuaa ɨ yuꞌuxari jetze ɨ mej jetzen aꞌayuꞌusiꞌi aɨme ɨ maj rusen cɨn huatyaturaasin ɨ Dioj jemi , silu nyaa nu nyajta neyan tiraataxajta ɨ tɨ cɨn antyahuaa jemin ɨ niyaꞌupua , nyajta huaꞌa jemi ɨ mej jemin tiꞌivaɨreꞌe ɨ niyaꞌupua .
66003006	Ajta aɨn ɨ tɨ huityajnamua , cheꞌe aɨn aꞌatɨ tyamuaꞌa tiraanamua aꞌij tɨ tihueꞌixaateꞌe ɨ xaijnyuꞌucaraꞌaraꞌan ɨ Dioj aɨme ɨ mej eꞌetyujsaꞌɨri jemin ɨ Dioj . ”
66003007	’ Pataꞌaj pajta tiraataitiꞌi paɨjna ɨ tɨ aɨjna cɨn antyujmuaꞌaree tɨ huaꞌachaꞌɨ aɨme ɨ maj maun eꞌetyujsaꞌɨri u Filadelfia tɨ cɨmeꞌen yee : “ Pataꞌaj peyan tɨcɨn yee ayaa pu tiꞌixa aɨjna ɨ Dioj ɨ tɨ rɨꞌɨ tirajchaꞌɨ , aɨjna ɨ tɨ ajta tzaahuatiꞌiraꞌa cɨn tiꞌixaxaꞌa . Aɨ pu yee ajta aɨjna cɨn antyujmuaꞌaree tɨ huaꞌataꞌaca mej mi maun aꞌutyarute aꞌu tɨ eꞌirajca aɨjna ɨ tɨ jetzen huanyej ɨ David tyaacan . Tɨ puaꞌa aɨn tyaꞌantacuuna , capu rɨꞌɨri tɨ aꞌatɨ teꞌityaanan . Ajta , tɨ puaꞌa aɨn teꞌityaanan , capu ajta rɨꞌɨri tɨ aꞌatɨ tyaꞌantacuuna .
66003008	“ Nyaa nu ramuaꞌaree aꞌij saj rɨcɨ . Casiꞌi , xaaseij . Nuꞌuri neyan amuaataꞌa sej si seyan ruxaahua saun aꞌutyarute . Ajta , capu rɨꞌɨri tɨ aꞌatɨ amuaataꞌijmɨ . Nyaa nu ramuaꞌaree tɨ cai eihua amúꞌucaꞌanistiꞌi . Ma sajta muan , saucheꞌe xu raꞌaraꞌastijreꞌe aꞌij nyaj tyajamueꞌixaa . Caxu sajta nyaxaahua .
66003009	“ Maꞌacui xaa , ayaa nu huaꞌaruuren nyaɨme ɨ maj meyan ruseijrata maj nuꞌu Israel jetze ajtyamaꞌacan . Camu xaa nyaꞌu aɨjna jetze ajtyamaꞌacan silu metiꞌihueꞌitaca muꞌu . Aɨ mu jemin eꞌetyujsaꞌɨri ɨ Satanás . Ayaa nu caꞌanyejri cɨn huaꞌaruuren mej mi mu aꞌuvaꞌajuꞌun mej titunutaxɨꞌɨn muejmi jemi mej mi majta raamuaꞌaree nyaj aꞌamuaxeꞌeveꞌe .
66003010	Aꞌini muan xu seyan raꞌaraꞌastijreꞌe aꞌij nyej neri tyajamueijca , saj seyan cheꞌeta sanaꞌa tyaꞌutaviicueꞌi nyatɨj nyajta inyaa tyaꞌutaviicueꞌiriꞌi , ayaa nu rɨꞌɨ tyajaꞌamuachaꞌɨ tɨ ij cai ayan tyajamuaacɨꞌɨti ajna maj jetzen meyan áꞌaviicueꞌiraꞌa muaꞌajuꞌun , ajna xɨcajraꞌa tɨꞌɨj ayan tyajaꞌureꞌenyejsin tɨꞌij huaꞌa japua rájveti naijmiꞌica ɨ maj iiyan huachaatɨme ɨ chaanaca japua . Miꞌi mu aꞌuvaꞌajuꞌun maj titunutaxɨꞌɨsin muejmi jemi mej mi majta raamuaꞌaree nyaj aꞌamuaxeꞌeveꞌe .
66003011	“ Mu nu aꞌicáame inyaa caꞌanacan . Rɨꞌɨ xuꞌu , sataꞌaj seyan huarɨni sataꞌaj rɨꞌɨ tirajchaɨ́ xaꞌaraꞌani ɨ sej seri tíꞌijchaꞌɨ ɨ Dioj jemi . Caxu raataꞌacareꞌen tɨ aꞌatɨ amuaanáhueꞌiran ɨ curuun ɨ sej seri raatyaamueꞌitɨ .
66003012	“ Ajta aɨn tɨ tyuꞌumueꞌitɨn , ayaa nu tiꞌitɨj cɨn tiraataijcateꞌesin tɨꞌij tiꞌityavaa aꞌame u teyujraꞌan ɨ nyeDioj . Aɨ pu aun aꞌuracaí aꞌame tɨj naꞌa rusen cɨmeꞌe . Nyajta nu raꞌacácheti nyaɨjna jetze ɨ tɨ cɨn antyahuaa ɨ nyeDioj , nyajta ɨ tɨ cɨn tyajaꞌarajtyahuaa chajtaꞌaraꞌan ɨ nyeDioj , aujna u Jerusalén ɨ tɨ jajcua , ɨ tɨ ajta aun eꞌicaanye u tajapua aꞌu tɨ eꞌeseijreꞌe ɨ nyeDioj . Nyajta nu neyan jetzen raꞌacachajtza ɨ nyaj jajcuacan cɨn antyahuaa .
66003013	“ Ajta aɨn aꞌatɨ tɨ huiityajnamua , cheꞌe tyamuaꞌa naa tiraanamua aꞌij tɨ aɨn xaijnyuꞌucaraꞌaraꞌan ɨ Dioj ayan tihueꞌixaateꞌe aɨme ɨ mej eꞌetyujsaꞌɨri ɨ Dioj jemi . ”
66003014	’ Pataꞌaj pajta peyan tiraataitiꞌi paɨjna ɨ tɨ aɨjna cɨn antyujmuaꞌaree tɨ huaꞌachaꞌɨ aɨme ɨ maj maun eꞌetyujsaꞌɨri u Laodicea . Peyan tɨ cɨmeꞌen yee : “ Ayaa pu tiꞌixa aɨjna tɨ ayan tzaahuatiꞌiraꞌa cɨn tiꞌixaxaꞌa tɨcɨn : Ayan tiꞌayajna , aɨjna tɨ ajta tzaahuatiꞌiraꞌa cɨn aꞌij tiꞌixa Dioj cɨmeꞌen . Ajta capu ayan tiꞌihueꞌitaca . Aɨ pu ajta aɨn pueen ɨ tɨ Dioj jamuan tyuꞌutaahuacaꞌa tɨj naꞌa tɨ tiꞌiseijreꞌe ijii .
66003015	“ Nyaa nu ramuaꞌaree aꞌij sej titetyújchaꞌɨ . Caxu aꞌujcaꞌanyaacan cɨn naꞌancureꞌeviꞌitɨ inyeetzi . Caxu sajta caꞌanyejri cɨn naatamuari , silu chaꞌanaꞌa xuꞌu seyan titetyújchaꞌɨ . Ayaa pu tinaꞌaraanajchi saj aꞌujcaꞌanyaacan cɨn naꞌancureꞌeviꞌitɨn naꞌari caꞌanyejri cɨn saj naatamuariteꞌen .
66003016	Ayaa xu tiꞌivaɨreꞌe tɨj jaj tɨ cɨj naꞌa tiꞌipɨstí . Caxu seyan tiꞌivaɨreꞌe tɨj jaj tɨ eihua pɨsti nusu tɨ eihua cɨmuajra . Aɨj nu cɨn neyan áꞌamuaruuren tɨj aꞌatɨ tɨ ayan jaj aijtzitzee tɨ cai xaꞌapɨꞌɨn rámencateꞌe . Nyaa nu caꞌanyejri cɨn ma amúuhuaꞌaxɨjsin .
66003017	“ Ayaa xu tiꞌixaxaꞌa yee sej seri chijtyaani saj pueen , tɨ yee eihua huapɨꞌɨ rɨꞌɨ tyajamuaavaɨ , tɨ yee cai tiꞌitɨ tyajamuaꞌaturaateꞌe . Ma sajta muan , caxu seyan tiꞌijmuaꞌaree saj xanaꞌavisiꞌi , sajta seyan aꞌij puaꞌa huaꞌaseijrateꞌe huaꞌa jemi ɨ tyaɨte . Muan xu xaa cai aꞌij tiꞌijviicueꞌi , sajta aracucuꞌunijmee , sajta seyan muamuaꞌavijmee .
66003018	“ Aɨj nu cɨn , neyan tyajaꞌamuahuavii sej si nyeetzi jemi raananan saɨjna ɨ ooro tɨ taij jetze rutaꞌahuaca sej si seyan huataujchijtyaanita . Sataꞌaj seyan nyeetzi jemi raananan ɨ cɨɨxuri tɨ naa tiꞌicueina sej si saɨjna cɨn ucaujchejtyaꞌaxɨꞌɨn tɨ ij cai ayan seijraꞌa ɨ saj cɨn tiꞌiteviꞌiraꞌa saɨjna cɨmeꞌe saj muamuaꞌavijmee . Sataꞌaj sajta nyeetzi jemi raananan saɨjna ɨ tiꞌitɨ ɨ saj araujhuaateꞌen ɨ rujɨꞌɨ jetze tɨꞌij rɨꞌɨristan sej tiꞌitɨ huaseij .
66003019	“ Ayaa nu huáꞌatyaꞌaxɨꞌɨca , nyajta pueijtzi huaꞌataꞌaca aɨme ɨ nyaj huaꞌaxeꞌeveꞌe . Aɨj pu cɨn , sataꞌaj saɨque tyuꞌumuaꞌati , sajta aꞌujcaꞌanyaacan cɨn naꞌaraꞌastijreꞌen .
66003020	“ Maꞌacui xaa , nyaa nu aꞌityejvee taꞌapueerta , nyeteꞌejtyaatuaꞌaxa . Tɨ puaꞌa aꞌatɨ ayan naanamua nyaj rajée , tɨ puaꞌa aɨn ajta tinaꞌantacuunyeꞌen , aj nu ni jemin utyaruti tyej ti naimiꞌi tyuꞌucuaꞌani tyajɨɨmuaꞌa .
66003021	“ Ajta aɨn ɨ tɨ tyuꞌumueꞌitɨn , ayaa nu raataꞌasin tɨ nyajamuan aꞌujyeijxɨꞌɨn aꞌu nyej tejeꞌijta aꞌini ayaa pu tinaaruu inyeetzi . Nyatɨꞌɨj tyuꞌutyaamueꞌitɨ , aj nu ni an niyaꞌupua jamuan aꞌujyeijxɨ aꞌu tɨ aɨn tejeꞌijta .
66003022	Ajta aɨn ɨ aꞌatɨ tɨ huiityajnamua , cheꞌe tyamuaꞌa naa tiraanamua aꞌij tɨ aɨn xaijnyuꞌucaraꞌaraꞌan ɨ Dioj ayan tihueꞌixaateꞌe aɨme ɨ mej eꞌetyujsaꞌɨri ɨ Dioj jemi . ”
66004001	Tɨꞌɨj raatapuaꞌajtacaꞌa tɨ tyuꞌuxajtacaꞌa , aj nu ni neyan eenyeꞌequeꞌe tyuꞌuseij . Seij nu huaseij ɨ pueerta tɨ antacuuniꞌihuacaꞌa u tajapua . Ajta aɨn ɨ nyaj anacaican raanamuajriꞌi , ajtahuaꞌa pu tiꞌinyeꞌixaatyaꞌacaa . Ayaa pu namuajraꞌacaa tɨj aꞌatɨ tɨ ucáajiꞌihuaꞌa trompeeta jetze . Ayan tɨcɨn : — Yen vejnyéchi nyej ni timuaataseijrateꞌen aꞌij tɨ tuꞌujxeꞌeveꞌe tɨ ayan tyajaꞌureꞌenyen majcaꞌi huayee .
66004002	Cɨmeꞌen puꞌu ayan tyuꞌutaxajtacaꞌa , aj pu aɨn xaijnyuꞌucaraꞌaraꞌan ɨ Dioj , aɨ pu nyeetzi jemi ruꞌutyíaꞌa . Ayaa nu eenyeꞌen tyuꞌuseij cumu aꞌu tɨ ɨpuari aꞌutyejvee u tajapua . Ajta aɨjna japua ɨ ɨpuari aꞌatɨ pu jetzen acajca .
66004003	Ajta aɨn tɨ jetzen acajca , ayaa pu naa eenyeꞌen tiꞌitéechan . Ayaa pu seijraꞌacaa tɨj tetej tɨ huapɨꞌɨ tiꞌijnajchi , tɨ paꞌu ɨ tetej ajta tɨ tyaumua ajta ɨ tɨ ranaxca . Ajta ayan seijraꞌacaa tɨj ɨ saɨj ɨ tetej ɨ tɨ paꞌu tɨ ajta naa tiꞌimestí . Cuꞌuxai pu ajta atavɨjcaꞌa aꞌu tɨ aꞌutyavaacaꞌa ɨ ɨpuari . Ayaa pu ruaꞌaaraviꞌi seijraꞌacaa tɨj aɨjna ɨ tetej mej meyan ratamuaꞌamua tɨcɨn esmeralda .
66004004	Ajta , seica ɨ ɨpuari ajta atavaatɨmaꞌacaa aꞌu tɨ aꞌutejvee aɨjna ɨ ɨpuari . Seite japuan muaacua pu araꞌasicaa aɨjna ɨ ɨpuari . Majta maɨn ɨ vaujsi , aɨ mu acatyéꞌetyajmaꞌacaa jetzen ɨ seica ɨ ɨpuari . Majta meyan seite japuan muaacua araꞌasicaa aɨme ɨ vaujsi . Majta cueinaviꞌin mu tiꞌitéchajcaꞌa , majta curun tyaꞌutyarújteꞌemaꞌa tɨ ooro cɨn taavijhuacaꞌa .
66004005	Aɨjna seij japua ɨ ɨpuari meyan tyamaxcɨvaꞌaraꞌa , majta tenyuucaꞌa . Ajta , an tɨ aꞌaveꞌevee ɨ ɨpuari , tatzari pu aꞌataatɨmaꞌacaa tɨ ayan puaꞌamua arahuaꞌapua . Ajta aɨn ɨ tatzari , ai pu aɨn pueen ɨ xaijnyuꞌucaraꞌaraꞌan ɨ Dioj tɨ arahuaꞌapua cɨn tiꞌimuareꞌe .
66004006	Ajta aujna aꞌu tɨ aꞌaveꞌevee , ayaa pu eꞌenyeꞌen huaraꞌamuaa a chuaataꞌa aɨjna cɨmeꞌe tɨ naa tiꞌimestí , tɨ ajta tiꞌitatza . Ayaa pu seijraꞌacaa tɨj aɨjna ɨ tetej mej meyan ratamuaꞌamua tɨcɨn cristal . Majta aɨme ɨ maj muaacua araꞌase ɨ maj ruuri , au mu uhuáꞌupuꞌujmaꞌacaa tɨj naꞌa tiꞌipuaꞌamua ɨ ɨpuari . Tɨꞌɨj pɨ naꞌa mu tiꞌiseꞌij , nain japua , tɨj naꞌa utyaꞌɨmɨ , ajta iiyan chaanaca japua .
66004007	Ajta aɨn ɨ tɨ saɨtɨ , ayaa pu araseijreꞌe tɨj muajye . Ajta ɨ tɨ huaꞌapua , ayaa pu araseijreꞌe tɨj puuye . Ajta aɨn tɨ ruuri tɨ hueica , ayaa pu tyaꞌacanyee tɨj tyaataꞌa , ajta aɨn ɨ tɨ muaacua , ayaa pu seijraꞌacaa tɨ cuaꞌɨraꞌave tɨ ráꞌaraꞌive .
66004008	Majta aɨme ɨ maj muaacua , ɨ maj majta jiꞌi ruuri , aɨ mu arajsevica ajtáꞌanájmee ɨ maj muaacua . Tɨꞌɨj pɨ naꞌa mu tiꞌiseꞌij nainjapua tɨj naꞌa utyaꞌɨmɨ , majta iiyan chaanaca japua . Nain tujcaꞌari tzajtaꞌa , majta nain tɨcaꞌari tzajtaꞌa , aɨ mu jemin tiꞌichuiicacaꞌa ɨ Dioj . Camu aꞌanaj raatapuaꞌajta mej meyan tiꞌichuiica tɨcɨn : Rɨꞌɨ pu tiꞌiseijreꞌe , tyamuaꞌa pu urareꞌenyaꞌacan cɨn seijreꞌe , xaꞌapɨꞌɨn pu een seijreꞌe tɨj naꞌa rusen cɨmeꞌe ɨ tavastaraꞌa , aɨjna ɨ Dioj tɨ nain cɨn antyujmuaꞌaree , aɨjna ɨ tɨ rusaɨj seijraꞌacaa , tɨ ajta seijreꞌe ijii , tɨ ajta seiraꞌa aꞌame tɨj naꞌa rusen cɨmeꞌe .
66004009	Majta meyan rɨꞌɨ tirataꞌaca , majta ranaꞌamicheꞌe , aɨ mu majta tiꞌijtáujtziꞌiraꞌa muaꞌayeꞌi maɨjna tɨ aɨn ɨpuari jetze acajca , tɨ ajta ruuri tɨj naꞌa rusen cɨmeꞌe .
66004010	Matɨj manaꞌa meyan rɨcɨ ɨ maj muaacua , ɨ maj majta ruuri , aɨ mu majta meyan rɨcɨ aɨme ɨ maj vaujsi ɨ maj seite japuan muaacua araꞌase . Aɨ mu aꞌicaujtuuxɨjsin maɨjna jemi ɨ tɨ ɨpuari jetze ajcajca , mej mi raatyaanajche maɨjna tɨ iꞌi ruuri tɨj naꞌa rusen cɨmeꞌe , majta raatatuireꞌesin ɨ jemin ɨ tyuꞌujcúrun . Majta meyan tiꞌichuiica tɨcɨn :
66004011	Ayaa pu timuaavijteꞌe mueetzi , mɨ paj tavastaraꞌa pueen , mɨ paj pajta iꞌi Dioj . Tyej ti teyan rɨꞌɨ timuaataꞌan , tyej ti teyan muanaꞌamicheꞌen . Pej pi nain cɨn antiꞌamuaꞌareera , aꞌini muaa paj nain tyuꞌutaahuacaꞌa , nain ɨ tɨ seijreꞌe ijii . Ayaa mu een cɨn huataseijre maɨjna cɨmeꞌe pej peyan tiraꞌutyaacaꞌanye axeꞌeviꞌiraꞌa cɨmeꞌe . Aɨj mu cɨn meyan huátaavijhuacaꞌa .
66005001	Nyatɨꞌɨj ni ayan eenyeꞌen tyuꞌuseij , tɨ aɨjna ɨ tɨ acajca ɨ ɨpuari jetze , ruꞌɨrɨɨtaꞌan pu ruꞌityépijcaa ɨ yuꞌuxari ɨ tɨ ruxaꞌajtaꞌa tyaꞌasɨɨmueꞌihuacaꞌa , ajta , áꞌavijtiꞌihuacaꞌa arahuaꞌapuaca cɨmeꞌe ɨ xɨjca .
66005002	Nyajta aꞌatɨ huaseij tɨ uteꞌe tiꞌivaɨreꞌe . Aɨjna ɨ aꞌatɨ eecan pu huapɨꞌɨ uracaꞌanye . Caꞌanin pu cɨn tyuꞌutahuau . Ayaa pu tɨcɨn : — ¿ Aꞌataani ayan huataujcɨꞌɨpua tɨ aɨn raꞌajsújtzaꞌanaxɨꞌɨn ɨ tɨ cɨn áꞌaviꞌijtiꞌihuajmee , ajta ɨ tɨ raataxɨjta ɨ yuꞌuxari ? — Ayaa pu tyuꞌutaxajtacaꞌa .
66005003	Tɨꞌɨqui ayan teꞌirajraa . Tɨj naꞌa aujna aꞌahuaꞌa u uteꞌe , ajta iiyan chaanaca japua , ajta u tajete , capu maꞌa aꞌatɨ tɨ ayan tyuꞌutaujcɨꞌɨpua ɨ tɨ ayan tiraatáxɨjta , ajta tɨ raꞌuseij aꞌij tɨ teꞌeyuꞌusiꞌihuacaꞌa .
66005004	Nyajta inyaa , eihua nu huapɨꞌɨ nyeyeinyacaꞌa nyaɨjna cɨmeꞌe maj cai ratyauvaꞌacaꞌa seij tɨ ayan tyuꞌutaujcɨꞌɨpua ɨ tɨ ayan tiraatáxɨjta ɨ yuꞌuxari nusu tɨ raꞌuseij , ajta tɨ raꞌujijveꞌen .
66005005	Tɨꞌɨqui saɨj tɨ huaꞌa jetze ajtyamaꞌacantacaa aɨme ɨ vaujsi , ayaa pu tinaataꞌixaa tɨcɨn : — Capaj ayeinya . Maꞌacui xaa , aɨjna mej meyan ratamuaꞌamua tɨcɨn Ɨ muajye ɨ tɨ huaꞌa jetze ajtyamaꞌacan aɨme ɨ maj Israel jetze airaanye , aɨjna ɨ maj majta meyan ratamuaꞌamua tɨcɨn Aɨjna ɨ tɨ David jetze airaujnejte , aɨ pu ari tyuꞌutyaamueꞌitɨ tɨꞌij aɨn ayan tiraꞌasujtzaꞌanaxɨꞌɨn ɨ taꞌarahuaꞌapuaca cɨn áꞌaviꞌijtiꞌihuajmee , tɨ ajta raatáxɨjta .
66005006	Nyajta neyan eenyeꞌen tyuꞌuseij tɨj tiꞌitɨ ɨ Canyaꞌa ayaa seijraꞌacaa tɨj ɨ mej meri raajeꞌica . Au pu aꞌutyavaacaꞌa jemin ɨ ɨpuari . Aɨ pu ajta huaꞌa tzajtaꞌa seijraꞌacaa ɨ maj muaacua ɨ maj ruuri , majta aɨme ɨ ma aꞌatacaitɨmaꞌacaa aɨme ɨ vaujsi . Ajta aɨjna ɨ Canyaꞌa , arahuaꞌapuaca pu ájtaꞌahuájmaꞌacaa , ajta arahuaꞌapuacaꞌameꞌen pu ájjɨꞌɨsíjmaꞌacaa . Ajta aɨn jɨꞌɨsaaraꞌan ɨ taꞌarahuaꞌapua , ai pu aɨn pueen ɨ xaijnyuꞌucaraꞌaraꞌan ɨ Dioj ɨ tɨ nainjapua u yaꞌutaityacaꞌa iiyan chaanaca japua .
66005007	Ajta aɨn ɨ Canyaꞌa , au pu aꞌuveꞌeme aɨjna jemi ɨ tɨ aꞌacajca ɨ ɨpuari jetze . Tɨꞌɨqui raꞌancureꞌepi aɨjna ɨ yuꞌuxari ɨ tɨ ɨrɨɨtaꞌan seijraꞌacaa aɨjna ɨ tɨ ɨpuari jetze acajca .
66005008	Tɨꞌɨj raꞌancureꞌepi aɨjna ɨ yuꞌuxari , aɨme ɨ maj muaacua ɨ maj ruuri , majta aɨme ɨ vaujsi ɨ maj seite japuan muaacua araꞌase , aɨ mu meyan aꞌɨmɨ aꞌicaujtuuxɨ maɨjna jemi ɨ Canyaꞌa . Matɨj manaꞌa puaꞌamua teꞌityaꞌɨcaꞌa maɨjna ɨ aarpa , majta tuxaꞌa tɨ ooro cɨn tíꞌitaavijhuacaꞌa . Cuaanyeꞌe pu avaꞌɨstijmaꞌacaa aɨjna jetze ɨ tuxaꞌa . Ajta aɨjna ɨ cuaaneꞌe , ai pu aɨn pueen maj raatahuaviiriꞌi ɨ Dioj aɨme ɨ maj rɨꞌɨ tíꞌityeseijreꞌe ɨ Dioj jemi .
66005009	Matɨꞌɨj mi meyan jajcuacan cɨn tyuꞌutachuiicacaꞌa tɨcɨn : Ayaa pu tiraavijteꞌe paj muaa peyan raꞌancureꞌepin , pajta raatáxɨjta aꞌini mamuaajeꞌica . Pajta muaa , papuꞌuri tyuꞌutanajchitacaꞌa paɨjna cɨmeꞌe ɨ aꞌaxuureꞌe ɨ maj cɨn téꞌechaɨcaꞌa ɨ Dioj jemi , pej pi tyuꞌutatuiireꞌen ɨ Dioj jemi ɨ tyaɨte maj nainjapua eꞌemaꞌacan . Aɨ mu huaꞌa jetze ajtyamaꞌacan matɨj manaꞌa seij jetze maj airaujneijte nusu aꞌachu puaꞌamua ɨ maj seij nyuucari cɨn tiꞌixaxaꞌa nusu matɨj manaꞌa puaꞌamua ɨ maj tyaɨtestyamuaꞌameꞌen pueen . Aꞌu tɨ naꞌa mej eꞌeseijreꞌe seij japua ɨ chuej , au mu eꞌemaꞌacan .
66005010	Pajta muaa , papuꞌuri peyan rɨꞌɨ huaꞌuruu mej mi meyan maɨn tyaɨtestyamuaꞌameꞌen pueenyaꞌa muaꞌaraꞌani aɨjna ɨ tɨ tiꞌijta , mej mi majta tiꞌitɨj cɨn tyuꞌutyavaɨreꞌen maɨjna jemi ɨ Dioj . Ma majta aɨme , aɨ mu tyuꞌutaijta iiyan chaanaca japua .
66005011	Nyatɨꞌɨj ni atanyeeracaꞌa . Nyatɨꞌɨj ni huaꞌunamuajriꞌi aɨme ɨ maj u tajapua tiꞌivaɨreꞌe . Ma muiꞌicá huapɨꞌɨ . Capu aꞌatzu rɨꞌɨri tɨ huaꞌutéꞌiten , ni capu amiteereꞌe aꞌachu maj puaꞌamua . Ayaa mu puaꞌamua matɨj ɨ xuꞌuraꞌave . Aɨ mu maun atavaatɨmaꞌacaa maɨjna jetze ɨ ɨpuari , majta aɨme jetze ɨ maj muaacua ɨ maj ruuri , majta aɨme jetze ɨ vaujsi .
66005012	Aɨ mu meyan caꞌanin cɨn tyuꞌutachuiicacaꞌa tɨcɨn : Ticheꞌe teyan rɨꞌɨ tiraataꞌan tyaɨjna ɨ Canyaꞌa ɨ maj raajeꞌica . Ee xaa , ayaa pu tiraavijteꞌe tɨ aɨn ayan tiraꞌancuraꞌan aɨjna tɨ Dioj cɨn tiraijcateꞌen , ajta tɨj naꞌa tɨ jemin tiꞌiseijreꞌe ɨ Dioj , ajta ɨ muaꞌatziiraꞌa ɨ tɨ cɨn tyuꞌutaijta , ajta ɨ muáreꞌeriꞌiraꞌaraꞌan ɨ tɨ cɨn nain cɨn tyuꞌutyamueꞌitɨn . Ticheꞌe rɨꞌɨ tiraataꞌan , tyajta ahuatatzaahuateꞌen tyaɨjna jemi , ticheꞌe tyajta huatatyamuaꞌaveꞌen tyaɨjna jemi ɨ Canyaꞌa .
66005013	Nyatɨꞌɨj ni neyan tihuaꞌunamuajriꞌi mej tiꞌichuiica , matɨj manaꞌa puaꞌamua maj u tajapua eꞌeseijreꞌe , majta aɨme mej iiyan seijreꞌe ɨ chaanaca japua , majta aɨme , matɨj puaꞌamua u tajete mej eꞌeseijreꞌe , majta aɨme ɨ maj japuan eꞌeseijreꞌe ɨ jaj tɨ veꞌe , majta matɨj manaꞌa puaꞌamua aꞌaseijreꞌe ɨ jaj tzajtaꞌa . Naimiꞌi mu meyan tiꞌichuiicacaꞌa tɨcɨn : Ticheꞌe rɨꞌɨ tiraataꞌan tyaɨjna ɨ tɨ acajca ɨ ɨpuari jetze , tyajta tyaɨjna ɨ Canyaꞌa . Ticheꞌe rɨꞌɨ tiraataꞌan , ticheꞌe tyajta rɨꞌɨ tirajchaꞌɨ , tyajta rɨꞌɨ tiraatyajtuaani , tyajta rɨꞌɨ tiraataꞌan ɨ tɨ nain cɨn antyujmuaꞌaréera aꞌaraꞌani tɨj naꞌa tɨ yu aucaꞌitɨ aꞌame tɨj naꞌa rusen cɨmeꞌe .
66005014	Majta aɨme ɨ maj muaacua ɨ maj ruuri , ayaa mu tyuꞌutaxajtacaꞌa tɨcɨn : — Cheꞌe ayan tyajaꞌureꞌenyen . Majta aɨme ɨ vaujsi , aɨ mu aꞌicaujtuuxɨ , majta raatyanajchacaꞌa ɨ Dioj .
66006001	Nyatɨꞌɨj ni raaseij tɨ aɨn Canyaꞌa seij asujtzaꞌan ɨ tɨ cɨn áꞌavijtiꞌihuacaꞌa ɨ yuꞌuxari . Cɨmeꞌen puꞌu ayan huarɨj , aj nu ni raanamuajriꞌi seij tɨ huaꞌa jetze ajtyamaꞌacan ɨ maj ruuri , ɨ maj majta muaacua . Ayaa pu caꞌanin cɨn tyuꞌutaxajtacaꞌa . Cu xuee maj cuj huatyejnyuuni . Ayan tɨcɨn : — Iyaꞌa ii .
66006002	Nyajtahuaꞌa nu atanyeeracaꞌa tɨ puaꞌa a aꞌutejvee aɨjna ɨ cahuaayuꞌu ɨ tɨ cueinaraꞌa . Ajta aɨn tɨ avaꞌaca , aɨ pu túꞌunamɨꞌɨ huitechuiicaꞌa rumuajcaꞌa jetze . Ajta aɨ pu huiirajraa tɨ ij huaꞌantimueꞌitɨn . Aꞌu tɨ naꞌa pu aꞌuyeꞌicaa hasta naꞌa cai naijmiꞌica antimueꞌitɨ .
66006003	Tɨꞌɨqui ajtahuaꞌa rasujtzaꞌan . Nyatɨꞌɨj ni neyan tiraanamuajriꞌi tɨꞌɨj aɨn tɨ huaꞌapua tɨ ajta huaꞌa jetze ajtyamaꞌacan ɨ maj ruuri , ɨ maj muaacua , ayaa pu tyuꞌutaxajtacaꞌa tɨcɨn : — Iyaꞌa ii .
66006004	Cɨmeꞌen puꞌu ayan tyuꞌutaxajtacaꞌa , saɨj pu huiirajraa ɨ cahuaayuꞌu tɨ paꞌusáararaꞌa . Ajta ayaa pu tiraataꞌa aɨjna tɨ avaꞌaca tɨ ij aɨn ayan huaꞌɨtziiteꞌen ɨ tyaɨte ɨ maj yan seijreꞌe i chaanaca japua mej mi cai cheꞌe ruꞌihuaamuaꞌa muaꞌaraꞌani silu mej mi huaujcuiꞌini saɨj ajta saɨj . Aɨ pu cɨn , aɨ pu raꞌancureꞌechuii seij ɨ chun ɨ tɨ veꞌe , ɨ tɨ ajta tyaꞌajcámɨɨmɨ́jmee ruxaꞌajtaꞌa .
66006005	Aj puꞌi hueicacajretze rajsujtzaꞌan . Nyatɨꞌɨj ni neyan tiraanamuajriꞌi tɨ ajta saɨj tɨ huaꞌa jetze ajtyamaꞌacan ɨ maj ruuri , ɨ maj muaacua , aɨ pu ayan tyuꞌutaxajtacaꞌa tɨcɨn : — Iyaꞌa ii . Nyatɨꞌɨj ni nyajtahuaꞌa atanyeeracaꞌa . Maꞌacui xaa , a pu aꞌutyejvee saɨj ɨ cahuaayuꞌu tɨ xuꞌumuaraꞌa . Ajta aɨn ɨ tɨ avaꞌaca , aɨ pu ráachuisimaꞌa ɨ maj cɨn tyaꞌacáꞌitaꞌara .
66006006	Nyatɨꞌɨj ni aꞌatɨ huanamuajriꞌi . Cu xuee huaꞌa tzajtaꞌa aꞌa tyajaꞌutaxajtacaꞌa ɨ maj ruuri , aɨme ɨ maj muaacua . Ayan tɨcɨn : — Sei mediida ɨ triigu , ayaa pu cheꞌeta naꞌa tiꞌijnáachi aꞌame tɨj aꞌatɨ ayan tiramueꞌitɨn sei xɨcaj cɨmeꞌe . Ajta hui hueica mediida ɨ triigu tɨ tɨ́tɨꞌɨjméꞌen huíjmueiyujmee , ayaa pu cheꞌeta naꞌa tiꞌijnáachi aꞌame tɨj aꞌatɨ ayan tiramueꞌitɨn sei xɨcaj cɨmeꞌe . Ma sajta muan , caxu yáꞌujɨpuan aꞌu maj tyajaꞌahuasteꞌe aceituuna tiꞌitɨ naꞌari uuva tiꞌitɨ silu micheꞌe maɨjna cɨn huataujvaɨreꞌen . Ayaa pu tyuꞌutaxajtacaꞌa .
66006007	Tɨꞌɨqui ayan ɨ tɨ muaacua asujtzaꞌan . Cɨmeꞌen puꞌu ayan rasujtzaꞌan , aj nu ni raanamuajriꞌi tɨ aɨn ɨ tɨ muaacua tɨ ajta huaꞌa jetze ajtyamaꞌacan ɨ maj ruuri . Ayaa pu tyuꞌutaxajtacaꞌa tɨcɨn : — Iyaꞌa ii .
66006008	Nyajtahuaꞌa nu atanyeeracaꞌa . Nyatɨꞌɨj ni raaseij nyaɨjna ɨ cahuaayuꞌu ɨ tɨ cɨj tiꞌityaumuaraꞌa . Ajta aɨn ɨ tɨ avaꞌaca , ayaa pu antyahuaa tɨcɨn i nyaj huaꞌacuiꞌica . Ajta ɨ saɨj ɨ tɨ cujtaꞌan huamaꞌacaa , ayaa pu ajta antyahuaa tɨcɨn i nyaj huaꞌa chiꞌi pueen ɨ mɨꞌɨchite . Dioj pu ayan huaꞌutaꞌa mej mi maɨjna cɨn antyujmuaꞌaréera eꞌica aɨme ɨ maj yan huachaatɨme ɨ tyaɨte iiyan chaanaca japua mej mi huaꞌucuiꞌini aɨme ɨ tyaɨte maɨjna cɨmeꞌe maj tyújnyaꞌusiꞌiteꞌen nusu tujri cɨmeꞌe naꞌari cuiꞌiniꞌiraꞌa cɨmeꞌe o aɨme cɨmeꞌe ɨ tiꞌityaɨn ɨ maj tiꞌityacɨꞌɨmaca .
66006009	Tɨꞌɨqui ɨ taꞌanxɨvi asujtzaꞌan . Nyatɨꞌɨj ni nyaɨme huaseij ɨ huaꞌaxaijnyuꞌuca aɨme ɨ maj maɨjna cɨn huácuiihuacaꞌa maɨjna maj raꞌaraꞌastijre maɨjna ɨ nyuucari tɨ cɨmeꞌen raxa ɨ Dioj , majta maɨjna cɨmeꞌe maj raꞌancuraꞌa ɨ nyuucari Cɨriistuꞌu tɨ raatyajtuaa ɨ huaꞌa jemi . Majta aɨme an mu eꞌejtyaꞌacaa ɨ ɨpuari jete .
66006010	Majta caꞌanin cɨn jíjhuacaa tɨcɨn : — Tavastaraꞌa , mɨ paj urareꞌenyaꞌacan cɨn seijreꞌe , mɨ paj tzaahuatiꞌiraꞌa cɨn tiꞌixaxaꞌa , ¿ aꞌachuni auj aꞌateeri asta panaꞌa cai peyan tiraaxaꞌapɨꞌɨntareꞌen paɨme cɨmeꞌe ɨ maj taacuii , pej pi pueijtzi huaꞌutaꞌan paɨme ɨ maj an japuan huachaatɨme anna chaanaca japua ?
66006011	Tɨꞌɨqui huaꞌureꞌepijte ɨ cɨɨxuri ɨ tɨ tɨtɨꞌɨjme , tɨ ajta tiꞌicueina . Ayaa pu tihuaꞌutaꞌixaa maj nuꞌu mauj aꞌatzu tyuꞌuchuꞌeveꞌen asta naꞌa cai ayan tyaꞌaraurasten aꞌachu tɨ ari huaꞌuxaꞌapɨꞌɨntariꞌiriꞌi aɨme jemi ɨ maj ruxaꞌaj tiꞌitɨj cɨn tiꞌivaɨraꞌacaa , ajta aɨme ɨ hueꞌihuaamuaꞌa ɨ maj meyan cheꞌeta manaꞌa eenyeꞌequeꞌe cuiꞌini matɨj aɨme .
66006012	Tɨꞌɨqui ɨ taꞌarajsevi asujtzaꞌan . Nyatɨꞌɨj ni nyajtahuaꞌa atanyeeracaꞌa . Maꞌacui xaa nyaꞌu . Eecan pu huapɨꞌɨ huataujcaꞌatzɨ ɨ chaanaca . Ajta aɨn ɨ xɨcaj , huatyaxuꞌumuaracaꞌa . Ayaa pu seijraꞌacaa tɨj aɨjna ɨ cɨɨxuri tɨ xuꞌumua ɨ maj cɨn tiꞌityaujcheꞌetyahuaꞌa muaꞌayeꞌi tɨ puaꞌa meyan maujxaamɨjteꞌe . Ajta aɨjna ɨ maxcɨraꞌi , aɨ pu huatyapaꞌuracaꞌa . Ayaa pu seijraꞌacaa tɨj xuureꞌe .
66006013	Majta aɨme ɨ xuꞌuraꞌave , aɨ mu meyan cheꞌeta manaꞌa aꞌajvatzɨjxɨ ɨ chuej japua tɨj aɨjna ɨ tacaꞌiraꞌan ɨ huarej tɨ auj seijreꞌe tɨꞌɨj huaseeviꞌi aꞌayeꞌi . Tɨ puaꞌa aɨn cɨyaꞌaraꞌan huataujruurajxɨꞌɨn aaca cɨmeꞌe , naijmiꞌi pu cávaɨjtzi ɨ tacaꞌiraꞌan .
66006014	Ajta ɨ tajapua tɨ jeꞌeseijreꞌe , aɨ pu ahuáujpuaꞌarixɨ . Ayaa pu cheꞌeta naꞌa huateeseijre tɨj ajta aꞌatɨ yuꞌuxari huatyeejire . Ajta tɨj naꞌa aꞌutɨ aꞌu jɨrime , ajta tɨj naꞌa aꞌutɨ aꞌarahuáchijmee ɨ jaj japua , naijmiꞌi pu huaraꞌaxɨ . Capu cheꞌe muꞌu eꞌe seiraa aꞌaraa ɨ jɨri .
66006015	Majta naimiꞌi ɨ maj yan japuan seijraꞌacaa iiyan chaanaca japua , a mu ahuauravaatacaꞌa aꞌahuaꞌa tyastaꞌana tzajtaꞌa majta jaij tzajtaꞌa aujna jɨri jetze . Ayaa mu huarɨj aɨme ɨ maj tiꞌitɨj cɨn títyatatí , tɨ puaꞌa tajtuhuan pueen nusu presideenti pueen naꞌari ɨ maj tihueꞌijteꞌe ɨ xantaaruꞌu nusu ɨ macai maj chijtyaani pueen nusu ɨ maj eihua rucaꞌanyejme . Naimiꞌi matɨj manaꞌa puaꞌamua yen seijreꞌe iiyan chaanaca japua , meyan huatauravaatacaꞌa . Capu amɨn aꞌij tɨ puaꞌa ruxaꞌa manaꞌa áꞌujhuaꞌanyaꞌa aꞌij tɨ tihuaꞌaraanajchi , naꞌari caꞌanyejri mu cɨn tiꞌimuaraꞌacaa .
66006016	Ayaa mu tihuaꞌutajée maɨjna ɨ jɨri , majta maɨjna ɨ tetej tɨcɨn : — Sataꞌaj yeehui tajapua rájveti sej si taꞌavaꞌanan tɨ ij cai taaseij aɨjna ɨ tɨ acajca ɨ ɨpuari japua , ajta tɨ ij cai pueijtzi taacɨꞌɨti aɨjna jemi ɨ Canyaꞌa ɨ tɨ ari nyuꞌucamɨꞌɨ .
66006017	Ee xaa , puꞌuri yeehui ayan tyajaꞌureꞌenye aɨjna xɨcajraꞌa mej jetzen pueijtzi taataꞌasin maɨjna cɨmeꞌe mej meri nínyuꞌucacu , majta capu aꞌatɨ raayɨꞌɨtɨ tɨ tyaꞌutaviicueꞌi aɨjna cɨmeꞌe .
66007001	Nyajta eꞌeyan muaacuaca huaseij ɨ mej tiꞌivaɨreꞌe u tajapua . Aa mu aꞌutyáuucaꞌa . Saɨj pu aun eꞌeseijraꞌacaa u jetze pujmeꞌen Teijmataꞌa , ajta saɨj aujna aꞌahuaꞌa Huaahuata pujmeꞌen , ajta saɨj Cuameche pujmeꞌen . Ajta ɨ saɨj , au pu aꞌutyavaacaꞌa Tzareemeꞌen pujmeꞌen . Majta aɨme ɨ maj muaacua , aɨ mu cai huaꞌataꞌacaraꞌa ɨ aaca tɨ huataꞌaacare ɨ chuej japua naꞌari ɨ jaj japua nusu cɨye tzajtaꞌa .
66007002	Nyatɨꞌɨj ni seij huaseij tɨ tiꞌivaɨreꞌe u tajapua . Au pu pujmeꞌen eꞌeveꞌemaꞌacaa aꞌu tɨ eꞌijninyei ɨ xɨcaj . Aɨ pu ruꞌityaatɨɨcaꞌa aɨjna ɨ tɨ cɨn Dioj huaꞌajtiyúꞌuxaxɨ áj huaꞌacuaatzeꞌe tɨ ayan tyaꞌaxa maj nuꞌu tyaɨtestyamuaꞌameꞌen pueen . Aj puꞌi aɨn tevi ayan caꞌanin cɨn huaꞌutajée aɨme ɨ maj maɨjna cɨn antyujmuaꞌareeracaꞌa maj aꞌij puaꞌa raaruuren ɨ chaanaca , majta ɨ jaj tɨ veꞌe .
66007003	Ayaa pu tihuaꞌutaꞌixaa tɨcɨn : — Caxu xɨ pueijtzi raꞌataꞌa ɨ chaanaca naꞌari ɨ jaj tɨ veꞌe nusu ɨ cɨye asta tyanaꞌa cai huaꞌajtiyúꞌuxaxɨꞌɨn huaꞌacuaatzeꞌe tyaɨme ɨ maj ravaɨreꞌe ɨ taDioj . — Ayaa mu tyuꞌutaxajtacaꞌa .
66007004	Nyatɨꞌɨj ni neyan tiraanamuajriꞌi aꞌachu maj puaꞌamua ɨ tɨ huaꞌajtiyúꞌuxaxɨ ɨ huaꞌacuaatzeꞌe . Ayaa mu puaꞌamuacaa aꞌachu cumu anxɨte japuan huaꞌapuate japuan muaacua viꞌiraꞌa . Aɨ mu huaꞌa jetze ajtyamaꞌacan matɨj manaꞌa tyaɨtestyamuaꞌameꞌen maj pueen ɨ mej aꞌiraujnejte maɨjna jetze ɨ Israel .
66007005	Majta aɨme ɨ maj maɨjna jetze aꞌiraujneijte ɨ Judá , ayaa mu aráꞌaxcaa tamuaamuataꞌa japuan huaꞌapua viꞌiraꞌa . Majta aɨme ɨ maj maɨjna jetze aꞌiraujneijte ɨ Rubén , ayaa mu cheꞌeta aráꞌaxcaa tamuaamuataꞌa japuan huaꞌapua viꞌiraꞌa . Majta aɨme ɨ maj maɨjna jetze aꞌiraujnejte ɨ Gad , ayaa mu majta aráꞌaxcaa aꞌachu cumu tamuaamuataꞌa japuan huaꞌapua viꞌiraꞌa .
66007006	Majta aɨme ɨ maj maɨjna jetze aꞌiraujneijte ɨ Aser , ayaa mu cheꞌeta manaꞌa aráꞌaxcaa tamuaamuataꞌa japuan huaꞌapua viꞌiraꞌa . Majta aɨme ɨ maj maɨjna jetze aꞌiraujneijte ɨ Neftalí , ayaa mu cheꞌeta manaꞌa aráꞌaxcaa aꞌachu cumu tamuaamuataꞌa japuan huaꞌapua viꞌiraꞌa . Majta mu meyan cheꞌeta manaꞌa aráꞌaxcaa aꞌachu cumu tamuaamuataꞌa japuan huaꞌapua viꞌiraꞌa aɨme ɨ maj maɨjna jetze aꞌiraujneijte ɨ Manasés .
66007007	Aɨme cɨmeꞌen ɨ seica , ɨ maj Simeón jetze aꞌiraujneijte , ayaa mu majta aráꞌaxcaa aꞌachu cumu tamuaamuataꞌa japuan huaꞌapua viꞌiraꞌa . Majta aɨme ɨ maj Leví jetze aꞌiraujneijte , ayaa mu cheꞌeta manaꞌa aráꞌaxcaa aꞌachu cumu tamuaamuataꞌa japuan huaꞌapua viꞌiraꞌa . Majta aɨme ɨ maj Isacar jetze aꞌiraujneijte , ayaa mu cheꞌeta aráꞌaxcaa tamuaamuataꞌa japuan huaꞌapua viꞌiraꞌa .
66007008	Naimiꞌi mu meyan tamuaamuataꞌa japuan huaꞌapua viꞌiraꞌa arastɨmaꞌacaa aɨme ɨ tyaɨtestyamuaꞌameꞌen ɨ maj Zabulón jetze aꞌiraujneijte , majta ɨ maj maɨjna jetze aꞌiraujneijte ɨ José , ayaa mu cheꞌeta aráꞌaxcaa matɨj ɨ seica , majta aɨme ɨ maj Benjamín jetze aꞌiraujneijte , ayaa mu cheꞌeta manaꞌa aráꞌaxcaa .
66007009	Nyatɨꞌɨj ni nyajtahuaꞌa atanyeeracaꞌa , nyajta huaꞌuseij ɨ seica ɨ maj maun eꞌetyujsaɨraꞌacaa . Ayaa mu tyamuaꞌa tíꞌityamuiꞌicaa . Capu rɨꞌɨristacaꞌa tɨ aꞌatɨ huaꞌutéꞌiten . Aꞌu tɨ naꞌa mu eꞌemaꞌacantajmaꞌacaa , matɨj manaꞌa puaꞌamua maɨn pueen ɨ tyaɨte ɨ maj seij chuejraꞌa japua eꞌemaꞌacan , matɨj manaꞌa puaꞌamua ɨ tyaɨte ɨ maj saɨque tíꞌijyeꞌira , majta naijmiꞌi maj saɨque tiꞌixaxaꞌa . Au mu aꞌutyauucaꞌa jemin ɨ Canyaꞌa . Aɨ mu cueinaviꞌin tiꞌityecháatɨmaꞌacaa aɨme , majta tacɨj mu huiitepiitɨmaꞌacaa .
66007010	Caꞌanin mu cɨn meyan tíꞌityejijhuacaꞌa tɨcɨn : Caꞌanyejri pu cɨn tuꞌirajtuaa aɨjna ɨ taDioj ɨ tɨ acajca ɨ ɨpuari jetze , ajta aɨjna ɨ Canyaꞌa .
66007011	Majta aɨme ɨ mej tiꞌivaɨreꞌe u tajapua , aɨ mu atavaatɨmaꞌacaa aꞌu tɨ aꞌutyavaacaꞌa ɨ ɨpuari , majta aꞌu maj aꞌutyauucaꞌa aɨme ɨ vaujsi , majta aɨme ɨ maj muaacua ɨ maj ruuri . Matɨꞌɨj mi aꞌicaujtuuxɨ ɨ jemin ɨ tɨ acajca ɨ ɨpuari jetze mej mi raatyaanajche ɨ Dioj .
66007012	Ayaa mu tyuꞌutaxajtacaꞌa tɨcɨn : Cheꞌe ayan tyajaꞌureꞌenyen . Tuꞌuri teyan rɨꞌɨ tiraataꞌasin , tyajta teyan rɨꞌɨ tiyaꞌuseiira taꞌajuꞌun , aꞌini aɨ pu nain tyaꞌumuaꞌaree . Aɨj tu cɨn teyan rɨꞌɨ tirataꞌacaraꞌa taꞌajuꞌun , tyajta rɨꞌɨ tiraatyatuutuhuaꞌa taꞌajuꞌun . Aɨ pu taDioj jemi seiraꞌa aꞌame ɨ muáreꞌeriꞌiraꞌaraꞌan , ajta ɨ caꞌanijraꞌa tɨj naꞌa tɨ yu aucaꞌitɨ aꞌame tɨj naꞌa rusen cɨmeꞌe .
66007013	Aj puꞌi saɨj ɨ tɨ vastacɨraꞌi ayan tinaataihuaꞌuriꞌi tɨcɨn : — ¿ Aꞌatyaɨnni maj pueen aɨme ɨ maj cueinaviꞌin tiꞌityechaatɨme ? ¿ Aꞌuni jetze maꞌuvaꞌajuꞌun ?
66007014	Nyatɨꞌɨj ni neyan tiraataꞌixaa tɨcɨn : — Muaa vastaꞌa , muaa paj ramuaꞌaree pej peyan tinaataꞌixaateꞌen . Aj puꞌi ayan tinaataꞌixaa tɨcɨn : — Ai mu hui maɨn pueen ɨ maj tyaꞌutaviicueꞌiriꞌi ɨ maj eihua huapɨꞌɨ rajpueiitzi muaꞌaraa . Ai mu meri tyuꞌujaꞌusi ɨ tyuꞌujcɨɨxu , majta tyuꞌucueiinare ɨ tihuaꞌacɨɨxu maɨjna cɨmeꞌe maj raꞌaraꞌastijre maɨjna ɨ Cɨriistuꞌu ɨ tɨ huaꞌa jetze maꞌacan huamɨꞌɨ .
66007015	Aɨj mu hui cɨn meyan iiya seijreꞌe jemin ɨ ɨpuari tɨ jetzen acajca aɨjna ɨ Dioj . Aɨ mu majta ravaɨreꞌe teyujtaꞌa aꞌu tɨ aɨn Dioj eꞌeseijreꞌe . Nain tujcaꞌari tzajtaꞌa , majta nain tɨcaꞌari tzajtaꞌa , au mu ravaɨreꞌe . Ajta aɨn ɨpuari jetze tɨ acajca , aɨ pu huaꞌachaɨn aɨjna cɨmeꞌe tɨ rusaɨj huaꞌa jemi huatyaturaasin .
66007016	Camu hui cheꞌe huatyatujritzeꞌesin , camu majta cheꞌe huataꞌicuj . Capu ajta cheꞌe huaꞌacucuiꞌi aꞌame ɨ huaꞌamuꞌu ɨ xɨcaj cɨmeꞌe . Capu ajta cheꞌe huaꞌataixɨꞌɨra aꞌame ɨ xɨcaj .
66007017	Aꞌini aɨ pu Canyaꞌa aɨjna jetze a aꞌutejvee ɨ ɨpuari . Aɨ pu huaꞌachaɨ aꞌame . Aɨ pu huaꞌaviꞌitɨn ajna aꞌu tɨ jajmuaa ɨ maj cɨn ruuri muaꞌaraꞌani . Ajta aɨn Dioj , aɨ pu rɨꞌɨ tihuaꞌutaꞌasin mej mi cai cheꞌe tiꞌitɨ cɨn ruxaamɨstyaꞌa .
66008001	Tɨꞌɨqui aɨn Canyaꞌa rasujtzaꞌan aɨjna ɨ tɨ cɨn áꞌavijtiꞌihuajmaꞌacaa , aɨjna ɨ taꞌarahuaꞌapua . Aj puꞌi nainjapua tyuꞌupuáꞌarajraa u uteꞌe . Ayaa pu aꞌatee aꞌachu cumu eꞌitaꞌa hoora tɨ cai tiꞌitɨ namuajraꞌacaa .
66008002	Nyatɨꞌɨj ni huaꞌuseij ɨ maj arahuaꞌapua , ɨ maj majta tiꞌivaɨreꞌe u tajapua . Aɨ mu aɨn pueen ɨ maj Dioj jemi huatyauuca . Matɨꞌɨj mi tyaꞌancuraꞌɨ ɨ trompeeta , ɨ tɨ taꞌarahuaꞌapua .
66008003	Aj puꞌi saɨj mu aꞌuveꞌeme tɨ ajta tiꞌivaɨreꞌe u tajapua . Aɨ pu jetzen ajtyeechaxɨ aɨjna ɨ maj japuan tiꞌimuaɨꞌɨvajtaca . Ajta tiꞌitɨ huiityajajnacaꞌa cɨtziveꞌeri . Seij pu raatatɨste ɨ cuaaneꞌe tɨ ij aɨjna rajnajchiteꞌen aɨjna jamuan ɨ nyuucari ɨ maj cɨn raatahuaucaraꞌa ɨ Dioj jemi matɨj manaꞌa puaꞌamua ɨ maj rɨꞌɨ tiꞌiteseijreꞌe ɨ Dioj jemi . Ajta , aɨjna ɨ huaꞌanyuuca , an pu eꞌeseijraꞌacaa japuan aɨjna ɨ tɨ ooro cɨn taavijhua ɨ maj japuan tiꞌimuaɨꞌɨvajtaca tɨ ajta jemin aꞌutejvee aɨjna ɨ ɨpuari .
66008004	Aj puꞌi tyamuaꞌa tyaꞌajcɨtzujtaracaꞌa aɨjna ɨ cuaaneꞌe aɨjna jamuan ɨ nyuucari ɨ maj cɨn raatahuaucaraꞌa ɨ Dioj jemi . Aɨj pu jetzen ájcɨtzujtaracaꞌa aɨjna ɨ muajcaꞌaraꞌaraꞌan aɨjna ɨ tɨ tiꞌivaɨreꞌe u tajapua .
66008005	Aj puꞌi rajtɨɨ aɨjna ɨ cɨtziveꞌeri , ajta raꞌavaꞌɨstyaꞌa aɨjna ɨ taij tɨ aun aꞌuveꞌeme aɨjna japua ɨ maj japuan tiꞌimuaɨꞌɨvajtaca . Aj puꞌi ayaꞌucáaxɨre ɨ chaanaca japua . Cɨmeꞌen puꞌu ayan huarɨj , aj nu ni raanamuajriꞌi . Cu xuee muatyényuu . Eecan pu tyamuaꞌa tiꞌityácaꞌarajnajmáꞌa . Majta tyamaxcɨvaꞌaraꞌa . Ajta huataujcaꞌatzɨxɨ ɨ chaanaca .
66008006	Majta aɨme ɨ maj arahuaꞌapua araꞌase , ɨ maj majta tiꞌivaɨreꞌe u tajapua , aɨme ɨ maj trompeeta teꞌityaꞌɨcaꞌa , aɨ mu rɨꞌɨ huaujruu mej mi maɨjna tzajtaꞌa ucaajijhua .
66008007	Ajta aɨjna taꞌanajca , aɨ pu ucájijhuacaꞌa aɨjna tzajtaꞌa ɨ trompeeta . Cɨmeꞌen puꞌu ayan huarɨj , matɨꞌɨj mi teetej caavatzɨ aɨjna jamuan ɨ taij , xuureꞌe tɨ ranaxca . Nainjapua pu huavatzɨ iiyan chaanaca japua . Ajta eꞌicaj pu tyuꞌuraꞌataa . Ajta aɨn ɨ cɨye , eꞌicaj pu ajta tyuꞌuraꞌataa . Ajta ɨ ɨxaj , naimiꞌi pu huaraꞌataa aɨjna .
66008008	Ajta aɨn ɨ tɨ huaꞌapua ɨ tɨ tiꞌivaɨreꞌe u tajapua , aɨ pu ajta ucájijhuacaꞌa aɨjna tzajtaꞌa ɨ trompeeta . Ajta tiꞌitɨ pu atyajrai ɨ jaj jetze ɨ tɨ veꞌe . Cu xuee jɨri naꞌa aɨjna ɨ tiꞌitɨ ɨ tɨ ajta tyataasimaꞌa . Tɨꞌɨqui a aꞌucajrupi a aataꞌa . Aj puꞌi eꞌicaj saɨque huaujruu ɨ jaj tɨj xuureꞌe .
66008009	Majta eꞌicaj mu huacuii ɨ maj maun eꞌechajcaꞌa . Majta maɨn ɨ baarcu ɨ maj japuan aꞌacɨɨnyacaꞌa ɨ jaj , eꞌicaj mu majta huatyaanaꞌaxɨ .
66008010	Ajta aɨn ɨ tɨ hueica , aɨ pu ajta ucájijhuacaꞌa aɨjna tzajtaꞌa ɨ trompeeta . Cɨmeꞌen puꞌu ucájijhuacaꞌa , aj puꞌi xuꞌuraꞌave tɨ veꞌe eꞌicajve u uteꞌe . Ayaa pu tyaꞌataacaꞌa tɨj tatzari . Aj puꞌi a aꞌarajve eꞌicaca japua ɨ atyaꞌana , ajta eꞌicaca japua aꞌu tɨ a jaixaviꞌijmee .
66008011	Ajta aɨn ɨ xuꞌuraꞌave , ayaa pu antyahuaacaꞌa tɨcɨn Taꞌantzijviꞌi . Eꞌicaj pu antziiviꞌi aꞌaraa ɨ jaj . Majta ɨ tetyaca , muiꞌitɨ mu huacuii maɨjna cɨmeꞌe maj reꞌi maɨjna ɨ jaj ɨ tɨ antzijviꞌi .
66008012	Ajta aɨn tɨ muaacua , aɨ pu ajta ucájijhuacaꞌa ɨ trompeeta jetze . Cɨmeꞌen puꞌu ayan huarɨj , tiꞌitɨ pu raꞌajtyaatuꞌa ɨ xɨcaj , ajta ɨ maxcɨraꞌi , ajta eꞌicaj ɨ xuꞌuraꞌave mej mi cai cheꞌe meyan aꞌatáatɨmeꞌeni . Eꞌicaj tujcaꞌari tzajtaꞌa , camu cheꞌe áꞌataacaꞌa , ajta eꞌicaj tɨcaꞌari tzajtaꞌa , camu majta cheꞌe áꞌataacaꞌa .
66008013	Nyatɨꞌɨj ni neyan aꞌujnyeeracaꞌa . Utyaꞌɨmɨ pu seij ráꞌaraꞌacaa ɨ cuaꞌɨraꞌave . Nyatɨꞌɨj ni neyan raanamuajriꞌi tɨ ayan tíꞌixajtacaa tɨcɨn : — Cuiꞌi xaa , cuiꞌi xaa , cuiꞌi xaa , aɨme hui ɨ maj iiyan japuan huachaatɨme ɨ chaanaca , aꞌini eihua mu hui rajpueitzi muaꞌajuꞌun matɨꞌɨj meyan ucajijhua ɨ seica ɨ maj hueica ɨ trompeeta jetze . Puꞌuri hui tɨn ayan tyajaꞌureꞌenyejsin .
66009001	Aj puꞌi aɨn taꞌanxɨvi ayan ucájijhuacaꞌa ɨ trompeeta jetze . Cɨmeꞌen puꞌu ayan huarɨj , nyatɨꞌɨj ni raaseij ɨ xuꞌuraꞌave tɨ ari eꞌicajve u uteꞌe , ajta an aꞌarajve ɨ chaanaca japua . Ajta aɨn , aɨ pu raꞌancureꞌechuii aɨjna ɨ yaavi ɨ tɨ cɨn raꞌantacuuna aꞌu tɨ eꞌetyacun tɨ huápɨꞌɨ aꞌucatee .
66009002	Aj puꞌi aɨ pu ayan raꞌantacú aɨjna tɨ eꞌetyacun tɨ ayan cai amiteereꞌe aꞌachu tɨ ucatee . Cɨmeꞌen puꞌu raꞌantacú , ayaa pu huitacɨtzujtaracaꞌa tɨj tyaꞌitacɨtzúuta aꞌayeꞌi ɨ hoorno tzajtaꞌa tɨ veꞌe . Ajta aɨn ɨ xɨcaj , ajta ɨ maxcɨraꞌi , aɨ mu aꞌutanamiꞌihua muaꞌaraa maɨjna cɨmeꞌe ɨ cɨtzij tɨ aꞌitacɨtzujtacaꞌa aujna aꞌu tɨ eꞌetyacun .
66009003	Matɨꞌɨj mi huatunaꞌise muꞌitacɨ́ cɨtzij tzajtaꞌa . Ayaa mu tihuaꞌutaꞌa mej mi meyan tyuꞌucheꞌeveꞌen matɨj aɨme ɨ tyaxcate .
66009004	Ayaa mu tihuéijca maj nuꞌu cai aꞌij puaꞌa raruuraa ɨ ɨxaj tɨ ajninyei ɨ chuej japua naꞌari tuꞌupi tiꞌitɨ nusu cɨye . Ai muꞌu nuꞌu aɨn pueen ɨ maj aꞌij puaꞌa huaꞌaruuren , aɨme ɨ tyaɨte ɨ tɨ cai teꞌeyuꞌusiꞌi huaꞌacuaatzi jetze maj nuꞌu tyaɨtestyamuaꞌameꞌen pueen ɨ Dioj .
66009005	Ayaa mu tihauꞌutaꞌa mej meyan aꞌateeri aꞌachu cumu anxɨ maxcɨraꞌi maj pueijtzi huaꞌutaꞌan ɨ tetyaca . Majta , camu meyan tihuaꞌutaꞌa maj huaꞌucuiꞌini . Ajta , aɨjna ɨ maj cɨn pueijtzi huaꞌutaꞌasin , ayaa pu cheꞌeta naꞌa een tɨ puaꞌa tyaxca raacheꞌen ɨ aꞌatɨ .
66009006	Ayaa pu teꞌeme ajna xɨcajraꞌa jetze . Ayaa mu rahuauni ɨ tyetyaca maj huacuiꞌini . Ma ajta , capu aꞌij tyuꞌutarɨꞌɨristari . Eihua mu huapɨꞌɨ jetzen áꞌujcaꞌanye maj huacuiꞌini mej mi cai cheꞌe rajpueijtzi . Ma majta , caꞌanyejri mu cɨn tyaꞌutaviicueꞌira .
66009007	Majta maɨn huatunaꞌise , ayaa mu seijraꞌacaa matɨj cahuaayuꞌuse ɨ mej meri huaꞌacáanajxɨ mej mi japuan huanyaꞌuseꞌen . Tiꞌitɨ mu avaꞌarújtyaꞌamaꞌacaa ɨ rumuꞌu jetze . Ayaa pu seijraꞌacaa tɨj curun tɨ ooro cɨn taavijhuacaꞌa . Majta , huaꞌanyeerime ayan seijraꞌacaa matɨj tyaɨte .
66009008	Ayaa mu majta eꞌenyeꞌen cácɨjpuajcaꞌa matɨj juuca , majta meyan eꞌenyeꞌen antátamajcaꞌa matɨj muajyete .
66009009	Nainjapua mu tiꞌicácaujnacaa tiꞌitɨj cɨmeꞌe tɨj tyapuustiꞌi pueenyaꞌa . Majta , eihua huapɨꞌɨ cáꞌarajnacaa matɨꞌɨj tiráꞌaraꞌixɨ . Yaa pu eꞌenyaꞌa namuajraꞌacaa matɨj aɨme ɨ cahuaayuꞌu ɨ maj caꞌanin cɨn ruꞌuvaꞌajaapuajmeꞌe ɨ carreta ɨ maj tzajtaꞌan huatyauucaꞌa aɨme ɨ maj unyaꞌuseꞌen .
66009010	Ayaa mu eꞌenyaꞌa huacuasi matɨj tyaxcate . Ajta aɨjna ɨ huaꞌamuareꞌeriꞌiraꞌa ɨ maj cɨn meyan eꞌenyaꞌa aꞌateeri anxɨj maxcɨraꞌi maj pueijtzi huaꞌutaꞌasin ɨ tetyaca , aɨ pu huaꞌacuasi pu seijreꞌe .
66009011	Ajta aɨn tɨ tihueꞌijteꞌe , ai pu aɨn pueen ɨ xaijnyuꞌucari tɨ nain cɨn antyujmuaꞌaree aujna teꞌetyacun tɨ huápɨꞌɨ aꞌucatee . Ayaa pu antyahuaa huaꞌanyuuca cɨmeꞌe aɨme ɨ Hebreos tɨcɨn Abadón . Ajta huaꞌanyuuca cɨmeꞌe ɨ Griego , ayaa pu antyahuaa tɨcɨn Apolión . Ayaa pu huataujmuaꞌa tɨcɨn , “ Aɨjna tɨ eꞌihuajeꞌica ” .
66009012	Puꞌuri seij mu aꞌumej ɨ maj cɨn pueijtzi muaꞌaraꞌani . Ajta aucheꞌe huaꞌapua aꞌatura tɨ ayan tyajaꞌureꞌenyen .
66009013	Aj puꞌi aɨn tɨ arájsevi , aɨ pu ajta ucájijhuacaꞌa ɨ trompeeta jetze . Cɨmeꞌen puꞌu ayan ucájijhuacaꞌa , nyatɨꞌɨj ni aꞌatɨ huanamuajriꞌi tɨ aun tíꞌixajtacaa aꞌu tɨ aꞌutejvee aɨjna ɨ maj japuan tiꞌimuaꞌɨvajtaca . Ayaa pu tiraataꞌixaa aɨjna tɨ ucájijhuacaꞌa tɨcɨn : ― Pataꞌaj hueꞌixɨ́jtaxɨꞌɨn aɨme ɨ maj muaacua ɨ maj majta aityanamiꞌi aujna vejliꞌi atyaꞌana jetze tɨ veꞌe tɨ ayan tyajaꞌarajtyahuaa tɨcɨn Eufrates .
66009014	
66009015	Aj puꞌi huáꞌuxɨjtacaꞌa aɨme ɨ maj muaacua , ɨ maj majta aityanamiꞌihuacaꞌa asta ajna tyajaꞌureꞌenyen ɨ xɨcajraꞌan mej jetzen huacuiꞌini aꞌicaj ɨ tyaɨte ɨ maj yan japuan huachaatɨme . Puꞌuri pɨtiꞌihuaujxaꞌapɨꞌɨntare aꞌatzaj tɨ puaꞌa , tiꞌitani xɨcajraꞌan , ajta tiꞌitani maxcɨraꞌiraꞌan , ajta tiꞌitani ninyeꞌiraꞌa tɨ ayan huarɨni .
66009016	Majta maɨn ɨ xantaaruꞌu , ɨ maj avéꞌetyeꞌete , ayaa mu araꞌasicaa aꞌachu cumu seite viꞌiraꞌa puaꞌamuaj maj maꞌa , majta ayaa mu puaꞌamua aꞌachu cumu tamuaamuataꞌa viꞌiraꞌa ɨ mej meyan puaꞌamua maj maꞌa . Ayaa nu tyuꞌunamuajriꞌi aꞌachu maj puaꞌamua araꞌasicaa .
66009017	Nyajta , ayaa nu eꞌenyeꞌen huaꞌuseij ɨ cahuaayuꞌu nyatɨꞌɨj neyan tyuꞌumaaracaꞌa . Aɨme ɨ maj avéꞌetyeꞌete , ayaa mu antyaujna ɨ rutaviitzeꞌe tiꞌitɨj cɨmeꞌe tɨ ayan seijreꞌe tɨj taij tɨ aꞌataa , ajta ɨ tɨ cuatumua , ajta ɨ tɨ tyaumua . Majta aɨme ɨ cahuaayuꞌu , ayaa mu eꞌenyaꞌa huijmuꞌu matɨj muajyete . Ajta ɨ tɨ an huaꞌatenyeꞌe jetze eꞌijninyeicaꞌa ɨ taij , jamuan ɨ cɨtzij , ajta aɨjna tɨ tyaumua tɨ ayan tyaꞌaaca tɨj tyapuustiꞌi .
66009018	Matɨꞌɨj eꞌicaj huácuiihuacaꞌa ɨ tetyaca ɨ tɨ hueica jetze ɨ maj cɨn pueijtzi huaꞌutaꞌa , aɨjna cɨn ɨ taij , ajta aɨjna ɨ cɨtzij , ajta aɨjna ɨ tɨ ayan tyaꞌaaca tɨj tyapuustiꞌi , tɨj naꞌa puaꞌamua aꞌijninyeicaꞌa aɨn huaꞌatenyeꞌetzeꞌe ɨ cahuaayuꞌu .
66009019	Ee xaa nyaꞌu , ayaa mu tiraayɨꞌɨtɨ mej tiꞌityacuiꞌini maɨjna cɨmeꞌe ɨ rutenyeꞌe . Ayaa mu majta eꞌenyeꞌen huacuasi matɨj cuꞌucuꞌuse , majta meyan eꞌenyeꞌen huijmuꞌu . Majta ɨ maj cɨn pueijtzi huaꞌutaꞌa ɨ tetyaca .
66009020	Majta maɨn ɨ seica ɨ maj yan japuan seijraꞌacaa iiyan chaanaca japua , ɨ maj cai huácuiihuacaꞌa maɨjna cɨmeꞌe ɨ cuiꞌiniꞌiraꞌa , camu raataxaahuatacaꞌa ɨ maj tiꞌitɨ huátaahuan ɨ tɨ cai Dioj pueen . Camu majta raatapuaꞌajtacaꞌa mej meyan ranaꞌamicheꞌen maɨjna ɨ tiyaaruꞌu naꞌari maɨme ɨ tiꞌitɨ tevijraꞌa tɨ ayan taavijhua ooro cɨmeꞌe naꞌari plaata cɨmeꞌe nusu coobre cɨmeꞌe caꞌɨn tetej cɨmeꞌe o cɨye cɨmeꞌe , tiꞌitɨ tɨ naꞌa , maj cai atanyéjnyeꞌe , majta cai huitanajcaꞌamua , majta cai cɨɨnivej .
66009021	Majta aɨme ɨ tyaɨte , camu majta raatapuaꞌajtacaꞌa maj cai tiꞌityacuiꞌica . Majta maɨjna ɨ chahueiiri camu majta raatapuaꞌajtacaꞌa maj cai ramuaraꞌa maɨjna ɨ tɨ tyuꞌutyáhueiitacaꞌa tɨꞌij aráurasten ɨ huaꞌayeꞌira . Majta ɨ tyaɨte , maucheꞌe mu meyan ruxanaꞌacɨraꞌacaa , majta tyúꞌunahueꞌiracaa .
66010001	Nyatɨꞌɨj ni nyajtahuaꞌa seij huaseij tɨ tiꞌivaɨreꞌe u tajapua . Eecan pu rucaꞌanye aɨjna , ajta uteꞌe pu a vaꞌacámaꞌacaa . Jaitɨri pu racánajcaꞌa , ajta cuꞌuxai atavɨjcaꞌa ɨ muuraꞌan jetze . Ayaa pu tyáꞌajtaaveꞌe ɨ nyeerimaꞌaraꞌan tɨj ɨ xɨcaj , ajta ayan seijraꞌacaa ɨ ɨɨcajraꞌan tɨj tiꞌitɨ tɨ tyataasin .
66010002	Aɨ pu ruꞌityépijcaa ɨ rumuajcaꞌa jetze ɨ yuꞌuxari tɨ cɨleꞌen . Puꞌuri autácuuriꞌihuacaꞌa . Aj puꞌi a aꞌaraɨ́ɨcatacaꞌa ɨ jaj japua ɨ tɨ veꞌe aɨjna cɨmeꞌe ɨ ruɨɨca ruꞌɨrɨɨtaꞌa pujmeꞌen . Aɨ pu ajta aꞌaraɨ́ɨcatacaꞌa ɨ chuej japua ɨ seij cɨmeꞌe ɨ ruɨɨca ruutataꞌa pujmeꞌen .
66010003	Aj puꞌi caꞌanin cɨn huajijhuacaꞌa . Ayaa pu namuajraꞌacaa tɨj muajye tíꞌijiꞌihuaca . Cɨmeꞌen puꞌu ayan tyuꞌujijhuacaꞌa , matɨꞌɨj mi huateenyuu aɨme ɨ maj arahuaꞌapua araꞌase .
66010004	Matɨꞌɨj meyan huateenyuu , nyaa nu ráꞌayuꞌuxácheꞌe . Nyajta eꞌeyan raanamuajriꞌi ɨ aꞌatɨ tɨ uteꞌe nyajaꞌutajée ayan tɨcɨn : — Pataꞌaj ruꞌumuaꞌareera aꞌij mej tyuꞌutaxajtacaꞌa ɨ maj huateenyuu aɨme ɨ maj aráhuaꞌapua araꞌase . Capaj raꞌayuꞌuxa .
66010005	Ajta aɨn ɨ tɨ tajapua tiꞌivaɨreꞌe ɨ nyaj raaseij tɨ jaj japua aꞌaraɨ́ɨcatacaꞌa , ajta chuej japua ajta aꞌaraɨ́ɨcatacaꞌa , aɨ pu ajméijcaꞌatacaꞌa , ajta ayan tyaꞌataujratziiriꞌi tɨ nuꞌu ari tyajaꞌureꞌenyejsin ajna xɨcajraꞌan tɨ jetzen nain teꞌentipuaꞌari . Aɨj pu jetze tyaꞌataujratziiriꞌi ɨ nyuucajtzeꞌen aɨjna tɨ rusen cɨn ruuri . Ai pu aɨn pueen ɨ Dioj tɨ tajapua huatyataahuacaꞌa , ajta naijmiꞌica tɨ aun eꞌeseijreꞌe . Aɨ pu ajta raatyataahuacaꞌa ɨ chaanaca ɨ tyaj japuan yen seijreꞌe , aɨ pu ajta raatyataahuacaꞌa tɨj naꞌa tɨ japuan tiꞌiseijreꞌe , ajta ɨ jaj tɨ veꞌe , ajta tɨj naꞌa tɨ aun eꞌeseijreꞌe .
66010006	
66010007	Ayaa pu tyuꞌutaxajtacaꞌa aɨjna ɨ aꞌatɨ tɨ nuꞌu ajna aꞌaraurastejsin aɨjna ɨ tɨ ruꞌavaa ɨ Dioj jemi aꞌij tɨ aɨn Dioj tyaꞌataujratziiriꞌi huaꞌa jemi ɨ maj ravaɨraꞌacaa maɨjna cɨmeꞌe mej jetzen maꞌacan tiꞌixaxaꞌataꞌa . Ajna pu nuꞌu ayan aꞌaraurastejsin ajna xɨcajraꞌan tɨ jetzen ucajijhua ɨ tɨ tajapua tiꞌivaɨreꞌe ɨ tɨ arahuaꞌapua pueen .
66010008	Aj puꞌi aɨn ɨ nyaj raanamuajriꞌi tɨ uteꞌe tyajaꞌutaxajtacaꞌa , ayaa pu tinaataꞌixaa tɨcɨn : — Aricu , aɨjna jemi pataꞌaj raꞌancuraꞌɨn ɨ yuꞌuxari tɨ autacuuriꞌi muajcaꞌaraꞌaraꞌan jetze aɨjna tɨ tajapua tiꞌivaɨreꞌe , tɨ aun japuan huatejvee ɨ jaj japua , tɨ ajta aun japuan huatejvee ɨ chuej japua .
66010009	Nyatɨꞌɨj ni nyaun áꞌumej nyaɨjna jemi tɨ tajapua tiꞌivaɨreꞌe . Ayaa nu tiraataꞌixaa tɨ naataꞌɨteꞌen ɨ yuꞌuxari tɨ cɨleꞌen . Aj puꞌi ayan tinaataꞌixaa tɨcɨn : — Yaꞌacui , nyaꞌu . Pataꞌaj hui raatyajcuaꞌani . Aɨ pu muaꞌatzíivityaꞌa pu aꞌame muaꞌa jucaatzeꞌe . Ajta , ayaa pu muaꞌaméncatyaꞌa aꞌame muaꞌaténiꞌitzeꞌe tɨj sarate .
66010010	Nyatɨꞌɨj ni raꞌancuraꞌɨ nyaɨjna ɨ yuꞌuxari tɨ cɨleꞌen . Au nu yaꞌancuraꞌɨ ɨ muajcaꞌaraꞌaraꞌan jetze aɨjna tɨ tajapua tiꞌivaɨreꞌe . Nyatɨꞌɨj ni raatyajcuaa . Eecan pu naa tinúꞌucacarajcaꞌa ɨ neteni jetzeꞌe tɨj sarate . Ajta , nyatɨꞌɨj yáꞌuxɨj , eecan pu naꞌatzíjvityaꞌacaa ye nyajucaatzeꞌe .
66010011	Aj puꞌi ayan tinaataꞌixaa tɨcɨn : — Ayaa pu ajta ayan tyuꞌuxeꞌeveꞌe paj pajtahuaꞌa tyuꞌutaxaj aɨme jemi ɨ tyaɨte ɨ maj seij chuejraꞌa japua eꞌemaꞌacan , ɨ maj majta seij nyuucari cɨn tiꞌixaxaꞌa , pajta huaꞌa cɨmeꞌen ɨ mej tihueꞌijteꞌe .
66011001	Aj puꞌi aꞌatɨ naatachui tiꞌitɨ cɨye ɨ maj cɨn tíꞌitaaca aꞌachu tɨ huatatee . Ayaa pu tinaataꞌixaa tɨcɨn : — Iyaꞌa i , pataꞌaj hui raatéꞌiten aꞌachu tɨ antayauj ɨ teyuu aꞌu mej yáꞌanaꞌamiche ɨ Dioj , pataꞌaj pajta raatéꞌiten aꞌachu tɨ auyauj aɨjna ɨ maj japuan tiꞌimuaɨꞌɨvajtaca . Pataꞌaj pajta huaꞌutéꞌiten aꞌachu maj puaꞌamua ɨ maj maun ranaꞌamiche .
66011002	Pajta , capaj hui paun raꞌitáa aꞌachu tɨ antayauj aujna u puaꞌaque tɨ aꞌaráyaujtaꞌa . Pataꞌaj rujɨɨmeꞌe raatyajtuaani aꞌini Dioj pu ari huaꞌutaꞌa ɨ maj seij chuejraꞌa japua eꞌemaꞌacan mej mi meyan aꞌateere aꞌachu cumu huaꞌapuate japuan huaꞌapua maxcɨraꞌi maj maun raꞌaveꞌechetziꞌinaxɨꞌɨn maɨjna chajtaꞌa tɨ Dioj ayan rusaɨj huatauraꞌate .
66011003	’ Nyajta inyaa , ayaa nu hui tihuaꞌutaꞌasin aɨme ɨ maj huaꞌapua ɨ maj caꞌanijraꞌa tiꞌitaꞌaca inyaa cɨmeꞌe ɨ muareꞌeriꞌiraꞌa mej mi meyan aꞌateeviꞌin aꞌachu cumu seiviꞌiraꞌa japuan tamuaamuataꞌate japuan hueicate xɨcaj maj tihuaꞌutaꞌixaateꞌen nyeetzi jetze maꞌacan . Ayaa mu maɨjna cɨn tiꞌitéechan maɨjna cɨmeꞌe ɨ maj cɨn tiꞌityaujcheꞌeta aɨme ɨ maj ruxaamɨsteꞌe maɨjna tɨ saɨj huamɨꞌɨ .
66011004	Ai mu hui aɨn pueen ɨ huarej ɨ tɨ tiꞌihuaꞌapua ɨ tɨ jemin aꞌatavee ɨ tavastaraꞌa tɨ iiyan tieꞌijta chaanaca japua . Ai mu hui majta maɨn pueen ɨ maj huaꞌapua ɨ taꞌantitátzajmee . Aɨ mu xaa jemin seijreꞌe ɨ tavastaraꞌa .
66011005	Tɨ puaꞌa aꞌatɨ ayan tiꞌixeꞌevaꞌa tɨ aꞌij puaꞌa huaꞌuruuren , taij pu aijninyei an huaꞌatenyiꞌitzeꞌe , ajta huaꞌamueꞌitɨcɨ aɨme ɨ maj huaꞌajchaɨreꞌe . Ee xaa , tɨ puaꞌa hui aꞌatɨ ayan tiꞌijxeꞌevaꞌa tɨ aꞌij puaꞌa huaꞌuruuren , ayaa pu tiꞌihuaujxaꞌapɨꞌɨntare aɨjna jemi ɨ aꞌatɨ maj maɨn raajeꞌica .
66011006	Majta aɨme ɨ maj huaꞌapua , aɨj mu hui cɨn antyujmuaꞌaréera muaꞌajuꞌun maj huaꞌutaꞌijmɨ ɨ viite mej mi cai cheꞌe viiya menti mauj tihueꞌixaateꞌe ɨ tyaɨte . Aɨj mu cɨn meyan titeꞌentyujmuaꞌareera muaꞌajuꞌun maj saɨque raaruuren ɨ jaj tɨꞌij ayan huataujruꞌureꞌen tɨj xuureꞌe . Ayaa mu cheꞌeta manaꞌa cɨn titeꞌentyujmuaꞌareera muaꞌajuꞌun maj pueijtzi huaꞌutaꞌan aɨme ɨ tyaɨte ɨ mej iiyan seijreꞌe ɨ chaanaca japua . Nain mu hui cɨn pueijtzi huaꞌutaꞌasin ɨ cuiꞌiniꞌiraꞌa cɨmeꞌe tɨj naꞌa tɨ ayan tihuaꞌaraanajchi .
66011007	Matɨꞌɨj raꞌantipuaꞌariteꞌen ɨ maj cɨn naatyaxajta , aj puꞌi tiꞌitɨ aun aꞌitamé aꞌu tɨ eꞌetyacun ɨ tɨ huápɨꞌɨ aꞌucatee . Aɨ pu hui huaꞌutenyaꞌusiꞌiteꞌesin , ajta huaꞌacuiꞌini ajta , huaꞌutyaamueꞌitɨ .
66011008	Au mu majta aꞌutyáꞌa muaꞌajuꞌun ɨ mɨꞌɨchite caaye jetze aujna aꞌahuaꞌa chajtaꞌana jetze tɨ veꞌe ɨ tɨ nuꞌu ayan tyajaꞌarajtyahuaa tɨcɨn Sodoma , ajta ayan tɨcɨn Egipto . Au pu huaꞌavastaraꞌa áꞌutataihuacaꞌa ɨ curuu jetze .
66011009	Ayaa mu mɨꞌɨchite huáruuren aɨme ɨ tetyaca mej nain japua huachaatɨme , aꞌu tɨ naꞌa seij chuejraꞌa japua , aɨme ɨ mej seij nyuucari cɨn tiꞌixaxaꞌa , aꞌachu maj puaꞌamua araꞌase ɨ tyaɨtejraꞌa . Hueica xɨcaj japuan eꞌitaꞌa mu huaꞌaseira muaꞌajuꞌun ɨ mɨꞌɨchite . Majta , camu raataꞌacaraꞌa tɨ aꞌatɨ huaꞌavaꞌanan .
66011010	Majta aɨme ɨ maj iiyan huachaatɨme ɨ chaanaca japua , eihua mu huataujtyamuaꞌaveꞌesin maɨjna cɨmeꞌe ɨ mej meri huaꞌucuii . Aɨ mu majta maɨjna cɨn tiꞌiyesten , majta tyuꞌutaujpueijveꞌesin tiꞌitɨ maɨjna cɨmeꞌe ɨ maj cai cheꞌe huaꞌɨtziiteꞌe aɨme ɨ maj huaꞌapua ɨ maj tiꞌixaxaꞌataꞌa ɨ Dioj jetze maꞌacan , ɨ maj majta nuꞌu pueijtzi huaꞌutaꞌa aɨme ɨ mej iiyan seijreꞌe i chaanaca japua .
66011011	Tɨꞌɨj tyaumaꞌaca hueica xɨcaj japuan eꞌitaꞌa , xaijnyuꞌucaraꞌaraꞌan ɨ Dioj , aɨ pu huatyajturaa aɨme jemi ɨ maj huaꞌapua . Ajtahuaꞌa pu huaꞌutatɨste ɨ huaꞌaxaijnyuꞌuca ɨ maj cɨn ruuri . Matɨꞌɨj mi ajhuiixɨ . Majta eihua tyuꞌutatzɨn aɨme ɨ maj huaꞌuseij .
66011012	Matɨꞌɨj mi raanamuajriꞌi tɨ aꞌatɨ caꞌanin cɨn u eꞌicájijhuacaꞌa u uteꞌe ayan tɨcɨn : — Iyaꞌa , sajcɨɨnyechi seyujna uteꞌe , jaitɨri jetze u tajapua . Matɨꞌɨj mi ticɨj , mahuaꞌaseiiraca ɨ maj huaꞌajchaɨraꞌacaa .
66011013	Cɨmeꞌen muꞌu ticɨj , aj puꞌi huatyaujcaꞌatzɨjxɨ ɨ chaanaca tyamuaꞌa naa . Ajta eꞌicaj pu aꞌavatzɨ ɨ tihuaꞌachiꞌi ɨ tɨ aun aꞌuvaatɨmaꞌacaa . Majta aráhuaꞌapua viꞌira mu huacuii ɨ tyaɨte tɨꞌɨj huatyaujcaꞌatzɨjxɨ . Majta aɨme ɨ seica ɨ tyaɨte , eihua mu huapɨꞌɨ tyuꞌutatzɨn , majta rɨꞌɨ tiraatyeejee ɨ Dioj .
66011014	Puꞌuri mu aꞌumaꞌa ɨ maj cɨn rajpueijtzi ɨ tɨ huaꞌapua . Ajta puꞌuri tɨn tyajaꞌureꞌenyejsin ɨ tɨ hueica ɨ maj cɨn rajpueijtzi muaꞌajuꞌun .
66011015	Aj puꞌi aɨn tɨ uteꞌe tiꞌivaɨreꞌe , aɨjna tɨ arahuaꞌapua pueen , aɨ pu ajta ucájijhuacaꞌa . Nyajta huaꞌunamuajriꞌi maj caꞌanin cɨn tíꞌixajtacaa u uteꞌe , meyan tɨcɨn : Puꞌuri xaa teꞌentyajrupi ɨ tavastaraꞌa , aɨjna ɨ tɨ Dioj raꞌantihuau . Puꞌuri nain cɨn antyujmuaꞌaree tɨ tihuaꞌutaijteꞌen aɨme ɨ maj huachaatɨme anna chaanaca japua . Aɨ pu tihuaꞌutaijteꞌesin tɨj naꞌa tɨ yu aucaꞌitɨ aꞌame tɨj naꞌa rusen cɨmeꞌe .
66011016	Majta aɨme ɨ vaujsi ɨ maj seite japuan muaacua araꞌase , ɨ maj majta huaꞌɨpuari japua eꞌereꞌeti ɨ Dioj jamuan , aɨ mu aꞌicaujtuuxɨ , majta raatyanajchacaꞌa ɨ Dioj .
66011017	Meyan tɨcɨn : Rɨꞌɨ tu timuaataꞌaca , tavastaraꞌa , mɨ paj Dioj pueen , mɨ paj pajta nain cɨn antiꞌamuaꞌaree , mɨ paj pajta seijreꞌe ijii , mɨ paj pajta seijraꞌacaa jajcua ɨmɨ .
66011018	Majta aɨme ɨ maj seij chuejraꞌa japua eꞌemaꞌacan , matɨj puaꞌamua , eihua mu huapɨꞌɨ nínyuꞌucacucaꞌa . Pajta muaa , papuꞌuri huatanyuꞌucacaꞌa . Puꞌuri ajna tyajaꞌureꞌenye ajna xɨcajraꞌa paj jetzen huaꞌaxɨjteꞌen aɨme ɨ mej meri huacuii . Pataꞌaj rɨꞌɨ tihuaꞌutaꞌan paɨme ɨ maj muavaɨreꞌe , aɨme ɨ mej mueetzi jetze maꞌacan tiꞌixaxaꞌa , majta aɨme ɨ maj mueetzi jemi rɨꞌɨ tiꞌiteseijreꞌe . Pataꞌaj rɨꞌɨ tihuaꞌutaꞌan matɨj puaꞌamua muaꞌastijreꞌe , capu amɨn tɨ puaꞌa meyan vaꞌacan cɨn títyatatí naꞌari cɨleenyaꞌa cɨn metítyatatí . Pataꞌaj pajta huaꞌantipuaꞌariteꞌen aɨme ɨ mej meri huaꞌupuaꞌari aɨme ɨ mej iiyan chaanaca japua huachaatɨme .
66011019	Aj puꞌi aɨn ɨ teyuu aꞌu tɨ Dioj eꞌeseijreꞌe u tajapua , aɨ pu antácuunyaracaꞌa . Ajta aun teyujtaꞌa seijraꞌacaa aɨjna ɨ chiꞌi tɨ cɨleꞌen tɨ ajta tzajtaꞌan urácatii ɨ nyuucari tɨ cɨn tyaꞌataujratziiriꞌi ɨ Dioj . Matɨꞌɨj mi huatyamaxcavaꞌaxɨ aujna teyujtaꞌa , majta tyenyuucaꞌa . Eihua pu caꞌanin cɨn tiꞌityácaꞌarajnajmáꞌa . Huatyaujcaꞌatzɨjcaꞌa ɨ chuej , majta caavatzɨ ɨ tyeetej .
66012001	Aj puꞌi tiꞌitɨ huataseijre u uteꞌe ɨ nyaj cɨn rɨꞌɨ tyaꞌutaseij . Jɨitaꞌa pu seijraꞌacaa tɨ ayan eenyeꞌen tiꞌitechajcaꞌa cɨɨxuri cɨmeꞌe tɨ naa tíꞌityatáatɨyeꞌi tɨj ɨ xɨcaj . Ajta maxcɨraꞌi japua ujvaacaꞌa aɨjna ɨ jɨitaꞌa . Aɨ pu curuun ajta uꞌutyarujtyaꞌacaa tɨ jetzen seijraꞌacaa tiꞌitɨ cumu xuꞌuraꞌave . Ayaa mu araꞌasicaa aꞌachu cumu tamuaamuataꞌa japuan huaꞌapua .
66012002	Puꞌuri autájucacaꞌa , ajta ruyeinyacaꞌa aɨjna cɨmeꞌe tɨ raꞌacuiꞌicaa aꞌini puꞌuri tɨn tiyauj aꞌame .
66012003	Ajtahuaꞌa saɨj huataseijre . Maꞌacui xaa , aɨjna ɨ cuꞌucuꞌu ɨ tɨ paꞌu , ɨ tɨ vivéj . Arahuaꞌapuaca pu huijmuꞌu , ajta tamuaamuataꞌa avaꞌahuajmee . Aɨ pu ajta ruꞌutyarujtyaꞌacaa ɨ curuun ɨ tɨ arahuaꞌapua .
66012004	Ajta , rucuasi pu cɨn huaꞌajcuraꞌana eꞌicaca aɨme ɨ xuꞌuraꞌave ɨ maj uteꞌe eꞌeseijreꞌe . Aj pu ꞌi huaꞌajájpuacaꞌa . Aj puꞌi huajeꞌicaahuaꞌaxɨ iiyan chaanaca japua . Ajta aɨn ɨ cuꞌucuꞌu , aa pu vejliꞌi jemin aꞌutyeechaxɨ aɨjna ɨ jɨitaꞌa tɨ ari tɨn tiyauj aꞌame tɨꞌij raatyacɨꞌɨme tɨꞌɨj huanuꞌeihua ɨ unyaacaꞌi .
66012005	Aj puꞌi tiyauj aꞌaraa , tyaatacan . Ai pu aɨn pueen tɨ caꞌanyejri cɨn tihuaꞌutaijteꞌesin matɨj manaꞌa puaꞌamua ɨ maj chaanaca japua jeꞌemaꞌacan . Ajta aɨn unyaacaꞌi , Dioj pu yaꞌuviꞌitɨ u tajapua aꞌu tɨ eꞌeseijreꞌe ɨ ɨpuari tɨ japuan acajca ɨ Dioj .
66012006	Aɨjna ɨ jɨitaꞌa , a pu huatauruu aujna pujmeꞌen aꞌu tɨ cai aꞌa aꞌatɨ , aꞌu tɨ ajta Dioj rɨꞌɨ yaꞌuruurijtze . Au pu eꞌeteeri aꞌachu cumu seiviꞌiraꞌa japuan tamuaamuataꞌate japuan hueicate xɨcaj . Ajta aɨn ɨ Dioj , aɨ pu rachaɨ́ aꞌame .
66012007	Matɨꞌɨj mi autyajhuii maj huatenyaꞌuseꞌen ɨ tajapua . Aɨjna ɨ Miguel , majta ɨ maj jamuan tiꞌivaɨraꞌacaa , aɨ mu ranyaꞌusiꞌityaꞌacaa maɨjna ɨ cuꞌucuꞌu , majta maɨjna ɨ maj ravaɨraꞌacaa ɨ cuꞌucuꞌu .
66012008	Matɨꞌɨj mi huaꞌutyaamueꞌitɨ maɨjna ɨ cuꞌucuꞌu , majta aɨme ɨ maj ravaɨraꞌacaa . Capu cheꞌe huaꞌutaꞌa maj maun aꞌutyauuca u tajapua .
66012009	Matɨꞌɨj mi yeꞌicajrai maɨjna ɨ cuꞌucuꞌu tɨ vivéj , aɨjna ɨ cuꞌucuꞌu tɨ jajcua jɨmɨ seijraꞌacaa , aɨjna ɨ tej teyan ratamuaꞌamua tɨcɨn tiyaaruꞌu , tyajta ɨ tyej teyan ratamuaꞌamua tɨcɨn Satanás . Ai pu aɨn pueen aɨjna ɨ tɨ huaꞌacuanamua matɨj manaꞌa puaꞌamua yen seijreꞌe iiyan chaanaca japua . Aj mu mi ayeꞌicajrai iiyan chaanaca japua , jamuan ɨ maj ravaɨraꞌacaa .
66012010	Nyatɨꞌɨj ni raamuaꞌareeriꞌi tɨ aꞌatɨ aun tajapua aꞌutyaavaacaꞌa . Tɨꞌɨqui caꞌanin cɨn tyuꞌutaxajtacaꞌa ayan tɨcɨn : — Puꞌuri hui xaa ayan tyajaꞌureꞌenye tɨ aɨn ɨ TaDioj ari hueꞌirajtuaa aɨme ɨ maj raꞌastijreꞌe . Puꞌuri nain cɨn antyujmuaꞌaree tɨ iꞌi tihuaꞌutaijteꞌen naijmiꞌica tɨj naꞌa rusen cɨmeꞌe . Puꞌuri hui nain cɨn tiraijca aɨjna ɨ Cɨriistuꞌu tɨ ari raꞌantihuau , aꞌini puꞌuri yaꞌucajrai aɨjna tɨ tihuaꞌaxajtziꞌi ɨ taꞌihuaamuaꞌa . Nain xɨcaj tzajtaꞌa , ajta nain tɨcaꞌari tzajtaꞌa , aɨ pu hui ayan tihuaꞌaxajtziꞌi aɨjna jemi ɨ Dioj .
66012011	’ Majta maɨn ɨ taꞌihuaamuaꞌa , aɨ mu maɨjna cɨn raꞌantimueꞌitɨ maɨjna cɨmeꞌe tɨ aɨn Canyaꞌa raꞌiraaxɨre ɨ ruxuureꞌe tɨj muaɨꞌɨvejri ɨ Dioj jemi , majta mu raꞌantimueꞌitɨ maɨjna cɨmeꞌe mej meyan tihuaꞌutáꞌixaatyaꞌacaa aɨjna cɨmeꞌe ɨ nyuucari ɨ tɨ cɨmeꞌen raxa ɨ Cɨriistuꞌu . Camu aꞌatzu raataxaahuatacaꞌa maj raꞌastijreꞌe . Capu amɨn aꞌij tɨ puaꞌa aꞌatɨ ayan huaꞌanyeecha tɨ huaꞌucuiꞌini . Maucheꞌe mu raꞌaviicueꞌi .
66012012	’ Sataꞌaj seyan huaujtyamuaꞌaveꞌen mɨ saj seyun seijreꞌe tajapua , sajta muan , mɨ saj seyun tiꞌivaɨreꞌe . Sajta muan , mɨ saj seyun huachaatɨme saujna chaanaca japua , sajta muan , mɨ saj saun aꞌutyauuca ɨ jaj japua , cuiꞌi xaa , aꞌini muejmi jemi ari huataseijre aɨjna ɨ tiyaaruꞌu . Ajta iꞌinyuꞌucamɨꞌɨ huapɨꞌɨ aꞌini puꞌuri ramuaꞌaree tɨ cai cheꞌe aꞌateeri , aꞌini Dioj puꞌuri raꞌityánajsin . — Yaa pu tyuꞌutaxajtacaꞌa aɨjna ɨ Dioj .
66012013	Ajta aɨn ɨ cuꞌucuꞌu , tɨꞌɨj raamuaꞌareeriꞌi tɨ aun eꞌejve ɨ chaanaca japua , aj puꞌi raatavén aɨjna ɨ jɨitaꞌa ɨ tɨ tiyauj aꞌaraa .
66012014	Ajta Dioj pu ayan tiraataꞌa aɨjna ɨ jɨitaꞌa tɨ raavaɨreꞌen tɨꞌij caꞌanacan ticheni aꞌu tɨ aꞌij eenyaꞌa aɨjna jemi ɨ cuꞌucuꞌu . Ajta Dioj pu tiꞌijmiꞌicua aꞌame . Aj puꞌi aun aꞌaráꞌa aꞌu tɨ cai aꞌa aꞌatɨ , aꞌu tɨ ajta Dioj rɨꞌɨ tiyaꞌuruurijtze . Au pu eꞌeteeri aꞌachu cumu hueica ninyeꞌiraꞌa japuan eꞌitaꞌa .
66012015	Aj puꞌi aɨn cuꞌucuꞌu eihua jaj aijxɨ́re an ruteneꞌetzeꞌe tɨꞌij yaꞌujáujteꞌen , ajta raꞌujamɨsteꞌen aɨjna ɨ jɨitaꞌa .
66012016	Ajta aɨn ɨ chuej , aɨ pu raatavaɨ aɨjna cɨmeꞌe tɨ aꞌutátziꞌite tɨꞌij atyarute ɨ jaj , ɨ tɨ raꞌijxɨ́re ɨ cuꞌucuꞌu an ruteneꞌetzeꞌe .
66012017	Aj puꞌi aɨn cuꞌucuꞌu raatajaaxaijviꞌiriꞌi aɨjna ɨ jɨitaꞌa . Ajta áꞌuraa . Aj puꞌi autyejche tɨ huaꞌutenyaꞌusiꞌiteꞌen aɨme ɨ seica , ɨ maj yaujmuaꞌameꞌen pueen aɨjna ɨ jɨitaꞌa . Ai mu aɨn pueen ɨ mej meyan raꞌastijreꞌe aꞌij tɨ tihueꞌijteꞌe ɨ Dioj , ɨ maj majta tyaꞌanxájta maɨjna cɨmeꞌe ɨ Jesús . Ajta aɨn ɨ cuꞌucuꞌu , aɨ pu aun huateechaxɨ aꞌapueiri japua , aꞌu tɨ aꞌavastɨme ɨ jaj tɨ veꞌe .
66013001	Nyatɨꞌɨj ni aꞌatɨ tɨ huapɨꞌɨ áꞌatyesiꞌireꞌe huaseij . Aɨ pu ɨ jaj tzajtaꞌa tɨ veꞌe aꞌitamaꞌacaa . Tamuaamuataꞌa puaꞌamuaca pu avaꞌahuajmee , ajta arahuaꞌapuaca huijmuꞌu . Curuun pu tyaꞌutyarujtiꞌihuacaꞌa ɨ ruꞌahuaj jetze seij ajta seij , ajta ayaa pu teꞌeyuꞌusiꞌi aɨjna jetze ɨ muuraꞌan aꞌij tɨ antyahuaa tɨ aꞌij puaꞌa namuajreꞌe ɨ Dioj jemi .
66013002	Ayaa pu seijraꞌacaa aɨjna ɨ tiꞌitɨ ɨ nyaj raaseij . Ayaa pu eenyaꞌa seijraꞌacaa tɨj jɨripu . Ayaa pu eꞌenyeꞌen tiɨɨcajmee tɨj juutzeꞌe . Ayaa pu ajta een anténi tɨj muajye . Ajta aɨn ɨ cuꞌucuꞌu , aɨ pu nain raatatui aɨjna ɨ tiꞌitɨ ɨ rumuareꞌeriꞌiraꞌa , ajta tɨj naꞌa tɨ cɨn tieꞌijta , ajta ɨ tɨ cɨn eihua antyujmuaꞌaree .
66013003	Cu xuee tiꞌipueijtiꞌihuacaꞌa saɨj ɨ muuraꞌan tɨꞌij huamɨꞌɨni . Ajta , ajtahuaꞌa pu huaruj aɨjna ɨ tɨ tiꞌipueijtiꞌihuacaꞌa . Aɨj pu cɨn naijmiꞌi matɨj manaꞌa maj yan huachaatɨme iiyan chaanaca japua , eecan mu rɨꞌɨ tiraꞌutaseij , majta raꞌaraꞌastijre maɨjna ɨ tiꞌitɨ .
66013004	Majta maɨn ɨ tyetyaca aɨ mu raatyanajchacaꞌa maɨjna ɨ cuꞌucuꞌu aꞌini puꞌuri aɨn cuꞌucuꞌu raatatui aɨjna ɨ tiꞌitɨ tɨ huapɨꞌɨ áꞌatyesiꞌireꞌe ɨ tɨ cɨn antyujmuaꞌaree . Majta maɨn tyaɨte raatyanajchacaꞌa maɨjna ɨ tiꞌitɨ . Ayaa mu tɨcɨn : — ¿ Aꞌataani ayan een tɨj amɨjna mɨ tiꞌitɨ ? ¿ Aꞌini auj tiꞌirɨꞌɨri tɨ aꞌatɨ raatyenyaꞌusiꞌiteꞌen tɨ ij raatyamueꞌitɨn ? Capu xaa nyaꞌu aꞌatɨ . — Ayaa mu tyuꞌutaxajtacaꞌa .
66013005	Caꞌanijraꞌa pu raataꞌa tɨꞌij aꞌujtzaahuatyaꞌa huapɨꞌɨ ɨ Dioj jemi . Ayaa pu tiraataꞌa tɨ ayan aꞌateeviꞌin tɨ aɨjna cɨn antyujmuaꞌaréera tɨ eihua huapɨꞌɨ aꞌij puaꞌa tiꞌixajta . Ayaa pu áꞌatyeere aꞌachu cumu huaꞌapuate maxcɨraꞌi japuan huaꞌapua .
66013006	Aj puiꞌi autyejche tɨ aꞌij puaꞌa tiꞌixajta ɨ Dioj jemi aɨjna cɨmeꞌe tɨ rusaɨj ayan huaujruu tɨj ɨ Dioj . Eecan pu aꞌij puaꞌa tiraꞌixaa aɨjna ɨ Dioj , ajta aɨme ɨ maj aun eꞌeseijreꞌe ɨ Dioj jemi u tajapua . Aɨ mu tiꞌivaɨreꞌe matɨj chiꞌiraꞌan ɨ tɨ tzajtaꞌan seijreꞌe ɨ Dioj .
66013007	Ajta aɨn ɨ cuꞌucuꞌu aɨ pu caꞌanijraꞌa raataꞌa tɨꞌij huaꞌutenyaꞌusiꞌiteꞌen aɨme ɨ maj rɨꞌɨ tiꞌiteseijreꞌe ɨ Dioj jemi . Ajta ayan tiraataꞌa tɨꞌij huaꞌutyamueꞌitɨn . Ayaa pu ajta tiraataꞌa tɨ aɨjna cɨn antyujmuaꞌaréera tɨꞌij tihuaꞌutaijteꞌen matɨj manaꞌa puaꞌamua yen seijreꞌe iiyan chaanaca japua , aɨme tyaɨtejraꞌa , majta aɨme tyaɨtejraꞌa , majta aɨme ɨ maj seij chuejraꞌa japua eꞌemaꞌacan , tɨj naꞌa ɨ tɨ seijreꞌe ɨ huaꞌanyuuca .
66013008	Matɨj manaꞌa puaꞌamua iiyan huachaatɨme ɨ chaanaca japua , aɨ mu ranaꞌamichaꞌa muaꞌajuꞌun , matɨj manaꞌa ɨ maj cai áꞌayuꞌusiꞌihuacaꞌa ɨ yuꞌuxari jetze ɨ tɨ raꞌa aɨjna ɨ Canyaꞌa ɨ tɨ huaméꞌere tɨꞌɨj cai xɨ huataseijraꞌa ɨ chaanaca . Aɨjna ɨ yuꞌuxari , ai pu aɨn pueen tɨ jetzen teꞌeyuꞌusiꞌi aꞌij tɨ antyahuaa saɨj ajta saɨj matɨj manaꞌa puaꞌamua ruuri huatyájturaa jemin ɨ Canyaꞌa tɨj naꞌa rusen cɨmeꞌe .
66013009	Tɨ puaꞌa aꞌatɨ huityajnamua , cheꞌe aɨn tyamuaꞌa naa tiraanamua .
66013010	Tɨ puaꞌa pɨtiꞌihuaujxaꞌapɨꞌɨntareꞌen , mej seij huateviꞌiran maj raꞌityaanan , aɨ mu xaa raatéviꞌira . Tɨ puaꞌa aꞌatɨ tityaacuiꞌini chun cɨmeꞌe , ayaa pu tyuꞌujxeꞌeveꞌe tɨ ayan cheꞌeta aɨjna cɨn tyuꞌumɨꞌɨni . Ayaa pu Dioj ayan tihuaꞌutajée aɨme ɨ maj rɨꞌɨ tiꞌiteseijreꞌe ɨ jemin mej mi tyaꞌutaviicueꞌi , mej mi majta raꞌatzaahuateꞌe .
66013011	Nyatɨꞌɨj ni seij huaseij ɨ tiꞌitɨ tɨ aꞌitanyej a chuaataꞌa . Huaꞌapuaca pu avaꞌahuajmee tɨj canyaꞌa . Ayaa pu ajta tiꞌixaxaꞌa tɨj ɨ cuꞌucuꞌu .
66013012	Aɨ pu raꞌaraꞌastijre aɨjna jetze maꞌacan ɨ tiꞌitɨ ɨ taꞌanajca tɨj naꞌa ɨ tɨ cɨn antyujmuaꞌaree . Ayaa pu caꞌanyejri cɨn tihueꞌijteꞌe matɨj manaꞌa mej iiyan seijreꞌe chaanaca japua mej mi ratyaanajche maɨjna ɨ taꞌanajca tɨ huaruj ɨ tɨ tiꞌipueijtiꞌihuacaꞌa aɨjna cɨmeꞌe ɨ tɨ huamɨꞌɨ .
66013013	Ayaa pu tiꞌimɨjhuaca aɨjna ɨ tɨ ravaɨreꞌe mej mi tiꞌitɨj cɨn rɨꞌɨ tiraꞌutaseij . Ee xaa , nyaꞌu , ayaa pu raayɨꞌɨtɨ tɨ taij u eꞌicajraiini u uteꞌe , mejseiiraca ɨ tyaɨte .
66013014	Aɨ pu huaꞌacuanamua ɨ tyaɨte ɨ mej yan seijreꞌe iiyan chaanaca japua aɨjna cɨmeꞌe tɨ caꞌanijraꞌa rataꞌaca tɨ ayan huarɨni aɨjna jetze maꞌacan ɨ taꞌanajca . Aj puꞌi ayan tihuéijca mej mi ratyatáahuan tiꞌitɨ tevijraꞌa tɨ ayan seijreꞌe tɨj aɨjna ɨ tiꞌitɨ taꞌanajca , aɨjna ɨ tɨ tyuꞌupueijtiꞌihuacaꞌa aɨjna cɨmeꞌe ɨ chun , ajta aɨjna ɨ tiꞌitɨ tɨ huaruj .
66013015	Ajta aɨn ɨ taꞌanajca , ayaa pu ajta tiraataꞌa aɨjna ɨ tɨ ravaɨreꞌe tɨꞌij xaijnyuꞌucari raatátɨsten aɨjna ɨ tiꞌitɨ tevijraꞌa tɨꞌij tyuꞌutaxaj . Ayaa pu ajta tiraataꞌa tɨ aɨjna cɨn antyujmuaꞌaréera tɨ ayan tihuaꞌutaijteꞌen maj raajeꞌica aꞌatɨ tɨ naꞌa ɨ tɨ cai áꞌujcaꞌanye tɨ raatyaanajche aɨjna ɨ tiꞌitɨ tɨ tevijraꞌa .
66013016	Aɨ pu ajta tihueꞌijteꞌe mej mi anaujyuꞌuxaxɨꞌɨn ɨ rumuajcaꞌa jetze naꞌari maj araujyuꞌuxaxɨꞌɨn ɨ rucuaatzi jetze naijmiꞌi ɨ tyaɨte . Capu tihuaꞌutauuniꞌira tɨ puaꞌa aꞌatɨ ayan cɨleꞌen cɨn tiꞌitejvee nusu vaꞌacan cɨn tiꞌitejvee , tɨ puaꞌa chijtyaani pueen nusu cai aꞌij tiꞌijviicueꞌi . Capu ajta tɨ puaꞌa meyan ruxaahua áꞌujhuaꞌanyeꞌen naꞌari maj caꞌanejri cɨn tiꞌimuareꞌe .
66013017	Tɨ puaꞌa cai aꞌatɨ aꞌayuꞌusiꞌihua aꞌij tɨ antyahuaa aɨjna ɨ tiꞌitɨ naꞌari ɨ tɨ cɨn tiꞌitej , capu rɨꞌɨrista aꞌame tɨ aɨjna ɨ aꞌatɨ tiꞌitɨ huananan . Capu ajta rɨꞌɨrista aꞌame tɨ tiꞌitɨ huatuaani .
66013018	Aɨj pu cɨn , ayan tyuꞌujxeꞌeveꞌe tɨ aꞌatɨ rɨꞌɨ metyaúumuaꞌaraj . Cheꞌe aɨn yauꞌeitaa aꞌaraꞌani aꞌij tɨ huataujmuaꞌa aɨjna ɨ tɨ cɨn tiꞌitej aꞌij tɨ antyahuaa aɨjna ɨ tiꞌitɨ . Aɨjna ɨ tɨ cɨn tiꞌitej , au pu aꞌuveꞌeme aɨme tzajtaꞌa ɨ tyetyaca . Ayaa pu tiꞌitej aꞌachu arájsevi sieentu japuan hueicate japuan arájsevi .
66014001	Nyatɨꞌɨj ni atanyeeracaꞌa . ¡ Maꞌacui xaa ! , an pu huatyavaacaꞌa jɨri japua aɨjna ɨ Canyaꞌa ɨ tɨ ayan tyajaꞌarajtyahuaa tɨcɨn Sión . Aɨ mu majta jamuan manna huatyáuuca ɨ maj anxɨte japuan huaꞌapuate japuan muaacua viꞌiraꞌa araꞌase . Ayaa pu teꞌeyuꞌusiꞌihuacaꞌa aj huaꞌacuaatzeꞌe aꞌij tɨ antyahuaa aɨjna ɨ Canyaꞌa , ajta aꞌij tɨ antyahuaa aɨjna ɨ tɨ rajyaꞌupua .
66014002	Nyatɨꞌɨj ni raanamuajriꞌi tɨ aꞌatɨ u tajapua tyajaꞌutaxajtacaꞌa . Ayaa pu namuajraꞌacaa tɨj jaj tɨ sihuajna caꞌanin . Ayaa pu ajta namuajraꞌacaa matɨj maj tyenyuucaꞌan huapɨꞌɨ . Ajta ɨ nyuucari ɨ tɨ cɨn tyuꞌutaxajtacaꞌa , ayaa pu namuajraꞌacaa matɨj aɨme ɨ mej tiꞌicuiina aɨjna jetze ɨ aarpa .
66014003	Majta meyan tiꞌichuiicacaꞌa seij cɨmeꞌe ɨ chuiicari ɨ tɨ jajcua aɨjna jemi ɨ Dioj , majta aɨme jemi ɨ maj muaacua ɨ maj ruuri , majta aɨme jemi ɨ vaujsi ɨ maj seite japuan muaacua araꞌase . Capu aꞌatɨ raayɨꞌɨtɨhuaꞌa tɨ tyuꞌutachuiica aɨjna cɨmeꞌe ɨ chuiicari silu aɨ muꞌu ɨ maj anxɨte japuan huaꞌapuate japuan muaacua viꞌiraꞌa araꞌase , ɨ tɨ aɨn Canyaꞌa tyuꞌunajchitacaꞌa ɨ maj cɨmeꞌen téꞌechaɨcaꞌa ɨ Dioj jemi . Matɨꞌɨj mi maun iyaꞌujhuaꞌanyaꞌa iiyan chaanaca japua .
66014004	Ai mu aɨn pueen ɨ maj cai tiꞌihuaujxanaꞌacɨre juucate jemi aꞌini aɨ mu urareꞌenyamaꞌaca cɨn áꞌujhuaꞌanyaꞌa . Ai mu aɨn pueen ɨ mej meyan áꞌujhuaꞌanyaꞌa aɨjna jamuan ɨ Canyaꞌa aꞌu tɨ naꞌa tɨ aꞌumej . Aɨ pu hueꞌirajtuaa huaꞌa tzajtaꞌa aɨme ɨ maj yan seijreꞌe iiyan chaanaca japua . Ajta aɨn ɨ Canyaꞌa , aɨ pu ayan cheꞌeta naꞌa huáꞌaviꞌitɨsteꞌesin ɨ Dioj jemi tɨj aꞌatɨ tyuꞌutatuireꞌesin ɨ Dioj jemi aɨjna ɨ icɨɨri tɨ anacai ajtanyéj . Jamuan ɨ Dioj , aɨ pu ajta huaꞌancureꞌeviꞌitɨ .
66014005	Ajta aɨme , camu aꞌatzu tiꞌihueꞌitaca , silu tyamuaꞌa mu uraréꞌen seijreꞌe ɨ Dioj jemi .
66014006	Nyatɨꞌɨj ni seij huaseij tɨ tajapua tiꞌivaɨreꞌe . Uteꞌe pu ráꞌaraꞌacaa tɨꞌij tihuaꞌutaꞌixaateꞌen ɨ nyuucari ɨ maj cɨn huataujtyamuaꞌaveꞌen matɨj manaꞌa rusen cɨmeꞌe . Aɨ pu ráꞌaraꞌacaa tɨꞌij tihuaꞌutaꞌixaateꞌen matɨj manaꞌa puaꞌamua yan huachaatɨme i chaanaca japua , matɨj manaꞌa puaꞌamua ɨ mej seij chuejraꞌa japua eꞌemaꞌacan , matɨj manaꞌa puaꞌamua maɨn pueen ɨ tyaɨte , matɨj manaꞌa puaꞌamua ɨ maɨn pueen ɨ tyaɨtestyamuaꞌameꞌen , majta naijmiꞌi aɨme ɨ maj saɨque tiꞌixaxaꞌa .
66014007	Aj puꞌi caꞌanin cɨn ayan tyuꞌutaxajtacaꞌa tɨcɨn : — Sataꞌaj raꞌatesaꞌa ɨ Dioj , sataꞌaj sajta rɨꞌɨ tiraatyajtuaani aꞌini puꞌuri ayan tyajaꞌureꞌenye ajna tɨ jetzen Dioj huaꞌaxɨjteꞌen naijmiꞌica ɨ tyaɨte . Sataꞌaj ranaꞌamicheꞌen aɨjna tɨ raatyataahuacaꞌa ɨ tajapua , ajta ɨ chaanaca , ajta ɨ jaj tɨ veꞌe , ajta aꞌu tɨ naꞌa tɨ huajaixaviꞌijmee .
66014008	Aj puꞌi saɨj tɨ tiꞌivaɨreꞌe u tajapua ɨ tɨ huaꞌapua , aɨ pu cujtaꞌan tyuꞌuxájtajmaꞌa . Ayan tɨcɨn : — Puꞌuri aꞌave . Nain pu cɨn aꞌave aɨjna ɨ Babilonia aɨjna ɨ tɨ huaꞌutyatɨmueꞌiraste aɨjna cɨmeꞌe tɨ huaꞌa jamuan huataujxanaꞌacɨre matɨj manaꞌa puaꞌamua seij chuejraꞌa japua eꞌemaꞌacantacaa . Dioj pu ajta raatatɨmueꞌirasteꞌesin aɨjna cɨmeꞌe tɨ huapɨꞌɨ nyuꞌucamɨꞌɨ .
66014009	Aj puꞌi saɨj tɨ tajapua tiꞌivaɨreꞌe , aɨjna ɨ tɨ hueica , aɨ pu ajta cujtaꞌan tyuꞌuxájtajmaꞌa caꞌanin cɨmeꞌe tɨcɨn : ― Tɨ puaꞌa hui aꞌatɨ ranaꞌamicheꞌen aɨjna ɨ tevi tɨ huapɨꞌɨ áꞌatyesiꞌireꞌe , ajta aɨjna ɨ tevi , ajta ayan tiraꞌutyacaꞌanyen maj raꞌusɨɨmuaꞌan ɨ cuaatzajraꞌan jetze nusu muajcaꞌaraꞌaraꞌan jetze aꞌij tɨ antyahuaa aɨjna ɨ tiꞌitɨ ɨ tɨ huapɨꞌɨ áꞌatyesiꞌireꞌe , Dioj pu ajta raatyatɨmueꞌirasteꞌesin aɨjna cɨmeꞌe tɨ huapɨꞌɨ nyuꞌucamɨꞌɨ . Ajta aɨn ɨ aꞌatɨ , tiꞌitɨ pu hui antiꞌisin tɨ ayan raaruuren tɨ aɨjna ɨ huaꞌaveꞌeri tɨ cai tiꞌitɨ ranaxca , ɨ maj cɨn huaꞌacuiꞌica . Aɨ pu ajta rajpueiitzi aꞌame ɨ taij cɨmeꞌe , ajta aɨjna cɨmeꞌe tɨ ayan tyaꞌaaca tɨj tyapuustiꞌi . Ayaa pu hui tirajpueiitzi aꞌame huaꞌa jemi ɨ maj tajapua tiꞌivaɨreꞌe , ajta aɨjna jemi ɨ Canyaꞌa .
66014010	
66014011	Ajta aɨn ɨ cɨtzij tɨ ajcɨtzu aɨjna cɨmeꞌe ɨ maj cɨn rajpueijtzi , ayaa pu hui aꞌateeri tɨj naꞌa rusen cɨmeꞌe tɨ ájcɨtzúuta aꞌame . Capu ajta huaꞌataꞌaca maj huaujsaꞌupeꞌen tujcaꞌari tzajtaꞌa nusu tɨcaꞌari tzajtaꞌa . Ayaa mu hui tirajpueiitzi muaꞌajuꞌun aɨme ɨ maj ranaꞌamiche maɨjna ɨ tiꞌitɨ , ajta ɨ tevi , matɨj manaꞌa mej meyan raꞌancuraꞌa ɨ maj cɨn huaꞌa jetze raꞌuyuꞌuxa aꞌij tɨ antyahuaa aɨjna ɨ tiꞌitɨ .
66014012	’ Aɨj pu cɨn Dioj ayan tihuaꞌajee aɨme ɨ maj rɨꞌɨ tiꞌiteseijreꞌe ɨ jemin mej mi tyaꞌutaviicueꞌi , aɨme ɨ maj raꞌastijreꞌe aꞌij tɨ tyuꞌutaijtacaꞌa ɨ Dioj , aɨme ɨ maj majta raꞌatzaahuateꞌe maɨjna ɨ Jesús .
66014013	Nyatɨꞌɨj ni raanamuajriꞌi tɨ aꞌatɨ uteꞌe tejeꞌicáxajtacaꞌa . Ayaa pu tinaataꞌixaa tɨcɨn : — Pataꞌaj peyan tiraꞌutéeyuꞌuxa yee : “ Tɨj naꞌa tɨ yu aucaꞌatɨ aꞌame , micheꞌe rɨꞌɨ tityaujmuajtyaꞌa aɨme ɨ maj raꞌatzaahuateꞌe ɨ tavastaraꞌa . ” Ajta aɨn ɨ xaijnyuꞌucaraꞌaraꞌan ɨ Dioj , ayan tɨcɨn : “ Ee xaa nyaꞌu , rɨꞌɨ pu Dioj tihuaꞌutaꞌa aꞌini puꞌuri rɨꞌɨri maj huaujsaꞌupeꞌen , mej mi cai cheꞌe tiꞌitɨ cɨn áꞌaviicueꞌiraꞌa , aꞌini puꞌuri tihuaꞌucɨꞌɨ ɨ maj raamueꞌitɨ maɨjna cɨmeꞌe mej tyuꞌumuarej . ”
66014014	Nyatɨꞌɨj ni nyajtahuaꞌa atanyeeracaꞌa . Maꞌacui xaa , aɨj nu huaseij ɨ jaitɨri tɨ cueiina . Saɨj pu ajta aɨn japuan ujcatii tɨ ayan seijraꞌacaa tɨj tyaataꞌa . Aɨ pu curuun utyárujtyaꞌacaa tɨ ooro cɨn taavijhuacaꞌa , ajta ruꞌityechuaacaꞌa ruꞌɨrɨɨtaꞌa pujmeꞌen ɨ chun tɨ aicaujtuta tɨ ajta tyamuaꞌa naa tyaꞌantamɨɨmɨ .
66014015	Aj puꞌi saɨj tɨ tajapua tiꞌivaɨreꞌe aun aꞌirájraa u teyujtaꞌa . Aɨ pu caꞌanin cɨn ayan tiraatajée aɨjna tɨ jaitɨri japua anuꞌujcatii tɨcɨn : — Pataꞌaj hui mɨ chun cɨn raareꞌeveijche ɨ tɨ ari tiꞌicɨɨri , pataꞌaj tyuꞌuráꞌatzaana , aꞌini puꞌuri ajna tyajaꞌureꞌenye ɨ paj jetzen tyuꞌuráꞌatzaana . Puꞌuri hui eihua tiꞌicɨɨri , ajta ari huaráꞌacaꞌanacaꞌa ɨ chaanaca japua .
66014016	Ajta aɨn ɨ tɨ jaitɨri japua anuꞌujcatii , aɨ pu caꞌanin cɨn tyuꞌureꞌeveijchacaꞌa ɨ chaanaca japua , ajta tyuꞌuraꞌatzaj tɨj naꞌa tɨ tyuꞌucɨɨracaꞌa .
66014017	Aj puꞌi saɨj tɨ tajapua tiꞌivaɨreꞌe ajta aun eꞌirajraa u teyujtaꞌa . Aɨ pu ajta ruꞌitechuaacaꞌa seij ɨ chun tɨ aicaujtuta , tɨ ajta tyamuaꞌa naa tyaꞌantamɨɨmɨ .
66014018	Aj puꞌi saɨj tɨ tajapua tiꞌivaɨreꞌe aun eꞌirajraa aꞌu tɨ aꞌutejvee aɨjna ɨ maj japuan tiꞌimuaɨꞌɨvajtaca . Ai pu aɨn pueen ɨ tɨ aɨjna cɨn antyujmuaꞌaree ɨ taij cɨmeꞌe . Aj puꞌi ayan tiraatajée aɨjna ɨ tɨ ruꞌitechuaacaꞌa ɨ chun tɨ aicaujtuta , tɨ ajta antamɨɨmɨ . Ayan tɨcɨn : — Pataꞌaj hui raareꞌeveijche , pajta rajsaɨreꞌen ɨ tacaꞌiraꞌan ɨ piꞌista tɨ aun aꞌuvaatɨmee ɨ chaanaca japua aꞌini puꞌuri cuasi aɨjna ɨ uuva .
66014019	Cɨmeꞌen puꞌu ayan tiraataꞌixaa , aj puꞌi aɨn ayan raareꞌeveijchacaꞌa ɨ chaanaca japua , ajta rajsaɨj aɨjna ɨ tɨ tyuꞌucɨɨracaꞌa ɨ chaanaca japua . Aj puꞌi aun yaꞌucaahuaꞌaxɨ aɨjna tzajtaꞌa ɨ maj cɨn rajaachi ɨ uuva aꞌu tɨ Dioj yaꞌujáche aɨjna cɨmeꞌe tɨ huapɨꞌɨ nyuꞌucamɨꞌɨ .
66014020	Aa mu yaꞌujáche a puaꞌaque ɨ chajtaꞌana . Xuureꞌe pu airamɨꞌɨyacaꞌa aɨjna ɨ maj raꞌajache . Tyamuaꞌa pu tyaꞌutɨꞌɨ aꞌaraa . Ayaa pu tyaꞌutɨꞌɨ aꞌutɨ jɨmɨ aꞌataꞌase ɨ xaachimaꞌaraꞌan jetze ɨ cahuaayuꞌu . Ajta , ayaa pu aꞌuyauucan japua huamɨꞌɨyajraa aꞌachu cumu hueica cieentu kilómetros .
66015001	Nyatɨꞌɨj ni nyajtahuaꞌa seij huaseij ɨ tɨ tajapua eihua ruxeꞌeveꞌe . Eecan nu rɨꞌɨ tiraꞌutaseij . Ai mu aɨn pueen ɨ maj tiꞌivaɨreꞌe u tajapua , ɨ maj arahuaꞌapua araꞌase . Aɨj mu cɨn antyujmuaꞌaree maɨjna cɨmeꞌe ɨ pueijtzi ɨ tɨ ayan araꞌase aꞌachu cumu arahuaꞌapua . Ai pu aɨn pueen ɨ tɨ nain cɨn teꞌentipuaꞌari ɨ tɨ cɨmeꞌen Dioj ayan pueijtzi huaꞌutaꞌasin aɨjna cɨmeꞌe tɨ huapɨꞌɨ nyuꞌucamɨꞌɨ .
66015002	Nyatɨꞌɨj ni tiꞌitɨ huaseij . Naa pu tiꞌimestí . Aa pu aumuaanijmee , cu xuee viidriu naꞌa , taij tɨ tzajtaꞌan seijreꞌe . Majta aɨme ɨ maj raatyaamueꞌitɨ maɨjna ɨ tevi tɨ huapɨꞌɨ tyesiꞌireꞌe , majta ɨ tevi tɨ ravaɨreꞌe , majta ɨ tɨ cɨn tiꞌitáa aꞌayeꞌi ɨ tɨ cɨn ayan antyahuaa . Au mu huatyáuucaꞌa aꞌutɨ avastɨmee aɨjna ɨ viidriu tɨ aumuaanijmee . Aɨ mu teꞌityaɨꞌɨcaꞌa rumuajcaꞌa jetze maɨjna ɨ aarpa tɨ Dioj huaꞌutapueijve mej mi maɨjna cɨn tyuꞌutacuiina ɨ jemin .
66015003	Majta meyan maɨjna cɨn tiꞌichuiicacaꞌa maɨjna cɨmeꞌe aꞌij tɨ huarɨj aɨjna ɨ Moisés tɨ tiꞌivaɨraꞌacaa ɨ Dioj jemi , majta maɨjna cɨmeꞌe aꞌij tɨ huarɨj ɨ Canyaꞌa . Meyan tɨcɨn : Eecan paj huapɨꞌɨ rɨꞌɨ naa huarɨj patɨꞌɨj tuꞌirajtuaa muaa , tavastaraꞌa , mɨ pej Dioj pueen , paj pajta nain cɨn antiꞌamuaꞌaree . Aɨj tu cɨn rɨꞌɨ tyaꞌutaseij . Tɨj naꞌa aꞌij paj rɨcɨ , xaꞌapɨꞌɨn paj rɨcɨ , pajta tzaahuatiꞌiraꞌa cɨn raaxaꞌapɨꞌɨntareꞌe , mɨ pej peyan tieꞌijta tɨj naꞌa tɨ yu aucaꞌitɨ aꞌame tɨj naꞌa rusen cɨmeꞌe .
66015004	Naimiꞌi mu meyan rɨꞌɨ timuaatyajtuaani , majta rɨꞌɨ timuaataꞌasin , mueetzi , mɨ paj tavastaraꞌa pueen , aꞌini muaa paj asaɨj urareꞌenyaꞌacan cɨn seijreꞌe ɨ Dioj jemi . Naijmiꞌi ɨ maj seij chuejraꞌa japua eꞌemaꞌacan , aɨ mu aꞌuvaꞌajuꞌu muaꞌajuꞌun mej mi muaatyaanajche , aꞌini papuꞌuri tihuaꞌutaseijrate pej peyan xaꞌapɨꞌɨn huarɨj aꞌij tɨ tiraavijteꞌe .
66015005	Nyatɨꞌɨj ni atanyeeracaꞌa tɨ puaꞌa ari tyaꞌantacuuniꞌi u teyujtaꞌa aꞌu tɨ eꞌiracatii aɨjna ɨ tɨ tyáꞌanxajta aɨjna cɨmeꞌe ɨ Dioj .
66015006	Matɨꞌɨj mi maun aꞌiraacɨ u teyujtaꞌa aɨme ɨ maj tajapua tiꞌivaɨreꞌe ɨ maj arahuaꞌapua araꞌase . Muꞌuri raatɨsimaꞌa ɨ pueijtzi ɨ tɨ ajta arahuaꞌapua araꞌase . Cɨɨxuri mu majta tiꞌitéecha tɨ maꞌa tíꞌityatáatɨyeꞌi tyamuaꞌa naa . Majta mu avaꞌajɨꞌɨquiꞌihuajmaꞌacaa an rutaviitzeꞌe puaasi cɨmeꞌe tɨ ooro cɨn taavijhua .
66015007	Ajta saɨj ɨ maj muaacua ɨ maj ruuri , aɨ pu huaꞌuraꞌɨpɨꞌɨte aɨme ɨ maj arahuaꞌapua araꞌase aɨjna ɨ tuxaꞌa ɨ tɨ avaꞌɨstijmee ɨ tɨ cɨn huapɨꞌɨ nyuꞌucamɨꞌɨ ɨ Dioj ɨ tɨ iꞌiruuri rusen cɨmeꞌe . Saɨj ajta saɨj pu huaꞌuraꞌɨpɨꞌɨte aɨjna ɨ tuxaꞌa .
66015008	Aj puꞌi tyamuaꞌa tyájcɨtzujtaracaꞌa u teyujtaꞌa aɨjna cɨmeꞌe ɨ muáreꞌeriꞌiraꞌaraꞌan ɨ Dioj . Ajta , eihua pu huapɨꞌɨ huatátzarajraa . Aj puꞌi tyamuaꞌa tyaꞌuhuajɨstyacaꞌa u teyujtaꞌa aɨjna ɨ cɨtzij . Capu cheꞌe huatarɨꞌɨristaracaꞌa tɨ saɨj aun aꞌutyarute u teyujtaꞌa asta manaꞌa cai raꞌantipuaꞌariteꞌe ɨ maj arahuaꞌapua araꞌase maj pueijtzi huaꞌutaꞌan ɨ tɨ ajta arahuaꞌapua araꞌase .
66016001	Nyatɨꞌɨj ni seij huaseij ɨ aꞌatɨ tɨ aun aꞌutyavaacaꞌa u teyujtaꞌa . Tɨꞌɨqui caꞌanin cɨn tyuꞌutaxajtacaꞌa tɨcɨn : — Sericu , sataꞌaj hui a yaꞌucáxɨreꞌen ɨ chaanaca japua tɨj naꞌa ɨ tɨ avaꞌɨsti ɨ cutzapeꞌe jetze ɨ tɨ arahuaꞌapua araꞌase mej mi raamuaꞌaree tɨ huapɨꞌɨ nyuꞌucamɨꞌɨ ɨ Dioj .
66016002	Cɨmeꞌen puꞌu ayan tyuꞌutaxajtacaꞌa aɨjna , aj puꞌi saɨj u aꞌuveꞌeme . Tɨꞌɨqui ayaꞌucajrai ɨ chaanaca japua ɨ cutzapeꞌe jetze tɨ aramuaacaꞌa . Aj puꞌi huaꞌa japua rajve aɨjna ɨ tɨ cɨn iꞌicáꞌatzata ɨ tɨ aꞌij puaꞌa tyaꞌaaca , ajta ɨ tɨ aꞌij puaꞌa seijraꞌacaa . Ayaa pu tihuaꞌuruu aɨme tɨ huaꞌa jetze teꞌeyuꞌusiꞌihuacaꞌa aꞌij tɨ antyahuaa aɨjna ɨ tiꞌitɨ , majta aɨme ɨ maj raatyanajchacaꞌa .
66016003	Ajta , ɨ tɨ huaꞌapua , aɨ pu ajta ayaꞌucajrai ɨ cutzapeꞌe ɨ tɨ aramuaacaꞌa japuan ɨ jaj tɨ veꞌe . Cɨmeꞌen puꞌu ayan huarɨj , aj puꞌi saɨque huaujruu ɨ jaj tɨj xuureꞌe tɨ airamɨꞌɨyacaꞌa tevi jetze tɨ huamɨꞌɨ . Ajta , naijmiꞌi ɨ maj jaj tzajtaꞌa chajcaꞌa , aɨ mu huacuii .
66016004	Ajta ɨ tɨ hueica , aɨ pu ayaꞌucajrai aɨjna ɨ saɨj ɨ tɨ cutzapeꞌe jetze aramuaacaꞌa ɨ atyaꞌana tzajtaꞌa , ajta japuan aꞌu tɨ aꞌajaijxajmee . Cɨmeꞌen puꞌu ayan huarɨj , tɨj naꞌa tɨ tiꞌiseijreꞌe saɨque pu huaujruu tɨj xuureꞌe .
66016005	Nyatɨꞌɨj ni raanamuajriꞌi ɨ tɨ aɨjna cɨn antyujmuaꞌaree ɨ jaj , aɨ pu ayan tyuꞌutaxajtacaꞌa tɨcɨn : — Xaꞌapɨꞌɨn paj hui huarɨj paɨjna cɨmeꞌe paj huaꞌuxɨjte , muaa , mɨ paj jajcua jɨmɨ seijraꞌacaa , pajta ijii paj pauj seijreꞌe .
66016006	Naa pu hui xaꞌapɨꞌɨn aꞌini aɨme ɨ tetyaca muꞌuri huaꞌucuii aɨme ɨ maj mueetzi jemi rɨꞌɨ tiꞌiteseijreꞌe , majta aɨme ɨ maj mueetzi jetze maꞌacan tiꞌixaxaꞌataꞌa . Aɨj paj cɨn peri huaꞌutaꞌa maj majta xuureꞌe huayeꞌen . Ayaa mu hui eenyeꞌequeꞌe raꞌantimueꞌitɨ .
66016007	Nyatɨꞌɨj ni raanamuajriꞌi tɨ aꞌatɨ tɨ aun aꞌutyavaacaꞌa jetzen aꞌu maj tyajaꞌamuaɨꞌɨvajtaca . Ayaa pu tyuꞌutaxajtacaꞌa tɨcɨn : — Ee xaa nyaꞌu , tavastaraꞌa , mɨ pej Dioj pueen , mɨ paj hui pajta nain cɨn antiꞌamuaꞌaree . Tzaahuatiꞌiraꞌa paj cɨn huaꞌaxɨjteꞌe . Naa pu tiraavijteꞌe aꞌij pej tihuaꞌutaꞌa .
66016008	Ajta ɨ tɨ muaacua , aɨ pu ayaꞌucajrai ɨ cutzapeꞌe aɨjna japua ɨ xɨcaj . Ajta ayan tiraataꞌa aɨjna ɨ xɨcaj tɨ huáꞌutaꞌixɨꞌɨri .
66016009	Majta aɨme ɨ tetyaca , huáꞌataixɨꞌɨ aɨjna cɨmeꞌe tɨ huapɨꞌɨ tyajxɨcacaa . Majta aꞌij puaꞌa tiraatajée ɨ Dioj ɨ tɨ aɨjna cɨn antyujmuaꞌaree tɨ pueijtzi huaꞌataꞌaca . Camu raatyaxaahuatacaꞌa aɨjna tɨ aꞌij puaꞌa een aꞌij maj rɨcɨ , camu majta rɨꞌɨ tiraataꞌa ɨ Dioj .
66016010	Ajta ɨ tyaꞌanxɨvi , aɨ pu ajta ayaꞌucajrai aɨjna ɨ cutzapeꞌe aɨjna japua aꞌu tɨ aꞌacajca aɨjna ɨ tiꞌitɨ tɨ aꞌij puaꞌa een . Cɨmeꞌen puꞌu ayan huarɨj , huapɨꞌɨ pu huatyatɨcaꞌaracaꞌa aꞌu tɨ tejeꞌijta . Majta aɨme ɨ tetyaca , aɨ mu avaꞌujcheꞌeveꞌe ɨ runyanu jetze maɨjna cɨmeꞌe mej eihua huapɨꞌɨ rajpueijtzicaꞌa .
66016011	Majta eihua mu aꞌij puaꞌa tiraatajée maɨjna ɨ Dioj ɨ tɨ tajapua eꞌeseijreꞌe maɨjna cɨmeꞌe mej eihua huapɨꞌɨ rajpueijtzicaꞌa . Camu majta aꞌatzu raatyaxaahuatacaꞌa aꞌij maj rɨjcaa tɨ aꞌij puaꞌa een .
66016012	Ajta ɨ tɨ arájsevi , aɨ pu ajta ayaꞌucajrai ɨ cutzapeꞌe aɨjna japua ɨ jatyaꞌana ɨ tɨ veꞌe tɨ ayan tyajaꞌarajtyahuaa tɨcɨn Eufrates . Cɨmeꞌen puꞌu ayan huarɨj , aj puꞌi nainjapua atyaaxɨꞌɨ ɨ jatyaꞌana . Ayaa pu een cɨn atyaaxɨꞌɨ mej mi antacɨɨnye aɨme ɨ mej tieꞌijta aꞌu tɨ eꞌijninyei ɨ xɨcaj .
66016013	Nyatɨꞌɨj ni huaꞌuseij ɨ maj hueica ɨ maj aꞌijnyájxɨ huaꞌateneꞌetzeꞌe aɨjna ɨ cuꞌucuꞌu , ajta aɨjna ɨ tiꞌitɨ tɨ aꞌij puaꞌa een , ajta aɨjna tɨ huaꞌa jetze maꞌacan tiꞌixaxaꞌa hueꞌitzi cɨmeꞌe . Ayaa mu seijraꞌacaa matɨj tyaacujse . Ai mu aɨn pueen ɨ xaijnyuꞌucari ɨ maj aꞌij puaꞌa een .
66016014	Ai mu majta aɨn pueen ɨ xaijnyuꞌucari ɨ maj tiyaaruꞌu jetze ajtyemaꞌacan . Au mu áꞌujhuaꞌan nainjapua ɨ chaanaca japua mej mi huaꞌajsaɨreꞌen aɨme ɨ mej tieꞌijta iiyan chaanaca japua mej mi huatenyaꞌuseꞌen ajna xɨcajraꞌan tɨ huapɨꞌɨ ruxeꞌeveꞌe tɨꞌɨj aɨn huataseijreꞌen ɨ Dioj tɨ nain cɨn antyujmuaꞌaree .
66016015	Ayaa pu tɨcɨn : “ Maꞌacui xaa , yaa nu hui uveꞌenyejsin tɨj nahuaꞌari tɨ aviitzi cɨn utyaruꞌipi ɨ huaꞌa chiꞌita . Rɨꞌɨ pu tiraataꞌa aɨjna tɨ aꞌatanyee , ajta cɨn tiꞌityeechan tɨꞌij cai muaꞌaviꞌi áꞌuchaꞌacanyeꞌen , mejseij ɨ tyaɨte ɨ tɨ cɨn tiꞌityeviꞌiraꞌa . ” Yaa pu tyuꞌutaxajtacaꞌa .
66016016	Majta aɨme ɨ maj hueica , au mu huaꞌajsaɨj aujna aꞌahuaꞌa tɨ ayan tyajaꞌarajtyahuaa huaꞌanyuuca cɨmeꞌe ɨ hebreos tɨcɨn Armagedón .
66016017	Ajta ɨ tɨ arahuaꞌapua , aɨ pu ayaꞌucajrai ɨ cutzapeꞌe . Cɨmeꞌen puꞌu ayan huarɨj , aj puꞌi saɨj caꞌanin cɨn tyuꞌutaxajtacaꞌa tɨ aun aꞌutyavaacaꞌa teyujtaꞌa . Aujna , aꞌu tɨ aꞌutejvee ɨ maj japuan tiꞌimuaɨꞌɨvajtaca , ayaa pu tyuꞌutaxajtacaꞌa aɨjna tɨcɨn : — Puꞌuri icu , antipuaꞌaracaꞌa .
66016018	Matɨꞌɨj mi huatyamaxcavaꞌaxɨ , majta tenyuucaꞌa . Eihua pu ajta tíꞌicaꞌarajnacaꞌa . Ajta eecan huapɨꞌɨ huataujcaꞌatzɨjxɨ ɨ chaanaca . Tɨj naꞌa tɨ yu eꞌireꞌenye maj yan huataseijre ɨ tyetyaca iiyan chaanaca japua , capu aꞌanaj ayan huataujcaꞌatzɨjxɨ . Eecan pu huapɨꞌɨ xaa huataujcaꞌatzɨjxɨ .
66016019	Ajta aɨjna ɨ chajtaꞌana ɨ tɨ veꞌe , hueica pu autatziꞌityacaꞌa . Ajta áꞌavatzɨjxɨ ɨ huaꞌachajtaꞌana ɨ mej seij chuejraꞌa japua eꞌemaꞌacan . Aɨ pu Dioj , ajta raꞌutamuaꞌareeriꞌi aujna u Babilonia tɨꞌij pueijtzi raataꞌan tɨꞌij tiraacɨꞌɨti ɨ tɨ cɨn huapɨꞌɨ nyuꞌucamɨꞌɨ ɨ Dioj .
66016020	Ajta tɨj naꞌa aꞌu tɨ aꞌaraahuachi ɨ jaj tzajtaꞌa , aɨ pu ahuáujpuaꞌarixɨ . Capu ajta cheꞌe seijraꞌacaa aꞌu tɨ áꞌujɨrime .
66016021	Majta mu teetej caavatzɨ , tyamuaꞌa mevivejmáꞌa . Tyamuaꞌa pu tijetyéjmaꞌacaa aꞌachu cumu hueicate kiilu . Aɨme pu japua rajve ɨ tetyaca . Majta aɨme ɨ tetyaca , aꞌij mu puaꞌa tiraatajée maɨjna ɨ Dioj maɨjna cɨmeꞌe ɨ teetej aꞌini eihua mu rajpueijtzicaꞌa mej meyan caavatzɨ ɨ teetej .
66017001	Aj puꞌi saɨj tɨ tajapua tiꞌivaɨreꞌe , tɨ ajta seij huityatɨɨcaꞌa ɨ cutzapeꞌe tɨ arahuaꞌapua araꞌase , aɨ pu mu aꞌuveꞌeme , ajta ayan tinaataꞌixaa tɨcɨn : — Iyaꞌa i , nyaa nu muaataseijrateꞌesin aɨjna tɨ cɨn Dioj raꞌuxɨ́jteꞌen aɨjna ɨ jɨitaꞌa tɨ vaꞌacan cɨn tiꞌityavaacaꞌa , tɨ ajta raamueꞌitɨcaꞌa ɨ tumin ɨ ruhueꞌiraꞌa cɨmeꞌe . Ai pu aɨn pueen ɨ tɨ aun áꞌujca ɨ jaj japua tɨ veꞌe .
66017002	Majta aɨme ɨ mej tieꞌijta iiyan chaanaca japua , aɨ mu huataujxanaꞌacɨre maɨjna jamuan ɨ jɨitaꞌa . Majta aɨme ɨ maj iiyan huachaatɨme chaanaca japua , aɨ mu majta huatyaataꞌaru maɨjna cɨmeꞌe tɨ aɨn jɨitaꞌa ayan huaꞌutaꞌa maj majta jamuan tyuꞌuxanaꞌacɨreꞌen .
66017003	Aj puꞌi aɨn xaijnyuꞌucaraꞌaraꞌan ɨ Dioj , aɨ pu nyajaꞌuvíꞌitɨ ajna aꞌu tɨ cai eꞌe tiꞌitɨ . Au nu jɨitaꞌa huaseij tɨ aɨjna japua aꞌujcatii ɨ tiꞌitɨ tɨ paꞌu . Ajta aɨn ɨ tiꞌitɨ , eihua pu jetzen eꞌeyuꞌusiꞌihuacaꞌa ɨ tɨ cɨn ayan antyahuaacaꞌa , tɨ ajta cɨn aꞌij puaꞌa tiꞌijxa ɨ Dioj . Arahuaꞌapuaca pu huijmuꞌu aɨjna ɨ tiꞌitɨ , ajta tamuaamuataꞌa puaꞌamuaca avaꞌahuajmee .
66017004	Tiꞌinacamua ɨ tɨ tiꞌityeechan , ajta cɨj caj tiꞌipaꞌuviꞌi . Eihua pu huapɨꞌɨ ucarujtiꞌihuacaꞌa aɨjna ɨ tɨ ooro cɨn taavijhua , ajta tetej tɨ huapɨꞌɨ tiꞌijnajchi , ajta peerla tiꞌitɨ . Aɨ pu ajta ruꞌityatɨɨcaꞌa ɨ cutzapeꞌe ɨ tɨ ooro cɨn taavijhua . Ajta aɨjna jetze ɨ cutzapeꞌe , tiꞌitɨ pu avaꞌɨsti ɨ tɨ tyúꞌuxanaꞌaviꞌisteꞌe , ajta ɨ tɨ cɨn huataujxanaꞌacɨre aɨjna ɨ jɨitaꞌa .
66017005	Ajta ayan teꞌeyuꞌusiꞌihuacaꞌa ɨ cuaatzajraꞌan jetze aꞌij tɨ antyahuaa . Nyajta inyaa , canu yauꞌeitaa naꞌaraa nyaɨjna ɨ nyuucari tɨ jetzen teꞌeyuꞌusiꞌihuacaꞌa tɨ cɨmeꞌen yee : “ Babilonia , ɨ tɨ vaꞌacan cɨn tiꞌitejvee . Huaꞌanaꞌana aɨme ɨ juuca ɨ maj ramueꞌitɨcɨ ɨ tumin ɨ ruhueꞌiraꞌa cɨmeꞌe . Ai pu aɨn pueen tɨ jetzen aun aꞌuveꞌeme ɨ tɨ tyúꞌuxanaꞌavisteꞌe iiyan chaanaca japua . ”
66017006	Nyatɨꞌɨj ni raaseij tɨ aɨn jɨitaꞌa tahuáacaꞌa aɨjna cɨmeꞌe ɨ huaꞌaxuureꞌe aɨme ɨ maj rɨꞌɨ tiꞌiteseijreꞌe ɨ Dioj jemi , majta aɨme ɨ maj huácuiihuacaꞌa maɨjna cɨmeꞌe maj raꞌastijreꞌe maɨjna ɨ Jesús . Eecan nu aꞌij tyaꞌutaseij nyatɨꞌɨj raaseij .
66017007	Ajta aɨn ɨ tɨ tajapua tiꞌivaɨreꞌe , ayaa pu tinaataꞌixaa tɨcɨn : — ¿ Aꞌini een cɨn peyan tyaꞌutaseij ? Nyaa nu muaataꞌixaateꞌesin aꞌij tɨ huataujmuaꞌa aɨjna tɨ cai amiteereꞌe aɨjna cɨmeꞌe ɨ jɨitaꞌa , ajta aɨjna ɨ tiꞌitɨ tɨ japuan avaꞌaca , ɨ tɨ ajta arahuaꞌapuaca huijmuꞌu , ajta tɨ tamuaamuataꞌa avaꞌahuajmee .
66017008	Aɨjna ɨ tiꞌitɨ paj hui raaseij , aɨ pu ajmiꞌi huataseijre , ajta ijii , capu cheꞌe yaꞌa aꞌahuaꞌa . Ajta , aucheꞌe pu aꞌitaméj aujna aꞌutɨ eꞌetyacun tɨ cai aꞌij amiteereꞌe aꞌachu tɨ ucatee . Majcaꞌi huayee pu ajta áꞌapuaꞌaren aɨjna ɨ tiꞌitɨ . Majta aɨme ɨ mej yan huachaatɨme iiyan chaanaca japua , ɨ maj cai áꞌayuꞌusiꞌihuacaꞌa aɨjna jetze ɨ yuꞌuxari aꞌij maj antyaꞌaruu , aɨjna ɨ yuꞌuxari tɨ jajcua jɨmɨ jetzen teꞌeyuꞌusiꞌihuacaꞌa matɨj manaꞌa puaꞌamua ruuri huatyájturaa ɨ Dioj jemi , ayaa mu rɨꞌɨ tiyaꞌuseiira muaꞌajuꞌun matɨꞌɨj raaseij maɨjna ɨ tiꞌitɨ aꞌini aɨ pu ajmiꞌi huataseijre , ajta ajnaꞌɨmɨ iꞌiruuricaꞌa , ajta cai cheꞌe me iyaꞌahuaꞌa . Ajta , aucheꞌe pu huataseijreꞌesin .
66017009	’ Aijna ɨ nyuucari , tɨ hui aꞌatɨ yauꞌeitaa aꞌaraꞌani , ruxeꞌeveꞌe tɨ aɨjna jetze tyuꞌumuaꞌati tyamuaꞌa naa . Aɨjna ɨ tɨ arahuaꞌapuaca huijmuꞌu , ayaa pu hui huataujmuaꞌa tɨcɨn : Aɨjna ɨ jɨri tɨ arahuaꞌapua araꞌase tɨ japuan áꞌujca aɨjna ɨ jɨitaꞌa .
66017010	Aɨ mu majta aɨn pueen ɨ maj tieꞌijta , ɨ maj majta arahuaꞌapua araꞌase . Muaꞌanxɨvi ɨ mej meri áꞌupuaꞌaracaꞌa . Saɨj puꞌu auj tiꞌitɨ cɨn tiꞌitejvee . Ajta ɨ saɨj , capu xɨ seijreꞌe . Ɨ tɨ ayan huataseijreꞌesin , ayaa pu hui tyuꞌujxeꞌeveꞌe tɨ cɨj naꞌa caj tyeꞌeteeviꞌin .
66017011	Ajta aɨn ɨ tiꞌitɨ tɨ ajmiꞌi huataseijre , ajta ijii capu cheꞌe yaꞌa aꞌahuaꞌa , ai pu aɨn pueen ɨ taꞌarahueica . Aɨ pu ajta huaꞌa jetze ajtyamaꞌacan aɨme ɨ maj arahuaꞌapua araꞌase . Aɨ pu hui ajta áꞌapuaꞌaren .
66017012	’ Ajta aɨjna ɨ tɨ tamuaamuataꞌa avaꞌahuajmee , ayaa pu hui huataujmuaꞌa tɨcɨn tamuaamuataꞌa mu araꞌase ɨ maj tiꞌijta . Majta aɨme , camuuxɨ maɨjna cɨn tityeꞌentyajrupi mej mi tyuꞌutaijta . Maucheꞌe mu raꞌancuraꞌasin mej mi cɨj manaꞌa caj tityeꞌeteeviꞌin aꞌachu cumu sei oora maj tyuꞌutaijta jamuan ɨ tiꞌitɨ .
66017013	Naijmiꞌi mu meyan ruxaꞌaj tiꞌimuaꞌatze . Majta maj raatatuireꞌen maɨjna ɨ tiꞌitɨ matɨj manaꞌa ɨ maj cɨn antyujmuaꞌaree , ajta ɨ huaꞌamuareꞌeriꞌiraꞌa .
66017014	Aɨ mu hui raatenyaꞌusiꞌiteꞌesin maɨjna ɨ Canyaꞌa . ’ Ajta aɨn ɨ Canyaꞌa , aɨ pu huaꞌutyaamueꞌitɨ aꞌini ai pu aɨn pueen ɨ tavastaraꞌa ɨ tɨ ajta tihueijteꞌe aɨme ɨ tɨ huaꞌavastaꞌa pueen ɨ tyaɨte . Ai pu hui ajta aɨn pueen ɨ tajtuhuan tɨ naijmiꞌica tieꞌijteꞌe ɨ seica ɨ tajtuhuaani . Majta aɨme ɨ mej jemin seijreꞌe ɨ Canyaꞌa , ai mu aɨn pueen ɨ tɨ huaꞌutajée , tɨ ajta huaꞌantihuau . Ai mu majta aɨn pueen ɨ maj cai atyaꞌɨtzaꞌara ɨ jemin .
66017015	Aj puꞌi ayan tinaataꞌixaa tɨcɨn : — Aɨjna ɨ jaj tɨ veꞌe ɨ paj hui raaseij , ɨ tɨ ajta japuan áꞌujca aɨjna ɨ jɨitaꞌa tɨ ramueꞌitɨcɨ ɨ tumin ɨ ruhueꞌiraꞌa cɨmeꞌe , ai mu aɨn pueen ɨ tyaɨtestyamuaꞌameꞌen aɨjna ɨ jɨitaꞌa , majta ɨ tyaɨtejraꞌan , majta ɨ mej seij chuejraꞌa japua eꞌemaꞌacan , ɨ maj majta seij cɨn tiꞌixaxaꞌa ɨ nyuucari .
66017016	Ajta aɨjna tɨ tamuaamuataꞌa avaꞌahuajmee , ɨ mej tieꞌijta aɨjna jamuan ɨ tiꞌitɨ , aɨ mu rajchaɨ́ɨraꞌa muaꞌajuꞌun maɨjna ɨ jɨitaꞌa tɨ ramueꞌitɨcɨ ɨ tumin ɨ ruhueꞌiraꞌa cɨmeꞌe . Majta huaꞌareꞌitixɨꞌɨsin ɨ tyaɨte ɨ maj ráꞌajaahuatyaꞌacaa . Majta caꞌanyejri cɨn tiracáꞌariꞌira tɨj naꞌa ɨ tɨ tiꞌitéechan . Majta raatyacɨꞌɨsin ɨ hueꞌiraꞌaraꞌan . Majta raꞌatyátaira .
66017017	’ Ayaa pu teꞌeme , aꞌini Dioj pu ayan caꞌanijraꞌa huaꞌutaꞌasin mej mi meyan tiraꞌaraꞌasten aꞌij tɨ aɨn tiꞌijxeꞌeveꞌe maɨjna cɨmeꞌe maj ruxaꞌa manaꞌa tyuꞌumuaꞌati . Majta raatatuireꞌen ɨ tiꞌitɨ jemi matɨj manaꞌa tiꞌitɨ ɨ maj cɨn antyujmuaꞌaree . Ayaa mu ráruurén asta naꞌa cai ayan tyaꞌaraurasten aꞌij tɨ Dioj ari tiraataxajtacaꞌa .
66017018	Ajta , aɨjna ɨ jɨitaꞌa ɨ paj raaseij , ai pu aɨn pueen ɨ chajtaꞌana tɨ veꞌe ɨ tɨ tihueꞌijteꞌe aɨme ɨ tajtuhuaani ɨ mej tiꞌitɨ cɨn títyatatí aꞌu tɨ naꞌa iiyan chaanaca japua . — Ayaa pu tinaataꞌixaa aɨjna ɨ tɨ tajapua tiꞌivaɨreꞌe .
66018001	Nyajta seij huaseij ɨ tɨ tajapua tiꞌivaɨreꞌe . Aa pu tajapua vaꞌacámaꞌacaa aɨjna . Eihua pu huapɨꞌɨ tiꞌitɨj cɨn antyujmuaꞌaree . Nain japua pu ajta huatátzarajraa iiyan chaanaca japua aɨjna cɨmeꞌe tɨ tyátaaveꞌe a rujetze .
66018002	Aj puꞌi caꞌanin cɨn huajijhuacaꞌa ayan tɨcɨn : — Puꞌuri hui áꞌavatzɨjxɨ , puꞌuri xaa hui áꞌavatzɨjxɨ aujna u Babilonia , ɨ chajtaꞌana tɨ vivéjmee . Muꞌuri hui maun aꞌuchaatɨme aɨme ɨ tiyaaruꞌu . Puꞌuri ajta huaꞌachiꞌi pueen ɨ xaijnyuꞌucari ɨ maj xanaꞌavisiꞌi seijreꞌe . Au mu aꞌasaca , matɨj manaꞌa puaꞌamua ɨ pinaꞌase ɨ maj xanaꞌavisiꞌi seijreꞌe , ɨ tyaj cai aꞌatzu huaꞌaxeꞌeveꞌe .
66018003	’ Ayaa pu hui tiraaruu , aꞌini aɨ pu caꞌanijraꞌa huaꞌutaꞌa matɨj manaꞌa puaꞌamua ɨ mej seij chuejraꞌa japua eꞌemaꞌacan mej mi meyan cheꞌeta manaꞌa aꞌij puaꞌa huarɨni tɨj ajta huarɨj aɨjna ɨ Babilonia . Aɨj pu hui cɨn Dioj ayan cheꞌeta naꞌa pueijtzi tihuaꞌutaꞌasin aꞌini eecan pu huapɨꞌɨ nyuꞌucamɨꞌɨ aɨjna ɨ Dioj . Aɨme ɨ mej iiyan tieꞌijta ɨ chaanaca japua , matɨj manaꞌa puaꞌamua jamuan huataujxanaꞌacɨre . Majta aɨme ɨ mej tiꞌituaꞌaraca iiyan chaanaca japua , aɨ mu hui meri huataujchijtyaanitacaꞌa maɨjna cɨmeꞌe mej eihua huapɨꞌɨ tíꞌinyacuaꞌatzacaa mej huapɨꞌɨ tíꞌijchaɨca aɨme . — Ayaa pu tyuꞌutaxajtacaꞌa aɨjna ɨ tɨ tajapua tiꞌivaɨreꞌe .
66018004	Nyatɨꞌɨj ni seij huanamuajriꞌi tɨ uteꞌe tejeꞌicáxajtacaꞌa ayan tɨcɨn : — Sataꞌaj hui saun huiracɨɨnye mɨ sej nyatyaɨtestyamuaꞌa pueen , sej si cai sajta seyan autaꞌɨtzen tɨj aɨjna , tɨ ij cai pueijtzi amuaataꞌan ɨ Dioj aꞌij tɨ aɨn raataꞌasin aɨjna ɨ jɨitaꞌa .
66018005	Ee xaa , aɨjna ɨ tɨ cɨn ayan huarɨj , aɨ pu hui ari nain cɨn autyajturaa ɨ Dioj jemi . Puꞌuri xaahui amiteereꞌe ijii u tajapua Dioj tɨ eꞌeseijreꞌe . Ajta aɨn Dioj , aɨ pu ari raꞌutamuaꞌareeriꞌi tɨj naꞌa tɨ cɨn aꞌij puaꞌa tiꞌityujchaꞌɨ .
66018006	’ Cheꞌe ayan tiraacɨꞌɨti tɨj ajta aɨn pueijtzi tihuaꞌutaꞌa ɨ tɨ huaꞌutyaamueꞌitɨ . Cheꞌe ajta hui huaꞌapua tyuꞌutanajchita tɨj naꞌa seij cɨmeꞌe tɨ ayan huarɨj tɨ aꞌij puaꞌa een . Ajta aɨn ɨ vaasu tɨ jetzen rayaꞌaca aɨjna tɨ cɨn huataujtɨmueꞌira , cheꞌe hui ayan raꞌavaꞌɨsteꞌen aɨjna cɨmeꞌe ɨ tɨ huaꞌapua araꞌase ɨ tɨ cɨn huatyátahuan .
66018007	Aɨ pu hui huaꞌujtzaahua rusaɨj , ajta huataujseijratacaꞌa aɨjna cɨmeꞌe tɨ eihua huapɨꞌɨ tíꞌijchaɨcaꞌa . Cheꞌe ruxaꞌa naꞌa tiraacɨꞌɨti tɨꞌij rajpueiitzi aꞌaraꞌani , ajta tɨ huataujxaamɨsteꞌen . Ayaa pu hui tiꞌixaj ɨ rutzajtaꞌa tɨcɨn yee : “ Aɨ pu aɨjna cɨn tiꞌitejvee ɨ jɨitaꞌa tɨ tieꞌijta , ajta ayan tɨcɨn tɨ cai rusaɨjtacaꞌa , tɨ cai aꞌanaj ruxaamɨjtyaꞌa aꞌame . ”
66018008	Aɨj pu hui cɨn caꞌanacan japuan rávaɨjtzi sei xɨcaj cɨmeꞌe tɨ rajpueiitzi aꞌaraꞌani . Aj pu xaa tijcuiꞌini , ajta ruxaamɨjtyaꞌa aꞌame . Ajta ayan tirajpueiitzi aꞌame tujri cɨmeꞌe . Ajta huatyatairiꞌihua , aꞌini eihua pu raayɨꞌɨtɨ ɨ rumuareꞌeriꞌiraꞌa cɨmeꞌe ɨ tavastaraꞌa , aɨjna ɨ Dioj tɨ raꞌuxɨ́jteꞌen . — Ayaa pu tyuꞌutaxajtacaꞌa aɨjna ɨ aꞌatɨ tɨ tajapua tiꞌivaɨreꞌe .
66018009	Ajta aɨme ɨ tajtuhuaani ɨ mej tieꞌijta iiyan chaanaca japua , ɨ maj majta jamuan huataujxanaꞌacɨre , majta jamuan huataujchijtyaanitacaꞌa , matɨꞌɨj raaseij aꞌutɨ áꞌajcɨtzu aɨjna cɨmeꞌe tɨ tyataasin , aɨ mu ruyeinixɨꞌɨn , majta ijhuan maɨjna cɨmeꞌe ɨ chajtaꞌana .
66018010	Majta maɨn , a mu ɨmɨ aꞌuhuistɨraꞌasin maɨjna cɨmeꞌe maj ratzɨɨnyeꞌe ɨ tɨ cɨn rajpueiitzi aꞌame . Ayaa mu tiꞌixaata muaꞌajuꞌun tɨcɨn : — Cuiꞌi xaa , cuiꞌi xaa , muaa mɨ hui pej chajtaꞌana pueen tɨ veꞌe , mɨ paj eihua tiꞌitɨj cɨn antiꞌamuaꞌaree , mɨ paj hui Babilonia pueen , sei xɨcaj pu cɨn ayan tyajaꞌureꞌenye tɨ Dioj maꞌuxɨ́jteꞌe .
66018011	Majta aɨme ɨ mej tiꞌituꞌaraca iiyan chaanaca japua , aɨ mu majta ruyeinixɨꞌɨn , majta ruxaamɨstyaꞌa muaꞌajuꞌun maɨjna cɨmeꞌe ɨ chajtaꞌana aꞌini capu cheꞌe maꞌa aꞌatɨ tɨ tihuaꞌunanai ɨ mej tiꞌituaꞌaraca tiꞌitɨ tɨ naꞌa mej tiꞌitɨcɨ , tɨ puaꞌa ooro , nusu plaata , naꞌari tetej tɨ tyamuaꞌa tiꞌijnajchi , tiꞌitɨ peerla . Majta seica cɨɨxuri tiꞌituaꞌaraca . Capu cheꞌe aꞌatɨ tihuaꞌananairan ɨ tɨ tiꞌimestí , ɨ tɨ nacamua , tɨ taꞌati , tɨ paꞌu . Camu majta cheꞌe huaꞌananaira muaꞌajuꞌun ɨ cɨye maj tuꞌaraca tɨ eihua tiꞌijnajchi naꞌari tiꞌitɨ coobre nusu tyapuustiꞌi nusu aɨjna ɨ tetej ɨ maj racaamete , ɨ maj cɨn tyaꞌantamɨɨmɨteꞌen ɨ tyapueij naꞌari ɨ chun .
66018012	
66018013	Camu majta cheꞌe meyan tihuaꞌananairan ɨ maj cueꞌira tiꞌinaꞌachitaꞌan tiꞌitɨ tzanca , naꞌari tiꞌitɨ tɨ naꞌa tɨ naa tyaꞌaaca nusu cuaaneꞌe naꞌari tiꞌitɨ mirra , naꞌari cuaaneꞌe tɨ cueina , tiꞌitɨ nahuaj , naꞌari aceiti , naꞌari hariina tɨ reꞌen , tiꞌitɨ triigu , ajta yaꞌamuaate maj seijreꞌe huaacasi , naꞌari canyaꞌaxɨ , ajta cahuaayuꞌu . Ajta , aɨjna ɨ carreta maj ruꞌuvaꞌajaapuaj maj muaꞌayeꞌi ɨ cahuaayuꞌu , majta aɨme ɨ maj caꞌanyejri cɨn tiꞌimuareꞌe ruxaꞌaj tyaɨte jemi , camu mij cheꞌe tihuaꞌananairan .
66018014	Ayaa pu tyajaꞌureꞌenye aꞌij tɨ ajmiꞌi tyeꞌeyuꞌusiꞌihuacaꞌa ayan tɨcɨn : — Aɨjna tɨ tyamuaꞌa tiꞌireꞌen , ɨ paj huapɨꞌɨ raxeꞌevaꞌacaa , capu cheꞌe seiraꞌa aꞌame mueetzi jemi . Ajta , naijmiꞌi tɨj naꞌa tɨ huapɨꞌɨ tiꞌijnajchi , ajta tɨ naa seijreꞌe ɨ paj cɨn aꞌatzaahuateꞌe asaɨj , papuꞌuri tyajaꞌurai . Capej cheꞌe tiꞌityauni .
66018015	Majta aɨme ɨ maj tiꞌituꞌaraca , ɨ maj majta maɨjna cɨn huatyaujchijtyaanitacaꞌa maɨjna cɨmeꞌe mej tihuaꞌananairacaꞌa , aɨ mu aꞌɨmɨ huahuistɨraꞌasin , maɨjna cɨmeꞌe maj ratzɨɨnyaꞌa muaꞌajuꞌun tɨ Dioj pueijtzi raataꞌa . Maujyeinixɨꞌɨn , majta caꞌanin cɨn muaataujxaamɨsteꞌesin .
66018016	Ayaa mu tiꞌixaata muaꞌajuꞌun tɨcɨn : — Cuiꞌi xaa , cuiꞌi xaa , muaa pej chajtaꞌana pueen , tɨ veꞌe . Ɨ paj paɨjna tiꞌitéchajcaꞌa ɨ tɨ mestí tɨ naa eꞌen , pajta paɨjna cɨmeꞌe tɨ nacamua , pajta ɨ tɨ paꞌu cɨmeꞌe . Ɨ paj ucaꞌarujtiꞌiriꞌi paɨjna ɨ tɨ ooro cɨn taavijhua , pajta paɨjna cɨmeꞌe ɨ tetej tɨ huapɨꞌɨ tiꞌijnajchi , pajta paɨjna cɨmeꞌe ɨ peerla tiꞌitɨ .
66018017	Sei oora pu hui cɨn , naijmiꞌi tyuꞌuraꞌaxɨ tɨj naꞌa tɨ huapɨꞌɨ tiꞌinajchicaa . Majta aɨme ɨ maj ramɨjhuaca maɨjna ɨ baarcu , majta aɨme ɨ mej tiꞌimɨjhuaca maɨjna jetze ɨ baarcu ɨ maj aꞌacɨɨnye ɨ jaj japua , majta naijmiꞌi ɨ maj hueꞌité viviꞌi , au mu ɨmɨ huahuistɨraa .
66018018	Matɨꞌɨj raaseij maɨjna ɨ cɨtzij tɨ ajtyɨꞌɨmɨ ajcɨtzujtacaꞌa , tɨ tyaꞌajtaiira ɨ chajtaꞌana , matɨꞌɨj mi huataujyeinyajraa . Meyan tɨcɨn : — ¿ Tiꞌitajni maa chajtaꞌa seijraꞌacaa tɨj amɨjna ? Capu hui meꞌe eꞌe chajtaꞌa .
66018019	Matɨꞌɨj mi tiꞌitɨ aváꞌujratziiraxɨ tiꞌitɨ tɨ muiiní ɨ rumuꞌujetze , maj ruyein , majta ruxaamɨsteꞌe . Ayaa mu tiꞌityejíjhuacaꞌa tɨcɨn : — Cuiꞌi xaa , cuiꞌi xaa , muaa hui chajtaꞌana tɨ veꞌe , aꞌini mueetzi mu jetze huataujchijtyaanitacaꞌa matɨj manaꞌa puaꞌamua mej tihueꞌijtyaꞌacaa aɨme ɨ maj baarcu jetze antacɨꞌɨca ɨ jaj japua . Aɨ mu hui cɨn huataujchijtyaanitacaꞌa maɨjna cɨmeꞌe pej eihua huapɨꞌɨ tíꞌijchaɨcaꞌa . — Ayaa mu tyuꞌutaxajtacaꞌa aɨme ɨ tyaɨte .
66018020	Sajta muan , mɨ saj tajapua eꞌeseijreꞌe , sataꞌaj huataujtyamuaꞌaveꞌen , sajta muan , mɨ saj rɨꞌɨ tiꞌiteseijreꞌe ɨ Dioj jemi , sajta muan , mɨ tɨ Dioj amuaꞌantihuau , sej siꞌi tihuaꞌutaꞌixaateꞌen ɨ tyaɨte , sajta muan , mɨ saj Dioj jetze maꞌacan tiꞌixaxaꞌataꞌa . Sataꞌaj huataujtyamuaꞌaveꞌen saɨjna cɨmeꞌe tɨ Dioj ayan tyajamuaaxaꞌapɨꞌɨntariꞌiriꞌi aɨjna cɨmeꞌe tɨ raꞌuxɨ́jte aɨjna ɨ jɨitaꞌa .
66018021	Aj puꞌi saɨj tɨ tajapua tiꞌivaɨreꞌe , tɨ ajta eihua huapɨꞌɨ rucaꞌanye , aɨ pu tetej ájtɨ tɨ ayan seijraꞌacaa tɨj aɨjna ɨ maj cɨn tyáꞌatɨꞌɨxɨca . Aj puꞌi raꞌatyájrai ɨ jaj tzajtaꞌa tɨ veꞌe . Ayaa pu tyuꞌutaxajtacaꞌa tɨcɨn : — Ayaa pu hui cheꞌeta naꞌa eenyeꞌequeꞌe raatyáuuna aɨjna ɨ chajtaꞌana tɨ veꞌe , tɨ ayan tyajaꞌarajtyahuaa tɨcɨn Babilonia . Capu cheꞌe meꞌe eꞌe seiraꞌa aꞌame .
66018022	Camu cheꞌe meyan namuaara muaꞌajuꞌun aɨme ɨ mej tiꞌicuinaca aɨjna jetze ɨ aarpa nusu aɨme ɨ maj tiꞌicuinaca ruchuicari cɨmeꞌe . Camu hui majta namuaara muaꞌajuꞌun muejmi jemi aɨme ɨ mej tiꞌicɨꞌɨsita tuuturuꞌu jetze naꞌari aɨme ɨ maj ucaajíꞌihua muaꞌayeꞌi ɨ trompeeta jetze . Majta aɨme ɨ mej tiꞌimɨjhuaca , matɨj manaꞌa puaꞌamuaca , aꞌijtɨ manaꞌa tiraayɨꞌɨtɨ , camu hui cheꞌe muejmi jemi seiraꞌa muaꞌajuꞌun . Camu xaa nyaꞌu aꞌatzu . Camu majta cheꞌe namuaara muaꞌajuꞌun aɨme ɨ mej tyáꞌatɨꞌɨxɨca .
66018023	’ Ajta , capu hui cheꞌe aꞌatáa aꞌame muejmi jemi ɨ taij tɨ huatatza aꞌayeꞌi ɨ huaꞌachiꞌi tzajtaꞌa . Capu ajta cheꞌe ayan namuaara aꞌame maj xaahuaani cɨn tyuꞌutaxaj aɨme ɨ maj mauchan huanényaɨchacaꞌa , ajta maj mauchan huavɨɨche , aꞌini aɨme ɨ maj muejmi jemi tiꞌituꞌaracaꞌa , ai mu maɨn pueenyaꞌa ɨ mej yan japuan seijraꞌacaa ɨ chaanaca , ɨ maj majta vivejmeꞌen cɨn títyatatyáꞌacaꞌa . Pajta peyan tihuaꞌucuanamua matɨj manaꞌa puaꞌamua ɨ maj seij chuejraꞌa japua eꞌemaꞌacan paɨjna cɨmeꞌe pej peyan huataꞌaseijratacaꞌa paj huapɨꞌɨ naa seijreꞌe aɨme jemi mej mi meyan huarɨni tɨ aꞌij puaꞌa een ɨ Dioj jemi .
66018024	Ai pu ajta aɨn pueen tɨ huaꞌucuii naijmiꞌica aɨme ɨ maj Dioj jetze maꞌacan tiꞌixaxaꞌataꞌa , majta aɨme ɨ maj rɨꞌɨ tiꞌiteseijraꞌacaa ɨ Dioj jemi . Ee xaa nyaꞌu , aɨ pu huaꞌucuii matɨj manaꞌa puaꞌamua huácuiihuacaꞌa iiyan chaanaca japua , tɨj naꞌa jajcua ɨmɨ , tɨ ajta ijii .
66019001	Nyatɨꞌɨjta ni huaꞌunamuajriꞌi ɨ maj tajapua caꞌanin cɨn tiꞌichuiicacaꞌa . Cu xuee eihua huapɨꞌɨ ajtyáxɨɨracaꞌa aɨme ɨ maj tiꞌichuiicacaꞌa . Meyan tɨcɨn : Aleluuya , ticheꞌe rɨꞌɨ tiraataꞌan ɨ taDioj , aꞌini aɨ pu ari tuꞌirajtuaa , aɨ pu jetze aꞌuveꞌeme ɨ tyaj cɨn rɨꞌɨ tiraꞌutaseij , ajta ai pu aɨn pueen ɨ tɨ nain cɨn antyujmuaꞌaree .
66019002	Tzaahuatiꞌiraꞌa pu cɨn huaꞌaxɨjteꞌe , ajta ayan tiraavijteꞌe tɨ aɨn pueijtzi huaꞌataꞌaca . Aɨ pu ari raꞌuxɨjte aɨjna ɨ jɨitaꞌa tɨ vaꞌacan cɨn tiꞌityavaacaꞌa , aɨjna ɨ jɨitaꞌa tɨ ruhueꞌiraꞌa cɨn ramueꞌitɨcaꞌa ɨ tumin , tɨ ajta caꞌanijraꞌa huaꞌutaꞌa aɨme ɨ maj an japuan huachaatɨmaꞌacaa an chaanaca japua mej mi aꞌij puaꞌa huarɨni maɨjna cɨmeꞌe maj jamuan huataujxanaꞌacɨre . Dioj pu ajta pueijtzi raataꞌa aɨjna cɨmeꞌe tɨ aɨn jɨitaꞌa ayan huaꞌucuii aɨme ɨ maj ravaɨreꞌe ɨ Dioj .
66019003	Majtahuaꞌa mu huajijhuacaꞌa meyan tɨcɨn : — Aleluuya , eecan pu jetzen ájcɨtzúuta aꞌame tɨj naꞌa rusen cɨmeꞌe . — Ayaa mu tyuꞌutaxajtacaꞌa .
66019004	Majta aɨme ɨ vaujsi ɨ maj seite japuan muaacua araꞌase , majta ɨ maj muaacua , ɨ maj majta ruuri , naijmiꞌi mu aꞌicaujtuuxɨ , mej mi raatyaanajche maɨjna ɨ Dioj ɨ tɨ aꞌacajca ɨpuari japua . Meyan tɨcɨn : — Cheꞌe ayan tyajaꞌureꞌenyen . Aleluuya .
66019005	Tɨꞌɨqui saɨj huajijhuacaꞌa tɨ aun aꞌutyavaacaꞌa ajna vejliꞌi jetzen ɨ maj japuan tiꞌimuaɨꞌɨvajtaca . Ayan tɨcɨn : Sataꞌaj rɨꞌɨ tiraataꞌan saɨjna ɨ Dioj , naijmiꞌi muan mɨ saj ravaɨreꞌe ɨ Dioj . Capu amɨn aꞌij tɨ puaꞌa seyan vivejmeꞌen cɨn títyatatí naꞌari saj cɨleꞌenyeꞌen cɨn títyatatí .
66019006	Nyatɨꞌɨj ni nyajtahuaꞌa huaꞌunamuajriꞌi aɨme . Cu xuee eihua huapɨꞌɨ ajtyáxɨɨracaꞌa . Ajta , matɨꞌɨj tyuꞌutaxajtacaꞌa , ayaa pu namuajraꞌacaa tɨj jaj tɨ tetej tzajtaꞌa mɨꞌɨya . Ayaa pu ajta namuajraꞌacaa cumu mej tenyuucaꞌan . Meyan tɨcɨn : Aleluuya , ticheꞌe rɨꞌɨ tiraataꞌan ɨ Dioj , aꞌini puꞌuri nain cɨn tieꞌijta aɨjna ɨ tavastaraꞌa ɨ tɨ taDioj pueen .
66019007	Ticheꞌe teyan huatatatyamuaꞌaveꞌen , tyajta teyan tiraatataujtziꞌireꞌen , tej ti rɨꞌɨ tiraataꞌan aꞌini puꞌuri ajna tyajaꞌureꞌenye tɨ aɨn Canyaꞌa huatyenyaɨche . Ajta aɨn ɨraꞌaraꞌan , puꞌuri rɨꞌɨ huaujruu .
66019008	Ayaa pu tiraataꞌa tɨ tyuꞌutaujchejte aɨjna cɨmeꞌe ɨ cɨɨxuri tɨ mestí , tɨ ajta naa een , tɨ tyámastájyeꞌi , tɨ cai aꞌatzu chuaamua .
66019009	Ajta ɨ tɨ tajapua tiꞌivaɨreꞌe , ayaa pu tinaataꞌixaa tɨcɨn : — Pataꞌaj raꞌuteyuꞌuxa yee : “ Rɨꞌɨ pu tihuaꞌutaꞌa aɨme ɨ tɨ Dioj huaꞌutaꞌinee mej tyuꞌucuaꞌani jamuan aɨjna ɨ Canyaꞌa ajna xɨcajraꞌan tɨ jetzen huatényaɨchi . ” Aj puꞌi ayan tinaataꞌixaa tɨcɨn : — Ayen tiꞌayajna ɨ Dioj jemi aꞌij nyej nyauchan timuéꞌixaa .
66019010	Cɨmeꞌen puꞌu ayan tinaataꞌixaa , nyatɨꞌɨj ni aꞌicantutzi aꞌu tɨ aꞌaraɨɨcajme nyej ni raatyaanajche . Ajta aɨn , ayaa pu tinaataꞌixaa tɨcɨn : — Capej hui peyan nyaruuraj aꞌini nyaa nu neyan cheꞌeta nyanaꞌa tiꞌivaɨreꞌe ɨ Dioj jemi patɨj muaa , majta aɨme ɨ aꞌihuaamuaꞌa ɨ maj meyan tyaꞌanxájta maɨjna cɨmeꞌe aꞌij tɨ tyuꞌutaxajtacaꞌa ɨ Jesús , majta aꞌij tɨ aɨn huarɨj . Pataꞌaj paɨjna huatyaanajche ɨ Dioj , aꞌini aɨjna ɨ nyuucari tɨ cɨmeꞌen raxaj aꞌij tɨ tyuꞌutaxajtacaꞌa ɨ Jesús , au pu jetze aꞌuveꞌeme ɨ xaijnyuꞌucari tɨ Dioj jetzen maꞌacan tiꞌixaxaꞌa . — Ayaa pu tyuꞌutaxajtacaꞌa aɨjna ɨ aꞌatɨ .
66019011	Nyatɨꞌɨj ni raaseij tɨ antacuuniꞌihuacaꞌa u tajapua . Maꞌacui xaa , cahuaayuꞌu pu an aꞌutyavaacaꞌa . Naa pu tiꞌicueinaraꞌa , ajta aɨn ɨ tɨ japuan avaꞌaca , ayaa mu ratamuaꞌamua tɨcɨn , “ Ɨ tɨ nain cɨn tyaꞌaste , ajta tɨ tzaahuatiꞌiraꞌa cɨn tiꞌixaxaꞌa . ” Aɨ pu xaꞌapɨꞌɨn ayan rɨcɨ aɨjna cɨmeꞌe tɨ huaꞌaxɨjteꞌe ɨ tyaɨte aꞌij tɨ tiraavijteꞌe . Ajta ayaa pu cheꞌeta naꞌa tiꞌinyaꞌuseꞌe .
66019012	Yaa pu seijreꞌe ɨ jɨꞌɨsaaraꞌan jetze tɨj taij tɨ aꞌataa . Eecan pu utyarujtiꞌihuajmee ɨ curuun . Ajta jetzen pu teꞌeyuꞌusiꞌi aꞌij tɨ antyahuaa . Ajta , capu aꞌatɨ yauꞌeite aꞌij tɨ huataujmuaꞌa , silu aɨ puꞌu naꞌa rusaɨj yauꞌeite .
66019013	Ayaa pu eꞌenyeꞌen tiꞌitéchajcaꞌa ɨ cɨɨxuri tɨ tɨtɨꞌɨj , ajta xuureꞌe raaméiriꞌihuajmaꞌacaa . Ayaa mu majta raatamuáꞌa tɨcɨn , “ Aɨjna ɨ nyuucari tɨ cɨmeꞌen raxaj ɨ Dioj . ”
66019014	Majta cujtaꞌan huajuꞌucaa aɨme ɨ xantaaruꞌu maj tajapua eꞌemaꞌacan . Ayaa mu eꞌenyeꞌen tiꞌitéchajcaꞌa ɨ cɨɨxuri , tɨ mestí , tɨ ajta naa een . Naa pu tiꞌicueina , ajta naa tiꞌiseijraꞌacaa ɨ tihuaꞌacɨɨxu , ajta capu aꞌatzu tiꞌichuamuaviꞌicaa . Aɨ mu cujtaꞌan huajuꞌucaa ɨ ma taꞌaveꞌeteꞌete aɨme japua ɨ cahuaayuꞌu maj cueina .
66019015	Ajta aɨn nyuucaraꞌaraꞌan , ayaa pu huaꞌaruuren ɨ tyaɨte tɨj aꞌatɨ tiꞌitɨ antisijchacaꞌa aɨjna cɨmeꞌe ɨ chun . Ayaa pu pueijtzi tihuaꞌutaꞌasin aɨme ɨ mej seij chuejraꞌa japua eꞌemaꞌacan aɨjna cɨmeꞌe ɨ runyuuca . Caꞌanyejri pu cɨn tihuaꞌutaijteꞌesin . Ajta , huaꞌa japua pu ráavaɨjtzi tɨj naꞌa ɨ tɨ cɨn huapɨꞌɨ nyuꞌucamɨꞌɨ ɨ Dioj , tɨ nain cɨn antyujmuaꞌaree .
66019016	Jetzen ɨ cɨɨxuraꞌaraꞌan , ajta aꞌu tɨ ajtaveꞌe ɨ chun , ayaa pu teꞌeyuꞌusiꞌi aꞌij maj ratamuaꞌamua tɨcɨn : “ Huaꞌatajtuhuan aɨme ɨ tajtuhuaani , ajta , tɨ tihueꞌijteꞌe aɨme ɨ maj majta tieꞌijta ” .
66019017	Nyatɨꞌɨj ni aꞌatɨ huaseij tɨ tiꞌivaɨreꞌe u tajapua . Antyɨꞌɨmɨ pu aꞌutyavaacaꞌa ɨ xɨcaj jetze . Caꞌanin pu cɨn huaꞌutajée matɨj manaꞌa puaꞌamuacaa ɨ pinaꞌase ɨ maj cɨꞌɨcacaj , ɨ maj majta ráꞌaraꞌive u uteꞌe . Ayan tɨcɨn : — Iiyaꞌa xuꞌu hui , mu aꞌuvaꞌajuꞌun sej si seyan tyuꞌucuaꞌani saɨjna cɨmeꞌe tɨ Dioj ayan tyajaꞌamuamin .
66019018	Sej si hui raacuaꞌani saɨjna ɨ huaꞌahueꞌiraꞌa aɨme ɨ maj tieꞌijta naꞌari huaꞌahueꞌiraꞌa ɨ huaꞌacapitan ɨ xantaaruꞌu . Sajta seyan raacuaꞌani huaꞌahueꞌiraꞌa saɨme ɨ tyetyaca ɨ maj eihua rucacaꞌanye , sajta hui huaꞌahueꞌiraꞌa ɨ cahuaayuꞌu , sajta huaꞌahueꞌiraꞌa saɨme ɨ maj avéꞌetyeꞌete . Nain xu hui cuaꞌani huaꞌahueꞌiraꞌa ɨ tetyaca , capu amɨn aꞌij tɨ puaꞌa meyan ruxaahua áꞌujhuaꞌanyeꞌen nusu maj caꞌanyejri cɨn tiꞌimuaraꞌacaa . Capu amɨn aꞌij ajta tɨ puaꞌa mej vivejmeꞌen títyatatí nusu meyan cɨleꞌenyeꞌen cɨn tiꞌivaɨreꞌe . Muan xu hui xaa huaꞌacuaꞌani ɨ huaꞌahueꞌiraꞌa . — Ayaa pu tyuꞌutaxajtacaꞌa aɨjna tɨ tajapua tiꞌivaɨreꞌe .
66019019	Nyatɨꞌɨj ni huaꞌuseij maj eꞌetyujsaɨraꞌacaa aɨjna ɨ aꞌatɨ tɨ huapɨꞌɨ áꞌatyesiꞌireꞌe , majta aɨme ɨ maj yan tieꞌijta i chaanaca japua . Huaꞌa jamuan ɨ ruxantaaruꞌustyamuaꞌa , aɨ mu eꞌetyujsaɨj mej mi raatyenyaꞌusiꞌiteꞌen maɨjna ɨ tɨ avaꞌaca ɨ cahuaayuꞌu japua , majta maɨme ɨ xantaaruꞌustyamuaꞌameꞌen .
66019020	Ajta aɨjna ɨ aꞌatɨ tɨ huapɨꞌɨ áꞌatyesiꞌireꞌe , aɨ pu huatéviꞌiriꞌihuacaꞌa aɨjna jamuan tɨ hueꞌitzi cɨn tiꞌixaxaꞌataꞌa aɨjna jetze maꞌacan . Ajta , aɨjna ɨ tɨ huapɨꞌɨ áꞌatyesiꞌireꞌe , aɨ pu tyuꞌumuarej ɨ maj cɨn rɨꞌɨ tiraꞌutaseij . Ayaa pu een cɨn huaꞌucuanamua aɨme ɨ maj raꞌancuraꞌa maɨjna ɨ maj huaꞌa jetze aꞌayuꞌusiꞌi aꞌij tɨ antyahuaa aɨjna ɨ jaꞌatɨ . Majta ratyaanajchacaꞌa aɨjna ɨ tiꞌitɨ tɨ ayan éenyaꞌa seijreꞌe tɨj aɨjna ɨ jaꞌatɨ tɨ huapɨꞌɨ áꞌatyesiꞌireꞌe . Cɨmeꞌen maj huavíviꞌiriꞌihuacaꞌa aɨme ɨ maj huaꞌapua , matɨꞌɨj mi man huajeꞌetyaahuaꞌaxɨ ruuricaa ajna aꞌahuaꞌa aꞌalaguun aꞌu tɨ azufre cɨn aꞌajtaasin .
66019021	Ajta , aɨjna tɨ cahuaayuꞌu japua avaꞌaca , aɨ pu ayan huaꞌaruu ɨ seica ɨ maj raꞌastijraꞌacaa maɨjna tɨ huapɨꞌɨ áꞌatyesiꞌireꞌe . Aɨ pu rusaɨj huaꞌucuii aɨjna cɨmeꞌe ɨ runyuuca tɨ ayan tiꞌivaɨreꞌe tɨj chun tɨ eꞌijninyei teneꞌetzeꞌen . Majta naijmiꞌi ɨ pinaꞌase , aɨ mu huájuꞌuxai tyamuaꞌa eihua maɨjna cɨmeꞌe ɨ huaꞌahueꞌiraꞌa aɨme ɨ maj huácuiihuacaꞌa .
66020001	Nyatɨꞌɨj ni seij huaseij tɨ tajapua tiꞌivaɨreꞌe . U uteꞌe pu ávaꞌacámaꞌacaa . Aɨ pu ajta yaavi huáchuisimaꞌa aɨjna tɨ cɨn teꞌityaanan aꞌu tɨ eꞌetyacun tɨ huápɨꞌɨ aꞌucatee . Aɨ pu ajta huapijsimaꞌa tiꞌitɨ cadeena , tɨ vivéjmee .
66020002	Aj puꞌi raateeviꞌi aɨjna ɨ cuꞌucuꞌu , aɨjna tɨ jajcua ɨmɨ huataseijre . Ai pu aɨn pueen ɨ tɨ ayan antyahuaa tɨcɨn tiyaaruꞌu , ajta Satanás . Aj puꞌi raꞌijtápe tɨ ij aꞌateeviꞌin aꞌachu cumu seiviꞌiraꞌa ninyeꞌiraꞌa .
66020003	Aj puꞌi aun yaꞌucajrai aꞌu tɨ eꞌetyacun . Ajta raꞌatyaana . Tiꞌitɨ pu ajta ancaaviꞌijte tɨꞌij cai cheꞌe huaꞌacuanamua aɨme ɨ mej seij chuejraꞌa japua eꞌemaꞌacan asta naꞌa cai teꞌentipuaꞌariteꞌen sei viꞌiraꞌa ninyeꞌiraꞌa . Aj puꞌi xaa , ayan tyuꞌujxeꞌeveꞌe maj ráꞌijxɨjta tɨꞌi aꞌatzu aꞌateeviꞌin tɨ ruxaahua áꞌuchaꞌacanyeꞌen .
66020004	Nyatɨꞌɨj ni ɨpuari tyuꞌuseij , nyajta nyaɨme ɨ mej jetzen acátyeꞌetyaꞌa . Ai mu aɨn pueen ɨ maj raꞌancuraꞌa maj maɨjna cɨn antyujmuaꞌaréera maj huaꞌuxɨjteꞌen ɨ tyaɨte . Nyajta eꞌeyan huaꞌaxaijnyuꞌuca huaseij aɨme ɨ maj hueꞌijveiichixɨ ɨ huaꞌamuꞌu jetze maɨjna cɨmeꞌe maj tyuꞌutaxajtacaꞌa maɨjna jetze maꞌacan ɨ Jesús , majta maɨjna cɨmeꞌe maj raꞌastijraꞌacaa maɨjna ɨ nyuucari tɨ cɨmeꞌen raxaj ɨ Dioj . Majta aɨme , camu raatyanajchacaꞌa maɨjna ɨ jaꞌatɨ tɨ huapɨꞌɨ áꞌatyesiꞌireꞌe , camu majta raatyanajchacaꞌa ɨ tɨ ravaɨreꞌe . Camu majta raꞌancuraꞌa ɨ tɨ teꞌeyuꞌusiꞌihuacaꞌa ɨ huaꞌacuaatzeꞌe nusu ɨ huaꞌamuajcaꞌa jetze aꞌij tɨ yeꞌi antyahuaa aɨjna ɨ aꞌatɨ tɨ huapɨꞌɨ áꞌatyesiꞌireꞌe . Aɨ mu majta huatarú jamuan ɨ Cɨriistuꞌu , majta maɨjna cɨn tiꞌityavaacaꞌa matɨj tajtuhuaani tɨj naꞌa sei viꞌiraꞌa ninyeꞌiraꞌa cɨmeꞌe .
66020005	Ai mu aɨn pɨrɨcɨ ɨ maj anacai huatarujsin ɨ mej meri huacuii . Majta ɨ seica , ɨ mej meri huacuii , camu meyan majtahuaꞌa huatarú asta naꞌa cai teꞌentipuaꞌariteꞌen sei viꞌiraꞌa ninyeꞌiraꞌa .
66020006	Rɨꞌɨ pu tiraataꞌa ɨ aꞌatɨ tɨ ayan tiꞌijcɨꞌɨti , tɨ ajta huatarujsin huaꞌa jamuan ɨ maj anáatyáꞌa mu aꞌitajuꞌun huaꞌa tzajtaꞌa ɨ mɨꞌɨchitye . Rɨꞌɨ pu tiraataꞌa aꞌini Dioj pu ari huatauraꞌate ɨ rujemi aɨjna ɨ aꞌatɨ . Capu ajta cheꞌe rɨꞌɨrista aꞌame tɨ ajtahuaꞌa huamɨꞌɨni tɨj naꞌa rusen cɨmeꞌe , silu ayaa pu aɨjna cɨn teꞌentyaruti tɨꞌij tiꞌitɨ cɨn tiꞌivaɨraꞌa ɨ Dioj jemi , ajta jemin ɨ Cɨriistuꞌu . Aɨ pu jamuan tyuꞌutaijta . Ayaa pu aꞌateeviꞌi aꞌachu sei viꞌiraꞌa ninyeꞌiraꞌa .
66020007	Tɨꞌɨj teꞌentipuaꞌare ɨ sei viꞌiraꞌa ninyeꞌiraꞌa , aj puꞌi ayan huatatuiihua aɨjna ɨ Satanás aujna aꞌu tɨ eꞌetyanamiꞌihuacaꞌa .
66020008	Tɨꞌɨqui aꞌitamé tɨꞌij huaꞌucuanamuan aɨme ɨ mej seij chuejraꞌa japua eꞌemaꞌacan , matɨj manaꞌa puaꞌamua yen seijreꞌe iiyan chaanaca japua , tɨj naꞌa Teijmataꞌa pujmeꞌen , ajta Huaahuata pujmeꞌen , ajta Cuameche , ajta Tzereemen . Aɨme pu tisaɨreꞌesin ɨ mej meyan huataujmuaꞌa tɨcɨn Gog , ajta aɨme ɨ seica ɨ mej meyan huataujmuaꞌa tɨcɨn Magog . Ayaa mu araꞌase aꞌachu tɨ caj tíꞌitej ɨ sej tɨ huaca aꞌutɨ avastɨmee ɨ jaj tɨ veꞌe . Ajta aɨn ɨ cuꞌucuꞌu huaꞌajsaɨreꞌesin mej mi huatenyaꞌuseꞌen .
66020009	Matɨꞌɨj mi nain japua áꞌujhuaꞌanyaꞌa tɨj naꞌa caj tɨ auyauj ɨ chuej japua . Matɨꞌɨj mi rajnáj aꞌu mej tyaꞌutyáꞌɨnaamuacaꞌa aɨme ɨ maj rɨꞌɨ tiꞌiteseijreꞌe ɨ Dioj jemi , majta rajnáj maɨjna ɨ chajtaꞌana tɨ huapɨꞌɨ huaꞌaraanajchi aɨme ɨ maj tyaɨtestyamuaꞌameꞌen pueen ɨ Dioj . Ajta , taij pu u eꞌicajve u tajapua . Ajta huaꞌutyaatai aɨme ɨ maj jamuan áꞌujhuaꞌanyaꞌa ɨ tiyaaruꞌu .
66020010	Ajta aɨn ɨ tiyaaruꞌu tɨ huaꞌucuanamua , au pu eꞌetyériihuacaꞌa aꞌutɨ a aꞌalaguun aꞌu tɨ azufre aꞌataa , aꞌu tɨ ajta eꞌeseijreꞌe aɨjna ɨ aꞌatɨ tɨ huapɨꞌɨ áꞌatyesiꞌireꞌe , ajta aɨjna tɨ ravaɨraꞌacaa , aɨjna tɨ hueꞌitzi cɨn tiꞌixaxaꞌataꞌa aɨjna jetze maꞌacan tɨ huapɨꞌɨ áꞌatyesiꞌireꞌe . Au mu mi rajpueiitzi muaꞌajuꞌun nain xɨcaj tzajtaꞌa , ajta nain tɨcaꞌari tzajtaꞌa tɨj naꞌa rusen cɨmeꞌe .
66020011	Nyatɨꞌɨj ni ɨpuari huaseij tɨ veꞌe . Naa pu tiꞌicueinaraꞌa . Nyajta nyaɨjna huaseij ɨ tɨ acajca . Ajta ɨ chaanaca , ajta aɨjna ɨ tajapua , aa huaujpuaꞌarixɨ maɨjna jemi . Camu cheꞌe meꞌe eꞌeseijraꞌacaa .
66020012	Nyatɨꞌɨj ni nyaɨme huaseij ɨ mej meri huacuii , ɨ mej vivejmeꞌen cɨn títyatatyáꞌacaa , majta ɨ maj cɨleꞌenyaꞌa cɨn tiꞌivaɨraꞌacaa . Au mu aꞌareꞌevaacaa maɨjna jemi ɨ ɨpuari . Majta seica raꞌutacuuracaꞌa ɨ yuꞌuxari . Majta seij autacuuracaꞌa ɨ yuꞌuxari tɨ jetzen teꞌeyuꞌusiꞌi aꞌij maj antyaꞌaruu ɨ mej meyan ruuri huatyaturaasin ɨ Dioj jemi . Dioj pu ajta huaꞌuxɨjte aɨme ɨ mej meri huacuii maɨjna cɨmeꞌe aꞌij tɨ teꞌeyuꞌusiꞌihuacaꞌa ɨ yuꞌuxari jetze , ɨ tɨ jetzen ayan tyaꞌaxa aꞌij maj huarɨj matɨꞌɨj mauj ruuricaa , saɨj ajta saɨj .
66020013	Matɨj manaꞌa puaꞌamua ɨ maj aujamɨ ɨ jaj tzajtaꞌa , aɨ mu huatarú . Majta ɨ seica , ɨ maj huacuii aꞌutɨ naꞌa , capu amɨn tiꞌitɨ pɨrɨcɨ ɨ tɨ huaꞌucuii naꞌari aꞌutɨ aꞌutyajturaa ɨ huaꞌaxaijnyuꞌuca , naijmiꞌi mu majtahuaꞌa huatarú . Ajta Dioj pu naijmiꞌica aꞌuxɨ́jte aɨjna cɨmeꞌe aꞌij mej titetyújchaɨcaꞌa matɨꞌɨj mauj ruuricaa .
66020014	Cɨmeꞌen puꞌu huaꞌuxɨjte , aɨ pu raꞌupuaꞌari naijmiꞌica tɨ tiꞌityacuiꞌica , ajta aujna aꞌu maj aꞌutyajturaa ɨ mej meri huacuii , ɨ tɨ ayan tyajaꞌarajtyahuaa tɨcɨn Hades . Naijmiꞌica pu atyaahuaꞌaxɨ aɨjna jetze ɨ aꞌalaguun tɨ azufre cɨn áꞌataacaꞌa . Ai pu aɨn pueen ɨ maj huaꞌapuacajretze huacuiꞌini , maj maun aꞌutyaturaasin maujna jetze ɨ aꞌalaguun tɨ azufre cɨn aꞌataa .
66020015	Tɨ puaꞌa cai ayan teꞌeyuꞌusiꞌihuacajcheꞌe aꞌij tɨ saɨj antyahuaa aɨjna jetze ɨ yuꞌuxari tɨ jetzen teꞌeyuꞌusiꞌihuacaꞌa aꞌij maj antyaꞌaruu aɨme ɨ maj ruuri huatyaturaasin ɨ Dioj jemi , ayaa pu tiꞌijruuren aɨjna ɨ aꞌatɨ tɨ cai áꞌayuꞌusiꞌihuacaꞌa . Dioj pu raꞌatyajraisin aɨjna jetze ɨ aꞌalaguun tɨ azufre cɨn aꞌataa .
66021001	Nyatɨꞌɨj ni raaseij a uteꞌe tɨ ari jajcuacan cɨn seijreꞌe . Ajta ɨ chaanaca , ayaa pu cheꞌeta naꞌa jajcuacan cɨn seijreꞌe . Ajta a uteꞌe tɨ miꞌimaꞌacan , ajta ɨ chaanaca tɨ miꞌimaꞌacan , capu cheꞌe meꞌe jeꞌeseijraꞌacaa . Ajta ɨ jaj tɨ veꞌe , capu ajta cheꞌe seijraꞌacaa aꞌini naijmiꞌi pu ahuaujpuaꞌarixɨ .
66021002	Nyatɨꞌɨj ni raaseij tɨ ávaꞌacámaꞌacaa a uteꞌe aꞌu tɨ Dioj eꞌeseijreꞌe aɨjna ɨ chajtaꞌana tɨ Dioj huatauraꞌate . Ayaa pu tyajaꞌarajtyahuaa tɨcɨn Jerusalén tɨ jajcua . Ayaa pu huaujruu aɨjna ɨ chajtaꞌana tɨj ajta jɨitaꞌa rɨꞌɨ tyuꞌutyaujchejte tɨꞌɨj ari huatevicheꞌesin .
66021003	Nyatɨꞌɨj ni raanamuajriꞌi tɨ caꞌanin cɨn tyuꞌutaxajtacaꞌa ɨ aꞌatɨ tɨ aun aꞌutyavaacaꞌa jemin ɨ ɨpuari . Ayaa pu tyuꞌutaxajtacaꞌa tɨcɨn : — Xaaseij , muan , aꞌini puꞌuri hui huataseijreꞌesin huaꞌa jemi ɨ tetyaca aɨjna ɨ chiꞌiraꞌan ɨ Dioj . Aɨ pu huatyaturaasin huaꞌa jemi , majta aɨme , aɨ mu tyaɨtejraꞌan pueenyaꞌa muaꞌajuꞌun . Ajta ɨ Dioj , aɨ pu rusaɨj seiraꞌa aꞌame huaꞌa jemi .
66021004	Rɨꞌɨ pu hui tihuaꞌutaꞌasin mej mi cai cheꞌe tiꞌitɨj cɨn ruxaamɨstyaꞌa . Camu cheꞌe cuiꞌini . Camu cheꞌe maɨjna cɨn ruxaamɨstyaꞌa muaꞌajuꞌun maɨjna cɨmeꞌe tɨ saɨj huamɨꞌɨ . Camu majta cheꞌe ruyeinyaj muaꞌajuꞌun , camu cheꞌe meyan tirajpueiitzi muaꞌajuꞌun maɨjna cɨmeꞌe tɨ tiꞌitɨ huaꞌacucuiꞌi , aꞌini aɨjna ɨ tɨ miꞌimaꞌacan , aɨ pu ari ahuaujpuaꞌarixɨ . — Ayaa pu tyuꞌutaxajtacaꞌa aɨjna ɨ aꞌatɨ .
66021005	Ajta aɨn ɨ tɨ ɨpuari jetze acajca , ayaa pu tyuꞌutaxajtacaꞌa tɨcɨn : — Maꞌacui xaa , naijmiꞌi ɨ tɨ tiꞌiseijreꞌe , nyaa nu hui raajajcuareꞌen . Ajta ayan tɨcɨn : — Auteeyuꞌuxa aɨjna , aꞌini nyaa nu tzaahuatiꞌiraꞌa cɨn tiꞌixaxaꞌa nyaɨjna cɨmeꞌe tɨ ayan tiꞌayajna .
66021006	Aj puꞌi ayan tinaataꞌixaa tɨcɨn : — Puꞌuri icu . Antipuaꞌaracaꞌa . Nyaa nu hui nyaɨn pueen i nyaj anajca , nyajta i nyaj uveꞌetyajtɨ . Nyaa nu jajcua ɨmɨ huataseijre , nyajta nain nu tyuꞌutaahuacaꞌa tɨ yen tiꞌiseijreꞌe . Nyajta nu nain cɨn raanaijmiꞌireꞌe tɨj naꞌa tɨ ajta tiꞌiseijreꞌe . Aꞌatɨ tɨ naꞌa tɨ nyeetzi jemi aꞌujcaꞌanyen nyej ni neyan tiraataꞌan ɨ́ tɨ tiraꞌaturaateꞌe ɨ tzajtaꞌan , huaapuaꞌa nu tiraataꞌasin nyaɨjna ɨ jaj tɨ aun eꞌiraninyei aꞌu tɨ aꞌajaijxa . Jaj nu xaa tiraataꞌasin tɨ cɨn ruuri aꞌame tɨj naꞌa rusen cɨmeꞌe .
66021007	Ajta aɨn tɨ tyuꞌutyaamueꞌitɨ , ayaa pu tiꞌijcɨꞌɨti . Nyaa nu Diojraꞌan pueenyaꞌa naꞌame , ajta aɨn , niyauj pu pueenyaꞌa aꞌame .
66021008	’ Majta aɨme matɨj manaꞌa puaꞌamua maj aꞌij puaꞌa tiꞌityetyújchaꞌɨ nyeetzi jemi , ayaa pu tihuaꞌacɨꞌɨti maj maun aꞌutyaturan aꞌalaguun tɨ azufre cɨn aꞌataasin . Ai pu aɨn pueen ɨ maj cɨn huaꞌapuacajretze huacuiꞌini . Au mu aꞌutyaturaasin aɨme ɨ maj cai áꞌujcaꞌanye maj rajpueijtzi nyeetzi jetze maꞌacan , majta aɨme ɨ maj cai tyaꞌatzaahuateꞌe , majta aɨme ɨ maj huáꞌanahuaꞌaca naijmiꞌica , ɨ tɨꞌɨrii , ma juuca , majta ma tyetyaca . Majta seica maun aꞌutyaturaasin . Ai mu aɨn pueen ɨ mej tiꞌityacuiꞌica , majta ɨ maj ruxanaꞌacɨreꞌe , majta ɨ maj tiꞌichyahuaara , majta aɨme ɨ maj ranaꞌamiche maɨjna ɨ tɨ cai Dioj pueen , majta matɨj manaꞌa puaꞌamua tiꞌihueꞌitaca . Matɨj manaꞌa puaꞌamua mej meyan eꞌen , au mu aꞌutyaturaasin aꞌalaguun . — Ayaa pu tyuꞌutaxajtacaꞌa aɨjna ɨ Dioj .
66021009	Aj puꞌi , saɨj pu a eꞌireꞌenye inyeetzi jemi . Ai pu aɨn pueenyaꞌa saɨj tɨ tajapua tiꞌivaɨreꞌe tɨ huaꞌa jetze ajtyamaꞌacan ɨ maj arahuaꞌapua araꞌase , ɨ maj ruꞌityatúꞌutujmaꞌacaa ɨ cutzapeꞌe tɨ ajta arahuaꞌapua araꞌase . Ajta aɨjna tzajtaꞌa ɨ cutzapeꞌe , aɨ pu uramuaacaꞌa saɨj ajta saɨj ɨ cuꞌiniꞌiraꞌa ɨ maj cɨn rajpueijtzicaꞌa ɨ tyaɨtye ɨ maj yan seijraꞌacaa japuan i chaanaca , ɨ tɨ ajta arahuaꞌapua araꞌase . Ayaa pu tinaataꞌixaa tɨcɨn : — Iyaꞌa ji , nyaa nu hui timuaataseijrateꞌesin nyaɨjna ɨ tɨ jemin tyaꞌataujratziiriꞌi ɨ Canyaꞌa tɨ ɨraꞌaraꞌan pueenyaꞌa aꞌame .
66021010	Cɨmeꞌen puꞌu ayan tinaataꞌixaa , aj puꞌi aɨn xaijnyuꞌucaraꞌan ɨ Dioj huatyajturaa inyeetzi jemi . Aj puꞌi aun nyajaꞌuvíꞌitɨ aꞌu tɨ jɨri aꞌutacáꞌa , tɨ huapɨꞌɨ ajtee , tɨ ajta vaꞌatɨ a aꞌutacáꞌa . Aj puꞌi tinaataseijrate aɨjna ɨ chajtaꞌana ɨ Dioj tɨ huatauraꞌate tɨ ayan tyajaꞌarajtyahuaa tɨcɨn Jerusalén . Au pu u tajapua eꞌicámaꞌacaa aujna tɨ Dioj eꞌeseijreꞌe .
66021011	Naa pu tiꞌityamastajyeꞌicaa tɨj ajta Dioj huapɨꞌɨ naa seijreꞌe . Ajta aɨjna ɨ tɨ tyamastajyeꞌicaa , ayaa pu seijraꞌacaa tɨj tetej tɨ huapɨꞌɨ tiꞌijnajchi , tɨ ajta naa tiꞌitatza tɨj aɨjna ɨ cristal . Ayaa pu ajta seijraꞌacaa tɨj aɨjna ɨ jaspe .
66021012	Jaxuꞌu pu cɨn tiraꞌanamiꞌi au tɨ vaꞌatɨ autacáꞌa , tɨ tyamuaꞌa teꞌejtee . Tamuaamuataꞌa japuan huaꞌapua pu aráꞌaxcaa aꞌu tɨ aꞌapueerta . Majta aɨme ɨ maj majta tamuaamuataꞌa japuan huaꞌapua araꞌase aɨme ɨ maj tajapua tiꞌivaɨreꞌe , au mu eꞌityaꞌupuꞌumaꞌacaa aꞌu tɨ aꞌapueertajme saɨj ajta saɨj . Ajta , ɨ pueerta jetze , seij jetze ajta seij , ayaa pu teꞌeyuꞌusiꞌihuacaꞌa aꞌij maj antyaꞌaruu aɨme ɨ tyaɨtestyamuaꞌameꞌen ɨ maj huaꞌa jetze airaujneijte aɨme jetze ɨ yaujmuaꞌameꞌen aɨjna ɨ Israel tyaacan .
66021013	U Teijmataꞌa pujmeꞌen , hueicaque pu aꞌapueerta , ajta Tzareemeꞌen pujmeꞌen , ajta hueicaque pu ajta aꞌapueerta . Ayaa pu cheꞌeta naꞌa , hueicaque tyaꞌapueerta ajta u Cuameche pujmeꞌen , ajta u Huaahuata pujmeꞌen hueicaque pu ajta aꞌapueerta .
66021014	Ajta tamuaamuataꞌa japuan huaꞌapua pu tyaꞌaraꞌase ɨ tɨ tajéꞌeste ɨ tɨ ajta japuan ájtaavijhuacaꞌa ɨ jaxuꞌu tɨ cɨn curaꞌanamiꞌihuacaꞌa ɨ chajtaꞌana . Ajta aɨjna jetze ɨ tɨ tajéꞌeste , ayaa pu teꞌeyuꞌusiꞌi aꞌij maj antyaꞌaruu aɨme ɨ maj majta tamuaamuataꞌa japuan huaꞌapua araꞌase , ɨ tɨ ajta Canyaꞌa huaꞌantihuau mej mi maɨn tyajáꞌuxajtanyeꞌen maɨjna jetze maꞌacan .
66021015	Ajta aɨn tɨ tiꞌineꞌixaatyaꞌacaa , aɨ pu tiꞌitɨ huiitechuaacaꞌa cumu tiꞌitɨ cɨye tɨ ooro cɨn taavijhuacaꞌa . Ai pu aɨn pueenyaꞌa tɨ cɨn raatéꞌiten aꞌachu tɨ caj auyauj ɨ chajtaꞌana , ajta aꞌachu tɨ caj antayauj ɨ pueerta , ajta aꞌachu tɨ ajtee ɨ jaxuꞌu .
66021016	Ruxaꞌaj pu huatatɨtɨꞌɨjmee . Ayaa pu cheꞌeta naa huatatee tɨj ajta auyauj . Ajta aɨn raateꞌitee ɨ chajtaꞌana aɨjna cɨmeꞌe ɨ cɨye . Ayaa pu huatatee ɨ chajtaꞌana aꞌachu cumu huaꞌapua viꞌiraꞌa kiloometru . Ayaa pu cheꞌeta naꞌa auyauj , ayaa pu cheꞌeta naꞌa ajtee .
66021017	Aɨ pu ajta raateꞌitee aɨjna ɨ jaxuꞌu . Ayaa pu cheꞌeta naꞌa tiraateꞌitee matɨj tiꞌijrɨꞌɨre ɨ tetyaca . Ayaa pu ajtee aꞌachu cumu hueicate japuan anxɨvi meetru .
66021018	Ajta ɨ jaxuꞌu , tetej pu cɨn ájtaavijhuacaꞌa mej meyan ratamuaꞌamua tɨcɨn jaspe . Ajta aɨn ɨ chajtaꞌana , nain pu cɨn taavijhuacaꞌa aɨjna cɨmeꞌe ɨ ooro tɨ naa tyáꞌajtaave tɨj ɨ viidriu .
66021019	Ajta aɨjna ɨ tɨ tajéꞌeste , tɨ ajta japuan ájtaavijhuacaꞌa aɨjna ɨ jaxuꞌu ɨ tɨ cɨn curaꞌanamiꞌi ɨ chajtaꞌana , naa pu rɨꞌɨ tirúurijhuacaꞌa tɨj naꞌa tɨ eꞌeseijreꞌe aɨjna cɨmeꞌe ɨ tetej tɨ huapɨꞌɨ tiꞌijnajchi . Aɨjna tɨ saɨj , aɨn pueenyaꞌa ɨ jaspe . Ajta ɨ tɨ huaꞌapua , zafiro pu pɨrɨcɨ . Ajta ɨ tɨ hueica , aɨ pu pueenyaꞌa aɨjna ɨ ágata tɨ sɨɨchiraꞌa . Ajta ɨ tɨ muaacua , aɨ pu pɨrɨcɨ ɨ esmeralda , tɨ ruꞌaararaꞌa .
66021020	Ajta ɨ taꞌanxɨvi , ai pu aɨn pueen aɨjna ɨ ónice tɨ yuꞌuxareꞌe . Ajta ɨ taꞌarajsevi , aɨ pu pɨrɨcɨ aɨjna ɨ cornalina tɨ iꞌipaꞌu . Ajta ɨ saɨj , ɨ tɨ arahuaꞌapua , crisólito pu pɨrɨcɨ tɨ tyaumuaraꞌa . Ajta ɨ saɨj , ɨ taꞌarahueica , berilo pu pɨrɨcɨ tɨ ruꞌaararaꞌa seijreꞌe , ɨ tɨ ajta cɨj caj tiꞌityaumuaraꞌa . Ajta ɨ tɨ aramuaacua , aɨ pu pɨrɨcɨ ɨ topacio tɨ naa tiꞌityaumuaraꞌa , tɨ ajta naa tiꞌitatza . Ajta ɨ seica , ayaa pu tiꞌen . Ɨ tɨ tamuaamuataꞌa , aɨ pu pɨrɨcɨ ɨ crisoprasa tɨ naa tiꞌityaumuaraꞌa , tɨ ajta cɨj tiꞌiruꞌaararaꞌa . Ajta ɨ tɨ tamuaamuataꞌa japuan saɨj , jacinto pu pueen tɨ tyaɨjraviꞌin cɨn nacamua . Ajta aɨn tɨ tamuaamuataꞌa japuan huaꞌapua araꞌase , ai pu aɨn pueenyaꞌa aɨjna ɨ amatista tɨ naa tiꞌijámuaꞌara .
66021021	Ajta aɨjna ɨ pueerta tɨ tamuaamuataꞌa japuan huaꞌapua araꞌase , aɨ pu cɨn taavijhuacaꞌa aɨjna cɨmeꞌe ɨ peerla , saɨj ajta saɨj ɨ pueerta , seij cɨmeꞌe ɨ peerla . Ajta ɨ caaye jetze , nain pu ooro cɨn taavijhuacaꞌa tɨ ajta ayan naa tiꞌitatza tɨj aɨjna ɨ viidriu .
66021022	Nyajta nu neyan raaseij tɨ cai teyuu maꞌa aꞌahuaꞌacaa aujna chajtaꞌana aꞌini aꞌu tɨ naꞌa aujna chajtaꞌana meyan ranaꞌamiche maɨjna ɨ tavastaraꞌa , ɨ Dioj , aɨn tɨ nain cɨn antyujmuaꞌaree , majta maɨjna ɨ Canyaꞌa .
66021023	Capu ajta ruxeꞌeveꞌe tɨ aɨn xɨcaj huaꞌatatzaviꞌira tujcaꞌari tzajtaꞌa huaꞌa japua ɨ tyaɨte . Capu ajta ruxeꞌeveꞌe tɨ aɨn maxcɨraꞌi tatzavaꞌa tɨcaꞌari tzajtaꞌa aꞌini aɨjna ɨ tɨ Dioj cɨn rusaɨj tyámastájyeꞌi , ai pu aɨn pueen tɨ huaꞌatatzaviꞌira huaꞌa japua . Ajta aɨjna ɨ Canyaꞌa , ai pu aɨn pueen ɨ tatzari tɨ huaꞌa jemi huatatza .
66021024	Ajta aɨjna tɨ huaꞌatátza huaꞌa japua ɨ maj maun huachaatɨme chajtaꞌa , aɨ pu huaꞌatatzaviꞌira aꞌame huaꞌa japua aɨme ɨ mej seij chuejraꞌa japua eꞌemaꞌacan . Majta aɨme ɨ maj tihueꞌijteꞌe aɨme ɨ maj yan huachaatɨme i chaanaca japua , au mu aꞌuvaꞌajuꞌu muaꞌajuꞌun u chajtaꞌa mej mi rɨꞌɨ tiraatyajtuaani ɨ Dioj nain cɨmeꞌe ɨ maj cɨn rutyamuaꞌaveꞌe , majta nain cɨn mej tíꞌijchaꞌɨ tɨ eihua huapɨꞌɨ tiꞌijnajchi .
66021025	Camu aꞌanaj teꞌityanajsin tujcaꞌari tzajtaꞌa aꞌu tɨ aꞌapueerta aujna chajtaꞌa . Capu ajta aꞌanaj huatyatɨcaꞌari aujna .
66021026	Au mu yaꞌaraꞌasin ɨ maj vaꞌacan cɨn títyatatí , ajta ɨ tɨ eihua huapɨꞌɨ tiꞌijnajchi , tɨ ajta naa tiꞌiseijreꞌe . Ayaa mu raruuren matɨj manaꞌa puaꞌamua seij chuejraꞌa japua mej eꞌemaꞌacan .
66021027	Capu rɨꞌɨrista aꞌame tɨ tiꞌitɨ tɨ xanaꞌaviꞌiraꞌa pueen aun aꞌutyaturan aujna chajtaꞌana . Capu ajta huaꞌataꞌacareꞌen mej mi maun aꞌutyarute aɨme ɨ maj aꞌij puaꞌa tiꞌityujchaꞌɨ naꞌari aɨme ɨ mej tiꞌihueꞌitaca silu aɨme muꞌu maun aꞌutyaruti ɨ maj cɨmeꞌen ayan teꞌeyuꞌusiꞌi aꞌij mej antyaꞌaruu aɨjna jetze ɨ yuꞌuxari ɨ mej meyan ruurican huatyaturan maɨjna jemi ɨ Canyaꞌa .
66022001	Aj puꞌi tinaataseijrate aɨjna ɨ jatyaꞌana tɨ jetzen airaanye aꞌu tɨ aꞌutejvee ɨ ɨpuari tɨ jetzen acajca ɨ Dioj , ajta aɨjna ɨ Canyaꞌa . Ajta aɨjna ɨ jaj tɨ mɨꞌɨye , tyamuaꞌa pu naa tyuꞌumuaꞌatɨ́ . Naa pu ajta tiꞌitatza tɨj ɨ cristal . Ai pu aɨn pueen ɨ jaj ɨ tɨ cai aꞌanaj atyaxɨꞌɨsin .
66022002	Eꞌitaꞌa pu mɨꞌɨye ɨ caaye jetze tɨ aun aꞌatanínyeꞌij ɨ chajtaꞌana jetze . Ajta , cɨye atavaatɨmaꞌacaa aꞌutɨ avastɨmee ɨ jaj , seica ayun pujmeꞌen , ajta seica u jetze pujmeꞌen . Ai pu aɨn pueen aɨjna ɨ cɨye ɨ maj cɨn ruuri muaꞌaraꞌani . Tamuaamuataꞌa japuan huaꞌapua pu araꞌase ɨ tɨ cɨn taajcaj tɨj naꞌa seij maxcɨraꞌi jetze pɨtiꞌirɨjcaa , aj puꞌi ajta seica cɨn tacaꞌan aɨjna ɨ cɨye . Ajta ɨ xamueꞌiraꞌan , ayaa pu tiꞌivaɨreꞌe mej mi maɨjna cɨn huaujrujteꞌen aɨme ɨ mej seij chuejraꞌa japua eꞌemaꞌacan .
66022003	Capu cheꞌe aun seiraꞌa aꞌame ɨ tiꞌitɨ tɨ Dioj ayan tiraaxaꞌapɨꞌɨntare tɨ ayan pueijtzi tiraataꞌan silu au mu aꞌujtyaꞌa muaꞌajuꞌun ɨ Dioj jamuan , majta aɨme ɨ maj maun huachaatɨme maujna chajtaꞌana jamuan aɨjna ɨ Canyaꞌa . Aɨ mu tyuꞌutaijta , majta aɨme ɨ mej tiꞌivaɨreꞌe , aɨ mu ranaꞌamichaꞌa muaꞌajuꞌun .
66022004	Aɨ mu jemin seiraꞌa muaꞌajuꞌun , ajta aj pu aꞌaseiiraꞌa aꞌame aj huaꞌacuaatzeꞌe aꞌij tɨ antyahuaa aɨjna .
66022005	Capu cheꞌe aꞌanaj huatyatɨcaꞌari aujna . Capu cheꞌe ruxeꞌevaꞌa aꞌame mej meyan tatzari cɨn huatyaujtatzaviꞌi naꞌari ayan tɨ huaꞌutyatatzaviꞌin ɨ xɨcaj , aꞌini aɨ pu tavastaraꞌa tɨ ajta Dioj pueen , aɨ pu huaꞌatatzaviꞌira aꞌame . Majta aɨme , aɨ mu tieꞌijta muaꞌajuꞌun tɨj naꞌa rusen cɨmeꞌe .
66022006	Aj puꞌi ayan tinaataꞌixaa tɨcɨn : — Ayaa pu hui tiꞌayajna aꞌij nyej tiꞌimueꞌixaateꞌe aꞌini tzaahuatiꞌiraꞌa nu cɨn tiꞌixa . Ajta aɨn tavastaraꞌa , aɨjna tɨ u yaꞌutaityacaꞌa ɨ ruxaijnyuꞌuca tɨꞌij huaꞌa jemi huatyaturan aɨme ɨ mej Dioj jetze maꞌacan tiꞌixaxaꞌataꞌa , aɨ pu ari naataityacaꞌa i nyaj tajapua tiꞌivaɨreꞌe nyej ni tihuaꞌutaseijrateꞌen aɨme ɨ mej ravaɨreꞌe ɨ Dioj aꞌij tɨ tyuꞌujxeꞌeveꞌe tɨ caꞌanacan ayan tyajaꞌureꞌenyen .
66022007	— Maꞌacui xaa , nyaa nu hui mu aꞌuvaꞌamaꞌa naꞌame . Rɨꞌɨ pu tirataꞌaca aɨjna tɨ ayan aráurasten aꞌij tɨ teꞌeyuꞌusiꞌi aijna i yuꞌuxari jetze .
66022008	Nyajta inyaa , i nyaj iꞌi Juan , nyaa nu nyaɨn pueen nyaj raanamuajriꞌi , nyajta nyaj raaseij aꞌij tɨ teꞌeyuꞌusiꞌi aijna jetze i yuꞌuxari . Cɨmeꞌen nuꞌu neyan tiraanamuajriꞌi , nyajta tyuꞌuseij , aj nu ni neyan aꞌicantutzi aꞌu tɨ aꞌaraɨɨcajme aɨjna ɨ tɨ tajapua tiꞌivaɨreꞌe , tɨ ajta tinaataseijrate nyej ni raatyanajche . Aj nu ni raatyánaachecheꞌe nicu .
66022009	Ajta aɨn , ayaa pu tinaataꞌixaa tɨcɨn : — Capaj hui peyan nyaruuraꞌa muaa , aꞌini ayaa nu cheꞌeta nyanaꞌa tiꞌivaɨreꞌe ɨ Dioj jemi patɨj muaa , ajta matɨj majta aɨme ɨ aꞌihuaamuaꞌa ɨ mej Dioj jetze maꞌacan tiꞌixaxaꞌataꞌa , majta matɨj manaꞌa puaꞌamua arauraste aꞌij tɨ teꞌeyuꞌusiꞌi eijna jetze ɨ yuꞌuxari . Pataꞌaj paɨjna papuꞌu huatyaanajche ɨ Dioj .
66022010	Aj puꞌi ayan tinaataꞌixaa tɨcɨn : — Capaj hui raꞌavaata ɨ nyuucari tɨ eijna jetze aꞌayuꞌusiꞌi i yuꞌuxari , tɨ ajta Dioj jetze maꞌacan tiꞌixa , aꞌini puꞌuri tɨn ajna tyajaꞌureꞌenyejsin ajna xɨcajraꞌan jetze tɨꞌɨj naijmiꞌi teꞌentipuaꞌari .
66022011	Ajta ɨ tɨ hui aꞌij puaꞌa tiꞌityujchaꞌɨ , cheꞌe auj ayan aꞌij puaꞌa tiꞌityujchaꞌɨ . Ajta ɨ tɨ xanaꞌaviꞌireꞌe , cheꞌe auj xanaꞌavisiꞌi seijraꞌa . Ajta ɨ tɨ urareꞌenyaꞌacan cɨn seijreꞌe ɨ Dioj jemi , cheꞌe auj ayan rɨꞌɨ tiꞌiseijraꞌa aꞌaraꞌani .
66022012	— Maꞌacui xaa , nyaa nu hui caꞌanacan mu aꞌuveꞌemaꞌa naꞌame nyej ni huaꞌutaꞌan aꞌij tɨ tiraamueꞌitɨn , nyej ni neyan tihuaꞌutaꞌan matɨj manaꞌa puaꞌamua ɨ mej tiraamueꞌitɨ , saɨj ajta saɨj , aꞌij tɨ tiraavijteꞌe .
66022013	Nyaa nu nyaɨn pueen i taꞌanajca , nyajta i nyaj tuꞌuveꞌetyajtɨ , nyajta nyaɨn pueen i nyaj jajcua ɨmɨ huataseijre , nyajta nyaɨn pueen i nyej yan seiraꞌa naꞌame tɨj naꞌa rusen cɨmeꞌe . Nyaa nu nyajta nyaɨn pueen i nyej nyejmiꞌi huataseijre tɨꞌɨj cai xɨ tiꞌitɨ meꞌeseijraꞌacaa , nyajta nu nyaɨn pueen i nyaj nain ancuraꞌasin tɨꞌɨj teꞌentipuaꞌari tɨj naꞌa tɨ ijii tiꞌiseijreꞌe .
66022014	Rɨꞌɨ pu tihuaꞌutaꞌaca aɨme ɨ maj tiꞌijaꞌusica ɨ rucɨɨxu tɨꞌij ayan tihuaꞌucɨꞌɨti maj maɨjna jetze raacuaꞌani ɨ cɨye ɨ maj cɨn ruuri huatyaturan , mej mi majta maun aꞌutyarute maujna chajtaꞌa maɨjna jetze aꞌu tɨ aꞌapueerta .
66022015	Ajta a puaꞌaque , au mu aꞌutyáuu muaꞌajuꞌun aɨme ɨ maj aꞌij puaꞌa titetyújchaꞌɨ , majta aɨme ɨ mej tiꞌichyahuaara , majta aɨme ɨ maj ruxanaꞌacɨreꞌe . Aɨ mu majta a puaꞌaque aꞌutyáuu muaꞌajuꞌun aɨme ɨ mej tiꞌityacuiꞌica , majta ɨ maj ranaꞌamiche ɨ tɨ cai Dioj pueen , majta matɨj manaꞌa puaꞌamua ɨ tɨ ayan tihuaꞌaraanajchi tɨ hueꞌitzi pueen , majta ɨ maj tiꞌihueꞌitaca .
66022016	— Inyaa , i nyaj Jesús pueen , nyaa nu u yaꞌutaityacaꞌa muejmi jemi nyaɨjna tɨ nyavaɨreꞌe tɨꞌij aɨn tyaꞌanxájta huaꞌa jemi aɨme ɨ maj maun eꞌetyujsaꞌɨri mej mi raatyaanajche ɨ Dioj . Nyaa nu nyaɨjna jetze huanyej ɨ David tyaacan . Nyaa nu huaacɨxaꞌaraꞌan pueen aɨjna ɨ David .
66022017	Ajta aɨn xaijnyuꞌucaraꞌaraꞌan ɨ Dioj , ajta aɨn tɨ auchan huateeviche , ayaa mu tiꞌixa tɨcɨn : — Cheꞌe mu aꞌuveꞌemeꞌen . Ajta ɨ tɨ ranamua , cheꞌe ajta aɨn ayan tyuꞌutaxaj yee : — Cheꞌe aɨn mu aꞌuveꞌemeꞌen . Ajta ɨ tɨ jetzen áꞌujcaꞌanye tɨ ayan tiraꞌaraꞌastijreꞌen , cheꞌe aꞌatɨ tɨ naꞌa ayan mu aꞌuveꞌemeꞌen , cheꞌe ajta huaapuaꞌa raꞌancuraꞌan ɨ jaj tɨ cɨn ruuri huatyaturan .
66022018	Ayaa nu neyan tihueꞌijcateꞌe aꞌatɨ tɨ naꞌa tɨ ranamua aꞌij tɨ teꞌeyuꞌusiꞌi aijna i yuꞌuxari jetze tɨ Dioj jetze maꞌacan tiꞌixa , tɨ puaꞌa aꞌatɨ ayan saɨque tyuꞌutaxaj , Dioj pu pueijtzi raataꞌasin aꞌij tɨ teꞌeyuꞌusiꞌi aijna jetze i yuꞌuxari .
66022019	Ajta tɨ puaꞌa aꞌatɨ raꞌurauuna ɨ tiꞌitɨ tɨ aijna jetze teꞌeyuꞌusiꞌi tɨ Dioj jetze maꞌacan tiꞌixa , Dioj pu ajta ráꞌariꞌira aɨjna tɨꞌij cai cheꞌe raacɨꞌɨti tɨ aɨn aɨjna jetze raacuaꞌani aɨjna ɨ cɨye tɨ cɨn ruuri aꞌaraꞌani . Capu ajta cheꞌe ayan tiꞌijcɨꞌɨti tɨ aɨn aun aꞌutyarute ɨ chajtaꞌana jetze aꞌu tɨ Dioj hautauraꞌate . Ayej teꞌeyuꞌusiꞌi aijna i yuꞌuxari jetze .
66022020	Nyajta inyaa , i nyaj tyaꞌanxájta nyaɨjna cɨmeꞌe , ayaa nu tiꞌixa nyeijna cɨmeꞌe tɨ ayan tiꞌayajna nyaj caꞌanacan mu aꞌuveꞌemaꞌa naꞌame . Cheꞌe ayan tyajaꞌureꞌenyen , pataꞌaj ya uvéꞌenyen , tavastaraꞌa , mɨ paj Jesús pueen .
66022021	Cheꞌe aɨn tavastaraꞌa tɨ ajta Jesús pueen , cheꞌe aɨn rɨꞌɨ tihuaꞌutaꞌan aɨme ɨ maj tyaɨtestyamuaꞌameꞌen pueen ɨ Dioj . Cheꞌe ayan tyajaꞌureꞌenyen . Ayaa pu teꞌentipuaꞌaracaꞌa nyuucaraꞌaraꞌan ɨ tavastaraꞌa .
