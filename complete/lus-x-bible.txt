# language_name:        Mizo (Lushai)
# closest ISO 639-3:    lus
# ISO_15924:            Latn
# year_short:           1959
# year_long:            
# vernacular_title:     Mizo Old Version Bible
# english_title:        The Bible in Mizo (Lushai)
# URL:                  https://www.bible.com/de/bible/253/gen.1.miz
# copyright_short:      © Bible Society of India 1959
# copyright_long:       Mizo Old Version Bible<br>This translation was published by the Bible Society of India in 1959. If you are interested in obtaining a printed copy, please contact the Bible Society of India at bsico@vsnl.com.
# notes:                
40001001	Abrahama thlah , Davida thlah , Isua Krista thlahtute inthlah dân chanchin chu :
40001002	Abrahaman Isaaka a hring a ; Isaakan Jakoba a hring a ; Jakoban Juda leh a unaute a hring a ;
40001003	Judan Tamari lakah Pharesa leh Zera a hring a ; Pharesan Eroma a hring a ; Eroman Arama a hring a ;
40001004	Araman Aminadaba a hring a ; Aminadaban Nasona a hring a ; Nasonan Salmona a hring a ;
40001005	Salmonan Rahabi lakah Boaza a hring a ; Boazan Ruthi lakah Obeda a hring a ; Obedan Jesaia a hring a ;
40001006	Jesaian Lal Davida a hring a . Tin , Davidan Uria nupui lakah Solomona a hring a ;
40001007	Solomonan Rehoboama a hring a ; Rehoboaman Abia a hring a ; Abian Asa a hring a ;
40001008	Asan Jehosaphata a hring a ; Jehosaphatan Jehorama a hring a ; Jehoraman Uzia a hring a ;
40001009	Uzian Jothama a hring a ; Jothaman Ahaza a hring a ; Ahazan Hezekia a hring a ;
40001010	Hezekian Manasea a hring a ; Manasean Amona a hring a ; Amonan Josia a hring a ;
40001011	Babulon lama sala an hruai lai vêl khân Josian Jekonia leh a unaute a hring a .
40001012	Tin , Babulon lama sala an hruai hnuin Jekonian Salathiela a hring a ; Sealtielan Zerubabela a hring a ;
40001013	Zerubabelan Abiuda a hring a ; Abiudan Eliakima a hring a ; Eliakiman Azora a hring a ;
40001014	Azoran Zadoka a hring a ; Zadokan Akima a hring a ; Akiman Eliuda a hring a ;
40001015	Eliudan Eleazara a hring a ; Eleazaran Matthana a hring a ; Matthanan Jakoba a hring a ;
40001016	Jakoban Josefa , Mari pasal chu a hring a ; chu mi Mari lakah chuan Isua , Krista an tih hi a lo piang ta a .
40001017	Chutichuan , chhuan zawng zawng chu , Abrahama aṭangin Davida thlengin chhuan sâwm leh chhuan li a ni a ; Davida aṭangin Babulon lama sala an hruai thlengin chhuan sâwm leh chhuan li a ni a ; Babulon lama sala an hruai aṭangin Krista thlengin chhuan sâwm leh chhuan li a ni a .
40001018	Tin , Isua Krista lo pian dân chu hetiang a ni : A nu Mari chu Josefa nên an inhual laiin , an inpâwl hmain Thlarau Thianghlimin a raitîr tih an lo hre ta a .
40001019	Tichuan , a pasal tûr Josefa chu mi fel tak a ni a , tlângthantîr a duh lo va , a rûkin bânsan a tum a .
40001020	Nimahsela , chûng thu chu a ngaihtuah laiin ngai teh , a mangah Lalpa vântirhkoh a hnênah a lo inlâr a , “ Josef , nang Davida fapa , i nupui hual Mari chu neih hlau suh ; a nau pai chu Thlarau Thianghlim laka mi a ni asin .
40001021	Fapa a hring ang a , a hmingah Isua i sa ang ; ani chuan a mite an thil tihsual lakah a chhandam dâwn si a , ” a ti a .
40001022	Tin , Lalpan zâwlnei kaah , “ Ngai teh , nula thianghlim chu a rai ang a , apa a hring ang a . A hmingah Emmanuela an sa ang , ” tia a sawi kha a lo thlen theihna tûrin chûng zawng zawng chu a lo awm a ni . ( Emmanuela chu “ Kan hnêna Pathian awm ” tihna a ni . )
40001023	
40001024	Tichuan , Josefa chu a muhîl a tho va , Lalpa vântirhkohvin a hnêna thu a pêk ang chuan a ti a , a nupui hual chu a nei ta a ;
40001025	nimahsela , fapa a hrin hma loh zawng a pâwl lo ; tin , a hmingah Isua a sa ta a .
40002001	Tin , Lal Heroda a lal laia , Judai rama Bethlehem khuaa Isua a lo pianin , ngai teh , khawchhak lam ata mi fingte Jerusalem khuaah an lo kal a ,
40002002	“ Khawiah nge Juda-te lal lo piang chu ? Khawchhak lamah a arsi kan hmu a , amah chibai bûk tûrin kan lo kal a ni , ” an ti a .
40002003	Tin , Lal Heroda chuan chu chu a hriat veleh a mangang ta a , Jerusalem-a mi zawng zawng pawh an mangang ve a .
40002004	Tichuan , puithiam lalte leh lehkhaziaktute zawng zawng a ko khâwm a , Krista pianna tûr chu a zâwt a .
40002005	Tin , anni chuan a hnênah , “ Judai rama Bethlehem khuaah ; heti hian zâwlneiin a ziak kha :
40002006	‘ Nang , Bethlehem , Judai rama mi , Judai khawpuite zîngah i tê ber tawp lo ! I chhûng aṭangin awptu a lo chhuak dâwn si a , Ka mi Israel-hote vêngtu tûr chu , ’
40002007	Chumi hnuah chuan Herodan a rûkin mi fingte chu a ko va , dîlchhût takin arsi lan lai chu a zâwt chhuak a .
40002008	Tin , anni chu Bethlehem khuaah a kaltîr a , “ Kal ta ula , naute thu chu dîlchhût takin zâwt chhuak rawh u ; tin , kei pawhin amah chu chibai ka rawn bûk ve theih nân , in hmuh veleh mi rawn hrilh ang che u , ” a ti a .
40002009	Tin , lal thu chu an hria a , an kal ta a ; tin , ngai teh , khawchhak lama arsi an hmuh kha , naute awmna chung zâwn a thlena a din hma loh zawng an hmaah a kal zêl a .
40002010	Tin , arsi chu an hmuhin an hlim nasa êm êm a .
40002011	Tin , in chhûngah an va lût a , a nu Mari hnêna nautê chu an hmu a , an bawkkhup a , chibai an bûk a ; tin , an ro bâwmte an hawng a , a hnênah chuan lawmna rangkachak te , beraw te , murra te an pe a .
40002012	Tin , Heroda hnênah kîr leh lo tûrin an manga hrilha an awm avângin , anmahni khaw lamah kawng dangah an haw ta a .
40002013	Tin , an hâwn hnuin ngai teh , Lalpa vântirhkoh Josefa hnênah a mangah a inlâr a , “ Tho la , nautê leh a nu hruai la , Aigupta ramah tlân bo rawh , ka hrilh leh hma loh che zawng chutah chuan awm reng ang che ; Herodan nautê tiboral tûrin a zawng dâwn a ni , ” a ti a .
40002014	Tichuan , a tho va , a zân a zânin nautê leh a nu chu a hruai a , Aigupta ramah a kal ta a ;
40002015	tin , Heroda thih hma loh zawng chutah chuan a awm reng a : Lalpan zâwlnei kaah , “ Ka fapa chu Aigupta ram ata ka ko chhuak a , ” tia a sawi kha a lo thlen theih nân .
40002016	Chutih lai chuan Heroda chu mi fingte tihder a nih a inhriat veleh a thinur êm êm a , mi a tîr a , a hun lai tak thu dîlchhût taka mi fingte a zawh chhuah ang khân , Bethlehem khua leh a vêl zawng zawnga mipa naupang kum hnih achin hnuai lam chu an zain a that ta vek a .
40002017	Chutih lai chuan zâwlnei Jeremian , “ Rama khuaah thâwm an hria , Ṭap te , mitthi ngaia chiau vawng vawng te ; Rakili chuan a fate a ṭah a , An awm tawh loh avângin a thlamuan theih loh , ” tia a sawi kha a lo thleng ta .
40002018	
40002019	Nimahsela , Heroda chu a thih hnuin ngai teh , Lalpa vântirhkoh chu Aigupta ramah Josefa hnênah a mangah a inlâr a ,
40002020	“ Tho la , nautê leh a nu hruai la , Israel ramah kal rawh : naute thah tumte kha an thi tawh e , ” a ti a .
40002021	Tichuan , a tho va , nautê leh a nu chu a hruai a , Israel ramah a lût ta a .
40002022	Nimahsela , Arkelausa chu a pa Heroda aiawhin Judai ramah a lal tih a hriatin chuta kal chu a hlau ta a ; tin , a manga hrilha a awm avângin Galili lamah a kal ta daih a ,
40002023	khaw pakhat Nazareth an tihah chuan a va awm ta a : “ Ani chu ‘ Nazareth mi ’ an ti ang , ” tia zâwlneite kaa an sawi kha a lo thlen theih nân . s
40003001	Tin , chûng lai chuan Baptistu Johana chuan ,
40003002	“ Sim rawh u ! Vânram chu a hnai tawh e , ” tiin Judai thlalêrah thu hrilin a lo kal a .
40003003	( Amah chu a ni , zâwlnei Isaian , “ Thlalêra mi au râwl chuan , ‘ Lalpa lamlian sial ula , A kawngte tingîl rawh u , ’ a ti , ”
40003004	Tin , chu mi Johana chuan sanghâwngsei hmul puan a sin a , a kâwng chu savun kâwnghrênin a hrêng a ; a chaw chu khaukhuap leh khawizu a ni .
40003005	Chumi lai chuan Jerusalem khuaa mi te , Judai rama mi zawng zawng te , Jordan lui dung vêla mi zawng zawng te chu an chhuak a , a hnên lamah an kal a ,
40003006	an sualte thupha chawiin Jordan luiah chuan a hnênah baptisma an chang ta hlawm a .
40003007	Nimahsela , Pharisaite leh Saddukaite tam tak a baptisma chang tûra lo kal a hmuh veleh an hnênah , “ Rûl thlahte u ! Thinur lo thleng tûr hi tlânsan tûrin tuin nge zilh che u ?
40003008	Chutichuan , sim hming pu tlâkin rah rawh u :
40003009	‘ Abrahama kan thlahtu a ni alâwm , ’ tiin inngaihtuah suh u ; Pathianin hêng lungte hi Abrahama thlahahte a dintîr thei e , ka tih che u hi .
40003010	Tûn apangin thingbul tinah hreipui an dah ta ; chutichuan , thing tin rah ṭhaa rah lo apiang an kit a , meiah an paih ṭhîn .
40003011	Kei zawngin in simna tûrin tuiin ka baptis ṭhîn che u a ; nimahsela , ka hnunga lo kal tûr chu keimah aiin a ropui zâwk a , a pheikhawk keng tlâk pawh ka ni lo ve . Ani chuan Thlarau Thianghlim leh meiin a baptis ang che u ;
40003012	a kutin a sisêp a keng a , a hruih a zâp fai hliau ang a , zêmah chuan a buh a khung ang , a sî erawh chu mei mit thei lovin a hâl ral ang , ” a ti a .
40003013	Chumi lai chuan a hnêna baptisma chang tûrin , Galili ram aṭangin Jordan luiah Johana hnênah Isua a lo kal a .
40003014	Johana erawh chuan , “ I mi baptis ka ṭûl zâwk si a , ka hnênah i lo kal zâwk a ni maw ? ” tiin khap a tum a .
40003015	Nimahsela , Isuan a hnênah , “ Tûnah remti hrâm rawh , hetianga felna zawng zawng hlen chhuah hi kan tân a mawi a ni , ” tiin a chhâng a . Tichuan , rem a ti ta a .
40003016	Tin , Isua chu baptisma a chan veleh tui ata a chhuak ta nghâl a ; tin , ngai teh , a tân vân a lo inhawng a , Pathian Thlarau chu ṭhuro anga lo chhukin , a chunga lo fu a hmu a .
40003017	Tin , ngai teh , vân aṭangin awin , “ Hei hi ka Fapa duh tak , ka lawm êm êma chu a ni , ” a ti a .
40004001	Chumi zawhah chuan Isua chu Diabola thlêma awm tûrin thlalêrah Thlarau hruai luhin a awm ta a .
40004002	Tin , ni sawmli leh zan sawmli a nghei hnuin a ril a lo ṭâm ta a .
40004003	Tin , thlêmtu chu a lo kal a , a hnênah , “ Pathian Fapa i nih chuan hêng lung hi chhanga chang tûrin thu pe rawh , ” a ti a .
40004004	Nimahsela , ani chuan , “ ‘ Mihring hi chhang chauhvin an nung lo vang a , Pathian kaa thu tin chhuakin an nung zâwk ang , ’ tih ziak a ni , ” tiin a chhâng a .
40004005	Chumi zawhah chuan Diabolan khaw thianghlimah chuan a hruai lût a , Pathian biak in chhîp zumah chuan a dah a ;
40004006	tin , a hnênah , “ Pathian Fapa i nih chuan tla thla rawh ; ‘ I chungthu-ah zawng a vântirhkohte chu thu a pe ang a , An kutin an dâwm ang chia ; Chuti lo chuan , i kein lung i chhuih hlauh dah ang e , ’
40004007	Isuan a hnênah , “ ‘ Lalpa i Pathian fiah suh , ’ tih ziak a ni ve bawk e , ” a ti a .
40004008	Tin , Diabola chuan tlâng sâng takah a hruai leh a , khawvêl ram zawng zawng leh a ropuina chu a entîr a .
40004009	Tin , a hnênah , “ Bawkkhupin chibai mi bûk la , hêng zawng zawng hi ka pe vek ang che , ” a ti a .
40004010	Chu veleh Isuan a hnênah , “ Setan , kal bo daih rawh ! ‘ Lalpa i Pathian chibai bûk la , ama rawng chauh bâwl rawh , ’ tih ziak a ni , ” a ti a .
40004011	Chumi hnuah chuan Diabola chuan a kalsan ta a . Tin , ngai teh , vântirhkohten a rawng an rawn bâwlsak ta a .
40004012	Tin , Johana an man tih Isuan a hriat veleh Galili ramah a kal ta daih a ;
40004013	tin , Nazareth khua a kalsan a , Kapernaum khuaah a awm ta reng a ( chu chu Zebulon leh Naphtali biala , dîl kama awm a ni ) :
40004014	Zâwlnei Isaia kâah , “ Dîl kamah , Jordan râlah , Zebulon ram leh Naphtali ram , Jentailte Galili chu !
40004015	
40004016	Thim hnuaia ṭhute chuan êng nasa tak an hmu a , Thihna hmun leh a hlima ṭhute chungah chuan , Eng a lo chhuak ta a , ”
40004017	Chuta chinah chuan Isuan , “ Sim rawh u ! Vânram chu a hnai tawh e , ” tiin a hril ṭan ta a .
40004018	Tin , Galili dîl kama a lên pahin , unau pahnih Simona ( Petera an tih chu ) , a unau Andria nên , dîlah chuan lên dêngin a hmu a ; sangha mantu an ni rêng a .
40004019	Tin , ani chuan an hnênah , “ Mi zui rawh u ; tichuan , mihring mantuah ka siam ang che u , ” a ti a .
40004020	Tin , lênte chu kalsanin an zui ta nghâl a .
40004021	Tin , chuta ṭang chuan a kal zêl a , unau dang pahnih , Zebedaia fapa Jakoba leh a unau Johana chu , an pa Zebedaia hnênah lawngah an lênte siam ṭhain a hmu a ; tin , anni chu a ko ta a .
40004022	Tichuan , lawng leh an pa chu an kalsan a , an zui ta nghâl a .
40004023	Tin , Isuan an inkhâwmna inahte zirtîrin , Ram Chanchin Ṭha chu hrilin , mite zînga natna tinrêng leh chak lohna tinrêng tidamin , Galili ram zawng zawng a fang vêl a .
40004024	Tin , Suria ram zawng zawngah a chanchin a thang ta a ; tichuan , mi damlo zawng zawng , damlohna leh natna tinrêng tuarte , ramhuai man te , thlaemât te , zeng te a hnênah an rawn hruai a ; a lo tidam hlawm a .
40004025	Galili ram aṭang te , Dekapoli khua aṭang te , Jerusalem khua aṭang te , Judai ram aṭang te , Jordan râl aṭang te chuan mipui tam takin amah an zui bawk a .
40005001	Tichuan , mipuite chu a hmuhin tlângah a kal chho va ; tin , a ṭhu a , a zirtîrte a hnênah an lo kal a ;
40005002	tin , thu a sawi a , anmahni a zirtîr a .
40005003	“ Rilrua retheite chu an eng a thâwl e ; vânram an ta a ni si a .
40005004	Lungngaite chu an eng a thâwl e ; thlamuanin an la awm dâwn si a .
40005005	Thuhnuairawlhte chu an eng a thâwl e ; lei hi an la rochung dâwn si a .
40005006	Felnaa rilṭâma tuihâlte chu an eng a thâwl e ; an la tlai dâwn si a .
40005007	Mi khawngaih thei takte chu an eng a thâwl e ; khawngaih an la hlawh dâwn si a .
40005008	Thinlunga thianghlimte chu an eng a thâwl e ; Pathian an la hmu dâwn si a .
40005009	Remna siamtute chu an eng a thâwl e ; Pathian faa vuahin an la awm dâwn si a .
40005010	Felna avânga tihduhdah tuar hnute chu an êng a thâwl e ; vânram an ta a ni si a .
40005011	“ Miin keimah avânga an hau che ua , an tihduhdah che ua , dâwta sual tinrênga an hêk hunah che u , in eng a la thâwl ang .
40005012	Lâwm ulangin , nasa takin hlim rawh u ; vânah in lâwmman a awm hnem si a ; chutiang bawkin in hmaa zâwlnei awmte pawh an tihduhdah ṭhin kha .
40005013	“ Lei chi in ni e ; nimahsela , chi hi a dâk tawh chuan engin nge an tihal leh ang ? Chuta chinah chuan paih chhuaha , mihringte rah mai mai chauhvah lo chuan , eng atân mah a tlâktlai lo .
40005014	“ Khawvêl êng in ni e . Tlâng chhîpa khaw awm chu thuhrûk theih a ni lo .
40005015	Miin khâwnvâr hâlin hrai hnuaiah an dah ngai lo , a dahnaah an dah zâwk ṭhîn ; tichuan , in chhûnga mi zawng zawng a ên ṭhîn .
40005016	Chutiang bawkin in êng chu mi mit hmuhin êng rawh se ; chutichuan , in thiltih ṭhatte an hmu ang a , in Pa vâna mi an chawimawi thei ang .
40005017	“ Dân thu emaw , zâwlneite thu emaw tiboral tûra lo kal ka nih ring suh u ; tiboral tûra lo kal ka ni lo va , tifamkim tûra lo kal ka ni zâwk .
40005018	Tihtakmeuhvin ka hrilh a che u , lei leh vân hi a boral hma loh chuan dân thua mi chhunhan tê tak tê emaw , thai han tê tak tê emaw , pakhat mah a boral tawp lo vang , a zaa a thlen kim hma loh zawng .
40005019	Chutichuan , tu pawh hêng thupêk tê ber zîngah hian pakhat pawh bawhchhiaa , chutiang ti ve tûra mite zirtîr apiang chu , vânramah chuan mi tê ber an ti ang ; amaherawhchu , tu pawh zâwma , zirtîr ve apiang chu , vânramah chuan mi lian an ti ang .
40005020	In felnain lehkhaziaktute leh Pharisaite felna hi a khûm loh chuan , vânramah in lût tawp lo vang tih ka hrilh che u a nih hi .
40005021	“ Hmânlaia mite hnênah chuan , ‘ Tualthah tûr a ni lo , ’ an tih leh , ‘ Tu pawh tualthat apiang chu a chungthu rêl a ni ang , ’ tih a nih in hria a .
40005022	Kei erawh chuan ka hrilh a che u , tu pawh a unau chunga thinur apiang chu , a chungthu rêl a ni ang a ; tu pawh a unau , ‘ mi chhawihpa , ’ ti apiang chu , rorêlna sânga a chungthu rêl a ni ang ; tin , tu pawh , ‘ mi âpa , ’ ti apiang chu , Gehenna meia kal tlâk a ni ang tih ka hrilh a che u .
40005023	Chutichuan , maichâm bula thilpêk i hlan lai ngeia , i unauvin i chungah lungnih lohna a nei tih i hriat chhuah leh chuan ,
40005024	chuta maichâm hmaah chuan i thilpêk chu hnutchhiah la , kal langin , i unau chu rem zet la , chumi hnuah chuan i thilpêk chu rawn hlân rawh .
40005025	I khingpui chu kalkawnga in kal dun laiin rem thuai rawh ; chuti lo chuan , i khingpui chuan rorêltu a mantîr ang chia , rorêltu chuan tiangkengtu hnênah chuan a pe ang chia , tân inah an khung hlauh dah ang che .
40005026	Tihtakmeuhvin ka hrilh a che , pawisa tê pawh i tlâk kim hma loh chuan , chuta ta chu i chhuak lo hul hual ang .
40005027	“ ‘ I uire tûr a ni lo , ’ an ti tih in hre tawh .
40005028	Kei erawh chuan , tu pawh ngaih châka hmeichhia melh apiang chu , a thinlungah a uire tawh reng a ni tih ka hrilh a che u .
40005029	Tin , i mit ding lamin a tihtlûk che chuan , kher chhuak la , paih daih rawh ; i taksa a puma Gehenna-a paih ai chuan , i taksa pêng pakhat boral chu i tân a ṭha zâwk a ni .
40005030	Tin , i kut ding lamin a tihtlûk che chuan , tan la , paih daih rawh ; i taksa a puma Gehenna-a kal ai chuan , i taksa pêng pakhat boral chu i tân a ṭha zâwk a ni .
40005031	“ ‘ Tu pawh nupui ma apiang chuan inmâkna lehkha a hnênah pe rawh se , ’ an ti bawk a .
40005032	Kei erawh chuan , tu pawh tlangvâl ngaih vâng ni lova nupui ma apiang chuan , amah chu a uiretîr a ni ; tin , tu pawh mâk hnu nei apiang chu a uire a ni tih ka hrilh a che u .
40005033	“ Hmânlaia mite hnênah , ‘ Dâwtah chhia chham suh la , Lalpa hnênah i chhechhamte chu hlen zâwk rawh , ’ an ti tih in hre tawh bawk a .
40005034	Kei erawh chuan ka hrilh a che u , chhia rêng rêng chham suh u ; vân chhâlin chham suh u , chu chu Pathian lalṭhutphah a ni si a ;
40005035	lei chhâlin chham hek suh u , chu chu a ke nghahchhan a ni si a ; Jerusalem chhâlin chham hek suh u , chu chu Lal ropui tak khawpui a ni si a .
40005036	I lu chhâlin i chham tûr a ni hek lo , samzai pakhat pawh i tivârin i tidum thei si lo va .
40005037	Nimahsela , in thusawi chu ‘ a ni ’ chu ni , ‘ a ni lo ’ chu ni lo ngawt rawh se ; chûng aia chuang aliam chu sual laka chhuak a ni .
40005038	“ ‘ Mit aiah mit , ha aiah ha , ’ an ti tih in hre tawh .
40005039	Kei erawh chuan ka hrilh a che u , mi sual dodâl suh u ; i biang ding lama bêngtu hnênah chuan a lehlam pawh dawh rawh .
40005040	Tin , tu pawhin i lakah thupawi siamin , i kawr lâk a tum chuan , i puan pawh lâktîr nghâl rawh .
40005041	Tin , mêl khat kala phût luitu apiang che hnênah chuan mêl hnih kal rawh .
40005042	A dîltu che hnênah pe la , i laka pûk duhtu chu hawisan suh .
40005043	“ ‘ I vêngte hmangaih la , i hmêlma haw rawh , ’ an ti tih in hre tawh .
40005044	Kei erawh chuan ka hrilh a che u , in hmêlmate chu hmangaih ula , a tiduhdahtu che u chu ṭawngṭaisak rawh u ,
40005045	in Pa vâna mi fate in nih theih nân ; ani chuan mi sualte leh mi ṭhate chungah chuan a ni a chhuahtîr ṭhîn a , mi felte leh mi fel lote chungah pawh ruah a sûrtîr ṭhîn a ni .
40005046	In hmangaitute chauh in hmangaih hian lâwmman eng nge in hmuh ang ? Chhiahkhawntute pawhin chutiangin an ti ve lâwm ni ?
40005047	Tin , in unaute chauh chibai in bûk hian eng nge in tih hnem chuan bîk ? Jentailte pawhin chutiangin an ti ve lâwm ni ?
40005048	Chutichuan , in Pa vâna mi a ṭha famkim angin in ṭha famkim tûr a ni .
40006001	“ In thil ṭha tihte mi hmuh atân , mihring mit hmuha ti lo tûrin fîmkhur rawh u ; chuti lo chuan , in Pa vâna mi hnênah chuan lâwmman in nei lo vang .
40006002	“ Chutichuan , mi hnêna englo i pêkin , mi vervêkten mi fak an hlawh theihna tûra inkhâwmna inah te , kawtthlêrah te an tih ṭhin ang hian , i hmaah tawtawrâwt hamtîr suh . Tihtakmeuhvin ka hrilh a che u , an lâwmman chu an hmu zo tawh .
40006003	Nang erawh chuan mi hnêna englo i pêkin , i kut ding lamin a tih chu i kut vei lamin hre suh se ,
40006004	i englo pêk chu a rûkin a awm theih nân ; chutichuan , i Pa a rûka hmu ṭhîntu chuan a rûl ang che .
40006005	“ Tin , in ṭawngṭaiin , mi vervêkte angin in ti tûr a ni lo ; miin an hmuh theihna tûrin inkhâwmna inah te , kawtthlêr pêng takah te , ding chunga ṭawngṭai an ngaina si ṭhîn a . Tihtakmeuhvin ka hrilh a che u , an lâwmman chu an hmu zo tawh .
40006006	Nang erawh chu i ṭawngṭaiin , i pindan chhûngrilah lût la , i kawng khâr la , i Pa a rûka awm hnênah chuan ṭawngṭai rawh ; tichuan , i Pa a rûka hmu ṭhîntu chuan a rûl ang che .
40006007	“ Tin , in ṭawngṭaiin , Jentailte angin sawi nawn mai mai suh u ; an ṭawng tam avângin hriain an ring a ni .
40006008	Chutichuan , anmahni angin awm suh u ; amah in dîl hmain in Pa chuan engte nge in mamawh tih a hre reng si a .
40006009	“ Chutichuan , nangni chu hetiang hian ṭawngṭai rawh u : “ ‘ Kan Pa , vâna mi , I hming zahawm rawh se .
40006010	I ram lo thleng rawh se . I duh zâwng vâna an tih angin leia min ti rawh se .
40006011	Vawiinah hian kan ei khawpin chaw min pe ang che .
40006012	Kan batte hi min ngaidam ang che , Keini pawhin kan englo bate kan ngaihdam tâk ang khân .
40006013	Sual tûra thlêmnaah min hruai lût suh la , Mi sual lakah chuan min chhandam zâwk ang che , ’ tiin .
40006014	“ Mi an bawhchhiatte in ngaihdam chuan , in Pa vâna miin a ngaidam ve ang che u .
40006015	Nimahsela , mite in ngaihdam si loh chuan , in Pain in bawhchhiatte a ngaidam bîk lo vang .
40006016	“ Chaw in nghei hun pawhin , mi vervêkte angin ngui hmêl pu suh u ; anni zawngin mi mit hmuha chaw ngheia an lan theihna tûrin an hmêl an tipawr si ṭhîn a . Tihtakmeuhvin ka hrilh a che u , an lâwmman chu an hmu zo tawh .
40006017	Nang erawh chuan chaw i nghei hunin sahriak thih la , i hmai phih rawh ;
40006018	chutichuan , i Pa a rûka awm mit hmuhah chauh lo chuan , mihring mit hmuhah chaw ngheiin i lang lo vang ; tichuan , i Pa a rûka hmu ṭhîntu chuan a rûl ang che .
40006019	“ Leia sûlrûl leh tuiêkin a ei chhiatnaah , rûkruten an reh pawha an rûknaah hian , in tân rote khâwl khâwm suh u ;
40006020	vânah , sûlrûl leh tuiêkin a ei chhiat lohnaah , rûkruten an reh pawha an rûk hek lohnaah chuan , in tân rote khâwl khâwm zâwk rawh u ;
40006021	i ro awmna apiangah i rilru pawh a awm ang .
40006022	“ Taksa khâwnvâr chu mit hi a ni ; chutichuan , i mit a fîm chuan i taksa a pumin a êng chhuak ang .
40006023	I mit a chhiat erawh chuan i taksa a pumin a thim zo vek ang . Chutichuan , i chhûnga êng chu thim ni sela , thim chu a va nasa dâwn êm !
40006024	“ Tu mân hotu pahnih rawng an bâwl kawp thei lo : pakhat huain pakhat an duh ang ; a nih loh leh , pakhat ṭanin pakhat an hmusit ang . Pathian leh sum rawng in bâwl kawp thei lo ve .
40006025	“ Chuvângin , ka hrilh a che u , ‘ Eng nge ka ei anga , eng nge ka in ang aw ? ’ tiin in nunna thu leh , ‘ Eng nge ka silhin ka fên ang aw ? ’ tiin in taksa thu lungkham suh u . Ei tûr aiin nunna a thupui zâwk lo vem ni ? Silhfên aiin taksa pawh a thupui zâwk lo vem ni ?
40006026	Chunglêng savate hi en rawh u ; buh an tuh lo va , an ât hek lo , buh inah an seng lût hek lo ; nimahsela , in Pa vâna mi chuan a châwm si a . Nangni chu anni ai chuan nasa takin in hlu zâwk lo vem ni ?
40006027	Tin , nangni zîngah lungkham avângin tuin nge mahni dung lam tawng khata tisâng chuang thei ?
40006028	Tin , silhfên thu engah nge in lungkham ni ? Ram tûktinpâr ṭhanzia hi ṭha takin ngaihtuah rawh u ; hna an thawk lo , la pawh an kai hek lo ;
40006029	nimahsela , ka hrilh a che u , Solomona meuh pawh a ropuina zawng zawnga a inthuam khân , hêng tûktinpâr pakhat tluk pawh hian cheiin a awm lo .
40006030	Chutichuan , ram hnim , vawiin anga nung , a tûka thuka tuah leh mai tûr mah Pathianin chuti kauva a chei chuan , aw nangni rin tlêmte u , silhfên a pe zâwk êm êm dâwn lo che u em ni ?
40006031	Chutichuan , ‘ Eng nge kan ei ang ? ’ emaw , ‘ Eng nge kan in ang ? ’ emaw , ‘ Eng sinin nge kan awm ang ? ’ tih emaw lungkham suh u ,
40006032	Jentailten chûng zawng zawng chu an zawng ṭhîn a ni . Chûng zawng zawng chu in mamawh tih in Pa vâna min a hre reng a ni .
40006033	A ram leh a felna chu zawng hmasa zâwk rawh u ; tichuan , chûng zawng zawng chu a pêk belhchhah dâwn che u nia .
40006034	Chutichuan , a tûk atân lungkham suh u , a tûk chuan ama tân a lungkham chawp dâwn si a . Ni khat atân ni khat hrehawm chu a tâwk a ni .
40007001	“ Sawisêl suh u , sawisêla in awm loh nân .
40007002	In sawisêl ang bawkin an sawisêl ang che ua , in tehna ngai bawkin an tehsak leh ang che u .
40007003	Tin , engati nge mahni mita khanchhuk awm chu ngaihtuah si lovin , i unau mita hmawlh tê tak tê awm chu i hmuh ni ?
40007004	Engtin nge i unau hnênah , ‘ I mit ata hmawlh tê tak tê kha mi lâk chhuahtîr rawh , ’ i tih theih ang ? Ngai teh , nangma mit ngeiah khanchhuk a awm reng si a .
40007005	Mi vervêk ! I mit ata khanchhuk kha la chhuak hmasa rawh ; chutichuan , i unau mit ata hmawlh tê tak tê lâk chhuah tûr chu fiah takin i hmu ang .
40007006	“ Ui hnênahte thil thianghlim chu pe suh u ; vawk hmaahte in tuikeplungte paih hek suh u , an chîl chhe hlauh ang a ; hawiin an tai thlêr dah ang che u .
40007007	“ Dîl rawh u , tichuan , an pe ang che u ; zawng rawh u , tichuan , in hmu ang ; kik rawh u , tichuan , an hawnsak ang che u ;
40007008	tu pawh a dîl apiang chuan an hmu ṭhîn a ; tu pawh a zawng chuan an hmu ṭhîn a ; tu pawh a kik chu an hawnsak dâwn a ni .
40007009	A nih leh , nangniho hi tu pawh in fapain chhangpêr dîl che u sela , tuin nge lung pe ang che u ?
40007010	A nih leh , sangha dîl che u sela , tuin nge rûl pe ang che u ?
40007011	Chutichuan , nangni mi sual mahin in fate thil ṭha pêk nachâng in hriat chuan , in Pa vâna mi chuan a dîltute chu thil ṭha a pe zâwk êm êm dâwn lo vem ni ?
40007012	“ Chutichuan , thil engkim miin in chunga an tiha in duh tûr ang apiang chu , mi chungah pawh ti ve rawh u ; chu chu dân thu leh zâwlneite thu a ni rêng si a .
40007013	“ Kawngka zîmah chuan lût rawh u : boralnaa kalna kawngka chu a zau va , a kawng pawh a zau bawk a , chumi lama lût chu tam pawh an tam hle a ni ;
40007014	nunnaa kalna kawngka chu a zîm a , a kawng pawh a chêp bawk a , a hmutute pawh tlêm tê an ni .
40007015	“ Zâwlnei derte lakah fîmkhur rawh u ; chûng chu berâm vun sinin in hnênah an lo kal ṭhîn a , an chhûng lamah erawh chuan chinghne koham takte an ni si a .
40007016	Anmahni chu an rahah in hre mai ang . Hruihlîngnei kûngah grêp rah an lo ngai em ni ? Lênhlîngah pawh theipui an lo ngai em ni ?
40007017	Chutiang bawkin thing ṭha apiang a rah ṭha ṭhîn a ; thing chhia erawh chu a rah chhe ṭhîn .
40007018	Thing ṭha a rah chhe thei lo va , thing chhia lah a rah ṭha thei hek lo .
40007019	Thing tin rah ṭha lo apiang chu an kit a , meiah an paih ṭhin .
40007020	Chuvângin , anmahni chu an rahah in hre mai ang .
40007021	“ ‘ Lalpa , Lalpa ’ mi ti nazawng chu vânramah an lût lo vang a ; ka Pa vâna mi duh zâwng titu erawh chu an lût ang .
40007022	Chumi niah chuan mi tam takin , ‘ Lalpa , Lalpa , i hmingin thute kan sawiin , i hmingin ramhuaite kan hnawt chhuakin , i hmingin thil mak tam tak kan ti ṭhîn lo vem ni ? ’ an la ti ang .
40007023	Chumi hunah chuan , ‘ Nangni thil sual tite u , ka hre ngai lo a che u , ka hnên ata kal bo rawh u , ’ tiin anni chu ka la hrilh ang .
40007024	“ Chutichuan , mi tin hêng ka thu hi hriaa zâwm apiang chu , mi fing , lungpui chunga in satu nên tehkhin tûr a ni .
40007025	Ruahte a lo sûr a , tuite a lo lian a , thlite a lo tleh a , chu in chu a rawn nam sawk sawk a ; nimahsela , a chim lo va ; lungpui chunga rem tlat a nih avângin .
40007026	Tin , mi tin , hêng ka thu hi hriaa zâwm lo apiang chu , mi â , ṭiauvut chung maia in satu nên tehkhin tûr a ni .
40007027	Ruahte a lo sûr a , tuite a lo lian a , thlite a lo tleh a , chu in chu a rawn nam sawk sawk a ; a chim ta a ; a sawp chu nasa tak a ni , ” a ti a .
40007028	Tin , heti hi a ni a , Isuan chûng thu chu a sawi zawh veleh , mipuiten a thu zirtîr chu mak an ti hle a ;
40007029	lehkhaziaktute ang lova thuneihna nei âwm taka anmahni a zirtîr avângin .
40008001	Tin , tlâng ata chu a lo chhuk hnuin mipui tam takin amah an zui ta a .
40008002	Tin , ngai teh , a hnênah phâr a lo kal a , “ Lalpa , i duh chuan mi tithianghlim thei e , ” tiin chibai a bûk a .
40008003	Tin , Isuan a han ban a , a dek a , “ Ka duh e , lo thianghlim tawh ang che , ” a ti a . Tin , chawplehchilhin a phâr chu a lo thianghlim ta nghâl a .
40008004	Tin , Isuan a hnênah , “ Tu mah hrilh lo tûrin fîmkhur ang che ; amaherawhchu , puithiam hnênah va inentîr la , Mosian thilpêk tûr a ruat kha hlân rawh , an hriat fiahna tûrin , ” a ti a .
40008005	Tin , Kapernaum khuaa a luhin , a hnênah sipai za hotu a lo kal a ,
40008006	“ Lalpa , ka naupang zengin inah a mu reng a , nasa taka tihnatin a awm a ni , ” tiin a ngên chiam a .
40008007	Tin , ani chuan a hnênah , “ Ka lo kal ang a , ka tidam ang , ” a ti a .
40008008	Tin , sipai za hotu chuan , “ Lalpa , ka in chhûng i luhna tlâk a ni lo ve ; thu chauh sawi la , ka naupang a dam mai ang .
40008009	Kei pawh mi thua awm ka ni a , ka hnuaiah sipaite an awm a ; chu mi chu , ‘ Kal rawh , ’ ka tih leh a kal ṭhîn ; mi dang hnênah pawh , ‘ Lo haw rawh , ’ ka tih leh a lo haw ṭhîn ; ka bawih hnênah pawh , ‘ Hei hi ti rawh , ’ ka tih leh a ti ṭhîn , ” tiin a chhâng a .
40008010	Tin , Isuan chûng thu chu a hriatin mak a ti hle a , a zuitute hnênah chuan , “ Tihtakmeuhvin ka hrilh a che u , Israel-te zîngah pawh heti êma rinna nasa hi ka hmu lo .
40008011	Ka hrilh a che u , chhak leh thlang aṭangin mi tam tak an lo kal ang a , vânramah chuan Abrahama te , Isaaka te , Jakoba te hnênah an ṭhu ang a ;
40008012	ram fate erawh chu pâwn thimah chuan hnawh chhuahin an awm ang a ; chutah chuan ṭah leh ha ṭhial chu a awm ang , ” a ti a .
40008013	Tin , Isuan sipai za hotu hnênah chuan , “ Kal tawh rawh , i rin angin i chungah lo thleng rawh se , ” a ti a . Tichuan , naupang chu chumi dâr ngeiah chuan a lo dam ta a .
40008014	Tin , Isua chu Petera ina a luhin , a nupuia nu chu khawsika mu a hmu a .
40008015	Tichuan , a kut chu a dehsak a , a khawsik chu a reh ta a ; tin , a tho va , a rawng a bâwlsak ta a .
40008016	Tin , khua a lo tlai lam chuan , a hnênah ramhuai mante tam tak an rawn hruai a ; tin , thuin ramhuaite chu a hnawt chhuak a , damlo zawng zawngte chu a tidam bawk a :
40008017	Zâwlnei Isaian , “ Amah ngeiin kan chak lohnate a la a , kan nâte a phur a , ” tia a sawi chu a lo thlen theihna tûrin .
40008018	Tin , Isuan mipui tam tak a vêla a hmuhin , râl lehlama kal tûrin thu a pe a .
40008019	Tin , lehkhaziaktu pakhat a lo kal a , a hnênah , “ Zirtîrtu , i kalna apiangah ka zui ang che , ” a ti a .
40008020	Tin , Isuan a hnênah , “ Sihalten kua an nei a , chunglêng savate pawhin bu an nei a , Mihring Fapa erawh hi chuan a lu nghahna a nei lo , ” a ti a .
40008021	Tin , a zirtîrte zînga mi dangin a hnênah , “ Lalpa , ka pa mi vuitîr zet rawh , ” a ti a .
40008022	Nimahsela , ani chuan a hnênah , “ Mi zui rawh ; mitthiin anmahni mitthi chu vui rawh se , ” a ti a .
40008023	Tin , lawngah a chuang a , zirtîrte chuan an zui a .
40008024	Tin , ngai teh , dîl chu nasa takin a lo fâwn ta a ; chutichuan , tuifâwnin lawng chu a vûr hlup hlup mai a ; ani erawh chu a muhîl a .
40008025	Tin , a hnênah an lo kal a , an kaitho va , “ Lalpa , min chhanhim rawh , kan boral dâwn hi le , ” an ti a .
40008026	Tin , ani chuan an hnênah , “ Rin tlêmte u , engah nge in hlauh ? ” a ti a . Chumi hnuah chuan a tho va , thlite leh dîl chu a hau va ; tin , a lo reh ta ṭhuap mai a .
40008027	Tin , mite chuan mak an ti hle a , “ He mi hi mi eng nge a nih , thli leh dîl lam pawhin a thu an awih hi ? ” an ti a .
40008028	Tin , râl lehlam , Gadarin mite ram chu a thlenin , ramhuai man pahnih , thlân aṭanga lo chhuakin an rawn tâwk a , an kawlh êm êm a ; chutichuan , chumi kawngah chuan tu mah an kal thei lo va .
40008029	Tin , ngai teh , anni chuan , “ Pathian Fapa , keini leh nang eng nge kan inzâwlna ? Hun tiam thlen hmain min nghaisa tûrin hetah i lo kal em ni ? ” tiin an au va .
40008030	Tin , an awmna aṭanga hla feah vawk rual tam tak an tla a .
40008031	Tin , ramhuaite chuan , “ Min hnawh chhuah chuan vawk rual kawchhûngahte sâwn min kaltîr ang che , ” tiin a hnênah an ngên a .
40008032	Tin , ani chuan an hnênah , “ Kal ta che u , ” a ti a . Tichuan , an lo chhuak a , vawk kawchhûngahte chuan an va lût a ; tin , ngai teh , vawk rual zawng zawng chu khâmah an tlân chhuk chiam a , dîlah an tlân lût a , tuiah chuan an boral ta a .
40008033	Tin , a vulhtute chu an tlân a , khuaah chuan an kal a , engkim an hrilh ta a , ramhuai mante chunga thil lo thlengte pawh chu .
40008034	Tin , ngai teh , a khuain Isua hmuak tûrin an lo chhuak a ; tin , amah an hmuh veleh an ram ata chhuak tûrin an ngên chiam a .
40009001	Tin , Isua chu lawngah a chuang a , dîl chu a kân a , a awmna khua chu a thleng a .
40009002	Tin , ngai teh , zeng pakhat khuma mu chungin a hnênah an rawn zâwn a . Tin , Isuan an rinzia a hmuhin , zeng hnênah chuan , “ Ka fa , thlamuang takin awm rawh ; i sualte ngaihdam a ni tawh , ” a ti a .
40009003	Tin , ngai teh , lehkhaziaktu ṭhenkhatte chuan an rilruin , “ He mi hian Pathian a sawichhia a nih hi , ” an ti a .
40009004	Tin , Isuan an ngaihtuahte chu a lo hria a , “ Engah nge in thinlunga sual in ngaihtuah ni ?
40009005	‘ I sualte ngaihdam a ni tawh , ’ tih leh , ‘ Tho la , kein kal tawh rawh , ’ tih hi a eng nge sawi awl zâwk ni ?
40009006	Eng pawh ni sela , khawvêlah Mihring Fapa hian sual ngaihdam theihna a nei tih in hriat nân , ” a ti a , ( zeng hnênah chuan ) “ Tho la , i khum la la , i inah kal rawh , ” a ti a .
40009007	Tin , a tho va , a inah a haw ta a .
40009008	Tin , mipuite chuan chu chu an hmuhin an hlau va , mihringte hnêna chutiang thuneihna petu Pathian chu an fak a .
40009009	Tin , Isua chu chuta ṭangin a kal zêl a , chhiah chawina hmuna ṭhu mi pakhat , a hming Matthaia a hmu a ; tin , a hnênah , “ Mi rawn zui rawh , ” a ti a . Tichuan , a tho va , a zui ta a .
40009010	Tin , heti hi a ni a , inah chuan chaw a kîl laiin , ngai teh , chhiahkhawntute leh mi sualte tam tak an lo kal a , Isua leh a zirtîrte chu an kîlpui hlawm a .
40009011	Tin , Pharisaite chuan chu chu an hmuhin a zirtîrte hnênah chuan , “ Engati nge in zirtîrtuin chhiahkhawntute leh mi sualte hnêna a ei le ? ” an ti a .
40009012	Nimahsela , Isuan chu chu a hriat veleh , “ Mi chakte chuan dâktawr an ngai lo va , mi bawrhsâwmte zâwkin an ngai a ni .
40009013	Chutichuan , ‘ Inthawina duh lovin khawngaihna ka duh e , ’ tih hi a awmzia va zir rawh u ; mi fel takte lam tûra lo kal ka ni lo va , mi sualte zâwk lam tûra lo kal ka ni asin , ” a ti a .
40009014	Chumi lai chuan Johana zirtîrte chu a hnênah an lo kal a , “ Engati nge keini leh Pharisaite hian chaw kan nghei zut ṭhina , i zirtîrte lêmin an nghei si loh ? ” an ti a .
40009015	Tin , Isuan an hnênah , “ Mo hruaitute hnênah a pasal tûr chu a awm chhûng zawng , mo hruaitute chuan an sûn thei em ni ? Nimahsela , a pasal tûr chu an hnên ata hruai bo nite a la thleng ang a , chumi hunah erawh chuan chaw an la nghei ang .
40009016	Tin , tu mân puan hlui puan la thlâk mar loh themin an bel ngai lo ; a bel phuina tûr chuan puan chu a kai thlêr zâwk ang a , a lo thlêr nasa lehzual dâwn si a .
40009017	Tu mân uain thar savun uain peng hluiahte an thun ngai hek lo ; chuti lo chuan , savun pengte chu a puak keh a , uain chu a bua a , savun pengte pawh chu a lo chhe ṭhîn ; uain thar chu savun uain peng tharahte an thun zâwk ṭhîn a ni ; tichuan , ṭha takin a awm ve ve ṭhîn , ” a ti a .
40009018	Chûng thu chu an hnêna a sawi lai takin , ngai teh , hotu pakhat a lo kal a , chibai a bûk a , “ Ka fanu tûnah tak hian a thi a ; nimahsela , lo kal la , a chungah i kut nghat la , a lo nung leh mai ang , ” a ti a .
40009019	Tichuan , Isua chu a tho va , a zui ta a , zirtîrte pawhin an zui ve a .
40009020	Tin , ngai teh , hmeichhe pakhat , kum sâwm leh kum hnih thi pûta damlo hi a hnungah a lo kal a , a puan hmâwr a dek a ;
40009021	“ A puan hmâwr chauh pawh dek ila , tihdamin ka awm mai ang , ” tih a rilrûk a ni .
40009022	Tin , Isua a hawi a , amah chu a hmu a , “ Ka fanu , thlamuang takin awm rawh ; i rinna hi i dampui a ni e , ” a ti a . Tichuan , hmeichhia chu chumi dâr achinah chuan a lo dam ta a .
40009023	Tin , Isua chu hotu inah chuan a lût a , phênglâwng tumte leh mipui bengchheng mur murte a va hmuh chuan ,
40009024	“ Chhuak rawh u ; naupang chu a thi lo ve , a muhîl a ni zâwk asin , ” a ti a . Tin , anni chuan amah chu an nuihsan ta mai a .
40009025	Nimahsela , mipui chu an hnawh chhuah hnu chuan a lût a , a kutah a chelh a , naupang chu a lo tho ta a .
40009026	Tin , chu chanchin chu chûng ram zawng zawngah chuan a lo thang chhuak ta a .
40009027	Tin , Isua chu chuta ṭang chuan a kal zêl a , mitdel pahnihin , “ Davida fapa , min khawngaih rawh , ” tia auvin an zui a .
40009028	Tin , ina a luh chuan mitdelte chu a hnênah an lo kal a ; tin , Isuan an hnênah , “ Hei hi ti theiin mi ring em ? ” a ti a . Anni chuan a hnênah , “ Ring e , Lalpa , ” an ti a .
40009029	Tin , ani chuan an mit a dek a , “ In rin angin in chungah thleng rawh se , ” a ti a .
40009030	Tichuan , an mit chu a lo vâr ta a . Tin , Isuan an hnênah , “ Tu ma hriat loh tûrin fîmkhur rawh u , ” a ti tlat a .
40009031	Nimahsela , anni chu an chhuak a , chumi ram zawng zawngah chuan a chanchin an tithang ta a .
40009032	Tin , an chhuah lai takin , ngai teh , ṭawngtheilo , ramhuai man pakhat a hnênah an rawn hruai a .
40009033	Tin , ramhuai chu a hnawh chhuah veleh ṭawngtheilo chu a lo ṭawng ta a . Tin , mipuite chuan mak an ti hle a , “ Israel-te zîngah hetiang hi an hmu ngai lo , ” an ti a .
40009034	Pharisaite erawh chuan , “ Ramhuai lal avângin a ni ramhuaite a hnawh chhuah ṭhin ni , ” an ti a .
40009035	Tin , Isua chuan an inkhâwmna inahte zirtîrin , Ram Chanchin Ṭha chu hrilin , damlohna tinrêng leh natna tinrêngte tidamin , khaw lian leh khaw tête zawng zawng a fang zêl a .
40009036	Chutichuan , mipuite chu a hmuhin , vêngtu nei lo berâmte anga hrehawm leh darha an awm avângin a khawngaih ta êm êm a .
40009037	Tichuan , a zirtîrte hnênah chuan , “ Buh seng tûr a tam hle si a ; nimahsela , a thawktute an tlêm ;
40009038	chutichuan , a buh seng tûra thawktu tûrte tîr tûrin buh Neitupa hnênah chuan ngên rawh u , ” a ti a .
40010001	Tin , a zirtîr sâwm leh pahnihte chu a ko va , anmahni hnawh chhuah theihna tûrin ramhuai bawlhhlawhte chunga thuneihna a pe a ; damlohna tinrêng leh natna tinrêng tihdam theihna tûrin thuneihna a pe bawk a .
40010002	Tin , tirhkoh sâwm leh pahnihte hming chu hêng hi a ni : a hmasa berah chuan Simona ( Petera an tih ) leh a unau Andria te ; Zebedaia fapa Jakoba leh a unau Johana te ;
40010003	Philipa leh Bartholomaia te ; Thoma leh chhiahkhawntu Matthaia te ; Alphaia fapa Jakoba leh Thaddaia te ;
40010004	Kanaan-a mi Simona leh a mantîrtu Juda Iskariota-te hi .
40010005	Chûng sâwm leh pahnihte chu Isuan a tîr chhuak a , an hnênah heti hian thu a pe a : “ Jentailte kawngah kal suh ula , Samari mite khua rêng rêngah pawh lût suh ang che u ;
40010006	amaherawhchu , Israel hnam berâm bote hnênah chuan kal zâwk ang che u .
40010007	Tin , in kalin , ‘ Vânram chu a lo hnai ta , ’ tiin hril zêl ang che u .
40010008	Damlote tidam ula , mitthite kaitho ula , phârte tithianghlim ula , ramhuaite hnawt chhuak ang che u ; a thlâwnin in hmu a , a thlâwnin pe ang che u .
40010009	In kâwnghrênahte chuan rangkachak emaw , tangkarua emaw , dâr emaw keng suh ula ;
40010010	zinna atân iptê emaw , kawr pahnih emaw , pheikhawk emaw , tiang emaw keng hek suh u ; hnathawktu chu a ei tûr hmu tlâk a ni si a .
40010011	“ Tin , khaw lianah emaw , khaw têah emaw in luhna apiangah , a thleng tlâk mi tûr che u zawng chhuak ula , in chhuah leh hma loh chuan chutah chuan thleng reng ang che u .
40010012	Tin , inah chuan in luh dâwnin chibai bûk ang che u .
40010013	Tin , ina mite chu chibai bûk tlâk an nih chuan , in thlamuanna thu chu an chungah lo thleng rawh se ; an tlâk loh erawh chuan , in thlamuanna thu chu in chungah lo kîr leh rawh se .
40010014	Tin , tu pawh lâwm lo che ua , in thu pawh ngaithla lo apiang , chu in ata emaw , chu khua ata emaw in chhuah hun chuan , in kephaha vaivut chu thing thla ang che u .
40010015	Tihtakmeuhvin ka hrilh a che u , ngaihtuah niah chuan , chumi khuate ai chuan Sodom leh Gomorra ram tuar tûr chu a ziaawm zâwk ang .
40010016	“ Ngai teh u , chinghne zînga berâm awm angin ka tirh che u hi ; chutichuan , rûl anga finga , ṭhuro anga pawikhawih lovin awm ang che u .
40010017	Nimahsela , mihring lakah chuan fîmkhur rawh u ; rorêltuhote an mantîr dâwn si che u a , inkhâwmna inahte an vua ang che u a ;
40010018	a ni , keimah avângin hotute leh lalte hmaah , anmahni leh Jentailte hriattîrna tûrin an la hruai ang che u .
40010019	Nimahsela , an mantîr hunah che u chuan , ‘ Engtin nge , eng thu nge ka sawi ang ? ’ tiin lungkham suh ang che u ; in sawi tûr chu a hun takah chuan a hriattîr dâwn si che u a .
40010020	A sawitu chu nangni in ni dâwn si lo va , in Pa Thlarauvin nangmahniah a sawi zâwk dâwn a ni .
40010021	“ Tin , tihhlum tûrin unaupa leh unaupa an inmantîr ang a , pa pawhin a fa a mantîr bawk ang ; fate pawhin an nu leh an pate an do vang a , an tihhlumtîr bawk ang .
40010022	Keima hming avângin mi zawng zawng huat in ni ang ; nimahsela , a tâwp thlenga tuar peih apiang , chu mi ngei chu chhandamin a awm ang .
40010023	“ Chutichuan , he khuaah hian an tihduhdah hunah che u , khaw dangah tlânsan ang che u ; tihtakmeuhvin ka hrilh a che u , Mihring Fapa a lo kal hmain Israel khuate chu in fang chhuak lo vang .
40010024	“ Zirtîr a zirtîrtu chungah a awm lo ; bawih pawh a pu chungah a awm hek lo .
40010025	Zirtîr chu a zirtîrtu anga lo awm leh , bawih chu a pu anga lo awm chu a tâwk e . In neitupa mah ‘ Beelzebula ’ an tih chuan , a chhûngte chu an va ti nasa dâwn êm !
40010026	“ Chutichuan , anmahni chu hlau suh ang che u ; lang lo tûra thuhrûk eng mah a awm si lo , hriat loh tûra zêp pawh eng mah a awm hek lo .
40010027	Thima ka hrilh che u hi êngah sawi ang che u ; beng bula in hriat hi in chunga chuangin tlângaupui ang che u .
40010028	“ Tin , taksa tihluma thlarau tihlum thei lotute chu hlau suh ula ; Gehenna-a thlarau leh taksa tiboral theitu chu hlau zâwk ang che u .
40010029	Chawngzawng pahnih dâr tangka pakhatah an hralh ṭhîn lo vem ni ? Nimahsela , an zînga pakhat mah in Pa lovin leiah a tla lo vang .
40010030	In samzaite lam pawh hi chhiar vek a ni asin .
40010031	Chuvângin , hlau suh u ; chawngzawng tam tak aiin in hlu zâwk si a .
40010032	“ Chutichuan , mite hmaa mi ṭan apiang , ka Pa vâna mi hmaah ka ṭan ve ang .
40010033	Nimahsela , tu pawh mite hmaa mi phat apiang , ka Pa vâna mi hmaah ka phat ve ang .
40010034	“ Khawvêlah hian rem lêntîr tûra lo kal emaw min ti suh u ; rem lêntîr tûra lo kal ka ni lo va , khandaih lêntîr tûra lo kal ka ni zâwk .
40010035	Mi a pa dotîr tûrin , fanu a nu dotîr tûrin , mo a pi dotîr tûrin lo kal ka ni asin .
40010036	Mi a hmêlmate chu ama chhûngte zînga mi ngei an ni ang .
40010037	Tu pawh a nu emaw , a pa emaw keimah aia hmangaih zâwk chu ka mi ni tlâk a ni lo ; tu pawh a fanu emaw , a fapa emaw keimah aia hmangaih zâwk pawh ka mi ni tlâk a ni lo .
40010038	Tu pawh a kraws pua mi zui lo chu ka mi ni tlâk a ni lo .
40010039	Tu pawh a nunna hmu chuan a chân ang a ; keimah avânga a nunna chân chuan a hmu ang .
40010040	“ Tu pawh a lâwm che u chu mi lâwm an ni a , tu pawh mi lâwm chu mi tîrtu lâwm an ni .
40010041	Tu pawh zâwlnei chu zâwlnei a nih avânga lâwm chuan zâwlnei lâwmman an hmu ang a ; tu pawh mi fel chu mi fel a nih avânga lâwm chuan mi fel lâwmman an hmu ang .
40010042	Tin , tu pawh hêng mi tê tak zînga pakhat hnênah hian , zirtîr a nih avânga tui vâwt no khat chauh pawh pe apiang chuan , tihtakmeuhvin ka hrilh a che u , an lâwmman chu an chân tawp lo vang , ” a ti a .
40011001	Tin , heti hi a ni a , Isuan a zirtîr sâwm leh pahnihte chu thu a pêk zawh veleh , chuta ṭang chuan an khuaahte zirtîr leh thu hril tûrin a kal ta a .
40011002	Tin , Johanan Krista thiltihte chu tân inah chuan a lo hriatin , a hnênah , “ Lo kal tûra chu i ni nge , mi dang kan la ngai ang ? ” tiin a zirtîrte a palaitîr a .
40011003	
40011004	Tin , Isuan an hnênah , “ Kal leh ta ulang , thil in hmuh leh in hriat hi Johana hnênah va hrilh rawh u ;
40011005	mitdelte an mit a lo vâr ta , kebaite kein an lo kal ta , phârte an lo thianghlim ta , bengngawngte pawh an beng a lo vâr ta , mitthite pawh kaihthawhin an awm ta , pachhiate pawhin Chanchin ṭha hril an dawng ta .
40011006	Tin , tu pawh ka chunga lungnih lohna hmu lo chu an eng a thâwl e , ” tiin a lo chhâng a .
40011007	Chûng mite chu an hâwn veleh , Isuan mipui hnênah chuan Johana thu a sawi ta a , “ Eng en tûrin nge thlalêra in kal chhuah kha ? Luang , thli chhêm nghîn maw ?
40011008	A nih loh leh , eng en tûr berin nge in kal chhuah kha ? Puan nêm sin maw ? Ngai rawh u , puan nêm sinte chu lal inahte asin an awm .
40011009	A nih loh leh eng vâng berin nge in kal chhuah kha ? Zâwlnei en tûrin maw ? A nih ngei kha , ka ti a che u , zâwlnei ai pawha ropui zâwk ,
40011010	“ ‘ En teh , ka tirhkoh i hmaan ka tîr a ni , Ani chuan i hmaah i kawng a siam ang ! ’
40011011	Tihtakmeuhvin ka ti a che u , hmeichhe hrin zîngah Baptistu Johana aia ropui zâwk an la chhuak ngai lo ; nimahsela , vânrama mi tê deuh pawh ani ai chuan an ropui zâwk si a .
40011012	Baptistu Johana awm achin tûn thlengin vânram chuan beih vakna a tâwk ṭhîn a , a bei vakte chuan an pâwng lâk ṭhîn .
40011013	Zâwlneite zawng zawng leh dân thu chuan , Johana a lo awm thleng khân an hril lâwk ṭhîn a ni .
40011014	In awih duh zawngin , chu chu Elija , lo kal tûra chu a ni .
40011015	Tu pawh hriatna tûra beng nei chuan hre rawh se .
40011016	“ Nimahsela , tûnlai chhuante hi eng nên nge ka tehkhin ang ? Naupang , dâwr hmunahte ṭhua , an ṭhiante auva ,
40011017	“ ‘ Phênglâwng kan tumsak che u a , in lâm si lo va ; Kan ṭap vak a , âwm in inchûm si lo , ’
40011018	“ Johana chu a lo kal a , a eiin a in lo va , ‘ Ramhuai a zâwl a nih hi , ’ an ti a .
40011019	Mihring Fapa a lo kal a , a eiin a in a , ‘ En teh u , chaw heh mi , uain heh mi , chhiahkhawntute leh mi sualte ṭhian saw ! ’ an ti si a . Nimahsela , Finna chu a thiltih aṭangin a dikzia a lang a ni . ”
40011020	Tin , an sim loh avângin , a thil mak tih tamna ber khuate chu a hau ta a ;
40011021	“ Korazin , i chung a pik e ! Bethsaida , i chung a pik e ! Nangmahnia thil mak tak tihte kha Tura leh Sidon khuaa tih ni sela , saiip puan sina vut zînga ṭhuin an sim tawh ang .
40011022	Nimahsela , ka ti a che u , ngaihtuah niah chuan nangni tuar ai chuan Tura leh Sidon khaw tuar tûr chu a ziaawm zâwk ang .
40011023	Tin , nang Kapernaum , vân thlengin chawimawi i ni dâwn em ni ? Mitthi khaw thlengin i zuk kal dâwn asin ; nangmaha thil mak tak tihte kha Sodom khuaa tih ni sela , tûn thlengin a la awm reng ang .
40011024	Nimahsela , ka ti a che u , ngaihtuah niah chuan , i tuar ai chuan Sodom ram tuar tûr chu a ziaawm zâwk ang , ” a ti a .
40011025	Chumi lai chuan Isuan a bia a , “ Aw ka Pa , lei leh vân Lalpa , nangin mi fing leh mi bengvârte hnênah hêng thu hi i zêpa , nausênte hnêna i puan avâng hian ka fak a che .
40011026	A ni , ka Pa , chutiang tih chu i ngaihin a ṭha a ni .
40011027	Ka Pain thil engkim mi kawltîr tawh ; Pa lo chuan tu mahin Fapa hi an hre lo ; Fapa leh an hnêna Fapain a puan duhnate chauh lo chuan tu mân Pa chu an hre hek lo .
40011028	“ Nangni thawk rim leh phurrit phur zawng zawngte u , ka hnênah lo kal ula , keiman ka chawlhtîr ang che u .
40011029	Ka nghâwngkawl bât ula , ka hnênah zir rawh u ; thuhnuairawlh leh rilrua inngaitlâwm tak ka nih hi ; tichuan , in thlarau tân chawlhna in hmu ang .
40011030	Ka nghâwngkawl chu a nuam a , ka phur pawh a zâng a ni , ” a ti a .
40012001	Chumi lai chuan Isua chu Chawlhniah buh hmunahte a kal tlang a ; a zirtîrte chu an ril a ṭâm a , buhvuite an thliak a , an ei ta a .
40012002	Tin , Pharisaiten chu chu an hmuhin , a hnênah , “ En teh , i zirtîrten Chawlhniah tih thiang lo chu an tih hi , ” an ti a .
40012003	Ani erawh chuan an hnênah , “ Davida a rilṭâm laia a ṭhiante nêna an thiltih kha in chhiar lo vem ni ?
40012004	Khatia Pathian ina a luha , amah leh a ṭhiante ei thian loh , puithiamte chauh ei thian chhangdah chu an ei thu kha ?
40012005	A nih leh , Chawlhnia Pathian biak ina puithiam awmte chuan , Chawlhni an bawrh pawhin an thiam zêl tih dân thu-ah chuan in chhiar lo vem ni ?
40012006	Eng pawh ni sela , Pathian biak in aia ropui zâwk hetah a awm tih ka hrilh a che u .
40012007	Nimahsela , ‘ Inthawina duh lovin khawngaihna ka duh e , ’ tih hi a awmzia lo hre tawh ni ula chu , mi thiamte chu thiam loh in chantîr lo tûr .
40012008	Mihring Fapa hi Chawlhni Lal a ni si a , ” a ti a .
40012009	Tin , chuta ṭang chuan a kal a , an inkhâwmna inah a va lût a .
40012010	Tin , ngai teh , mi pakhat kutzeng a lo awm a . Tin , an hêk theih nân , “ Chawlhniin tihdam a thiang em ? ” tiin Isua an zâwt a .
40012011	Tin , ani chuan an hnênah , “ Nangni zîngah tu pawhin berâm pakhat nei ula , chu chu Chawlhniah khuarkhurumah tla ang sela , tu nge chelhin kai chhuak lo vang che u ?
40012012	Berâm pakhat ai chuan mihring pakhat chu a va hlu zâwk êm ! Chuvângin , Chawlhniah tihṭhat a thiang e , ” a ti a .
40012013	Chu veleh , chu mi hnênah chuan , “ I kut phar rawh , ” a ti a . Tichuan , a phar a , a lehlam angin a dam ta viah a .
40012014	Chutichuan , Pharisaite chu an chhuak a , amah an tihboral theih dân tûr ngaihtuahin an inrâwn a .
40012015	Nimahsela , Isuan chu chu a hriatin chuta ṭang chuan a kal bo ta a . Tin , mi tam takin amah an zui a , an zain a lo tidam vek a ,
40012016	a chanchin puan loh tûr an hnênah a ti tlat a :
40012017	Zâwlnei Isaian , “ En teh , ka chhiahhlawh , ka thlan , Ka duh tak , ka rilruin a lawm êm êma hi ; A chungah ka thlarau ka dah ang a , Tichuan , Jentailte hnênah rorêlna thu a hril ang .
40012018	
40012019	A hnial lo vang a , a au hek lo vang a , Kawtthlêrahte pawh tu mân a aw an hre hek lo vang .
40012020	Hneh tûra rorêlna a tirh chhuah hma loh zawng Luang sâwp a titliak fithla lo vang a , La khu pawh a timit lo vang .
40012021	Ama hming chu Jentailte chuan an beisei chhan ang , ”
40012022	Chumi lai chuan , mitdel ṭawngtheilo ramhuai man pakhat a hnênah an rawn hruai a ; tin , ani chuan a lo tidam a ; chutichuan , ṭawngtheilo chu a lo ṭawng theiin , a lo hmu thei ta a .
40012023	Tin , mipuiho zawng zawng chuan mak an ti hle a , “ He mi hi Davida fapa chu a ni lâwm ni ? ” an ti a .
40012024	Nimahsela , Pharisaiten chu chu an hriat veleh , “ He mi hian ramhuai lal Beelzebula avâng lo chuan ramhuaite a hnawt chhuak lo vang , ” an ti a .
40012025	Tin , Isuan an ngaihtuahte chu a lo hria a , an hnênah , “ Khawii ram pawh mahni indo apiang an boral ṭhîn ; khawii khua pawh , chhûngkhat pawh , mahni indo apiang an ding khawchhuak lo vang .
40012026	Tin , Setanan Setana vêk a hnawh chhuah chuan mahni indo a ni ang asin ; a ram chu engtin nge a din chhuah ang le ?
40012027	Tin , kei Beelzebula avânga ramhuaite hnawt chhuak ṭhîn ka lo nih chuan , in faten tu vângin nge an lo hnawh chhuah ṭhin le ? Chuvângin , anni chu nangmahni ngaihtuahtu tûrte an ni ang .
40012028	Amaherawhchu , kei hian Pathian Thlarau avânga ramhuaite hnawt chhuak ṭhîn ka nih chuan , Pathian ram in hnênah a lo thleng tawh a ni ang .
40012029	Chuti a nih si loh chuan , miin mi chak chu a phuar hmasak zet loh chuan , engtin nge mi chak ina lûtin a sum a lâksak theih ang ? Chumi hnuah erawh chuan a in chu a ramsak mai ang .
40012030	Tu pawh ka lama ṭang lo chu mi do an ni ; tu pawh mi lâk khâwmpui lo chuan an tidarh a ni .
40012031	“ Chuvângin , ka ti a che u , mi an sualna tinrêngah leh Pathian an sawichhiatna tinrêngah chuan ngaihdamsak an ni ang a ; Thlarau meuh sawichhiatna erawh chu ngaihdamsak a ni lo vang .
40012032	Tin , tu pawh Mihring Fapa sawisêl apiang chu , an sawisêlna chu ngaihdamsak a ni ang a ; tu pawh Thlarau Thianghlim meuh sawisêl apiang erawh chu , an sawisêlna chu tûn dam chhûngah pawh , hun lo la thleng tûrah pawh ngaihdamsak a ni lo vang .
40012033	“ Thing chu a ṭha , a rah pawh a ṭha , in tih loh vêk leh , thing chu a chhia , a rah pawh a chhia , ti law law rawh u ; thing chu a rahah a hriat si a .
40012034	Rûl thlahte u , nangnin sual reng chungin engtin nge thu ṭha in sawi theih ang ? Thinlunga khat liam chu kain a sawi ṭhîn asin .
40012035	Mi ṭha chuan a ro bâwm ṭha ata thil ṭhate a theh chhuak ṭhîn a , mi sual chuan a ro bâwm chhia ata thil chhiate a theh chhuak ṭhîn .
40012036	Tin , ka hrilh a che u , miten thu lawilo an sawi apiang , chûng thu chu rorêl niah chuan an sawi fiah a la ṭûl ang .
40012037	I thu chuan thiam a chantîr ang chia , i thu vêk chuan thiam loh a chantîr bawk dâwn che asin , ” a ti a .
40012038	Chumi lai chuan lehkhaziaktute leh Pharisaite zînga mi tuten emaw an bia a , a hnênah , “ Zirtîrtu , i hnên ata chhinchhiahna hmuh kan duh e , ” an ti a .
40012039	Ani erawh chuan an hnênah , “ Chhuan sual tak leh uire hmang takte chuan chhinchhiahna an zawng a ; nimahsela , zâwlnei Jona chhinchhiahna chauh lo chu an hnênah chhinchhiahna rêng rêng pêk a ni lo vang :
40012040	Jona chu ni thum leh zan thum nghapui kawchhûnga a awm ang khân , Mihring Fapa hi ni thum leh zan thum lei kawchhûngah a awm bawk dâwn a ni .
40012041	Ninevi khuaa mite chu ngaihtuah hunah chuan , tûnlai chhuante hnênah hian an ding ve ang a , thiam loh an chantîr ang , Jona thuhril avângin an sim si a ; ngai teh u , Jona aia ropui zâwk hetah hian a awm asin .
40012042	Chhim lam lalnu kha ngaihtuah hunah chuan , tûnlai chhuante hnênah hian a tho ve ang a , thiam loh a chantîr ang ; Solomona fin ngaithla tûr mahin kâwlkil ata a lo kal si a ; ngai teh u , Solomona aia ropui zâwk hetah hian a awm asin .
40012043	“ Tin , ramhuai bawlhhlawh chu mi kawchhûng ata a chhuahin , chawlhna zawngin tui awm lohna hmunahte a vâk a vâk a , a hmu ṭhîn si lo va .
40012044	Tin , ‘ Ka chhuahna inah khân ka kîr leh mai ang , ’ a ti a ; tin , a va thlen chuan , in chu ruaka , phiah faia , chei mawiin a hmu a .
40012045	Chu veleh a va kal a , amah aia sual zâwk ramhuai dang pasarih a hruai a , chutah chuan an lût a , an awm reng ṭhîn a ; chu mihringa awmze hnuhnûng chu a hmasa aiin a lo ṭha lo zâwk ṭhîn a ni . Chutiang bawkin tûnlai chhuan sual takte chungah hian a la awm ang , ” tiin a chhâng a .
40012046	Mipuite hnêna thu a la sawi lai chuan , ngai teh , a nu leh a unaute chu amah biak tumin pâwnah an ding a .
40012047	Tin , mi pakhatin a hnênah , “ Ngai teh , i nu leh i unaute biak tum chein pâwnah sâwn an ding reng e , ” a ti a .
40012048	Ani erawh chuan a hrilhtu hnênah chuan , “ Ka nu chu tu nge ni ? Ka unaute pawh chu tute nge ni ? ” tiin a chhâng a .
40012049	Tin , a zirtîrte lamah a kut a phar a , “ En teh u , ka nu leh ka unaute hi !
40012050	Tu pawh ka Pa vâna mi duh zâwng ti apiang chu ka unau te , ka farnu te , ka nu te an ni asin , ” a ti a .
40013001	Chumi ni chuan Isua chu in ata a kal chhuak a , dîl kamah chuan a ṭhu a .
40013002	Tin , a hnênah mipui tam tak an rawn inkhâwm a ; chutichuan , lawngah a chuang a , a ṭhu a ; mipui zawng zawng chu ṭiauphovah an ding a .
40013003	Tin , tehkhin thuin thu tam tak an hnênah a sawi a : “ Ngai teh u , buh chi thehtu buh chi thehin a feh a ;
40013004	tin , a theh laiin a ṭhen kawngdungah a tla a , savaten an rawn tlân zo ta a .
40013005	Tin , a ṭhen pialtlêp lei pan hmunah a tla a ; lei a chhah loh avângin a ṭo ta nghâl a .
40013006	Nimahsela , ni a lo tlângsân deuhvin em vuaiin a lo awm a , zung a neih loh avângin a râwp ta mai a .
40013007	Tin , a ṭhen hnimhlîngnei zîngah a tla a , hnim chu a lo ṭo sâng a , a dîp ral ta a .
40013008	Tin , a ṭhen leiṭhaah a tla a , ṭhenkhat a leh za te , ṭhenkhat a leh sawmruk te , ṭhenkhat a leh sawmthum tein a lo rah ta a .
40013009	Tu pawh beng nei chuan hre rawh se , ” a ti a .
40013010	Tin , zirtîrte chu an lo kal a , a hnênah , “ Engati nge an hnênah tehkhin thuin i sawi ? ” an ti a .
40013011	Tin , ani chuan a chhâng a , an hnênah , “ Vânram thurûk chu nangni hriat zawng phal a ni a , anni hriat erawh chu phal a ni lo .
40013012	Tu pawh a nei apiang an pêk belhchhah ang a , an nei ṭeuh vang ; nimahsela , tu pawh a nei lo apiang chu , an neih chhun pawh an lâksak ang .
40013013	Chutih avâng chuan tehkhin thuin an hnênah ka sawi a ni ; hmu mah sela an hmuh ṭhin lohva , bengin hre mah sela an hriat ṭhin lohva , a ngaihna pawh an hriat ṭhin loh avângin .
40013014	“ Tin , Isaia thu sawi lâwk kha an chungah a lo thleng a nih hi : Beng zawngin in hre na ang a , a ngaihna erawh chu in hre tawp lo vang ; Hmuh zawng in hmu na ang a , Hriat erawh chu in hre tawp lo vang ;
40013015	He chite thinlung hi a lo chawlawl ta a , An bengte a lo ngawng deuh va , An maimitchhîng bawk a ; ‘ Chuti lo chuan , kan mitin kan hmu ang a , Kan bengin kan hria ang a , Kan thinlungin kan hre bawk ang a , Kan hawi kîr leh ang a , Anin min tidam hlauh dah ang e , ’ an ti a ,
40013016	“ Nangni mit erawh chu a vânnei a ni , a hmuh ṭhin avângin ; in beng pawh a vânnei a ni , a hriat ṭhin avângin .
40013017	Tihtakmeuhvin ka hrilh a che u , zâwlnei tam takte leh mi fel tam takte pawhin in thil hmuhte hi hmuh an châk a ; nimahsela , an hmu si lo ; in thil hriatte pawh hi hriat an châk a ; nimahsela , an hre si lo .
40013018	“ Chutichuan , buh chi thehtu tehkhin thu chu hre rawh u .
40013019	Tu pawhin ram thu chu benga a lo hriata , a ngaihna a hriat si loh chuanin , mi sual chu a lo kal a , a thinlunga theh sa chu a chhuhsak ṭhîn . Chu mi chu kawngdunga theh chu a ni .
40013020	Tin , pialtlêp hmuna theh chu , thu chu hriaa lâwm taka pawm nghâl ṭhîn hi a ni ;
40013021	nimahsela , amahah chuan zung a awm lo va , rei lo tê chauh a awm a ; tin , thu avâng chuan hrehawmna emaw , tihduhdahna emaw a lo awm veleh a tlu nghâl mai ṭhîn .
40013022	Tin , hnimhlîngnei zînga theh chu , thu hretu a ni a ; nimahsela , khawvêl lungkhamna leh hausakna bumna chuan thu chu a dîp a , rah lovin a lo awm ṭhîn .
40013023	Tin , leiṭhaa theh chu , thu chu benga hriaa a ngaihna hre bawk hi a ni ; chu mi chu a rah ngei a , ṭhenkhat a leh za te , ṭhenkhat a leh sawmruk te , ṭhenkhat a leh sawmthum tein a pung ṭhîn , ” a ti a .
40013024	Tehkhin thu dang an hnênah a sawi leh a : “ Vânram chu , mi a lova chi ṭha thehtu nên chuan tehkhin a ni ;
40013025	nimahsela , mi an muthilh hlânin a hmêlma a lo kal a , buh zîngah chuan buh lem a theh a , a kal bo leh ta a .
40013026	Tin , buh chu a lo ṭo va , a lo vui chuan buh lem chu a lo lang ve ta a .
40013027	Tin , in neitu bawihte chu an lo kal a , a hnênah chuan , ‘ Ka pu , i lovah chi ṭha i theh lo vem ni ? Buh lem saw khawi ata lo awm nge ni le ? ’ an ti a .
40013028	Tin , ani chuan an hnênah , ‘ Chu chu hmêlmain a lo ti ta a nih chu , ’ a ti a . Tin , bawihte chuan a hnênah , ‘ A nih leh chûng chu va la khâwm mai ila rem i ti em ? ’ an ti a .
40013029	Ani erawh chuan , ‘ Remti lo ve ; buh lem chu in lâk khâwm zâwngin buh chu in pawt tel hlauh dah ang e .
40013030	Buh seng thlengin ṭo za rawh se ; tin , buh seng hunah chuan buh âttute hnênah , buh lem chu la khâwm hmasa zet ula , hâl tûrin têl rawh u ; buh erawh chu ka buh inah seng lût rawh u , ka la ti ang e , ’ a ti a , ” a ti a .
40013031	Tehkhin thu dang an hnênah a sawi leh a : “ Vânram chu anṭam chi fang khat miin a lâka , a lova a theh ang chu a ni a ;
40013032	chu chu chi zawng zawng aiin a tê ber a ; nimahsela , a lo ṭo sân hunah chuan thlaite ai chuan a lian zâwk a , thing a lo ni ṭhîn a ; chutichuan , chunglêng savate chu an lo kal a , a zârahte chuan an riak ṭhîn a , ” a ti a .
40013033	Tehkhin thu dang an hnênah a sawi leh a : “ Vânram chu , dawidim hmeichhiain a lâka , chhangphut tehkhâwng thum zîngah a zaa a thawh vek thlenga a phûma ang chu a ni , ” a ti a .
40013034	Chûng zawng chu Isuan tehkhin thuin mipuite hnênah a sawi a , tehkhin thu lovin an hnênah eng mah a sawi lo :
40013035	zâwlneiin , “ Tehkhin thuin ka kâ ka âng ang a , Leilung pian tirh ata thil inthup chu Ka sawi chhuak ang , ”
40013036	Chumi lai chuan mipuite chu a kalsan a , inah chuan a lût ta a ; tin , a zirtîrte chu a hnênah an lo kal a , “ Lova buh lem tehkhin thu kha min hrilhfiah rawh , ” an ti a .
40013037	Tin , ani chuan a chhâng a , “ Chi ṭha thehtu chu Mihring Fapa hi a ni a ;
40013038	lo chu khawvêl hi a ni a ; chi ṭhate chu ram fate an ni a ; buh lemte chu mi sual fate an ni a ;
40013039	hmêlma , a thehtu chu Diabola a ni a ; buh seng chu khawvêl tâwpna tûr a ni ; buh âttute chu vântirhkohte an ni .
40013040	Chutichuan , buh lemte chu an la khâwm a , meiin an hâl ang hian khawvêl tâwpnaah chuan a la awm ang .
40013041	Mihring Fapa hian a vântirhkohte chu a tîr chhuak ang a , a ram ata tihsualtîrtute leh thil tisualtute zawng zawng chu an thiar chhuak ang a ,
40013042	rawh tuina meiah chuan an paih ang ; chutah chuan ṭah leh ha ṭhial chu a awm ang .
40013043	Chumi hunah chuan mi felte chu an Pa ramah chuan ni angin an êng tawh ang . Beng nei chuan hre rawh se .
40013044	“ Vânram chu lova ro phûm rûk ang a ni ; chu chu miin a hmu a , a thukru a ; a lâwm avângin a neih zawng zawng chu a va hralh a , chu lo chu a lei ta a .
40013045	“ Tin , vânram chu sumdâwng mi , tuikeplung ṭha tak zawngtu ang chu a ni leh a ;
40013046	tin , ani chuan tuikeplung hlu tak pakhat a hmu a , a neih zawng zawng chu a va hralh a , a lei ta a .
40013047	“ Tin , vânram chu lênkhang , tuifinriata dena , chi tinrêng fûn khâwmna ang chu a ni leh pek a .
40013048	Chu chu a khah veleh a kamah an hnûk chhuak a ; tin , an ṭhu a , a ṭha zawng chu bâwmah an la khâwm a , a chhia erawh chu an paih a .
40013049	Khawvêl tâwp hunah chuan chutiang bawkin a awm ang ; vântirhkohte chu an lo chhuak ang a , mi fel zîng ata mi sualte chu an hlîr ang a ,
40013050	rawh tuina meiah chuan an paih ang ; chutah chuan ṭah leh ha ṭhial chu a awm ang , ” a ti a .
40013051	Isua vêkin an hnênah , “ Chûng zawng zawng chu in hria em ? ” a ti a . Anni chuan a hnênah , “ Hria e , ” an ti a .
40013052	Tin , ani chuan an hnênah , “ Chuti a nih chuan , lehkhaziaktu vânram kawng zirtîra awm apiang chu , in neitu , a ro bâwm ata thil tharte leh thil hluite phawrh chhuak ṭhîntu ang chu a ni , ” a ti a .
40013053	Tin , heti hi a ni a , Isua chu chûng tehkhin thute a sawi zawh veleh chuan chuta ṭang chuan a kal ta a .
40013054	Tin , a awmna khaw lam chu a thleng a , an inkhâwmna inah chuan anmahni a zirtîr ta a ; chutichuan , mak an ti hle a , “ He mi hian he finna leh hêng thil mak tih theihnate hi khawi ata nge a hmuh ?
40013055	He mi hi thingrem siamtu fapa kha a ni lo vem ni ? A nu chu Mari an tih hi a ni lo vem ni ? A unaute pawh Jakoba , Josefa , Simona , Juda an tihte chu an ni lo vem ni ?
40013056	A farnute pawh kan hnêna awm an ni vek lo vem ni ? He mi hian khawi ata tehlul nge hêng zawng zawng hi a hmuh ni ? ” an ti a .
40013057	Tichuan , a chungah an lungni ta lo va . Nimahsela , Isuan an hnênah , “ Zâwlnei chu ama khaw lamah leh ama inah chauh lo chuan chawimawi lohvin a awm ngai lo , ” a ti a .
40013058	Tin , an rin loh avângin chutah chuan thil mak tam a ti lo .
40014001	Chumi lai tak chuan Lal Heroda chuan Isua chanchin chu a lo hria a ,
40014002	a chhiahhlawhte hnênah , “ Chu chu Baptistu Johana kha a nih chu ; mitthi zîng ata a tholeh ta zuk nia ; chuvângin , chûng thiltihtheihnate chuan amahah a thawk a nih chu , ” a ti a .
40014003	( Heroda chuan a unau Philipa nupui Herodi avângin Johana chu a man a , a phuar a , tân inah a lo khung tawh a ni ;
40014004	Johana chuan a hnênah , “ Ani i neih hi a thiang lo ve , ” a tihsak avângin .
40014005	Tin , Johana chu tihhlum a tumin mipui a hlau va , zâwlneia an ruat avângin .
40014006	Nimahsela , Heroda pian champhaphâk ni chu a lo thlenin Herodi fanu chu a laiah a lâm a , Heroda chu a tilâwm ta a .
40014007	Chumi avâng chuan a dîl apiang pe tûrin chhechhamin a tiam ta a .
40014008	Tin , ani chuan a nu fuihin , “ Hetah hian thlêngin Baptistu Johana lu mi pe rawh , ” a ti a .
40014009	Tin , lal chu a lungngai ta a ; nimahsela , a thutiamte leh a chaw kîlpuite avâng chuan pêk tûr thu a pe a ;
40014010	tichuan , mi a tîr a , tân ina Johana lu chu a tantîr a .
40014011	Tin , a lu chu thlêngin an rawn la a , hmeichhe naupang hnênah chuan an pe a ; ani chuan a nu hnênah a kalpui ta a .
40014012	Tin , zirtîrte chuan a ruang chu an va hlâwm a , an phûm a ; tin , Isua an va hrilh a . )
40014013	Tin , Isuan chu chu a hriatin , chuta ta chu lawngin thlalêr hmunah a kal hrang ta a . Nimahsela , mipuite chuan an hriat veleh khua aṭangte chuan kea kalin an zui ta a .
40014014	Tichuan , ani chu vaukama a chhuah chuan mipui tam tak a hmu a , a khawngaih êm êm a , an damlote a tidam a .
40014015	Tin , tlai lam a lo nihin zirtîrte chu a hnênah an lo kal a , “ Hei hi thlalêr hmun a ni a , khua pawh a lo tlai ta si a ; khuaahte kalin an tân ei tûr an lei theihna tûrin mipuite hi kaltîr ta che , ” an ti a .
40014016	Isua erawh chuan an hnênah , “ An kal bo a ngai lo ve ; nangmahnin ei tûr pe rawh u , ” a ti a .
40014017	Tin , anni chuan a hnênah , “ Hetah chhangpêr panga leh sangha pahnih chauh kan nei a ni , ” an ti a .
40014018	Tin , ani chuan , “ Hetah ka hnênah han la rawh u , ” a ti a .
40014019	Tin , hlobet chunga ṭhu tûrin mipuite chu thu a pe a , chhangpêr panga leh sangha pahnih chu a la a , vân lam enin mal a sâwm a , a phel a , chhangpêrte chu zirtîrte hnênah a pe a ; tin , zirtîrte chuan mipuite hnênah an pe a .
40014020	Tin , an vaiin an ei a , an puar ta hlawm a ; an ei bângnawi pawh chu bâwmrâng sâwm leh pahnih an rût khat a .
40014021	A eitute chu , hmeichhia leh naupang tiam lovin , patling hlîr pawh sângnga lai an ni a .
40014022	Tin , mipuite chu a ṭîntîr vêl chhûngin , a kal hmaa râl lehlama lo kal hmasa tûrin zirtîrte chu lawngah a chuan luihtîr ta nghâl a .
40014023	Tin , mipuite chu a ṭîntîr hnuin , ṭawngtai tûrin tlângah chuan a han kal hrang a ; tin , tlai lam a lo nihin chutah chuan amah chauhvin a awm ta a .
40014024	Lawng erawh chu dîl lai takah a awm tawh a ; thliin a ni lo zâwnga a nem avângin tuifâwnin a vawrh a vawrh ta a .
40014025	Tin , khawfîng chah dawn laiin , dîl chungah kea kalin an hnên lam a rawn pan a .
40014026	Tin , zirtîrte chuan amah chu dîl chunga kea a kal an han hmuh chuan , “ Hmuithla a nih saw ! ” tiin an thlaphâng a , hlauvin an au ta vak mai a .
40014027	Nimahsela , Isuan anmahni a be ta nghâl a , “ Thlamuang takin awm rawh u ; keimah ka ni alâwm ; hlau suh u , ” a ti a .
40014028	Tin , Peteran a chhâng a , “ Lalpa , nang i nih chuan tui chunga i hnêna lo kal thu mi pe rawh , ” a ti a .
40014029	Tin , ani chuan , “ Lo kal ta che , ” a ti a . Petera chu lawng ata a chhuk a , Isua hnên lam panin tui chungah chuan kein a kal a .
40014030	Nimahsela , thli tleh chu a hmuhin a hlau va , a pil dâwn ta mai a , “ Lalpa , min chhandam rawh , ” tiin a au ta a .
40014031	Tin , Isuan a ban ta nghâl a , amah chu a chelh a , a hnênah , “ Nang , rin tlêm , engah nge i rinhlelh le ? ” a ti a .
40014032	Tin , lawnga an chuan chuan thli chu a bâng ta mai a .
40014033	Tin , lawnga awmte chuan , “ Pathian Fapa i lo nih takzet hi , ” tiin amah chibai an bûk a .
40014034	Tin , râl lehlam an kai chuan Gennesaret ram khawmual an thleng ta a .
40014035	Tin , chumi hmuna mite chuan amah an hriat veleh , chumi kiang vêl ram zawng zawngah chuan mi an tîr a , damlo zawng zawng chu a hnênah an rawn hruai a ;
40014036	tin , a puan hmâwr tal deh theih an dîl chiam a ; tin , a dek apiang chu an lo dam ta zêl a .
40015001	Chumi lai chuan , Jerusalem khua aṭangin Pharisaite leh lehkhaziaktute Isua hnênah an lo kal a ,
40015002	“ Engati nge i zirtîrten upate thurochhiah chu an bawhchhiat ṭhin ? Chhang an eiin an kut an sil ngai si lo va , ” an ti a .
40015003	Tin , ani chuan an hnênah , “ Nangni pawhin engati nge in thurochhiah avânga Pathian thupêk in bawhchhiat ni ?
40015004	Pathianin , ‘ I nu leh i pa chawimawi rawh , ’ ‘ Tu pawh a nu emaw , a pa emaw sawichhia apiang chu thi mawlh rawh se , ’ a ti si a .
40015005	Nangni erawh chuan , ‘ Tu pawh a nu emaw , a pa emaw hnêna , “ I mi chhawrna tûr hi Pathian hnêna pêk a ni tawh , ” ti apiang chuan ,
40015006	a nu leh a pa a chawimawi tûr a ni lo ve , ’ in ti ṭhîn a . Tichuan , in thurochhiah avângin Pathian thu chu in bawh bo ta a nih hi .
40015007	Vervêkte u , Isaia hian in chungchâng thu a lo hril lâwk dik zet mai ,
40015008	‘ He miteho hian an kâin min chawimawi a , An thinlung erawh chuan min hlat si a .
40015009	Eng pawh ni sela , an zirtîrnaah mihring thupêk an zirtîr avângin An mi biak ṭhin hi a thlâwn mai a ni , ’ tiin , ”
40015010	Tin , mipui chu a ko va , an hnênah , “ Ngaithla ula , lo ngai thiam rawh u :
40015011	kâa lût chu mihring tibawlhhlawhtu a ni lo va ; kâa chhuak chu , chu ngei chu mihring tibawlhhlawhtu a ni zâwk e , ” a ti a .
40015012	Chumi lai chuan a zirtîrte an lo kal a , a hnênah , “ Pharisaiten kha thu kha an hriata an lungnih loh kha i hria em ? ” an ti a .
40015013	Ani erawh chuan , “ Kûng zawng zawng ka Pa vâna mi phun loh chu pawh chhuahin a awm ang .
40015014	Anni chu pawisa suh u ; hruaitu mitdel an ni . Tichuan , mitdelin mitdel vêk a hruai chuan khuarkhurumah an tla dûn ang , ” a ti a , a chhâng a .
40015015	Tin , Peteran a hnênah , “ Tehkhin thu kha min hrilhfiah ta che , ” tiin a chhâng a .
40015016	Tin , ani chuan , “ Tûn thlengin nangni pawh hriatna nei lovin in la awm cheu maw ?
40015017	Kâa lût apiang chu pumah a tla thla a , dailênnaa paih chhuahin a awm tih in hre lâwm ni ?
40015018	Kâa chhuakte erawh chu thinlung aṭanga lo chhuak a ni ; chûng ngei chuan mihring a tibawlhhlawh ṭhîn a ni .
40015019	Thinlung aṭang hian ngaihtuahna sual te , tualthahna te , uirêna te , inngaihna te , rûkrûkna te , hêkna te , sawichhiatna te a lo chhuak si ṭhîn a ;
40015020	Chûng chu mihring tibawlhhlawhtu a ni ; kut sil lova chaw ei erawh chuan mi a tibawlhhlawh lo ve , ” a ti a .
40015021	Tin , Isua chu chuta ta chu a chhuak a , Tura leh Sidon bialah a kal ta a .
40015022	Tin , ngai teh , chûng ram ata chu Kanaan hmeichhe pakhat a lo chhuak a , “ Lalpa , Davida Fapa , mi khawngaih rawh ; ka fanu ramhuaiin a man tlat a ni , ” tiin a au va .
40015023	Ani erawh chuan kam khat mahin a chhâng lo . Tin , a zirtîrte chuan , “ Kan hnungah a au a au si a , kaltîr mai ta che , ” tiin an rawn ngên a .
40015024	Ani erawh chuan , “ Israel hnam berâm bo hnênah lo chuan tirh ka ni lo ve , ” a ti a , a chhâng a .
40015025	Nimahsela , hmeichhia chu a lo kal a , “ Lalpa , mi pui rawh a ! ” tiin chibai a bûk a .
40015026	Tin , ani chuan , “ Fate chhang lâksaka , uite hnêna paih chu a mawi lo ve , ” a ti a , a chhâng a .
40015027	Ani chuan , “ Lalpa , nih zawng a ni a ; nimahsela , uite pawhin an pu dawhkân ata chhang nawi tla chu an ei ṭhîn alâwm , ” a ti a .
40015028	Chu veleh Isua chuan a hnênah , “ Hmeichhia , i rin a nasa êm mai ; i duh ang takin i chungah awm rawh se ” a ti a , a chhâng a . Tichuan , a fanu chu chumi achinah chuan a lo dam ta mai a .
40015029	Tin , Isua chu chuta ta chu a kal a , Galili dîl kiang a thleng a ; tin , tlângah chuan a chho va , chutah chuan a ṭhu ta a .
40015030	Tin , mipui tam tak , kebai te , mitdel te , ṭawngtheilo te , piangsual te rawn hruaiin a hnênah an lo kal a , a ke bulah an dah a ; tin , a tidam ta hlawm a .
40015031	Chutichuan , mipui chuan ṭawngtheilote chu lo ṭawnga , piangsualte chu lo ṭhaa , kebaite chu kea kala , mitdelte chu hmu theia an hmuhin mak an ti hle a ; tichuan , Israel-te Pathian chu an fak ta a .
40015032	Tin , Isuan a zirtîrte chu a ko va , “ Mipuiho hi tûnah ni thum ka hnênah an awm tawh a , ei tûr eng mah an neih loh avângin ka khawngaih êm êm a ni ; chaw ngheiin ka kaltîr duh lo ve ; chuti lo chuan , kawnglakah an chau dah ang e , ” a ti a .
40015033	Tin , zirtîrte chuan a hnênah , “ Mipui heti zozai puarna khawp chhangpêr chuti zozai thlalêrah khawi ata nge kan hmuh ang ? ” an ti a .
40015034	Tin , Isuan an hnênah , “ Chhangpêr eng zât nge in neih ? ” a ti a . Tin , anni chuan “ Pêr sarih , nghatê tlêm tê nên , ” an ti a .
40015035	Tin , ani chuan leia ṭhu tûrin mipui chu thu a pe a .
40015036	Tin , chhangpêr pasarih leh sanghate chu a la a , lâwm thu a sawi a , a phel a , zirtîrte hnênah a pe a ; tin , zirtîrte chuan mipuite hnênah an pe a .
40015037	Tin , an vaiin an ei a , an puar ta hlawm a ; an ei bângnawi pawh chu bâwm sarih an rût khat a .
40015038	A eitute chu , hmeichhia leh naupang tiam lovin , patling hlîr pawh sângli an ni a .
40015039	Tin , mipuite chu a ṭintîr hnuin lawngah a chuang a , Magadan ram a lo thleng a .
40016001	Tin , Pharisaite leh Saddukaite an lo kal a , amah fiah nân vân ata chhinchhiahna anmahni entîr tûrin an dîl a .
40016002	Nimahsela , ani chuan an hnênah , “ Tlai lam a lo nihin , ‘ Khua a ṭha dâwn a ni ang , kâwl a sen êm mai , ’ in ti ṭhîn a .
40016003	Tin , zîngah chuan , ‘ Vawiin chu khua a chhe dâwn a ni ang , kâwl a sen a , khua a dûr êm mai , ’ in ti ṭhîn a . Vân awmzia in hre fiah thiam si a ; nimahsela , hun chhinchhiahnate hi in hre fiah thei lo .
40016004	Chhuan sual tak leh uire hmang takte chuan chhinchhiahna an zawng a ; nimahsela , Jona chhinchhiahna chauh lo chu an hnênah chhinchhiahna rêng rêng pêk a ni lo vang , ” a ti a , a chhâng a . Tin , anni a kalsan a , a kal ta daih a .
40016005	Tin , zirtîrte chu râl lehlam an thlen chuan chhang an lo ken theihnghilh a .
40016006	Tin , Isuan an hnênah , “ Pharisaite leh Saddukaite dawidim lakah chuan invêng ula , fîmkhur rawh u , ” a ti a .
40016007	Tin , anni chu , “ Chhang kan keng hauh lo , ” tiin an inngaihtuah a .
40016008	Tin , Isuan chu chu a hria a , “ Rin tlêmte u , engati nge chhang in neih loh avânga in inngaihtuah ni ?
40016009	Tûnah pawh in rilruin in la hre lo fo maw ? Mi sângnga chhangpêr pangaa hrai leh , in bâwmrâng ruh khah zât kha in hre reng lâwm ni ?
40016010	Mi sângli chhangpêr pasariha hraia in bâwm ruh khah zât pawh kha ?
40016011	Chhang thu in hnênah ka sawi lo tih engtizia nge in hriat loh ? Pharisaite leh Saddukaite dawidim lakah erawh chuan fîmkhur rawh u , ” a ti a .
40016012	Chu veleh chhang dawidim lakah fîmkhur tûrin a tîr lo va , Pharisaite leh Saddukaite zirtîrna laka fîmkhur tûrin anmahni a tîr zâwk tih an lo hre ta a .
40016013	Tin , Isua chu Kaisara Philippi bial a lo thlen chuan , a zirtîrte hnênah , “ Miten Mihring Fapa hi tu nge a ni an tih ? ” tiin a zâwt a .
40016014	Tin , anni chuan , “ Ṭhenkhatin , ‘ Baptistu Johana a ni , ’ an ti a ; ṭhenkhatin , ‘ Elija a ni , ’ an ti ; ṭhenkhatin ‘ Jeremia emaw , zâwlnei tua emaw a ni , ’ an ti , ” an ti a .
40016015	Ani chuan an hnênah , “ A nih leh , nangnin tu nge a ni mi tih ? ” a ti a .
40016016	Tin , Simon Peteran , “ Krista , Pathian nung Fapa chu i ni , ” a ti a , a chhâng a .
40016017	Tin , Isuan a hnênah , “ Simon Bar-jona , i eng a thâwl e ; tisa leh thisenin a hriattîr che a ni si lo va , ka Pa vâna miin a hriattîr zâwk che a ni .
40016018	Tin , nang Petera i ni tih ka hrilh bawk a che ; he lungpui chungah hian ka kohhranho ka rem chho vang a , Mitthi Khaw kulh kawngkhârte chuan chu chu an ngam lo vang .
40016019	Vânram chabite ka pe ang chia , lei chungah eng pawh i phuar apiang vânah phuar a ni ang a ; lei chungah eng pawh i phelh apiang vânah phelh a ni ang , ” a ti a , a chhâng a .
40016020	Chumi zawhah Krista a ni tih tu mah hrilh lo tûrin zirtîrte chu a ti tlat a .
40016021	Chumi achinah chuan Isuan Jerusalem khuaa a kal tûrzia te , upate , puithiam lalte , lehkhaziaktute laka thil tam tak a tuar tûrzia te , tihhluma a awm tûrzia te , ni thum nia kaihthawha a awm tûrzia te chu a zirtîrte a hriattîr ṭan ta a .
40016022	Tin , Petera chuan ani chu a hruai hrang a , “ Lalpa , Pathianin khawngaih che rawh se ; chûng chu i chungah a thleng tawp lo vang , ” tiin a zilh ta a .
40016023	Ani erawh chu a hawi a , Petera hnênah chuan , “ Setan , ka hnungah kal rawh ; ka tân tlûkna i ni e ; Pathian thilte ngaihtuah lovin , mihring thilte i ngaihtuah zâwk a nih hi , ” a ti a .
40016024	Tin , Isuan a zirtîrte hnênah , “ Tu pawhin mi zui a duh chuan , mahni hrehawm pawisa lovin , a kraws puin mi zui rawh se .
40016025	Tu pawh a nun humhim duh apiangin a chân ang a ; tu pawh keimah avânga a nun chân apiangin a humhim ang .
40016026	Miin khawvêl hi a pumin nei sela , a nun chân si sela , a tân eng nge sâwt ang ? A nih loh leh , miin a nun aiah eng nge a pêk ang ?
40016027	Mihring Fapa hi a vântirhkohte nên , a Pa ropuinaa inthuamin a lo kal dâwn si a ; chumi hunah chuan mi tin an thiltih ang zêlin a rûl ṭheuh vang .
40016028	Tihtakmeuhvin ka ti a che u , heta dingho a ṭhente hi , Mihring Fapa a rama lo kal an hmuh hma loh chuan , thihna tem tawp lo tûr an awm , ” a ti a .
40017001	Tin , ni ruk achinah chuan Isuan Petera te , Jakoba te , a unau Johana te a hruai a , a hrangin tlâng sâng takah a kal chhohpui a ;
40017002	an hmaah chuan a hmêl awmzia chu a lo danglam ta a ; a hmai chu ni angin a lo êng a , a silhfênte chu êng angin a lo vâr ta a .
40017003	Tin , ngai teh , Mosia leh Elija chu amah nên inbiain an hnênah an inlâr a .
40017004	Tin , Peteran Isua a bia a , “ Lalpa , kan tân heta awm hi a ṭha ; i duh chuan hetah hian bâwktê pathum ka khawh ang ; i tân pakhat , Mosia tân pakhat , Elija tân pakhat , ” a ti a .
40017005	A la sawi lai mêkin , ngai teh , chhûm vâr takin anmahni a rawn hliah ta a ; tin , ngai teh , chhûm aṭang chuan awin , “ Hei hi ka Fapa duh tak , ka lawm êm êma chu a ni ; ama thu ngai rawh u , ” a rawn ti a .
40017006	Tin , zirtîrte chuan chu chu an hriatin an tlu bawkkhup a , an hlau ta êm êm a .
40017007	Tin , Isuan anni chu a rawn dek a , “ Tho ula , hlau suh u , ” a ti a .
40017008	Tin , an dâk chhuak a , Isua chauh lo chu tu mah an hmu ta lo va .
40017009	Tin , tlâng ata chu an chhuk laiin , Isuan an hnênah , “ Mihring Fapa hi mitthi zîng ata a thawhleh hma loh zawng , in thil hmuh kha tu mah hrilh suh u , ” tiin thu a pe ta a .
40017010	Tin , a zirtîrte chuan a hnênah , “ Lehkhaziaktuten , ‘ Elija a lo kal hmasa tûr a ni , ’ engtiziaa ti nge an nih le ? ” tiin an zâwt a .
40017011	Tin , ani chuan , “ Elija chu a lo kal dâwn rêng a ni , engkim a siam ṭha bawk ang .
40017012	Nimahsela , ka hrilh a che u , Elija chu a lo kal tawh reng a ni , amah chu an hre lo va , a chungah an duh duhin an ti ta zâwk a . Chutiang bawkin Mihring Fapa pawh hian an lakah a tuar ve dâwn a ni , ” a ti a , a chhâng a .
40017013	Chu veleh , zirtîrte chuan Baptistu Johana thu an hnênah a sawi a ni tih an lo hre ta a .
40017014	Tin , mipui hnên an lo thlenin , mi pakhat a hnênah a lo kal a , a hmaah ṭhingṭhiin ,
40017015	“ Lalpa , ka fapa saw khawngaih ang che , thlaemât a ni a , a tuar nasa êm mai ; vawi tam tak meiah a tlu ṭhîn a , vawi tam tak tuiah a tlu bawk ṭhîn a ni .
40017016	Tin , i zirtîrte hnênah ka rawn hruai a , an tidam thei si lo va , ” a ti a .
40017017	Tin , Isuan , “ Chhuan rinna nei lova tihmawhte u , eng chen nge in hnênah ka awm ang a , eng chen nge ka ngaihtheih ang che u ? Amah chu ka hnênah hian rawn hruai rawh u , ” a ti a , a chhâng a .
40017018	Tin , Isuan ramhuai chu a hau va , a chhûng ata a chhuak ta a ; chumi dâr achinah chuan naupang chu a lo dam ta a .
40017019	Chumi hnuah chuan zirtîrte chu a hrangin Isua hnênah an lo kal a , “ Engati nge keinin kan hnawh chhuah theih loh ? ” an ti a .
40017020	Tin , ani chuan an hnênah , “ In rin tlêm avângin . Tihtakmeuhvin ka hrilh a che u , anṭam mu fang khat ang rinna in neih chuan , he tlâng hnênah hian , ‘ Heta ṭangin sawtah sâwn va insawn rawh , ’ in ti ang a , a insawn mai ang ; in tân tih theih loh rêng eng mah a awm lo vang , ” a ti a .
40017022	Tin , Galili rama an rawn inkhâwm laiin , Isuan an hnênah , “ Mihring Fapa hi mihringte kutah mantîrin a awm dâwn a ni ;
40017023	tin , an tihlum ang a , ni thum niah kaihthawhin a awm ang , ” a ti a . Tichuan , an lungngai ta êm êm a .
40017024	Tin , Kapernaum khua chu an thlenin , Pathian biak in tangka khawntute chu Petera hnênah an lo kal a , “ In zirtîrtuin biak in tangka chu a pe ve ṭhîn lâwm ni ? ” an ti a .
40017025	Ani chuan , “ Pe ve ṭhîn e , ” a ti a . Tin , ina a va luh chuan Isuan a hnênah , “ Simon , engtin nge i ngaih ? Leia lalten chhiah emaw , sum neih man emaw , tu lakah nge an lâk ṭhin ? An fate lakah nge mi hrang lakah ? ” tiin a lo sawi khalh a .
40017026	Tin , Peteran , “ Mi hrang lakah , ” a tih veleh , Isuan a hnênah , “ Chuti a nih si chuan fate chu an âwl a ni ang chu .
40017027	Nimahsela , nang , dîlah va kal la , nghakuai chiah la , sangha lo chhuak hmasa chu man rawh ; tin , a kâ i keu veleh chêng hnih i hmu mai ang ; chu chu la la , kei leh nanga tân an hnênah pe rawh ; chuti lo chuan , anni chu kan tilungni lo dah ang e , ” a ti a .
40018001	Chumi lai tak chuan zirtîrte chu Isua hnênah an lo kal a , “ Vânramah tu nge ropui ber ang le ? ” an ti a .
40018002	Tin , ani chuan naupang tê a ko va , an zîngah a dintîr a ,
40018003	“ Tihtakmeuhvin ka ti a che u , in inlamlêta , naupang tê ang in lo nih loh chuan vânramah in lût tawp lo vang .
40018004	Chutichuan , tu pawh he naupang tê anga inngaitlâwm apiang , chu mi chu vânramah chuan a ropui ber ang .
40018005	Tin , tu pawh ka hming avânga hetiang naupang tê pakhat lâwm apiang chu , keimah mi lâwm an ni ang .
40018006	Amaherawhchu , tu pawh hêng mi ringtu mi tête zînga pakhat pawh titlu apiang chu , an nghâwngah buh râwt sawmna lung lian pui awrhtîrin , tuifinriat thûk laiah thlâk daih sela an tân a sâwt zâwk ang .
40018007	“ Tlûknate avângin khawvêl chung a pik e ! Tlûknate chu lo awm tûr rêng zawng a ni a ; nimahsela , tlûkna awmtîrtu chung chu a pik e !
40018008	Tin , i kutin emaw , i kein emaw a tihtlûk che chuan , tan la , paih daih rawh ; kut pahnih emaw , ke pahnih emaw neia kumkhaw meia paih ai chuan , piangsualin emaw , kebaiin emaw nunnaa luh i tân a ṭha zâwk e .
40018009	Tin , i mitin a tihtlûk che chuan , kher chhuak la , paih daih rawh ; mit khing hnih neia Gehenna meia paih ai chuan , mit khing khat neia nunnaa luh i tân a ṭha zâwk e .
40018010	“ Hêng mi tête zînga pakhat pawh hi hmusit lo tûrin fîmkhur rawh u ; an vântirhkohten vânah ka Pa vâna mi hmêl chu an hmu fo ṭhîn tih ka hrilh che u hi .
40018012	“ Engtin nge in ngaih ? Mi tu pawhin berâm za nei sela , an zînga pakhat vâk bo sela , sawmkua leh pakuate chu hnutchhiaha tlânga han kalin , a bo chu a zawng lo vang em ni ?
40018013	Tihtakmeuhvin ka hrilh a che u , a hmuh leh hlauh chuan , sawmkua leh pakua vâk bo lote chungah ai chuan a chungah a lâwm zâwk ang .
40018014	Chutiang bawkin hêng mi tête zînga pakhat boral pawh hi , in Pa vâna mi duh zâwng a ni lo ve .
40018015	“ Tin , i unauvin i chungah thil tisual sela , kal la , amah leh nangmah chauhva hriatah a sualnaah chuan zilh ang che ; a ngaihthlâk che chuan i unau chu i hneh a ni tawh ang .
40018016	A ngaihthlâk loh che erawh chuan , mi dang pakhat emaw , pahnih emaw i hnênah hruai ang che ; chutichuan , thu tinrêng chu hretu pahnih emaw , pathum emaw kâa tihngheha a awm theih nân .
40018017	Tin , anni pawh chu a ngaihthlâk duh loh chuan , kohhranho hnênah thlen ang che ; tin , kohhranho pawh a ngaihthlâk duh loh chuan , ani chu i tân Jentail leh chhiahkhawntu ang ni rawh se .
40018018	Tihtakmeuhvin ka hrilh a che u , lei chungah eng pawh in phuar apiang vânah phuar a ni ang a ; lei chungah eng pawh in phelh apiang vânah phelh a ni ang .
40018019	Tihtakmeuhvin ka hrilh leh a che u , lei chungah hian in zînga mi pahnih , an thil dîl kawnga an thurual chuan , ka Pa vâna mi tihsakin an awm ang .
40018020	Mi pahnih emaw , pathum emaw ka hminga an inkhâwmna apiangah chuan , an zîngah ka awm si ṭhîn a , ” a ti a .
40018021	Chumi lai chuan Petera a lo kal a , a hnênah , “ Lalpa , ka unauvin ka chungah thil tisual sela , vawi eng zât nge ka ngaihdam ang ? Vawi sarih thlengin em ni ang ? ” a ti a .
40018022	Isuan a hnênah , “ ‘ Vawi sarih thlengin , ’ ka ti lo a che , ‘ Vawi sarih hmun sawmsarih thlengin , ’ ka ti zâwk che a ni .
40018023	“ Chumi avâng chuan , vânram chu , lalber tu emaw a bawihte hnêna sum chanchin tihfel tum nên chuan tehkhin a ni .
40018024	Tin , a han tihfel ṭan chuan mi pakhat talent sîngkhat ba a hnênah an rawn hruai a .
40018025	Tin , pêk tûr a neih loh avângin a pu chuan amah nên , a nupui nên , a fate nên , a neih zawng zawng nên hralha rulh tûr thu a pe a .
40018026	Chutichuan , bawih chuan , ‘ Ka pu , ka chungah zahngai rih la , a zain ka pe vek ang che , ’ tiin bawkkhupin chibai a bûk a .
40018027	Tichuan , chu bawiha pu chuan a khawngaih ta êm êm a , a thlah a , a bat chu a ngaidam ta a .
40018028	Nimahsela , chu bawih chu a kal chhuak a , a bawihpuite zînga pakhat , a duli za ba a va hmu a ; tin , a man a , ‘ I bat kha mi pe rawh , ’ tiin a hrawkah a rêk a .
40018029	Chutichuan , a bawihpui chu a bawkkhup a , ‘ Ka chungah zahngai rih la , ka la pe ang che , ’ tiin a ngên chiam a .
40018030	Nimahsela , a duh lo va ; a bat chu a tlâk hma loh zawng tân inah a va khung ta a .
40018031	Chutichuan , a bawihpuite chuan a thiltih chu an hmuhin an lungngai êm êm a , a thiltih zawng zawng chu an pu an va hrilh ta a .
40018032	Chu veleh a pu chuan ani chu a ko va , a hnênah , ‘ Bawih sual , mi dîl chiam avâng khân i bat zawng zawng kha ka ngaidam che a ni a ;
40018033	ka khawngaih che ang khân nang pawhin i bawihpui chu i khawngaih ve tûr a ni lâwm ni ? ’ a ti a .
40018034	Tin , a pu chu a thinur ta a , a bat zawng zawng a tlâk hma loh zawng nghaisatute hnênah a pe ta a .
40018035	Mi tinin thinlung taka in unaute in ngaihdam loh chuan , ka Pa vâna mi pawhin chutiang bawkin in chungah a ti ve ang , ” a ti a .
40019001	Tin , heti hi a ni a , Isua chu chûng thu a sawi zawh veleh chuan , Galili ram ata a chhuak a , Jordan lui râla Judai ramah chuan a va kal a ;
40019002	tin , mipui tam takin an zui a ; chutah chuan anmahni chu a tidam ta a .
40019003	Tin , Pharisaite a hnênah an lo kal a , amah fiah nân , “ Eng vâng pawhin miin a nupui mâk a thiang em ? ” an ti a .
40019004	Tin , ani chuan , “ A tîr ata an siamtu khân hmeichhia leh mipaa a siam leh ,
40019005	‘ Hemi avâng hian mipain a nu leh a pa a kalsan ang a , a nupui a vuan ang ; tichuan , an pahnih chuan tisa pumkhat an lo ni tawh ang , ’ a ti tih in chhiar lo vem ni ?
40019006	Chutichuan , pahnih an ni tawh lo va , tisa pumkhat an ni tawh zâwk a ni . Chuvângin , Pathianin a zawm tawh chu mihringin ṭhen suh se , ” a ti a , a chhâng a .
40019007	Anni chuan a hnênah , “ A nih leh , engati nge Mosian inmâkna lehkha pêka mâk tûr thu a pêk si ? ” an ti a .
40019008	Ani chuan an hnênah , “ Mosian in thinlung khauh avângin asin in nupuite mâk a phal ni ; nimahsela , a tîr ata chutiang a ni si lo .
40019009	Kei chuan ka ti a che u , ‘ Tu pawh tlangvâl ngaih vâng ni lova nupui maa mi dang nei apiang chu a uire a ni ; mâk hnu nei apiang pawh a uire a ni , ’ ” a ti a .
40019010	Zirtîrte chuan a hnênah , “ Nupui kawngah mipa thu chutiang a nih si chuan , inneih hi a ṭha lo ve , ” an ti a .
40019011	Ani erawh chuan an hnênah , “ Chu thu chu mi nazawngin an pawm thei lo ve , a pêkate chauh lo chuan .
40019012	Mi tilreh , an nu pum chhûng ata chutianga piang rêngte an awm a ; mi tilreh , mihring kuta rehte an awm bawk a ; mi tilreh , vânram avânga tilreha insiam chawpte an awm bawk a . Tu pawh a pawm thei apiangin pawm rawh se , ” a ti a .
40019013	Chumi lai chuan an chunga a kut a nghaha a ṭawngṭaisak tûrin , a hnênah naupang tête an rawn hruai a ; tin , zirtîrte chuan an lo hau va .
40019014	Isua erawh chuan , “ Naupang tête ka hnênah han kaltîr ula , hnar suh u ; vânram chu hetiang mite ta a ni si a , ” a ti a .
40019015	Tin , an chungah a kut a nghat a , chuta ta chu a kal ta a .
40019016	Tin , mi pakhat a hnênah a lo kal a , “ Zirtîrtu , chatuana nunna ka neih theih nân thil ṭha eng nge ka tih ang ? ” a ti a .
40019017	Tin , ani chuan a hnênah , “ Thil ṭha thu engah nge mi zawh ? ṭha chu pakhat chauh a awm ; eng pawh ni sela , nunnaa luh i duh chuan thupêkte chu zâwm rawh , ” a ti a .
40019018	Tin , ani chuan a hnênah , “ A eng ber hi maw ? ” a ti a . Tin , Isuan , “ ‘ Tual i that tûr a ni lo ’ , ‘ I uire tûr a ni lo ’ , ‘ I ru tûr a ni lo ’ , ‘ Dâwtin i hêk tûr a ni lo ’ ,
40019019	‘ I nu leh i pa chawimawi rawh , ’ tihte leh , ‘ Nangmah i inhmangaih angin i vêngte i hmangaih tûr a ni , ’ tih hi , ” a ti a .
40019020	Tlangvâl chuan a hnênah , “ Chûng thu zawng zawng chu ka zâwm ṭhîn ; eng nge ka la bâk ? ” a ti a .
40019021	Isuan a hnênah , “ Ṭha famkima awm i duh chuan , kal la , i neih chu hralh la , pachhiate hnênah pe rawh ; chutichuan , vânah ro i nei ang ; tin , lo kal la , mi zui ang che , ” a ti a .
40019022	Tlangvâl erawh chuan chu thu chu a hriatin , lungngai takin a kal bo ta a ; sum tam tak nei mi a nih avângin .
40019023	Tin , Isuan a zirtîrte hnênah chuan , “ Tihtakmeuhvin ka hrilh a che u , mi hausa tân vânrama luh chu harsa tak a ni .
40019024	Tin , ka hrilh leh a che u , mi hausa Pathian rama luh aiin , sanghâwngsei hriau benga luh tlang a awl zâwk , ” a ti a .
40019025	Tin , zirtîrten chu chu an hriat chuan mak an ti nasa êm êm a , “ Tu nge chhandam ni thei ang le ? ” an ti a .
40019026	Tin , Isuan anni chu a en a , an hnênah , “ Chu chu mihring tân tih rual a ni lo va ; Pathian nên erawh chuan engkim tih theih a ni , ” a ti a .
40019027	Tin , Peteran a hnênah , “ Ngai teh , keinin engkim kalsanin kan zui ta chia ; eng nge kan hmuh ang le ? ” a ti a , a zâwt a .
40019028	Tin , Isuan a hnênah , “ Tihtakmeuhvin ka hrilh a che u , Siamtharnaah chuan , Mihring Fapa a ropuina ṭhutphaha a ṭhut hunah , nangni mi zuituteho hi , Israel hnam sâwm leh hnam hnihte chu ngaihtuahin , lalṭhutphah sâwm leh pahnihah in la ṭhu ve ang .
40019029	Tin , mi tin , inte emaw , unaute emaw , farnute emaw , pa emaw , nu emaw , fate emaw , ramte emaw ka hming avânga kalsan apiang chuan a leh za an hmu ang a , chatuana nunna an la chang bawk ang .
40019030	Nimahsela , mi tam tak , hmasa bera awmte chu hnuhnûng berah an la awm ang a ; hnuhnûng berte pawh hmasa berah an la awm ang .
40020001	“ Vânram chu , in neitupa a grêp huana hnathawktute ruai tûra zînga chhuaka ang chu a ni si a .
40020002	Tin , ani chuan hnathawktute nên chuan ni khata duli hlawha an inrem veleh , a grêp huanah chuan a tîr ta hlawm a .
40020003	Tin , fehrehsân lai vêlin a va chhuak a , mi dang , dâwr hmuna ding mai maite a hmu a ;
40020004	tin , an hnênah , ‘ Nangni pawh grêp huanah va kal ve tawh u , a mawi tâwk apiang ka pe ang che u , ’ a ti a . Tichuan , an kal ta a .
40020005	Tin , chawfâk hun lai vêlah leh behliang mun hun lai vêlah chuan a va chhuak leh a , chutiang bawk chuan a ti leh a .
40020006	Tin , pahmei zanriah chhum hun lai vêlah chuan a va chhuak a , mi dang dingte a hmu a ; tin , an hnênah , ‘ Engati nge nilêngin heta in din mai mai ni ? ’ a ti a .
40020007	Anni chuan a hnênah , ‘ Tu mân min rawih loh avângin , ’ an ti a . Ani chuan an hnênah , ‘ Nangni pawh grêp huanah va kal ve tawh u , ’ a ti a .
40020008	“ Tin , khua a lo tlai lam chuan , grêp huan neitupa chuan a sum enkawltu hnênah , ‘ Hnathawktute kha ko la , a hnuhnûng bera ṭanin a hmasa ber thlengin an hlawh pe rawh , ’ a ti a .
40020009	Tin , pahmei zanriah chhum hun lai vêla a rawihte chu an lo kal chuan , duli an hmu ṭheuh va .
40020010	Tin , a hmasa berte chu an lo kal chuan , hmuh tam deuh an inring a ; nimahsela , anni pawh chuan duli bawk an hmu ṭheuh va .
40020011	Tin , an han dawn chuan , ‘ Hêng hnuhnûng berte hian dârkâr khat chauh an thawk a , keini chhûn hrehawm leh thawsa tuartute tlukin i siam si , ’ tiin in neitupa chungah chuan an phunnawi ta a .
40020012	
40020013	“ Ani erawh chuan , an zînga mi pakhat hnênah , ‘ ṭhiana , i chungah eng mah ka tisual hlei nêm : duli hlawhah kan inrem lo vem ni ?
40020014	I ta kha la la , kal mai rawh ; nangmah ka pêk che ang bawk kha he hnuhnûng ber hnênah hian ka pe duh a ni .
40020015	Ka ta na na na chu ka duh duha ka tih a thiang lo vem ni ? A nih loh leh kei ka ṭhat avângin nangin i îtsîk em ni ? ’ tiin a chhâng a .
40020016	Chutiangin , hnuhnûng berte chu a hmasa berte an la ni ang a , hmasa berte pawh chu a hnuhnûng berte an la ni ang , ” a ti a .
40020017	Tin , Isua Jerusalem khuaa a han chhoh laiin , zirtîr sâwm leh pahnihte chu a hruai hrang a , kalkawngah chuan an hnênah ,
40020018	“ Ngai teh u , Jerusalem khuaa kan chhoh dâwn hi ; Mihring Fapa hi puithiam lalte leh lehkhaziaktute kutah mantîrin a awm dâwn a ni ; tin , anni chuan thi tûrin a chungah thu an titlu ang a ,
40020019	nuihza siam nâna hman tûr leh , vuak tûr leh , krawsa khen beh tûrin Jentailte hnênah an pe ang ; tin , ni thum niah kaihthawhin a awm ang , ” a ti a .
40020020	Chumi lai chuan Zebedaia fapate nu chu a fapate hruaiin a hnênah a lo kal a , chibai a bûk a , thil eng emaw a dîl a .
40020021	Tin , ani chuan a hnênah , “ Eng nge i duh ? ” a ti a . Tin , anin a hnênah , “ Hêng ka fapate pahnih hi i ramah , i ding lamah pakhat , i vei lamah pakhat an ṭhut theihna tûrin thu pe ang che , ” a ti a .
40020022	Isua erawh chuan , “ In dîl chu in hre lo a ni . Ka no in tûr chu in in thei em ni ? ” a ti a , a chhâng a . Annin a hnênah , “ Thei e , ” an ti a .
40020023	Ani chuan an hnênah , “ Ka no chu in in ngei ang ; nimahsela , ka ding lam leh vei lama ṭhut tûr thu chu keia pêk tûr a ni lo va , ka Pa buatsaihsakate tân a ni zâwk ang , ” a ti a .
40020024	Tin , sâwmte chuan chu chu an lo hriatin unau pahnihte chungah chuan an thinur ta a .
40020025	Isua erawh chuan anniho chu a ko va , “ Jentailte chunga rorêltute chu an chungah an lal êm êm ṭhîn a , an mi liante chuan an chungah thu an nei êm êm bawk ṭhîn tih in hria .
40020026	Nimahsela , nangni zîngah zawng chutiang a ni lo vang ; tu pawh in zînga mi lian nih duh apiang chu in rawngbâwltuah a awm zâwk tûr a ni ;
40020027	tu pawh in zînga hmasa ber nih duh apiang chu in chhiahhlawhah a awm bawk tûr a ni ;
40020028	Mihring Fapa hi rawngbâwlsaka awm tûrin a lo kal lo va , rawngbâwl tûr leh mi tam tak tlan nâna a nun pe tûr zâwka a lo kal ang khân , ” a ti a .
40020029	Tin , Jeriko khua ata an chhuah laiin mipui tam takin amah chu an zui a .
40020030	Tin , ngai teh , mitdel pahnih kawng sîra ṭhu chuan Isua a kal tih an hriat veleh , “ Lalpa , Davida Fapa , min khawngaih rawh , ” tiin an au va .
40020031	Tin , mipui chuan ngawi tûrin an hau va ; nimahsela , anni chuan , “ Lalpa , Davida Fapa , min khawngaih rawh , ” tiin an au lehzual a .
40020032	Tin , Isua a ding a , anmahni a ko va , “ In chungah engtia ka tih nge in duh ? ” a ti a .
40020033	Anni chuan a hnênah , “ Mit vâr kan duh , ” an ti a .
40020034	Tichuan , Isuan a khawngaih êm êm a , an mit a dek a ; tichuan , an hmu thei ta nghâl a , amah chu an zui ta a .
40021001	Tin , Jerusalem khua an thlen dâwnin , Bethphage khua , Olive tlâng chu an thlen chuan , Isuan zirtîrte pahnih a tîr a ,
40021002	an hnênah , “ In hma zâwn khuaah sâwn va kal ta ula , sabengtung thlun , a kianga a no nên , in hmu mai ang ; phelh ula , ka hnênah han kai rawh u .
40021003	Tin , tu pawhin in hnênah eng pawh an sawi chuan , ‘ Lalpan a duh a ni , ’ in ti ang a ; tin , ani chuan a rawn tîr nghâl mai ang , ” a ti a .
40021004	“ ‘ En teh , i Lal chu , thuhnuairawlh takin , Sabengtung chungah - sabengtungno chung ngeia chuangin I hnênah a lo kal dâwn e , ’ tiin Zion fanu chu hrilh rawh , ” tia zâwlnei kâa a sawi kha a lo thlen theihna tûrin , chûng chu a lo awm ta a ni .
40021005	
40021006	Tichuan , zirtîrte chu an va kal a , Isuan an hnêna thu a pêk ang ngei chuan an va ti a ,
40021007	sabengtung leh a no chu an rawn kai a , a chungah chuan an puante an phah a , ani chuan a chuan chhan ta a .
40021008	Tin , mipui zînga a tam zâwkin kalkawngah chuan an puante an phah a ; mi dangin thinga mi chhâwl an sât a , kalkawngah an phah bawk a .
40021009	Tin , mipui a hma lama kalte leh a zuite chuan , “ Davida fapa hnênah Hosanna ! Lalpa hminga lo kal chu fakin awm rawh se , Chungnung berah khian Hosanna ! ”
40021010	Tin , Jerusalem khuaa a lo luh chuan , a khuain , “ He mi hi tu nge ni ? ” tiin , an phu ta mur mur a .
40021011	Tin , mipuiho chuan , “ He mi hi zâwlnei Isua , Galili rama Nazareth khuaa mi chu a ni , ” an ti a .
40021012	Tin , Isua chu Pathian biak inah chuan a va lût a , biak ina englo zuartute leh leitute zawng zawng chu a hnawt chhuak a , tangka thlengtuho dawhkânte leh , ṭhuro zuarho ṭhutphahte pawh chu a nam thlûksak a ;
40021013	an hnênah , “ ‘ Ka in chu ṭawngtaina in an ti ang , ’ tih ziak a ni ; nangni erawh chuan suam hmangte pûkah in siam zâwk ṭhin a ni , ” a ti a .
40021014	Tin , Pathian biak inah chuan mitdelte leh kebaite a hnênah an lo kal a ; anmahni chu a tidam a .
40021015	Nimahsela , puithiam lalte leh lehkhaziaktuten a thil mak tihte leh biak ina , “ Davida fapa Hosanna ! ” tia naupang aute chu an hmuhin an lungni lo êm êm a ,
40021016	a hnênah , “ Hêngho thusawi hi i hria em ? ” an ti a . Tin , Isuan an hnênah , “ Hria e ; ‘ Nausênte leh hnute hne laite kâa chhuak chuan Fakna i tiṭha famkim ta , ’
40021017	Tin , anni chu a kalsan a , khawpui ata chu a chhuak a , Bethani-ah a kal a ; chutah chuan a riak ta a .
40021018	Tin , zîngah khawpui lama a kîr leh laiin a ril a lo ṭâm ta a .
40021019	Tin , kawng sîrah chuan theipui kûng a hmu a , a va pan a , a hnah chauh lo chu eng mah a hmu lo va . Tin , a hnênah , “ Kumkhuain lo rah tawh suh ang che , ” a ti a . Tin , theipui chu a vuai ta nghâl mai a .
40021020	Tin , zirtîrte chuan chu chu an hmuhin , “ Engtizia nge theipui hi a vuai tâk nghâl mai ? ” tiin , mak an ti hle a .
40021021	Tin , Isuan an hnênah , “ Tihtakmeuhvin ka hrilh a che u , rinna in neiha , in rinhlelh loh chuan , theipui chunga tih ang chang hi in ti lo vang a , he tlâng hnênah pawh hian , ‘ Lo insawn la , tuifinriatah lo inpaih rawh , ’ in tih chuan , in tih ang chuan a lo awm ang .
40021022	Tin , engkim , ring chunga ṭawngṭaia in dîl apiang chu in hmu ang , ” a ti a , a chhâng a .
40021023	Tin , Pathian biak ina a luh hnua a zirtîr lai chuan , puithiam lalte leh vântlâng upate chu a hnênah an lo kal a , a hnênah , “ Tu thuin nge hêng thil hi i tih ? Tuin nge thu pe che ? ” an ti a .
40021024	Tin , Isuan an hnênah , “ Kei pawhin thu kam khat ka zâwt ve ang che u , chu chu min hrilh chuan , tu thuin nge hêng thil hi ka tih ka hrilh ve ang che u .
40021025	Johana baptisma kha khawia mi thu nge ni ? Vâna mi thu nge mihring thu ? ” a ti a , a chhâng a . Tin , an inngaihtuah a , “ ‘ Vâna mi thu , ’ kan tih chuan , ‘ Engah nge a thu in awih loh le ? ’ min ti si ang a .
40021026	Tin , ‘ Mihring thu , ’ kan tih chuan , mipui chu kan hlau si ; mi zawng zawngin Johana chu zâwlneiah an ruat si a , ” an ti a .
40021027	Tichuan , Isua an chhâng a , “ Kan hre lo , ” an ti a . Ani pawh chuan an hnênah , “ Kei pawhin tu thuin nge hêng thil hi ka tih ka hrilh bîk lo vang che u .
40021028	“ Nimahsela , nangnin engtin nge in ngaih ? Mi tu emawin fapa pahnih a nei a . Pakhat hnênah chuan a va kal a , ‘ Ka fa , vawiinah grêp huanah va thawk rawh , ’ a ti a .
40021029	Ani chuan , ‘ Ka duh lo , ’ a ti a , a chhâng a ; nimahsela , nakinah a rilru chu a lo inlamlêt a , a kal ta a .
40021030	Tin , pakhat hnênah pawh chuan a va kal a , chutiang bawk chuan a va ti a . Tin , ani chuan , ‘ Lalpa , ka kal ang e , ’ a ti a , a chhâng a ; nimahsela , a kal ta si lo va .
40021031	Chu mite pahnihah chuan a tu zâwk chuan nge an pa duh zâwng ti le ? ” a ti a . Anni chuan , “ A hmasa zâwk chuan , ” an ti a . Isuan an hnênah , “ Tihtakmeuhvin ka hrilh a che u , chhiahkhawntute leh nawhchizuarte chuan Pathian ramah an luh khalh dâwn che u a nih hi .
40021032	Johana chu felna kawngah chuan in hnênah a lo kal a , amah chu in ring si lo va ; chhiahkhawntute leh nawhchizuarte erawh chuan amah chu an ring a ; nangnin chu chu in hmuh hnu pawhin , amah chu in rin theihna tûrin in inlamlêt chuang si lo va .
40021033	“ Tehkhin thu dang ngaithla rawh u : Mi tu emaw , in neitu a awm a , chu mi chuan grêp huan a siam a , palin a hung vêl a , grêp sâwrna khur a lai a , in sâng a sa a ; tin , lo enkawltute hnênah thlawhhlawh tûrin a pe a , ram dangah a kal ta a .
40021034	Tin , a rah lawh a hun dâwn chuan , a rah la tûrin lo enkawltute hnênah a bawihte a tîr a .
40021035	Tin , lo enkawltute chuan a bawihte chu an lo man a , pakhat an vua a , pakhat an tihlum a , pakhat lungin an dêng a .
40021036	Tin , bawih dang , a hmasa pâwl aia tam zâwk a tîr leh a ; anniho chungah pawh an hmaa mite an tih ang bawkin an lo ti leh a .
40021037	Chumi hnuah erawh chuan , ‘ Ka fapa hi chu an zah ang , ’ tiin , a fapa chu an hnênah a tîr a .
40021038	Nimahsela , lo enkawltute chuan a fapa chu an lo hmuh veleh , ‘ He mi hi ro luahtu tûr chu a ni ; i that ang u khai ! A ro luah tûr hi i neihsak ang u , ’ an ti a .
40021039	Tichuan , ani chu an man a , grêp huan ata chu an theh chhuak a , an tihlum ta a .
40021040	Chutichuan , grêp huan neitupa chu a lo kal hunin , chûng lo enkawltute chungah chuan engtin nge a rawn tih ang le ? ” a ti a .
40021041	Anni chuan a hnênah , “ Chûng mi sualte chu hrehawm takin a tiboral ang a , grêp huan chu lo enkawltu dang , a lawh hun apianga a rahte chu a hnêna pe zêltu tûrte hnênah , thlawhhlawh tûrin a pe ang , ” an ti a .
40021042	Isuan an hnênah , “ Pathian lehkhaa , ‘ In satute lung duh loh kha , Chu ngei chu a kila lung ṭangkai ber a lo ni ta . Chu chu Lalpa tih a ni a , Kan mit hmuhah a mak a ni , ’
40021043	Chumi avâng chuan , ‘ Pathian ram chu in hnên ata lâksak a ni ang a , a rah chhuah tûr hnam hnênah pêk a ni ang , ’ tih ka hrilh a che u .
40021044	Tin , chumi lung chunga tlu chu a keh sawm ang a ; a delh phei chu a râwt dip ang , ” a ti a .
40021045	Tin , puithiam lalte leh Pharisaite chuan a tehkhin thute chu an hriatin , anmahni chungthu a sawi tih an hre ta a .
40021046	Tin , amah chu man an tum a ; nimahsela , mipuite chu an hlau si a , zâwlneia an ruat avângin .
40022001	Tin , Isuan anmahni a bia a , an hnênah tehkhin thuin a sawi leh a ,
40022002	“ Vânram chu lal tu emaw , a fapa tâna lawi chaw siam nên chuan tehkhin a ni .
40022003	Tin , lawi chaw eia a sâwmte chu ko tûrin a bawihte a tîr a ; nimahsela , an lo kal duh lo va .
40022004	Tin , ani chuan , ‘ Ka sâwmte hnênah , “ Ngai teh u , ka ruai chu ka peih ta ; ka sebâwngpate leh ka ran châwm thaute ka talh a , engkim peih a ni ta e ; lawi chaw ei tûrin lo kal tawh rawh u , ” ti rawh u , ’ tiin bawih dangte a tîr leh a .
40022005	Nimahsela , an lo ngaihsak lo va , an kal ta mai a , pakhat chu a lovah a kal a , pakhat chu a sumdâwnnaah ;
40022006	mi dangte chuan a bawihte chu an man a , zahthlâk takin an siam a , an tihlum ta mai a .
40022007	Chutichuan , lal chu a thinur ta a ; a sipaihote a tîr a , chûng tualthattute chu a tiboral a , an khua pawh a hâlsak ta a .
40022008	“ Tin , a bawihte hnênah chuan , ‘ Lawi chaw peih a ni ta , ka sâwmte erawh kha chu ei tlâk an ni lo .
40022009	Chutichuan , kawng pêng ṭhuamahte kal ula , mi in hmuh apiang lawi chaw ei tûrin sâwm rawh u , ’ a ti a .
40022010	Tichuan , chûng bawihte chu an chhuak a , kawngahte chuan an va kal a , an hmuh apiang , mi sual leh mi ṭhate pawh an hruai khâwm ta vek a ; tichuan , lawi chaw pindan chu mi sâwmtein an lo khat ta a .
40022011	“ Nimahsela , lal chu mi sâwmte en tûra a lo luh chuan , inneihna puan sin lo mi pakhat chutah chuan a hmu a ;
40022012	tichuan , a hnênah , ‘ ṭhiana , engtizia nge ni inneihna puan sin lovin hetah i lo luh le ? ’ a ti a . Tin , ani chu a ngawi reng a .
40022013	Tin , lal chuan a bawihte hnênah , ‘ A kut leh a ke phuar ula , pâwn lam thimah paih chhuak rawh u ; chutah chuan ṭah leh ha ṭhial a awm ang , ’ a ti a .
40022014	“ Sâwmte chu tam tak an ni a , thlante erawh chu tlêm tê an ni , ” a ti a .
40022015	Chumi lai chuan Pharisaite chuan a thusawia an man theihna zia tûr an va inrâwn a .
40022016	Tin , an zirtîrte , Heroda pâwla mite nên , a hnênah an tîr a , chu mite chuan , “ Zirtîrtu , mi dik tak i ni a , tihtakzetin Pathian kawng thu i zirtîr ṭhîn a , pawisak chuan tu mah i nei lo tih kan hria e ; tu mah thlei bîk i nei si lo va .
40022017	Chutichuan , engtin nge i ngaih min hrilh teh khai ? Kaisara hnêna chhiah chawi hi a thiang nge thiang lo ? ” an ti a .
40022018	Nimahsela , Isuan an sualzia chu a lo hria a , “ Vervêkte u , engah nge min fiah ?
40022019	Chhiah tangka chu min entîr rawh u , ” a ti a . Tin , a hnênah duli an rawn la a .
40022020	Tin , ani chuan an hnênah , “ Hei hi tu lem leh tu hming nge ni ? ” a ti a .
40022021	Anni chuan a hnênah , “ Kaisara , ” an ti a . Tin , ani chuan an hnênah , “ A nih ahnu , Kaisara thilte chu Kaisara hnênah pe ula , Pathian thilte chu Pathian hnênah pe ta che u , ” a ti a .
40022022	Chûng thu chu an hriatin mak an ti hle a , amah chu an kalsan a , an kal ta daih a .
40022023	Chumi ni vêk chuan Saddukaiho , thawhlehna a awm lo tite chu a hnênah an lo kal a ; a hnênah ,
40022024	“ Zirtîrtu , Mosian , ‘ Mi , fa nei lovin thi sela , a unaupain a nupui chu neiin a unaupa tân chi a thlahsak tûr a ni , ’ a ti a .
40022025	Aw le , kan zîngah sal sarih an awm a ; a upa berin nupui a nei a , a thi a ; tin , chi a thlah loh avângin a nupui chu a unaupa rochun tûrin a hnutchhiah a ;
40022026	chutiang bawkin a pahnihna chuan a ti a , a pathumna chuan a ti bawk a , a pasarihna thlengin an ti ṭheuh va .
40022027	Tin , an zaa an thih hnuah chuan hmeichhia pawh chu a thi ta a .
40022028	Chutichuan , thawhleh hunah chuan an pasarih zîngah chuan tu nupui ber nge ni ang ? An zain an nei ṭheuh si a ? ” tiin an zâwt a .
40022029	Isuan an hnênah , “ Pathian Lehkha Thu leh Pathian thiltihtheihna in hriat loh avângin in ngai sual ṭhîn a ni .
40022030	Thawhlehnaah chuan nupui pasal an innei dâwn tawh lo va , vâna vântirhkohte ang an ni dâwn zâwk asin .
40022031	Tin , mitthi thawhlehna thu chu , Pathianin , ‘ Kei Abrahama Pathian , Isaaka Pathian , Jakoba Pathian ka ni , ’ tia in hnêna a sawi kha in chhiar lo vem ni ? Pathian chu mitthi Pathian a ni lo va , mi nung Pathian a ni zâwk , ” a ti a , a chhâng a .
40022032	
40022033	Tin , mipuite chuan chu chu an hriatin a thu zirtîr chu mak an ti hle a .
40022034	Pharisaite erawh chu , Isuan Saddukaite a hnial dang tih an hriatin an inkhâwm ta a .
40022035	Tin , an zînga mi pakhat , dân hretuin , “ Zirtîrtu , dân thu-ah eng thupêk hi nge ropui ber ? ” tiin amah fiah nân thu a zâwt a .
40022036	
40022037	Tin , ani chuan a hnênah , “ ‘ Lalpa i Pathian chu i thinlung zawng zawngin , i thlarau zawng zawngin , i rilru zawng zawngin i hmangaih tûr a ni , ’ tih hi .
40022038	Chu chu thupêk ropui leh pawimawh ber a ni .
40022039	Tin , a dawttu , a anpui chu hei hi a ni , ‘ Nangmah i inhmangaih angin i vêngte pawh i hmangaih tûr a ni , ’ tih hi .
40022040	Chûng thupêk pahnihah chuan dân thu leh zâwlneite thu zawng zawng a inkhai khâwm vek a ni , ” a ti a .
40022041	Tin , Pharisaite chu an inkhâwm lai chuan , Isuan anmahni chu thu a zâwt a ,
40022042	“ Krista chu engtin nge in ngaih ? Tu fapa nge ni ? ” a ti a . Anni chuan a hnênah , “ Davida fapa , ” an ti a .
40022043	Ani chuan an hnênah , “ Davidan , ‘ Lalpa chuan , ka Lalpa hnênah , I hmêlmate i kephah hnuaia ka dah hma loh zawng Ka ding lamah ṭhu rawh , a ti , ’ tiin , engtiziain nge Thlarauvin ani chu ‘ Lalpa ’ a tih le ?
40022044	
40022045	Davidan ani chu ‘ Lalpa ’ a tih si chuan , engtin nge a fapa a nih theih ? ” a ti a .
40022046	Tin , tu mân kam khat mahin an chhâng thei lo va , chumi ni achin chu tu mân thu dang rêng rêng an zâwt ngam tawh hek lo .
40023001	Tin , Isuan mipuite leh a zirtîrte hnênah thu a sawi a ,
40023002	“ Lehkhaziaktute leh Pharisaite chu Mosia ṭhutphahah chuan an ṭhu ṭhîn a ;
40023003	chuvângin , an hrilh apiang che u chu ti ula , zâwm zêl ang che u ; an thiltih ang erawh chu ti ve suh ang che u , sawi zawng an sawi ṭhîn a , an ti si ṭhîn lo a ni .
40023004	Phur rit hrehawm takte an siam a , mite an bel ṭhîn a , anmahni erawh chuan an kutzungṭang pawhin an tisawn duh lo .
40023005	An thiltih zawng zawng chu mihring hmuh atân a ni an tih zâwk ṭhin ni , an thil bun leh khimte chu an tihlai a , an puan hmâwrfêm an tibuk ṭhîn a ,
40023006	ruaiṭhehnaah hmun ṭha ber te , inkhâwmna inah ṭhutphah ṭha ber te ,
40023007	dâwr hmuna chibai bûk te , miten ‘ Rabbi ’ an tih te an ngaina si ṭhîn a .
40023008	“ Nangni erawh chu ‘ Rabbi ’ tihin awm suh u ; in zirtîrtu chu pakhat chauh a ni a , nangni zawng zawng chu unau in ni si a .
40023009	Tin , lei chungah hian tu mah ‘ Ka pa ’ ti suh u ; in Pa chu pakhat chauh a ni , vâna mi khi .
40023010	‘ Hruaitute ’ tihin awm hek suh u , in hruaitu chu pakhat chauh a ni , Krista chu .
40023011	In zînga ropui ber chu in rawngbâwltuah a awm zâwk tûr a ni .
40023012	Tu pawh inngaihlu apiang an tlâwm ang a , tu pawh inngaitlâwm apiang chawimawiin an awm ang .
40023013	“ Nimahsela , nangni lehkhaziaktu leh Pharisai vervêkte u , in chung a pik e ! Vânram kawng chu mite in khârsak si ṭhîn ; nangni lah in lût si lo va , mi lût tûrte pawh luh in phal ṭhîn hek lo .
40023015	Nangni lehkhaziaktu leh Pharisai vervêkte u , in chung a pik e ! Saphun pakhat pawh siam tûrin tuifinriat leh khawmual in kal hual si a ; tin , chutianga a lo awm veleh ani chu nangmahni leh hnihin Gehenna fapaah in siam ṭhîn .
40023016	“ Nangni , hruaitu mitdel , ‘ Tu pawh Pathian biak in chhâla chhechham apiang , chu chu eng mah a ni lo ; tu pawh Pathian biak ina rangkachak chhâla chhechham apiang erawh chuan hlen tûr a ni , ’ tite u , in chung a pik e !
40023017	Nangni mi â , mitdelte u ! A eng nge ropui zâwk , rangkachak nge Pathian biak in , rangkachak tithianghlimtu chu ?
40023018	Tin , ‘ Tu pawh maichâm chhâla chhechham apiang , eng mah a ni lo ; a chunga thilpêk awm chhâla chhechham apiang erawh chuan hlen tûr a ni , ’ in ti .
40023019	Nangni mitdelte u ! A eng nge ropui zâwk , thilpêk nge maichâm , thilpêk tithianghlimtu chu ?
40023020	Chutichuan , tu pawh maichâm chhâla chhechham apiang chuan , maichâm leh a chunga awm zawng zawng chhâlin chhia a chham ṭhîn .
40023021	Tu pawh Pathian biak in chhâla chhechham apiang chuan , Pathian biak in leh a chhûnga awm chu chhâlin chhia a chham ṭhîn .
40023022	Tu pawh vân chhâla chhechham apiang chuan , Pathian ṭhutphah leh a chunga ṭhu chhâlin chhia a chham ṭhîn a ni .
40023023	“ Nangni lehkhaziaktu leh Pharisai vervêkte u , in chung a pik e ! Pudina te , mohuri te , zira te chu sâwmah pakhat in pe ṭhîn a , dân thu pawimawh zâwk - felna te , khawngaihna te , rinawmna te chu - in ngaihthah si ṭhîn ; nimahsela , chûng chu asin in tih tûr ni , a dangte chu tih ṭhulh chuang lovin .
40023024	Nangni hruaitu mitdel , thosi thli faia sanghâwngsei lem si ṭhînte u !
40023025	“ Lehkhaziaktu leh Pharisai vervêkte u , in chung a pik e ! No leh thlêng pâwn lam in sil fai a , a chhûng erawh chu hlêprûkna leh insûm lohnain a khat si a .
40023026	Nang Pharisai mitdel , no leh thlêng chhûng lam chu sil fai hmasa rawh , a pâwn lam pawh a lo fai theihna tûrin .
40023027	“ Lehkhaziaktu leh Pharisai vervêkte u , in chung a pik e ! Thlân hnawih vâr , pâwn lam mawi taka lang , a chhûng lam erawh chu mitthi ruhte leh bawlhhlawh tinrênga khat angte chu in ni asin .
40023028	Nangni pawh chutiang takin , pâwn lamah chuan mihring mit hmuhin fel takin in lang ṭhîn a , in chhûng lamah erawh chuan vervêkna leh sualnain in khat si a .
40023029	“ Nangni lehkhaziaktu leh Pharisai vervêkte u , in chung a pik e ! Zâwlneiho thlân inte in sa a , mi fel thlânte pawh in chei mawi a ,
40023030	‘ Kan pute dam lai khân lo awm ve mah ila , zâwlneite thisen an chhuahnaah chuan kan tel ve lo vang , ’ in ti ṭhîn .
40023031	Chutichuan , zâwlneiho thattute fa in ni tih in inhriattîr a ni .
40023032	In pute tehkhâwng chu tikhat nghâl mai rawh u .
40023033	Rûlte u , rûl thlahte u , Gehenna rorêlna chu engtin nge in pumpelh theih ang ?
40023034	“ Ngai teh u , chumi avâng chuan in hnênah zâwlneite , mi fingte , lehkhaziaktute ka rawn tîr dâwn ; ṭhenkhat in tihlum ang a , krawsah in khêng bet ang , ṭhenkhat in inkhâwmna inahte savun hruiin in vua ang a , khaw tinah in tiduhdah zui zêl ang ;
40023035	chutichuan , Abela , mi fel tak thisen aṭangin , Pathian biak in leh maichâm inkâra , Berekia fapa Zekaria in thaha thisen thleng khân , lei chunga mi fel thisen an chhuah zawng zawng chu nangmahni chungah a lo la thleng thei ang .
40023036	Tihtakmeuhvin ka hrilh a che u , chûng zawng zawng chu tûnlai chhuante chungah hian a lo la thleng ang .
40023037	“ Aw Jerusalem , Jerusalem , zâwlneiho thattu ! I hnêna an rawn tirhte lunga lo dêng hlumtu , arpuiin a notê a thla hnuaia a awp khâwm angin i fate vawi eng zât nge awp khâwm ka tum kha ! Nimahsela , in duh si lo .
40023038	En teh u , in in chu a ruaka hnutchhiah che uin a awm ta .
40023039	Ka hrilh a che u , ‘ Lalpa hminga lo kal chu fakin awm rawh se , ’ in tih hma loh chuan , tûn achinah mi hmu leh dâwn tawh lo a nih hi , ” a ti a .
40024001	Tin , Isua chu Pathian biak in ata a chhuak a , a kal dâwn a . Tin , a zirtîrte chu Pathian biak inte entîr tûrin a hnênah an lo kal a .
40024002	Ani erawh chuan an hnênah , “ Hêng zawng zawng hi in hmu maw ? Tihtakmeuhvin ka hrilh a che u , tihchim lohva lung intiang rêng rêng hetah a awm lo vang , ” a ti a , a chhâng a .
40024003	Tin , Olive tlângah chuan a ṭhut laiin zirtîrte chu anmahni chauhvin a hnênah an kal a , “ Chûng chu eng tikah nge a lo awm ang ? I lo kal lehna leh khawvêl tâwpna chhinchhiahna chu eng nge ni ang , min hrilh rawh , ” an ti a .
40024004	Tin , Isuan a chhâng a , an hnênah , “ Tu mân an tihder loh nân che u fîmkhur rawh u .
40024005	Mi tam tak , ‘ Krista chu ka ni , ’ tiin keima hming chhâlin an lo kal ang a , mi tam tak an tihder dâwn si a .
40024006	Tin , indo thu leh indo thuthang in la hria ang ; in mangan loh nân fîmkhur rawh u ; chûng chu a lo thleng tûr rêng a ni ; nimahsela , tâwpna chu a la ni rih lo vang .
40024007	Hnam hrang leh hnam hrang an indo vang a , ram hrang leh ram hrang an indo vang a ; hmun hrang hrangah ṭâmte a tla ang a , lîrte a nghîng ang .
40024008	Chûng zawng zawng chu nau vei ṭan tirhna a ni .
40024009	“ Chumi hunah chuan hrehawm tuar tûrin an mantîr ang che u a , an tihlum ang che u ; ka hming avângin hnam zawng zawng huat in ni ang .
40024010	Chumi hunah chuan mi tam tak an tlu ang a , an inmantîr tawn ang a , an inhaw tawn ang .
40024011	Zâwlnei der tam tak pawh an lo chhuak ang a , mi tam tak an tihder ang .
40024012	Tin , sual a la pun dâwn avângin mi tam zâwk hmangaihna chu a la dai ang .
40024013	Nimahsela , a tâwp thlenga tuar peih apiang , chu mi ngei chu chhandamin a awm ang .
40024014	Tin , he Ram Chanchin Ṭha hi hnam zawng zawng hriattîrna tûrin khawvêl zawng zawngah hrilin a awm ang a ; chumi zawhah chuan tâwpna chu a lo thleng ang .
40024015	“ Chutichuan , tiṭiautu tenawm , zâwlnei Daniela sawia kha , hmun thianghlima dinga in hmuh hunah chuan ( a chhiar apiangin a awmzia hre rawh se )
40024016	Judai rama awmte chu tlângahte tlân bo rawh se ;
40024017	in chunga awm chu a ina englo chuh tûrin chhuk suh se ;
40024018	tin , lova awm chu a puan chuh tûrin kîr leh suh se .
40024019	Chûng niah chuan raite leh nauno pawmte chung chu a pik ang .
40024020	Tin , in tlân bo hun tûr chu thlasikah emaw , Chawlhniah emaw a lo thlen loh nân ṭawngṭai rawh u ;
40024021	chumi hunah chuan hrehawm nasa tak a awm dâwn si a ; chutianga nasa rêng rêng chu leilung pian tirh ata tûn thlengin a la awm ngai lo va , awm pawh eng tikah mah a lo awm leh tawh hek lo vang .
40024022	Tin , chûng nite chu tihtawi ni suh sela , mihring rêng rêng damin an chhuak lo vang ; nimahsela , thlante avâng chuan chûng nite chu tihtawi a ni ang .
40024023	“ Chutih hunah chuan tu pawhin in hnênah , ‘ En teh , Krista chu heta hi a awm , ’ emaw , ‘ Heta hi ’ emaw , an tih chuan awih suh ang che u .
40024024	Krista derte leh zâwlnei derte an lo chhuak dâwn si a , chûng chuan thei ang sela , thlante meuh pawh an tihder theih nân chhinchhiahna leh thil mak ropui takte an ti ang .
40024025	Ngai teh u , ka hrilh lâwk tawh che u hi .
40024026	Chutichuan , in hnênah , ‘ Ngai teh u , thlalêrah a awm , ’ an tih che u chuan , kal chhuak suh u ; ‘ Pindan chhûngrilahte a awm , ’ an tih che u chuan , awih duh suh u .
40024027	Kâwl , chhak lamah a lo phe chhuak a , thlang lam thleng pawhin a lang ṭhîn a , Mihring Fapa lo kal lehna chu chutiang chu a ni dâwn si a .
40024028	“ Khawiah pawh saruang awmna apiangah mulukawlhte pawh an awm khâwm ang .
40024029	“ Nimahsela , chûng ni hrehawm hnu lawkah chuan ni tihthimin a awm ang a , thla a êng tawh lo vang a , vân aṭangin arsite a lo tla ang a , vân thiltihtheihnate chu tihnghîn a ni ang ;
40024030	chutih hunah chuan Mihring Fapa chhinchhiahna chu vânah a lang ang . Chumi hunah chuan leia chi tinin an âwmte an inchûm ang a , Mihring Fapa hi thiltihtheihna leh ropuina nasa tak nên , vân chhûm chunga lo kal an hmu ang .
40024031	Tin , a vântirhkohte chu , tawtawrâwt ri nasa tak nên a tîr chhuak ang . Anni chuan a thlante chu kâwl kil li ata - vân tâwp aṭanga a tâwp lehlam thlengin - an lâwr khâwm ang .
40024032	“ Tichuan , theipui kûngah hian a tehkhin thu zîr rawh u : a ṭang a lo nova , a hnah a lo chawr chuan nipui a thaw dâwn tih in hre ṭhin ;
40024033	chutiang bawkin , nangni pawhin chûng zawng zawng chu in hmuh hun chuan , amah chu a lo hnai tawh a , kawngka bul ngeiah a awm tih hria ang che u .
40024034	Tihtakmeuhvin ka hrilh a che u , chûng zawng zawng chu a thlen kim hma loh zawng tûnlai chhuante hi an ral lo vang .
40024035	Lei leh vân a ral ang a , ka thu erawh chu a ral lo vang .
40024036	“ Nimahsela , chumi ni leh a hun thu chu Pa chauh lo chuan tu mân , vâna vântirhkohte pawhin , Fapa pawhin an hre lo .
40024037	Tin , Nova dam lai ang bawk kha , Mihring Fapa lo kal lehna chu a ni ang .
40024038	Chûng ni , tuilêt hmate chuan , Nova lawnga a luh ni thlengin an eiin an bâr a , nupui pasal an innei ṭhîn ;
40024039	tui a lo lêta , an zaa a lâk bo vek hma loh chuan eng mah an hre lo va ; Mihring Fapa lo kal lehna chu chutiang bawk chu a ni ang .
40024040	Chumi hunah chuan lovah mi pahnih an awm ang a ; pakhat chu kal bopuiin a awm ang a , pakhat chu hnutchhiahin a awm ang .
40024041	Hmeichhe pahnih buh râwt sawmnaah buh râwt sawmin an awm ang a ; pakhat chu kal bopuiin a awm ang a , pakhat chu hnutchhiahin a awm ang .
40024042	“ Chutichuan , ngaihven rawh u , eng niah nge in Lalpa a lo kal dâwn in hre si lo .
40024043	Nimahsela , hei hi hre rawh u , rûkru a lo kal hun tûr in neituin hria sela , a vêng ang a , a in a reh pawhtîr lo vang .
40024044	Chuvângin , nangni pawh inring rengin awm rawh u , in rin loh hunah Mihring Fapa a lo kal dâwn si a .
40024045	“ Bawih rinawm , fing tak , a puin a hun apianga an chaw chan tûr semsak tûra a chhûngte chunga hotua a siama chu tu ber nge ni ang le ?
40024046	A pu a lo kal huna bawih chutiang tia a rawn hmuha chu a eng a thâwl ang .
40024047	Tihtakmeuhvin ka hrilh a che u , a neih zawng zawng chungah hotuah a siam ang .
40024048	Amaherawhchu , bawih sual chuan a rilruin , ‘ Ka pu a lo kal lawk dâwn lo ve , ’ tiin ,
40024049	a bawihpuite lo vêl ta sela , mi ruite hnênah eiin bâr sela ,
40024050	chu bawiha pu chu a rin loh niah , a hriat loh laiin a lo kal ang a ,
40024051	bung hnihah a rawn chhuah ang a , mi vervêkte chan ang a chantîr ang ; chutah chuan ṭah leh ha ṭhial chu a awm ang .
40025001	“ Chumi hunah chuan , vânram chu nula thianghlim sâwm , an khâwnvâr kenga mo neitu hmuak tûra chhuakte nên chuan tehkhin a ni tawh ang .
40025002	An zînga mi panga an â a , panga an fing .
40025003	A âte chuan an khâwnvârte an kenin , a tui an keng tel si lo va ;
40025004	a fingte erawh chuan an khâwnvârte an keng a , an ûmte chuan a tui an keng tel bawk a .
40025005	Tin , mo neitu chu a lo kal har avângin an zain an muthlu a , an lo muhîl ta a .
40025006	Tin , zanlai takah chuan , ‘ Ngai teh u , mo neitu chu a lo kal e ! A hmuak tûrin lo chhuak ru khai ! ’ tiin au thâwm a lo awm ta a .
40025007	Chu veleh chuan nula thianghlimho chu an tho vek a , an khâwnvârte chu an buatsaih a .
40025008	Tin , a âte chuan a fingte hnênah , ‘ In khâwnvârtui kha min pe ve rawh u ; kan khâwnvârte a thi dâwn e , ’ an ti a .
40025009	Nimahsela , a fingte chuan , ‘ Keini leh nangni tân a daih lo vang e ; a zuartute hnênah kal ula , lei ve zâwk rawh u , ’ tiin an chhâng a .
40025010	Tin , lei tûra an kal bo hlân chuan mo neitu chu a lo thleng ta a ; tichuan , a peihte chu amah nên lawi chaw eiin an lût a ; tin , kawng chu an khâr ta a .
40025011	Chumi hnuah chuan nula thianghlim dangte pawh chu an lo thleng a , ‘ Ka pu , ka pu , min hawnsak rawh ! ’ an ti a .
40025012	Ani erawh chuan , ‘ Tihtakmeuhvin ka hrilh a che u , ka hre lo che u a ni , ’ a ti a , a chhâng a .
40025013	“ Chutichuan , ngaihven rawh u , a ni leh a hun chu in hre si lo va .
40025014	“ Mi , ram danga kal dâwna , ama bawihte kova , a sumte an hnêna kawltîr ang chu a ni si a .
40025015	Bawih pakhat hnênah talent nga a pe a , bawih dang hnênah talent hnih a pe a , bawih dang hnênah talent khat a pe a ; an tih theih tâwk tûr ang zêl ṭheuhvin a pe a ; tichuan , a kal ta a .
40025016	Tin , talent nga dawngtu chu chûng chuan a va sumdâwng ta nghâl a , talent nga dang a dek chhuak ta a .
40025017	Chutiang bawkin talent hnih dawngtua pawh chuan talent hnih dang a dek chhuak ta a .
40025018	Talent khat dawngtu erawh chu a va kal a , lei a lai a , a pu tangka chu a thukru ta zâwk a .
40025019	“ Tin , rei tak hnuah chûng bawihho pu chu a lo haw a , an hnênah a sum chanchin a tifel a .
40025020	Tichuan , talent nga dawngtu chu a lo kal a , talent nga dang a rawn keng a , ‘ Ka pu , nangin talent nga mi kawltîr kha ; en teh , talent nga dang ka dek chhuak e , ’ a ti a .
40025021	A pu chuan a hnênah , ‘ Bawih ṭha leh rinawm , i tiṭha e ; tlêm te chungah i rinawm a , tam tak chungah ka awmtîr ang che ; i pu lâwmnaah lût rawh , ’ a ti a .
40025022	Tin , talent hnih dawngtu pawh chu a lo kal a , ‘ Ka pu , nangin talent hnih mi kawltîr kha ; en teh , talent hnih dang ka dek chhuak e , ’ a ti a .
40025023	A pu chuan a hnênah , ‘ Bawih ṭha leh rinawm , i ti ṭha e ; tlêm te chungah i rinawm a , tam tak chungah ka awmtîr ang che ; i pu lâwmnaah lût rawh , ’ a ti a .
40025024	“ Tin , talent khat dawngtu pawh chu a lo kal a , ‘ Ka pu , mi ti kher kher i ni tih ka hria a che ; i tuh lohnaah pawh i ât ṭhîn a , i tihdarh lohnaah pawh i seng ṭhîn a ni ;
40025025	tichuan , ka hlau va , ka va kal a , i talent kha leiah ka thukru a ; en teh , i ta ngai kha i hmuh leh hi , ’ a ti a .
40025026	A pu chuan a hnênah , ‘ Bawih sual leh zawmthawpa , ka tuh lohnaah pawh ka âta , ka tihdarh lohnaah pawh ka seng ṭhîn tih i hria maw ?
40025027	Chuti a nih ahnu , ka tangka chu sumdâwngtute hnênah lo dah tawh tûr i ni ; chutichuan , ka lo haw hian ka ta hi a pung nên ka hmu leh tûr a ni .
40025028	Tichuan , a talent khat kha lâksak ula , talent sâwm neitu hnênah pe rawh u .
40025029	Tu pawh a nei apiang an pêk belhchhah ang a , a lo ngah ang ; tu pawh a nei lo apiang erawh chu a neih chhun pawh an lâksak ang .
40025030	Tin , bawih ṭhahnem lo kha pâwn lam thimah chuan paih chhuak rawh u ; chutah chuan ṭah leh ha ṭhial chu a awm ang , ’ a ti a , a chhâng a .
40025031	“ Amaherawhchu , Mihring Fapa hi chu , a vântirhkohte zawng zawng nên , a ropuinaa inthuama a lo kal hunah chuan , a ropuina ṭhutphahah a ṭhu ang a ;
40025032	a hmaah chuan hnam tin an inkhâwm ang a ; berâm vêngtuin kêl zîng ata a berâmte a hlîr angin anniho chu a hlîr ang a ;
40025033	berâmte chu a ding lamah a dah ang a , kêlte erawh chu a vei lamah a dah ang .
40025034	“ Chumi hunah chuan Lalber chuan a ding lama mite hnênah chuan , ‘ Ka Pa voh bîkte u , lo kal ula , khawvêl siam ṭan tirh ata in tâna ram buatsaih chu chang rawh u ;
40025035	ka ril a ṭâmin nangnin ei tûr mi pe a ; ka tui a hâlin in tûr mi pe a ; mikhual ka nihin mi thleng a ;
40025036	saruak ka nihin puan mi sintîr a ; ka damlohvin mi kan a ; tân ina ka awmin ka hnênah in lo kal si a , ’ a la ti ang .
40025037	“ Chumi hunah chuan mi felte chuan , ‘ Lalpa , eng tikah nge riltâmin kan hmuh chia , ei tûr kan pêk che ? Tuihâlin kan hmuh chia , in tûr kan pêk che ?
40025038	Eng tikah nge mikhuala kan hmuh chia , kan thlen che ? Saruaka kan hmuh chia , puan kan sintîr che ?
40025039	Eng tikah nge damlovin emaw , tân inah emaw kan hmuh chia , i hnêna kan lo kal ? ’ tiin an la chhâng ang .
40025040	Tin , Lalber chuan an hnênah , ‘ Tihtakmeuhvin ka hrilh a che u , hêng ka unau tê berte zînga mi pakhat chunga in tih chu ka chunga ti in ni , ’ tiin a la chhâng ang .
40025041	“ Chumi zawhah chuan , a vei lama mite hnênah pawh chuan , ‘ Ânchhe dawngte u , kumkhaw mei , Diabola leh a tirhkohte tân an buatsaihah chuan mi kal bosan rawh u ;
40025042	ka ril a ṭâmin nangnin ei tûr mi pe lo va ; ka tui a hâlin in tûr mi pe lo va ;
40025043	mikhual ka nihin mi thleng lo va ; saruak ka nihin puan mi sintîr lo va ; damlo leh tân ina ka awmin mi kan si lo , ’ a la ti ang .
40025044	Chumi hunah chuan anni pawhin , ‘ Lalpa , eng tikah nge rilṭâmin emaw , tuihâlin emaw , mikhualin emaw , saruakin emaw , damlovin emaw , tân inah emaw kan hmuh chia , rawng kan bâwlsak loh che ? ’ tiin an la chhâng ang .
40025045	Tin , ani chuan an hnênah , ‘ Tihtakmeuhvin ka hrilh a che u , hêng mi tê berte zînga mi pakhat chunga in tih loh chu ka chunga ti lo in ni , ’ tiin a la chhâng ang .
40025046	“ Tin , chûng chu kumkhaw hremnaah an kal ang a ; mi felte erawh chu kumkhaw nunnaah an kal ang , ” a ti a .
40026001	Tin , heti hi a ni a , Isuan chûng thu zawng zawng chu a sawi zawh chuan a zirtîrte hnênah ,
40026002	“ Ni hnih achinah kalhlên kût a lo awm dâwn tih in hria a , Mihring Fapa hi khen beh tûrin an mantîr dâwn a ni , ” a ti a .
40026003	Chumi lai chuan , puithiam lalber Kaiapha an tiha in hual chhûng kawtlaiah chuan puithiam lalte leh vântlâng upate chu an inkhâwm a ;
40026004	Isua chu ngamthlêma mana , an tihhlum theihna tûrin an inrâwn a .
40026005	Nimahsela , “ Kût chhûng chuan ni suh se ; chuti lo chuan , vântlâng zîngah buaina a lo awm dah ang e , ” an ti a .
40026006	Tin , Isua chu Bethani khuaah , phâr Simona ina a awm laiin ,
40026007	hmeichhe pakhat alabasta bâwma hriak rimtui to tak kengin a hnênah a lo kal a , a chaw kîl laiin a luah a leih a .
40026008	Nimahsela , zirtîrte chuan chu chu an hmuhin an thinur a , “ Eng atân nge hetia a tihboral mai mai ni ?
40026009	He hriak hi man tam taka hralha , mi retheite hnênah pêk theih a ni si a , ” an ti a .
40026010	Isua erawh chuan chu chu a hriatin an hnênah , “ Hmeichhia hi engah nge in tihbuai ni ? Ka chungah hian thil ṭha tak a ti a ni .
40026011	Mi retheite chu kumkhuaa in hnêna awm an ni alâwm , kei erawh chu kumkhuaa in hnêna awm tûr ka ni lo .
40026012	He hriak rimtui ka taksaa a leih hi , phûm tûra mi buatsaih tûrin a ti a nih hi .
40026013	Tihtakmeuhvin ka hrilh a che u , khawvêl zawng zawngah , khawiah pawh he Chanchin Ṭha hi an hrilna apiangah , he hmeichhe thiltih pawh hi amah hriat rengna tûrin an sawi ve zêl ang , ” a ti a .
40026014	Chumi hnuah chuan sâwm leh pahnihte zînga mi pakhat , Juda Iskariota an tiha chu puithiam lalte hnênah a kal a .
40026015	“ Amah chu ka mantîr ang che u a , eng nge mi pêk ang ? ” a ti a . Tin , tangka sawmthum an bûksak ta a .
40026016	Chumi chinah chuan mantîrna remchâng a zawng ta a .
40026017	Tin , chhang dawidim telh loh ni , ni hmasa berah chuan zirtîrte chu Isua hnênah an lo kal a , “ Kalhlên kût chaw eina tûrin khawiah nge buatsaihsak che ila i duh ? ” an ti a .
40026018	Tin , ani chuan , “ Khawpuiah tu emaw hnênah kal ula , a hnênah , ‘ Zirtîrtu chuan , “ Ka hun a hnai ta a ; ka zirtîrte nên Kalhlên Kût i inah kan kût ang e , ” a ti e , ’ va ti ang che u , ” a ti a .
40026019	Tin , Isuan an hnêna a tih angin zirtîrte chuan an ti a ; kalhlên kût chaw chu an buatsaih ta a .
40026020	Tin , khua a lo tlai lam chuan zirtîr sâwm leh pahnihte nên chaw an kîl a ;
40026021	tin , an ei laiin ani chuan , “ Tihtakmeuhvin ka hrilh a che u , in zînga mi pakhat hian mi mantîr ang , ” a ti a .
40026022	Tin , an lungngai ta êm êm a , a hnênah , “ Lalpa , keimah em ni ? ” an ti ta ṭheuh va .
40026023	Tin , ani chuan , “ Thlêng mi zenpuitu ngei chuan mi mantîr ang .
40026024	Mihring Fapa hi a chanchin an ziak ang tak khân a kal dâwn a ni ; nimahsela , Mihring Fapa mantîrtu tûr mihring chung chu a pik e ! Chu mihring chu piang suh sela a tân a ṭha zâwk ang , ” tiin a chhâng a .
40026025	Tin , a mantîrtu tûr Juda chuan a chhâng a , “ Rabbi , keimah em ni ? ” a ti a . Ani chuan a hnênah , “ Ni e , ” a ti a .
40026026	Tin , an ei laiin Isuan chhang a la a , mal a sâwmsak a , a phel a ; tin , zirtîrte hnênah chuan a pe a , “ La ula , ei rawh u ; hei hi ka taksa a ni , ” a ti a .
40026027	Tin , no a la a , lâwm thu a sawi a , an hnênah a pe a , “ In zain in rawh u ;
40026028	hei hi ka thisen , sualte ngaihdam nâna mi tam tak tâna chhuak tûr , thuthlunna chu a ni .
40026029	Nimahsela , ka hrilh a che u , ka Pa ramah nangmahni nêna a thar ka in ni a thlen hma loh zawng , tûn achinah grêp hrui raha mi hi ka in leh tawh lo vang , ” a ti a .
40026030	Tin , hla an sak zawhin an chhuak a , Olive tlângah chuan an kal ta a .
40026031	Tin , Isuan an hnênah , “ Zâninah hian in zain ka chungthuah lungni lovin in awm vek ang ; ‘ Berâm vêngtu chu ka vua ang a , berâm rual chu an darh ang , ’ tih ziak a ni si a .
40026032	Nimahsela , ka thawhleh hnuah Galili ramah in hmaah ka kal ang , ” a ti a .
40026033	Petera erawh chuan a hnênah , “ An zain i chungthuah lungni lovin awm mah sela , kei zawng lungni lovin ka awm tawp lo vang , ” tiin a chhâng a .
40026034	Isuan a hnênah , “ Tihtakmeuhvin ka hrilh a che , zâninah hian âr a khuan hmain nangin vawi thum mi phat ang , ” a ti a .
40026035	Peteran a hnênah , “ I thihnaah chuan thi ve dâwn mah ila , ka phat tawp lo vang che , ” a ti a . Chutiang bawk chuan zirtîrte zawng zawng chuan an ti ta ṭheuh va .
40026036	Chumi zawhah chuan , Isua chu anniho nên hmun pakhat Gethsemane an tih chu an thleng a ; tin , ani chuan a zirtîrte hnênah , “ Sawta ka va ṭawngṭai chhûng zawng hetah hian lo ṭhu rawh u , ” a ti a .
40026037	Tin , Petera leh Zebedaia fapate pahnih chu a hruai a , a lungngaiin a lo mangang ta êm êm a .
40026038	Tin , an hnênah , “ Ka rilru a lungngai êm êm a , thihna khawp hial a ni ; hetah hian awm ula , mi vênpui rawh u , ” a ti a .
40026039	Tin , tlêmin hma lamah a va kal hlek a , a bawkkhup a , “ Aw ka Pa , a theih chuan he no hian mi pêl lul rawh se ; nimahsela , keima thu ni lovin , nangma thu thu ni zâwk rawh se , ” tiin a ṭawngṭai a .
40026040	Tin , zirtîrte hnênah chuan a lo kal a , anni chu muhîlin a rawn hmu a ; tichuan Petera hnênah , “ E khai ! Nangin dârkâr khat pawh mi vênpui thei lo a ni maw ?
40026041	Thlêmnaa in luh loh nân inring rengin ṭawngṭai rawh u ; thlarau zawngin a peih a , tisa erawh chu a chak lo a ni , ” a ti a .
40026042	Tin , vawi hnihnaah a va kal a , a ṭawngṭai leh a , “ Aw ka Pa , ka in lohva hei hian mi pelh theih lul loh chuan , nangma thu thu ni rawh se , ” a ti a .
40026043	Tin , a lo kal leh a , anniho chu muhîlin a rawn hmu leh a , an mut a chhuak hle si a .
40026044	Tin , a kalsan leh a , a vawi thumnaah a thusawi ngai sawiin a ṭawngṭai leh a .
40026045	Chumi zawhah chuan zirtîrte hnênah a lo kal leh a , an hnênah , “ Tûnah zawng muhîl ula , châwl tawh rawh u ! Ngai teh u , a hun chu a lo thleng ta a , Mihring Fapa hi mi sualte kutah an mantîr dâwn hi .
40026046	Tho ula , i kal ang u ; en teh u , mi mantîrtu tûr chu a lo hnaih tâk hi , ” a ti a .
40026047	Tin , a la sawi lai mêkin Juda , sâwm leh pahnihte zînga mi pakhat chu a lo thleng ta a , ama rual chuan puithiam lalte leh lehkhaziaktute leh upate hnên ata mipui tam tak , khandaih leh talhtum kengin an lo thleng bawk a .
40026048	Tin , a mantîrtu tûr chuan chhinchhiahna tûr a lo hrilh lâwk diam a , “ Ka fawh apiang chu amah a ni ang , man ang che u , ” tiin .
40026049	Tichuan , Isua chu a va pan ta nghâl a , “ Chibai , Rabbi ! ” tiin a fâwp ta ngawih ngawih a .
40026050	Tin , Isuan a hnênah , “ Ṭhiana , i rawn kal chhan chu ti rawh , ” a ti a . Chu veleh Isua chu an chelh a , an man ta a .
40026051	Tin , ngai teh , Isua hote zînga pakhat chuan a kutin a ban a , a khandaih a phawi a , puithiam lalber bawih chu a sât a , a beng a sah thlâksak a .
40026052	Tin , Isuan a hnênah , “ I khandaih kha a dahnaah dah leh rawh , khandaih ruaitu zawng zawng chu khandaih vêkah an thi dâwn si a .
40026053	Tûnah pawh vântirhkoh sângruk hmun sâwm leh hmun hnih aia tam zâwk mi rawn tirhsak tûrin ka Pa hnênah ngên thei lovin mi ring em ni le ?
40026054	Nimahsela , ngên ang ila , engtin nge Pathian Lehkha Thu - hetianga a lo awm tûr thu hi - a thlen theih ang le ? ” a ti a .
40026055	Chumi lai tak chuan Isuan mipuite hnênah chuan , “ Khandaihte , talhtumte kengin , suam hmang man tûr ang maiin min man tûrin in lo chhuak a ni maw ? Pathian biak inah ni tin zirtîrin ka ṭhu ṭhîn a , min man si lo va .
40026056	Nimahsela , zâwlnei lehkha thute chu a lo thlen theihna tûrin hêng zawng zawng hi a lo awm ta a nih hi , ” a ti a . Chumi lai chuan zirtîrte zawng zawng chuan amah chu an thlahthlam a , an tlân bo ta vek a .
40026057	Tin , Isua mantute chuan puithiam lalber Kaiapha ina lehkhaziaktute leh upate awm khâwmnaah chuan ani chu an hruai ta a .
40026058	Nimahsela , Peteran hla tak aṭangin amah chu a zui a , Puithiam Lalber in hual chhûng kawtlai thlengin ; tin , a va lût a , a tâwpna hmu tûrin chhiahhlawhte zîngah a ṭhu ve a .
40026059	Tin , amah an tihhlum theihna tûrin , puithiam lalte leh rorêltuho zawng zawng chuan Isua hêkna an zawng a ;
40026060	hretu der tam tak lo kal mah sela , an hmu si lo . Nakinah erawh chuan mi pahnih an lo kal a ,
40026061	“ He mi hian , ‘ Pathian biak in hi ṭhiata , ni thum chhûnga sa leh thei ka ni , ’ a ti e , ” an ti a .
40026062	Tichuan , puithiam lalber chu a ding chhuak a , a hnênah , “ Eng mahin i chhâng lo maw ? Hêng hian an hêkna che hi engtizia nge ni ? ” a ti a .
40026063	Isua erawh chu a ngawi reng a . Tin , puithiam lalber chuan a hnênah , “ Pathian nung chhâlin thu ka pe a che , Krista , Pathian Fapa chu i ni emaw , min hrilh rawh , ” a ti a .
40026064	Isuan a hnênah “ Ni e . Nimahsela , ka hrilh a che , tûn hnuah Mihring Fapa hi thiltihtheihna ding lama ṭhua , vân chhûm chunga lo kal in la hmu dâwn a ni , ” a ti a .
40026065	Tin , puithiam lalber chuan a silhfênte a pawt thlêr a , “ Pathian a sawichhe ta : hretu dang engah nge kan ngaih tawh ang ? Ngai teh u , Pathian a sawichhiatzia chu tûnah in hre tawh e .
40026066	Engtin nge in ngaih ? ” a ti a . Anni chuan , “ Thi tlâk a ni , ” tiin an chhâng a .
40026067	Tin , a hmaiah chil an chhâk a , an hnek a ; ṭhenkhat chuan , “ Nang Krista , tuin nge bêng che ? Min hrilh rawh , ” tiin an bêng a .
40026068	
40026069	Tin , Petera chu pâwnah , in hual chhûng kawtlaiah chuan a ṭhu a ; tin , nula pakhat a hnênah a lo kal a , “ Nang pawh Isua , Galili rama mi hnêna awm kha i nih hi , ” a ti a .
40026070	Ani erawh chuan , “ I thusawi chu ka hre hauh lo mai , ” tiin an zaa hmaah a pha a .
40026071	Tin , sumhmuna a va chhuah veleh nula dangin ani chu a hmu a , chuta awmte hnênah chuan , “ He mi pawh hi Isua , Nazareth mi hnêna awm kha a nih hi , ” a ti a .
40026072	Tin , “ Chu mihring chu ka hre lo , ” tiin , chhechhamin a pha leh a .
40026073	Tin , rei lo tê achinah a kianga dingte chuan Petera hnênah , “ Nang pawh an zînga mi i ni ngei mai , i ṭawngah a hriat alâwm , ” an ti a .
40026074	Tin , ani chuan , “ Chu mihring chu ka hre lo , ” tiin , ânchhia inlawhin chhia a chham ta a . Tin , âr a khuang ta nghâl a .
40026075	Tin , Petera chuan Isuan , “ Âr a khuan hmain nangin vawi thum mi phat ang , ” a tih thu kha a lo hre leh ta a . Tin , a chhuak a , a ṭap ta zawih zawih a .
40027001	Tin , zîng a lo nih chuan , puithiam lalte leh vântlâng upate zawng zawng chu Isua tihlum tûrin a chungthuah an inrâwn a ;
40027002	tin , an phuar a , an hruai a , ram awptu Pilata hnênah an pe ta a .
40027003	Tin , Juda , a mantîrtu khân Isua chu thiam loh an chantîr tih a hriat veleh a inchhîr a , tangka sawmthum kha puithiam lalte leh upate hnênah chuan a rawn la leh a ,
40027004	“ Mi thiam thisen ka mantîr kha thil ka lo tisual a ni , ” a ti a . Anni erawh chuan , “ Chu chu kan tân eng nge pawi ang ? Nangin i tih tihin ti rawh , ” an tihsan a .
40027005	Tin , ani chuan tangka chu hmun thianghlimah chuan a paih lût a , a kal bo va ; a va inâwk hlum ta a .
40027006	Tin , puithiam lalte chuan tangkate chu an la a , “ Hei hi thawhlâwm bâwma dah a thiang lo ve , thisen man a ni si a , ” an ti a .
40027007	Tichuan , an inrâwn a , mikhualte phûmna tûrin Bêlvawtu Hmun chu an lei ta a .
40027008	( Chu vâng chuan a ni , chumi hmun chu tûn thlenga “ Thisen Hmun ” an tih tâk ni . )
40027009	Chumi lai chuan zâwlnei Jeremian , “ Tin , tangka sawmthum , An chhiara man , Israel thlah , tuten emaw an chhiara man chu , An la a , Lalpan min tiam angin Bêlvawtu hmun man atân an pe a , ” tia a sawi kha a lo thleng ta a ni .
40027010	
40027011	Tin , Isua chu ram awptu hmaah chuan a ding a . Tin , ram awptu chuan , “ Juda-te lal i ni em ? ” tiin a zâwt a . Tin , Isuan a hnênah , “ Ni e , ” a ti a .
40027012	Tin , puithiam lalte leh upaten an hêk laiin eng mahin a chhâng lo va .
40027013	Tichuan , Pilatan a hnênah , “ An hêkna zozai che hi i hre lo vem ni ? ” a ti a .
40027014	Tin , kam khat mahin a chhâng lo va ; chutichuan , ram awptu chuan mak a ti hle a .
40027015	Tin , ram awptuin kût niah chuan mi tâng pakhat , an duh apiang , mipuite chu a chhuahsak ṭhîn a .
40027016	Tin , chumi lai chuan mi tâng hmingthang tak , Barabba an tih chu an nei a .
40027017	Chutichuan , an rawn inkhâwm chuan Pilatan an hnênah , “ Tu nge chhuahsak che u ila in duh ? Barabba nge Isua , Krista an tiha chu ? ” a ti a .
40027018	( Itsîkna avângin ani chu an mantîr tih a hre si a . )
40027019	Tin , rorêlna ṭhutphahah chuan a ṭhut laiin a nupuiin , “ Kha mi fel tak chungah khân eng mah ti suh ; vawiinah hian amah avângin mumangah thil tam tak ka tuar a ni , ” tiin a chah a .
40027020	Tin , puithiam lalte leh upaten Barabba dîla Isua tiboral tûrin mipuite chu an thlêm a .
40027021	Ram awptu erawh chuan anniho chu a bia a , “ Anni pahnih chu a tu zâwk nge chhuahsak che u ila in duh ? ” a ti leh a . Tin , anni chuan , “ Barabba , ” an ti a .
40027022	Pilatan an hnênah , “ Isua , Krista an tih hi engtin nge ka tih tâk ang le ? ” a ti a . An zain , “ Ani chu krawsah khen behtîr rawh , ” an ti a .
40027023	Tin , ani chuan , “ Engah maw ? Eng nge a tihsual ni ? ” a ti a . Nimahsela , anniho chu , “ Krawsah khen behtîr rawh , ” tiin an au chiam a .
40027024	Tichuan , Pilata chuan eng mah a ti thei lo va , a buai deuh deuh zâwk dawn tih a hriatin tui a la a , mipuiho hmaah chuan a kut a sil a , “ He mi fel thisenah hian ka thiang e ; nangnin in tih tihin ti rawh u , ” a ti a .
40027025	Tin , vântlâng zawng zawng chuan , “ A thisen chu keimahni chungah leh kan fate chungah awm rawh se , ” tiin an chhâng a .
40027026	Chumi zawhah chuan Barabba chu a chhuahsak a ; Isua erawh chu a vua a , krawsa khen beh tûrin a pe ta a .
40027027	Chumi zawhah chuan , ram awptu sipaite chuan Isua chu lal inah an hruai lût a , an pâwla mi zawng zawng a hnênah an ko khâwm a .
40027028	Tichuan , a puante an hlihsak a , puan sen an sintîr a .
40027029	Tin , hlînglukhum an phiar a , an khumtîr a , a kut ding lamin luang an kentîr a ; a hmaah an ṭhingṭhi a , “ Chibai , Juda-te lal ! ” tiin nuihza siam nân an hmang a .
40027030	Tin , amah chu chil an chhâk a , luang chu an lâksak a , a luah chuan an vua a .
40027031	Tin , nuihza siam nân an hman zawhin puan chu an hlihsak a , ama puante chu an sintîr leh a , krawsa khen beh tûrin an hruai ta a .
40027032	Tin , an kal chhuah laiin , Kurini khuaa mi , a hming Simona an hmu a ; chu mi chu a kraws pu tûrin an man a .
40027033	Tin , Golgotha an tih hmun an lo thlenin ( chu chu “ Luruh hmun ” tihna a ni )
40027034	uain thûr , englo khâ nêna pawlh , a in tûrin an pe a ; nimahsela , a tem veleh a in duh ta lo va .
40027035	Tin , krawsa an khen beh zawhin ṭhum vâwrin a silhfênte chu an insem a .
40027036	Tin , chutah chuan an ṭhu a , an vêng a ;
40027037	a hêkna , “ He mi hi Isua , Juda-te Lal a ni , ” tia ziak , a lu chungah an bel a .
40027038	Tin , a rual chuan suam hmang pahnih an khêng bet ve a , a ding lamah pakhat , a vei lamah pakhat .
40027039	Tin , mi vei apiangte chuan an lu thingin , “ Nang , Pathian biak in ṭhiata ni thuma sa lehtu , intidam rawh ; Pathian Fapa i nih chuan kraws ata kha lo chhuk ta che , ” tiin an tiel a .
40027040	
40027041	Chutiang bawkin puithiam lalte chuan lehkhaziaktute nên tielin ,
40027042	“ Mi dang mah a tidam ṭhîn a , mahni a intidam thei si lo . Israel lal a ni alâwm , tûnah hian kraws ata chu lo chhuk ang hmiang ; tichuan , amah chu kan ring ang .
40027043	Pathian a ring alâwm , amah hi a duh chuan tûnah hian chhandam rawh se ; ‘ Pathian Fapa ka ni , ’ a ti si a , ” an ti a ,
40027044	Suam hmang an khen beh vete pawh chuan chutiang bawk chuan an tiel a .
40027045	Tin , chawfâk hun achin behliang mun hun thlengin khawvêl a lo thim ta vek a .
40027046	Tin , behliang mun hun lai vêl chuan Isua chu aw ring takin , “ Eloi , eloi , lama sabakthani ? ” tiin a au chhuak a ( chu chu , “ Ka Pathian , ka Pathian , engah nge mi kalsan ? ” tihna a ni ) .
40027047	Tin , a kianga ding ṭhenkhatte chuan chu chu an hriatin , “ He mi hian Elija a ko a ni , ” an ti a .
40027048	Tin , an zînga mi pakhat chu a tlân ta nghâl a , sponj a la a , uain thûrin a chiah khat a , tiangah a târ a , a han intîr a .
40027049	Tin , mi dangte chuan , “ Awm rawh se ; amah la thla tûrin Elija a lo kal emaw i en ang u , ” an ti a .
40027050	Tin , Isua chu aw ring takin a au leh a , a thlarau a thlah ta a .
40027051	Tin , ngai teh , Pathian biak in puanzâr chu a chung lam aṭangin a hnuai lam thlengin a lo thlêr chhuak ta a ; tin , lîrte a lo nghîng a , lungpuite a lo khi chat a ;
40027052	thlânte a lo inhawng a ; mi thianghlim muhîl tawhte taksa tam tak pawh kaihthawhin an awm ta a ;
40027053	chûngte chu , a thawhleh hnuah chuan thlân ata lo chhuakin khaw thianghlimah chuan an lût a , mi tam tak hnênah an inlâr ta a .
40027054	Tin , sipai za hotu leh a hnêna Isua vênga awm vete chuan , lîrnghîng leh thil awmziate chu an hmuhin an hlau ta êm êm a , “ He mi hi Pathian Fapa a ni ngei mai , ” an ti a .
40027055	Tin , chutah chuan hmeichhe tam tak , a rawngbâwlsak chung zêla Galili ram aṭanga Isua rawn zuitute chu an awm a , hla takah an thlîr a ;
40027056	chûng zîngah chuan Mari Magdalini te , Mari , Jakoba leh Josea nu te , Zebedaia fapate nu te an tel a .
40027057	Tin , tlai lam a lo nih chuan mi hausa , a hming Josefa , Arimathai khuaa mi a lo kal a , amah ngei pawh chu Isua zirtîr a ni a ;
40027058	chu mi chu Pilata hnênah a va kal a , Isua ruang chu a dîl a . Tin , Pilatan pe tûrin thu a pe a .
40027059	Tichuan , Josefa chuan ruang chu a la a , puan zai sîn fai takin a tuam a ,
40027060	ama thlân thar , lung a ker kuakah chuan a zalh a ; thlân kawngkaah chuan lung lian tak a lum a , a kal ta a .
40027061	Tin , chutah chuan Mari Magdalini leh Mari dang chu an awm a , thlân hma zâwnah chuan an ṭhu a .
40027062	Tin , a tûkah chuan ( chu chu Inrinni zawh tûk a ni ) puithiam lalte leh Pharisaite chu Pilata hnênah an awm khâwm huai huai a ,
40027063	“ Ka pu , chu tihdertu chuan a dam lai khân , ‘ Ni thum chinah ka tholeh ang , ’ a ti tih kan hre reng a .
40027064	Chutichuan , thlân chu ni thum ni thlenga vêng ṭha tûrin thu pe rawh ; chuti lo chuan a zirtîrten amah chu an va ru hlauh ang a , vântlâng hnênah , ‘ Mitthi zîng ata a tholeh ta a ni , ’ an ti dah ang e ; tichuan , tihderna hnuhnûng zâwk chu a hmasa ai khân a ṭha lo lehzual ang , ” an ti a .
40027065	Pilatan an hnênah , “ Vêngtu sipaite in nei alâwm ; kal ula , in theih ang angin vên ṭhattîr ta che u , ” a ti a .
40027066	Chutichuan , vêngtu sipaite nên an va kal a , thlân chu an vên ṭhattîr a , lung chu an chhinchhiah a .
40028001	Tin , Chawlhni tlai takah , ni sarih ni hmasa ber tûra khua a vâr dâwnin , Mari Magdalini leh Mari dang chu thlân en tûrin an kal a .
40028002	Tin , ngai teh , lîr nasa takin a lo nghîng a ; Lalpa vântirhkoh vân ata a lo chhuk a , lung chu a rawn lum sawn a , a chungah a ṭhu ta a .
40028003	A hmêl awmzia chu kâwlphe ang a ni a , a silhfên chu vûr angin a vâr a ;
40028004	amah an hlauh avângin vêngtute chu an khûr a , mitthi ang maiin an lo awm ta a .
40028005	Tin , vântirhkoh chuan hmeichhiate chu a bia a , an hnênah , “ Nangni chuan hlau suh u . Isua , an khen beha kha in zawng tih ka hria e .
40028006	Hetah a awm tawh lo ve ; a sawi ang ngeiin a thawhleh tawh kha . A mutna hmun hi rawn en teh mah u .
40028007	Tin , kal thuai ula , a zirtîrte hnênah , ‘ Mitthi zîng ata a tholeh ta a ni ; ngai teh u , Galili ramah in hmaah a kal e ; chutah chuan amah chu in hmu ang , ’ tiin hrilh rawh u . Ngai teh u , ka hrilh tawh che u hi , ” a ti a .
40028008	Tin , hlau leh lâwm êm êm chungin thlân aṭang chuan an kal thuai thuai a , a zirtîrte hrilh tûrin an tlân ta a .
40028009	Tin , ngai teh , Isuan anni chu a tâwk a , “ Chibai u , ” a ti a . Tichuan , anni chuan a kephahte chu an va vuan a , chibai an bûk a .
40028010	Tin , Isuan an hnênah , “ Hlau suh u , kal ta ula , Galili rama kal tûrin ka unaute va hrilh rawh u ; chutah chuan min hmu ang , ” a ti a .
40028011	Tin , an va kal lai chuan vêngtu sipai ṭhenkhat chu khawpuiah an va lût a , thil awmzia zawng zawng chu puithiam lalte hnênah an va hrilh a .
40028012	Tin , upate nên an inkhâwma , an inrâwn zawhin sipaite hnênah chuan tangka tam tak an pe a ,
40028013	“ ‘ Zânah , kan muthilh hlânin a zirtîrte an lo kal a , amah chu an ru ta a ni , ’ ti ang che u .
40028014	Tin , ram awptuin chu chu a lo hriat chuan amah chu kan thlêm ang a , lungkham lovin kan siam ang che u , ” an ti a .
40028015	Chutichuan , tangka chu an la a , an hrilh ang zêl chuan an ti ta a ; tichuan , tûn thlengin chumi thu chu Juda-te zîngah an la sawi huai huai a ni .
40028016	Nimahsela , zirtîr sâwm leh pakhatte chu Galili ramah , Isuan tlâng a ruatsakah chuan an kal a .
40028017	Tin , amah an hmuh chuan chibai an bûk a ; ṭhenkhat erawh chuan an ringhlel a .
40028018	Tichuan , Isua chu an hnênah a lo kal a , anniho chu a bia a , “ Lei leh vâna thuneihna zawng zawng ka hnênah pêk a ni tawh .
40028019	Chutichuan , kal ula , hnam tina mi zirtîrahte siam ula , Pa leh Fapa leh Thlarau Thianghlim hmingah chuan baptis ula ,
40028020	thu ka pêk zawng zawng che u pawm tûrin zirtîr rawh u . Tin , ngai teh u , kei kumkhuain , khawvêl tâwp thleng pawhin , in hnênah ka awm zêl ang , ” a ti a .
41001001	Pathian Fapa Isua Krista Chanchin Ṭha thlen ṭan tirhna chu .
41001002	Zâwlnei Isaia lehkhabuah , “ Ngai teh , ka tirhkoh i hmaah ka tîr a , Ani chuan i kawng a siam ang . ”
41001003	“ Thlalêra mi au râwl chuan , ‘ Lalpa lamlian sial ula , A kawngte tingîl rawh u , ’ a ti , ”
41001004	Johana , thlalêra baptistu kha , thil tihsual ngaihdam nân simna baptisma thu hrilin a lo chhuak a .
41001005	in , Judai rama mi zawng zawng leh Jerusalem khuaa mi zawng zawngte an chhuak a , a hnên lamah an kal a , an sualte thupha chawiin Jordan luiah chuan a hnênah baptisma an chang ta hlawm a .
41001006	Tin , Johana chu sanghâwngsei hmul puanin a inthuam a , a kâwng chu savun kâwnghrênin a hrêng a , a chaw chu khaukhuap leh ram khawizu a ni .
41001007	Tin , “ Ka hnungah keimah aia ropui zâwk a lo kal mêk a ni ; kûna a pheikhawk hrui phelh tlâk pawh ka ni lo ve .
41001008	Kei zawngin tuiin ka baptis ṭhîn che u a ; ani erawh chuan Thlarau Thianghlimin a baptis ang che u , ” tiin a hril a .
41001009	Tin , chûng niahte chuan heti hi a lo ni a , Isua chu Galili rama Nazareth khua aṭangin a lo kal a , Jordan luiah chuan Johana hnênah baptisma a chang ta a .
41001010	Chu veleh tui ata a chhuahin , vân inhawnga Thlarau ṭhuro anga a chunga lo chhuk a hmu a .
41001011	Tin , “ Nang , ka Fapa duh tak i ni a , i chungah ka lâwm êm êm a ni , ” tiin vân aṭangin aw a lo chhuak a .
41001012	Tin , Thlarau chuan ani chu thlalêrah a tîr chhuak ta nghâl a .
41001013	Tichuan , Setana thlêm chungin thlalêrah chuan ni sawmli a awm a , ramsa zîngahte a awm a ; vântirhkohte chuan a rawng an bâwlsak a .
41001014	Tin , Johana an man hnuin , Isua chu Pathian Chanchin Ṭha hrilin Galili ramah a lo kal a ,
41001015	“ Hun chu a lo thleng ta a , Pathian ram pawh a lo hnai ta ; sim ula , Chanchin Ṭha hi ring rawh u , ” a ti zêl a .
41001016	Tin , Galili dîl kam chu a hrût laiin , Simona leh Simona unau Andria chu dîlah chuan lên dêngin a hmu a ; sangha mantu an ni rêng a .
41001017	Tin , Isuan an hnênah , “ Mi zui rawh u ; tichuan , mihring mantuah ka siam ang che u , ” a ti a .
41001018	Tin , lênte chu kalsanin an zui ta nghâl a .
41001019	Tin , thui lo tê a kalin , Zebedaia fapa Jakoba leh a unau Johana chu a hmu a , chu mite chu lên siam ṭhain lawngah bawk an awm a .
41001020	Tin , ani chuan anni chu a ko ta nghâl a ; tichuan , an pa Zebedaia chu inhlawhfa an rawihte hnênah chuan lawngah an kalsan a , an zui ta a .
41001021	Tin , Kapernaum khuaah an va lût a ; tin , Chawlhniah chuan inkhâwmna inah a lût a , a zirtîr ta nghâl a .
41001022	A thu zirtîr chu mak an ti hle a ; lehkhaziaktute ang lova , thuneihna nei âwm taka anmahni a zirtîr avângin .
41001023	Tin , an inkhâwmna inah chuan ramhuai bawlhhlawh pai mi pakhat a lo awm a ;
41001024	ani chu , “ Nazareth Isu , keini leh nang eng nge kan inzâwlna awm ? Min tiboral tûrin i lo kal em ni ? Nang ka hria a che , Pathian mi thianghlim i ni e , ” tiin a au chhuak ta nghâl a .
41001025	Tin , Isuan a hau va , “ Ngawi la , a chhûng ata lo chhuak rawh , ” a ti a .
41001026	Tin , ramhuai bawlhhlawh chu amah sawisaa ring taka auvin , a chhûng ata a lo chhuak ta a .
41001027	Tin , an zain mak an ti êm êm a ; chutichuan , “ Hei hi eng nge ni le ? Zirtîrna thar a nih hi le ! Ramhuai bawlhhlawhte pawh thunei takin thu a pe a , a thu an awih zêl hi le , ” tiin an inhnial a .
41001028	Tin , Galili ram vêl zawng zawnga ram tinah a chanchin chu a thang ta nghâl a .
41001029	Tin , inkhâwmna in ata chu an chhuahin , Jakoba leh Johana nên Simona leh Andria inah chuan an lût ta nghâl a .
41001030	Tin , Simona nupuia nu chu khawsikin a nâ a , a lo mu a ; tichuan , a chanchin chu Isua an hrilh ta nghâl a ;
41001031	tin , ani chuan a kut a va chelh a , a kaitho ta a ; tichuan , a khawsik chu a reh a , an rawng a bâwlsak ta a .
41001032	Tin , tlai lamah ni a tlâk hnu chuan , damlo zawng zawng leh ramhuai mante a hnênah an rawn hruai a .
41001033	A khuain kawngkhâr bulah chuan an lo awm khâwm ta mup a .
41001034	Tin , mi tam tak nat tinrênga nâte chu a tidam a , ramhuai tam tak a hnawt chhuak bawk a ; ramhuaite chuan amah chu an hriat avângin an ṭawng a phal lo .
41001035	Tin , zîngah khawvâr hma daihin a tho va , a chhuak a , thlalêr hmunah a va kal a , chutah chuan a ṭawngṭai a .
41001036	Tin , Simona leh a ṭhiante chuan an va zawng a ;
41001037	tin , ani chu an va hmuh chuan a hnênah , “ Mi zawng zawngin an zawng che asin le , ” an ti a .
41001038	Tin , ani chuan an hnênah , “ Hêng lai vêla khaw dangahte huan i kal ang u , chûngahte pawh chuan thu ka hril theihna tûrin ; chu chu ka lo kal chhan a ni si a , ” a ti a .
41001039	Tichuan , thu hrila ramhuaite hnawt chhuak zêlin , Galili ram zawng zawnga an inkhâwmna inahte a lût zêl a .
41001040	Tin , a hnênah phâr a lo kal a , “ I duh chuan mi tithianghlim thei e , ” tiin a hmaah ṭhingṭhiin a ngên chiam a .
41001041	Tin , ani chuan a lo khawngaih êm êm a , a han ban a , a dek a , “ Ka duh e , lo thianghlim tawh ang che , ” a ti a .
41001042	Tichuan , chawplehchilhin a phâr chu a lo reh ta nghâl a , a lo thianghlim ta a .
41001043	Tin , Isua chuan , “ Tu ma hnêna eng mah sawi lo tûrin fîmkhur ang che ; amaherawhchu , puithiam hnênah va inentîr la , i inthen nân Mosian thil a ruatte kha hlân rawh , an hriat fiahna tûrin , ” a ti tlat a , a kaltîr ta nghâl a .
41001044	
41001045	Nimahsela , ani chu a chhuak a , chu mi chanchin chu nasa taka tlângaupuiin a puang darh ta a ; chutichuan , Isua chu a langin khuaah a lût thei ta lo va , thlalêr hmunahte a awm ta zâwk a ; tin , hmun tin ata a hnênah an lo kal ṭhîn a .
41002001	Tin , ni eng emaw zât hnuah Kapernaum khuaa a luh lehin , inah chuan a awm tih thu a lo thang ta a .
41002002	Tichuan , kawngka bulah pawh awmna rêng awm lo khawp hialin mi tam tak an lo awm khâwm ta a ; tin , an hnênah thu a hril ta a .
41002003	Tin , zeng pakhat , mi paliina zâwn a hnênah an rawn hruai a .
41002004	Tin , mipui avânga a kiang hnaia an lo kal theih loh avângin , a awmna in chung chu an ṭhiat a ; tin , an reh pawh zawhin , a âwngphah chu a chunga mi zeng mu chawp chuan an zuk thlâk a .
41002005	Tichuan , Isuan an rinzia chu a lo hmuhin zeng hnênah chuan , “ Ka fa , i sualte ngaihdam a ni tawh e , ” a ti a .
41002006	Tin , lehkhaziaktu ṭhenkhatte chu chutah chuan an ṭhu a ,
41002007	“ He mi hian engati nge hetiang thu hi a sawi ni ? Pathian a sawichhia a nih hi ; mi pakhat , Pathian chauh lo chuan , tuin nge sualte ngaidam thei ni ? ” tiin an thinlungin an ngaihtuah a .
41002008	Tin , Isuan an rilruin chutiangin an ngaihtuah tih a rilruin a lo hre ta nghâl a , an hnênah , “ Chûng thu chu engati nge in thinlunga in ngaihtuah ni ?
41002009	Zeng hnênah hian , ‘ I sualte ngaihdam a ni tawh , ’ tih leh , ‘ Tho la , i âwngphah la la , kein kal tawh rawh , ’ tih hi a eng nge sawi awl zâwk ?
41002010	Eng pawh ni sela , khawvêlah Mihring Fapain sual ngaihdam theihna a nei tih in hriat nân , ( zeng hnênah chuan )
41002011	‘ Tho la , i âwngphah la la , i inah kal rawh , ’ ka ti a che , ” a ti a .
41002012	Tichuan , ani chu a tho va , a âwngphah chu a la ta nghâl a , an zaa hmuhah chuan a kal chhuak ta a ; chutichuan , an zain mak an ti hle a , “ Hetiang rêng rêng hi kan la hmu ngai lo , ” tiin Pathian an fak ta a .
41002013	Tin , a chhuak leh a , dîl kamah chuan a kal ta a ; tin , mipui zawng zawng chu a hnênah an va kal a , a lo zirtîr ta a .
41002014	Tin , a kal pahin Levia , Alphaia fapa chu chhiah chawina hmuna ṭhu a hmu a , a hnênah , “ Mi rawn zui rawh , ” a ti a . Tin , a tho va , a zui ta a .
41002015	Tin , heti hi a ni a , Isua chuan Levia inah chuan chaw a kîl a , chhiahkhawntute leh mi sual tam takin Isua leh a zirtîrte chu an kîlpui hlawm a : an tam hle si a , amah chu an zui ve bawk ṭhîn a .
41002016	Tin , Pharisaite zînga lehkhaziaktute chuan , Isuan mi sual leh chhiahkhawntute a kîlpui an hmuhin , a zirtîrte hnênah chuan , “ Engtizia nge chhiahkhawntute leh mi sualte hnênah a eia a in le ? ” an ti a .
41002017	Tin , Isuan chu chu a lo hria a , an hnênah chuan , “ Mi chakte chuan dâktawr an ngai lo va , mi bawrhsâwmte zâwkin an ngai a ni ; mi fel takte lam tûra lo kal ka ni lo va , mi sualte zâwk lam tûra lo kal ka ni , ” a ti a .
41002018	Tin , Johana zirtîrte leh Pharisaite chuan chaw an nghei a ; tin , mi an lo kal a , Isua hnênah chuan , “ Engati nge Johana zirtîrte leh Pharisai zirtîrten chaw an nghei ṭhina , i zirtîrte lêmin an nghei ve ṭhin loh ? ” an ti a .
41002019	Isuan an hnênah , “ Mo hruaitute hnênah a pasal tûr chu a awm chhûng zawng , mo hruaitute chuan chaw an nghei thei em ni ? A pasal tûr chu an hnêna a awm chhûng zawng an nghei thei lo vang .
41002020	Nimahsela , a pasal tûr chu an hnên ata hruai bo nite a la thleng ang a , chumi niah erawh chuan an la nghei ang .
41002021	“ Tu mân puan hlui , puan la thlâk mar loh themin an bel ngai lo ; bel ang sela , a bel phuina tûr chuan a kai ṭet zâwk ang a , a thar chuan a hlui chu a kai ṭêt ang a , a lo thlêr nasa lehzual ang .
41002022	Tin , tu mân uain thar , savun uain peng hluiahte an thun ngai lo ; thun ang sela , uain chuan savun pengte chu a tâwn puak ang a , uain leh savun pengte chu a boral ve ve ang ; uain thar chu savun uain peng tharahte an thun zâwk ṭhîn a ni , ” a ti a .
41002023	Tin , heti hi a ni a , Isua chu Chawlhniah chuan buh hmunahte a kal tlang a ; tin , a zirtîrte chuan an kal pahin buhvuite chu an thliak a .
41002024	Tin , Pharisaite chuan a hnênah , “ En teh , engati nge Chawlhnia tih thiang lo chu an tih ni ? ” an ti a .
41002025	Tin , ani chuan an hnênah , “ Davida leh a ṭhiante an tlâkchhama , an rilṭâm laia a thiltih kha in chhiar lo vem ni ?
41002026	Khatia Abiathara puithiam lalber a nih laia , Pathian ina a luha , puithiamte chauh lo chuan ei thian loh chhangdah chu a eia , a ṭhiante hnêna a pêk ve thu kha ? ” a ti a .
41002027	Tin , amah vêkin an hnênah chuan , “ Chawlhni hi mihring tâna siam a ni a , mihring hi Chawlhni tâna siam a ni lo ;
41002028	chutichuan , Mihring Fapa hi Chawlhni chungah lam pawh hian lal a ni , ” a ti a .
41003001	Tin , inkhâwmna inah chuan a lût leh a ; chutah chuan mi pakhat kutzeng a lo awm a .
41003002	Tin , amah an hêk theih nân Chawlhniah a tihdam dâwn leh dâwn loh an mitmei a .
41003003	Tin , anin kutzeng hnênah chuan , “ Lo ding chhuak rawh , ” a ti a .
41003004	Tin , an hnênah chuan , “ Chawlhniah hian tihṭhat nge thiang tihchhiat ? Chhandam nge thiang tihhlum ? ” tiin a zâwt a . Nimahsela , an ngawi ta reng a .
41003005	Tin , an thinlung sak chu pawi ti êm êmin , thinur chunga anmahni a en vêl hnuin , chu mi hnênah chuan , “ I kut phar rawh , ” a ti a . Tin , a han phar chhuak a , a kut chu a dam ta a .
41003006	Tin , Pharisaite chu an chhuak a , amah an tihhlum theihna zia tûr ngaihtuahin Heroda pâwla mite nên chuan an inrâwn ta nghâl a .
41003007	Tin , Isua chu a zirtîrte nên dîl lamah chuan an kal bo va ; tin , Galili ram aṭangin mipui tam takin an zui ta a .
41003008	Tin , a thiltih ropuizia chu an hriatin Judai ram aṭang te , Jerusalem khua aṭang te , Idumai ram aṭang te , Jordan râl aṭang te , Tura leh Sidon khaw vêl aṭang tein mipui tam tak a hnênah an lo kal ve a .
41003009	Tin , mipui avâng chuan a tân lawnglêng lo ruatsak tûrin a zirtîrte a hrilh a , “ Chuti lo chuan , mi nêk huai huai dah ang e , ” a ti a .
41003010	Mi tam tak a tidam tawh si a ; chutichuan , na nei apiangin amah an deh theihna tûrin an bawh huai huai a .
41003011	Ramhuai bawlhhlawhte pawhin amah chu an hmuh apiangin a hmaah bawkkhupin , “ Nang Pathian Fapa chu i ni , ” tiin an au ṭhîn a .
41003012	Tin , ani chuan a chanchin chu puan loh tûr an hnênah a ti tlat zêl a .
41003013	Tin , tlângah chuan a han kal a , amahin a duh zâwng apiangte chu a ko va ; tin , anni chu a hnênah an han kal a .
41003014	in , a hnêna an awm theih nân leh , thu hril tûr leh ramhuaite hnawh chhuahna thu nei tûra a tirh chhuah theih nân , sâwm leh pahnih a ruat a .
41003015	
41003016	Chûngte chu Simona , Petera a vuah te ,
41003017	Zebedaia fapa Jakoba leh Jakoba unau Johana-te ( chu mite chu “ Boanergea ” a vuah a , chu chu “ Khawpuiri Fate ” tihna a ni ) ,
41003018	Andria te , Philipa te , Bartholomaia te , Matthaia te , Thoma te , Alphaia fapa Jakoba te , Thaddaia te , Kanaan-a mi Simona te ,
41003019	a mantîrtu Juda Iskariota te an ni .
41003020	Tin , inah a va lût a . Tin , mipui chu an lo kal khâwm leh a ; chutichuan , chhang takngial pawh an ei thei ta lo va .
41003021	Tin , a chhûngte chuan chu chu an hriatin , “ A â a nih chu le , ” tiin amah man tumin an thawk a .
41003022	Tin , lehkhaziaktute Jerusalem khua aṭanga lo chhukte chuan , “ Beelzebula a zâwl a nih hi , ” an ti a . “ Ramhuai lal avângin alâwm ramhuaite a hnawh chhuah ṭhin ni , ” an ti bawk a .
41003023	Tin , Isua chuan lehkhaziaktute chu a ko va , tehkhin thuin an hnênah , “ Setanan Setana vêk engtin nge a hnawh chhuah theih ?
41003024	Ram pawh mahni a indo chuan , chumi ram chu a ding chhuak thei lo vang .
41003025	Chhûngkhat pawh mahni an indo chuan , chu mite chhûng chu an ding chhuak thei lo vang .
41003026	Setana pawh mahni indova a inkhin si chuan a ding chhuak thei lo vang a , a boral mai zâwk ang .
41003027	Tu mân mi chak ina lûtin a sum chu an lâksak thei ṭhîn lo , mi chak chu an phuar hmasak zet loh chuan ; chumi hnuah erawh chuan a in chu an ramsak mai ang .
41003028	Tihtakmeuhvin ka hrilh a che u , mihring fate hi an sualna zawng zawngah leh Pathian an sawichhiatna kawng engah pawh , an sawichhiatnaahte chuan ngaihdam an ni ang ;
41003029	tu pawh Thlarau Thianghlim meuh sawichhia erawh chuan eng tikah mah ngaihdamna a hmu lo vang a , chatuan sualna kawngah chuan thiam lohvin a awm zâwk ang , ” a ti a .
41003030	( “ Ramhuai bawlhhlawh a zâwl a ni , ” an tih avâng khân chu chu a sawi a ni . )
41003031	Tin , a nu leh a unaute chu an lo kal a , pâwnah an ding a , amah kovah mi an tîr a .
41003032	Tin , a vêlah chuan mipui an lo ṭhu hlawm a ; tin , a hnênah chuan , “ Ngai teh , pâwnah sâwn i nu leh i unauten an zawng a che , ” an ti a .
41003033	Tin , ani chuan a hnênah , “ Ka nu leh ka unaute chu tute nge ni ? ” tiin a chhâng a .
41003034	Tin , a kiang vêla ṭhute chu a han en vêl a , “ En teh u , ka nu leh ka unaute hi !
41003035	Tu pawh Pathian duh zâwng ti apiang chu , chu mite ngei chu ka unaute , ka farnute , ka nute an ni asin , ” a ti a .
41004001	Tin , dîl kamah chuan a zirtîr leh ta a . Tin , mipui tam tak mai a hnênah an rawn inkhâwm a ; chutichuan , dîlah chuan lawngah a chuang a , a ṭhu a ; mipuiho zawng zawng chu dîl kama khawmualah chuan an awm a .
41004002	Tin , tehkhin thuin thu tam tak a zirtîr a ; a zirtîrnaah chuan an hnênah ,
41004003	“ Ngaithla ula , en teh u ; buh chi thehtu buh chi thehin a feh a ;
41004004	tin , heti hi a lo ni a , a theh laiin a ṭhen kalkawng dungah a tla a , savaten an rawn tlân zo ta a .
41004005	Tin , a ṭhen pialtlêp chung lei pan hmunah a tla a ; lei a chhah loh avangin a ṭo ta nghâl a ;
41004006	nimahsela , ni a lo tlângsân deuhvin em vuaiin a lo awm a , zung a neih loh avângin a râwp ta mai a .
41004007	Tin , a ṭhen hnimhlîngnei zîngah a tla a , hnim chu a lo ṭo sâng a , a dîp ral ta a , rah rêng rêng a rah ta lo va .
41004008	Tin , a ṭhen lei ṭhaah a tla a , a ṭo va , a ṭhang lian a , a rah ta a ; sawmthum te , sawmruk te , za tein a pung ta hlawm a , ” a ti a .
41004009	Tin , amah vêkin , “ Tu pawh hriatna tûra beng nei chuan hre rawh se , ” a ti a .
41004010	Tin , fianriala a awm laiin sâwm leh pahnihte leh a ṭhuihruai dangte chuan tehkhin thute chu an zâwt fiah a .
41004011	Tin , ani chuan an hnênah , “ Pathian ram thurûk chu nangni hriat zawng phal a ni a , pâwna mite tân erawh chuan engkim tehkhin thua tih a ni ;
41004012	chutichuan , ‘ Hmuh zawng an hmu thei na a , hriat erawh chu an hriat theih lohna tûr leh , beng zawngin an hre thei na a , a ngaihna erawh chu an hriat theih lohna tûrin ; chuti lo chuan , an hawi kîr leh ang a , ngaihdam an lo ni hlauh dah ang e , ’ ” a ti a .
41004013	Tin , amah vêkin an hnênah chuan , “ He tehkhin thu hi in hre thei lo maw ? Chuti a nih chuan , engtin nge tehkhin thu dang zawng zawngte chu in hriat hleih ang ?
41004014	Buh chi thehtu chuan thu chu a theh a ni .
41004015	Tin , kawng dunga thu thehnate chu hêng hi an ni : thu an hriat veleh Setana chuan an rilrua thu theh chu a lâksak nghâl ṭhîn .
41004016	Tin , chutiang bawkin pialtlêp chunga theh chu hêng hi an ni : thu an hriat veleh lâwm taka pawm nghâlte hi ;
41004017	nimahsela , anmahniah chuan zung rêng an nei lo va , rei lo tê chauh an awm a ; chumi hnuah chuan thu avânga hrehawmna emaw , tihduhdahna emaw a lo awm veleh an tlu nghâl mai ṭhîn .
41004018	Tin , mi dangte chu hnimhlîngnei zînga theh chu an ni a ; chûngte chuan thu chu an hre tawh a ;
41004019	nimahsela , khawvêl lungkhamnate , hausakna bumnate , thil dang châknate chu a lo luhin , thu chu a dîp a , rah lovin a lo awm ṭhîn .
41004020	Tin , lei ṭhaa theh chu hêng hi an ni : thu chu hriaa , pawma , a leh sawmthum te , a leh sawmruk te , a leh za tea rahte hi an ni , ” a ti a .
41004021	Tin , amah vêkin an hnênah chuan , “ Khâwnvâr chu a dahnaa dah lova , hrai hnuaiah emaw , khum hnuaiah emaw dah tûrin an rawn la ngai em ni ?
41004022	Puan loh tûra zêp eng mah a awm lo va , lang lo tûra thuhrûk eng mah a awm hek lo .
41004023	Tu pawhin hriatna tûra beng an neih chuan hre rawh se , ” a ti a .
41004024	Tin , amah vêkin an hnênah chuan , “ In ngaihthlâk chu eng nge a nih fîmkhur rawh u ; in tehna ngai bawkin an tehsak ang che u a , an pe tam zâwk mah ang che u .
41004025	Tu pawh a nei chu an pêk belhchhah ang a ; tu pawh a nei lo chu a neih chhun pawh an lâksak ang , ” a ti a .
41004026	Tin , amah vêkin , “ Pathian ram chu hetiang hi a ni ; miin leiah hian chi theh sela ,
41004027	zânah muhîlin chhûnah tho ṭhîn sela , chi chu , a zia a hriat lohvin lo ṭiakin lo ṭhang sela ; chutiang chu a ni .
41004028	Lei hian amahin rah a rawn chhuah ṭhîn ; a tîr berah a kûng , chumi hnuah chuan a vui ; tin , chumi hnu lehah a vuiah chuan buh fang pum chu .
41004029	Nimahsela , rah chu a lo hmin hunin , buh lâk a lo hun tâk avângin favah chu a phawrh nghâl ṭhîn , ” a ti a .
41004030	Tin , amah vêkin , “ Pathian ram chu engtin nge kan tehkhin ang ? A nih loh leh , eng tehkhin thuin nge kan tehkhin ang ?
41004031	Anṭam chi fang khat leia an thehin , leia chi zawng zawng aiin tê ber mah sela ,
41004032	a theh hnuah erawh chuan a lo ṭiak a , thlai zawng zawng aiin a lo lian ta zâwk a , zâr lian tak takte a lo nei a ; chutichuan , chunglêng savate chu a bukah chuan an riak thei ṭhîn ; chutiang chu a ni , ” a ti a .
41004033	Tin , chutiang tehkhin thu tam tak chuan an hriat theih tâwk tâwkin thu chu an hnênah a sawi ṭhîn a .
41004034	Nimahsela , tehkhin thu lovin an hnênah thu a sawi ngai lo ; a zirtîrte hnênah erawh chuan fianrialah engkim a hrilhfiah ṭhîn a ni .
41004035	Tin , chumi ni vêkah chuan , khua a lo tlai lamin ani chuan an hnênah , “ Râl lehlamah sâwn i kai ang u , ” a ti a .
41004036	Tichuan , mipuite chu kalsanin , amah chu a awm pângngai ang chuan lawngah chuan an kalpui ta nghâl a . Lawng dangte pawh a hnênah a awm a .
41004037	Tin , thlipui nasa tak a lo tleh a , tuifâwnte chu lawngah chuan a fâwn lût hlawp hlawp a ; chutichuan , lawng chu a lo khat dâwn ta mai a .
41004038	Tin , ani chu lukham chu khama muhîlin , lawng mei lamah chuan a awm a . Tin , an kaitho va , a hnênah chuan , “ Zirtîrtu , kan boral hi pawi i ti lo vem ni ? ” an ti a .
41004039	Tin , ani chu a lo harh a , thli chu a hau va , dîl hnênah pawh chuan , “ Ngawi la , awm hle hle rawh ! ” a ti a . Tin , thli chu a bâng a , a lo reh ta ṭhuap mai a .
41004040	Tin , ani chuan an hnênah , “ Engati nge chuti êma in hlauh ni le ? Rinna rêng in la nei lo a ni maw ? ” a ti a .
41004041	Tin , hlauh namênin an hlau ta lo va , “ He mi hi tu nge ni le , thli leh dîl lam pawhin a thu an awih hi ? ” an ti hlawm a .
41005001	Tin , dîl râl , Gerasin mite ram chu an lo thleng a .
41005002	Tin , lawng ata a chhuah hnu chuan mi pakhat , ramhuai bawlhhlawh pai , thlân aṭanga lo chhuakin a rawn tâwk ta nghâl a ;
41005003	chu mi chuan thlânahte chuan awmna a nei ṭhîn a , tu mahin khaidiat pawhin an phuar thei tawh lo va ;
41005004	kawlte leh khaidiatte pawhin an phuar fo tawh si a ; nimahsela , khaidiatte chu a pawt chat a , kawlte pawh chu a tisawm ṭhîn a ; tu mahin an tidawl zo hek lo .
41005005	A chhûn a zânin thlânahte leh tlângahte chuan a au a au ṭhîn a , lungte pawhin a inzai fo ṭhîn .
41005006	Tin , hla tak aṭangin Isua chu a hmuh veleh a tlân a , chibai a va bûk a ;
41005007	tin , aw ring taka auvin , “ Isu , Pathian Chungnungbera Fapa , kei leh nang eng nge kan inzâwlna awm ? Mi nghaisa lul lo tûrin Pathian hmingin ka ngên chiam a che , ” a ti a .
41005008	( Isua chuan a hnênah , “ Nang , ramhuai bawlhhlawhpa , mihring chhûng ata hi chhuak rawh , ” a lo ti tawh si a . )
41005009	Tin , ani chuan , “ I hming eng nge ni ? ” tiin a zâwt a . Tin , anin a hnênah , “ Ka hming chu Nuaia a ni , tam tak kan ni si a , ” a ti a .
41005010	Tin , chumi ram ata chu anmahni tîr chhuak lo tûrin Isua hnênah a ngên ta chiam a .
41005011	Tin , chuta tlâng pangah chuan vawk rual tam tak an tla a .
41005012	Tin , ramhuai bawlhhlawhte chuan , “ Vawk kawchhûngahte sâwn min luhtîr rawh , anmahnia kan luh theih nân , ” tiin a hnênah an ngên a .
41005013	Tin , ani chuan thu a pe a . Tichuan , ramhuai bawlhhlawhte chu an chhuak a , vawk kawchhûngahte chuan an lût a ; tichuan , vawk rual chu ( sânghnih lai an ni a ) khâmah an tlân chhuk chiam a , dîlah an tlân lût ta a ; tin , dîlah chuan tui hâkin an thi ta a .
41005014	Tin , a vulhtute chu an tlân a , khuaah leh lovahte chuan an sawi a . Tin , “ Eng nge lo ni ta ? ” tia en tûrin an lo kal hlawm a .
41005015	Tin , Isua hnên an lo thleng a , ramhuai man , Nuaia mana kha , puan sina , rilru pângngai pua ṭhu an rawn hmu a ; tichuan , an hlau ta a .
41005016	Tin , a hretute chuan ramhuai mana chunga thil thlenzia leh , vawk chanchinte chu chûnghote chu an lo hrilh a .
41005017	Tin , chûnghote chuan ani chu an ram ata chhuak tûrin an ngên ta a .
41005018	Tin , lawnga a chuan dâwn lai takin , ramhuai man hnua khân Isua hnêna awm reng a ngên a .
41005019	Nimahsela , Isuan a phal lo va , a hnênah , “ I inah i ṭhiante hnênah haw la , Lalpan i tân thil a tihsak che hi a ropuizia leh a khawngaihzia che hi va hrilh rawh , ” a ti ta zâwk a .
41005020	Tichuan , a kal a , Dekapoli khuaahte chuan Isuan a tân thil a tihsak ropuizia chu a tlângaupui ta a ; tin , mi zawng zawng chuan mak an ti hle a .
41005021	Tin , Isua chu lawnga râl lehlama a lo kai leh chuan , mipui tam tak a hnênah an lo kal khâwm a ; tin , ani chu dîl kamah a awm a .
41005022	Tin , inkhâwmna in hotute zînga mi pakhat , a hming Jaira chu a lo kal a ; Isua a hmuh veleh a ke bulah a bawkkhup a ,
41005023	“ Ka fanu naupang tê a thi lek lek a ; a lo harha a lo dam theih nân , lo kala a chunga i kut nghat tûrin ka ngên a che , ” tiin a ngên chiam a .
41005024	Tichuan , Isua chu a hnênah a va kal a ; tin , mipui tam takin an zui a , an nêk huai huai a .
41005025	Tin , hmeichhe pakhat , kum sâwm leh kum hnih thi pûtin a damlo va ,
41005026	dâktawr tam tak lakah nasa takin a tuar tawh a , a neih zawng zawng pawh a dek ral zo tawh a , ṭhathnem ahnêkin a lo zual zâwk mah a .
41005027	Chu mi chuan Isua chanchin thute chu a lo hria a , a hnunga mipui zîngah chuan a lo kal a , a puan chu a dek a .
41005028	“ A puan chauh pawh dek ila , tihdamin ka awm mai ang , ” tih a rilrûk a ni .
41005029	Tin , chawplehchilhin a thi pût chu a lo reh ta nghâl a , a nâ chu tihdam a ni tih a taksaah a inhre ta a .
41005030	Tin , Isua chuan a chhûng ata thiltihtheihna chhuak ṭhîn chu a chhuak tih a lo hria a , mipui zîngah chuan a hawi vêl ta nghâl a , “ Tu nge ka puante dek kha ? ” a ti a .
41005031	Tin , a zirtîrte chuan a hnênah , “ Mipuiin an nêk huai huai che hi i hmu si a , ‘ Tu nge mi dek ? ’ engtiziaa ti nge i nih le ? ” an ti a .
41005032	Tin , ani chuan chu mi titu chu hmuh tumin a en vêl a .
41005033	Chutichuan , hmeichhia chuan a chunga thil a tihsak chu hriain , hlau leh khûr chungin a lo kal a , a hmaah a bawkkhup a , a hnênah thu dik tak a hrilh ta vek a .
41005034	Tin , ani chuan a hnênah , “ Ka fanu , i rinna hi i dampui a ni e , thlamuang takin kal la , i natna ata chu lo dam hlen tawh ang che , ” a ti a .
41005035	A la ṭawng lai mêkin inkhâwmna in hotu in ata chu mi an lo kal a , “ I fanu a thi ta ; engah nge zirtîrtu hi i la tihhah cheu dâwn ? ” an ti a .
41005036	Isua erawh chuan an thusawi chu bengkhawn lovin , inkhâwmna in hotu hnênah chuan , “ Hlau suh , ring mai rawh , ” a ti a .
41005037	Tin , Petera te , Jakoba te , Jakoba unau Johana te chauh lo chu tu mah amah zui ve a phal ta lo va .
41005038	Tin , inkhâwmna in hotu in chu a va thleng a , Isua chuan an lo buai mur mur leh an lo ṭap tuar tuara , an lo chiau vak vak chu a hmu a .
41005039	Tin , a va luh chuan an hnênah , “ Engati nge in bengchhena in ṭah ni ? Naupang chu a thi lo ve , a muhîl a ni zâwk , ” a ti a .
41005040	Tin , anni chuan an nuihsan ta mai a . Ani erawh chuan an zain a hnawt chhuak a , naupang nu leh pa leh a hnêna awmte chu a hruai a , naupang awmnaah chuan a va lût a .
41005041	Tin , naupang kut chu a chelh a , a hnênah chuan , “ Talitha Kumi ! ” a ti a ( chu chu , “ Chêmtê , tho rawh , ka ti a che , ” tihna a ni ) .
41005042	Tin , hmeichhe naupang chu a lo tho va , a kal thei ta nghâl a ; amah chu kum sâwm leh kum hnih mi a ni tawh rêng a . Tin , anni chuan mak tih namênin mak an ti lo va .
41005043	Tin , anin an hnênah , “ Hei hi tu mân hre suh se , ” a ti tlat a ; tin , ei tûr pêk tûr thu a pe a .
41006001	Tin , chuta ta chu a chhuak a , a awmna khaw lam chu a thleng ta a ; a zirtîrte chuan an zui zêl a .
41006002	Tin , Chawlhni a lo ni a , inkhâwmna inah a zirtîr ta a ; tin , mi tam tak a thu hriate chuan , “ He mi hian hêng thute hi khawi ata nge a hriat ni ? He mi hnêna finna pêk hi eng finna nge ni ? A kutin heti kauva thil mak a tih hi engtizia nge ni ?
41006003	He mi hi Mari fapa , Jakoba te , Josea te , Juda te , Simona te unaupa , thingrem siamtu kha a ni lo vem ni ? A farnute pawh hetah kan hnêna awm an ni lo vem ni ? ” an ti a , mak an ti hle a . Tichuan , a chungah an lungni ta lo va .
41006004	Tin , Isuan an hnênah , “ Zâwlnei chu ama khaw lamah te , ama laichîn zîngah te , ama inah te chauh lo chuan chawimawi lohvin a awm ngai lo , ” a ti a .
41006005	Tin , mi damlo tlêm te chunga kut nghata a tihdam chauh lo chu , chutah chuan thil mak rêng a ti thei lo va .
41006006	An rin loh avângin mak a ti hle a . Tin , zirtîr chung zêlin khuate chu a fang vêl a .
41006007	Tin , sâwm leh pahnihte chu a ko va , pahnih zêlin a tîr chhuak ta a ; ramhuai bawlhhlawhte chunga thuneihna a pe bawk a .
41006008	Tin , an zinna atân tiang chauh lo chu eng mah - chhang pawh , iptê pawh , an kâwnghrêna tangka pawh - ken loh tûr a ti tlat a ;
41006009	pheikhawk erawh chu bun tûr a ti a ; “ Kawr pahnih ha suh u , ” a ti bawk a .
41006010	Tin , amah vêkin an hnênah , “ Khawiah pawh in thlenna inah chuan , chuta ta in chhuah hma loh chu thleng reng ang che u .
41006011	Tin , khawii khua pawhin an lawm loh che ua , in thu an ngaihthlâk lohna apiangah , chuta ṭanga in chhuah hun chuan , anmahni hriattîrna tûrin , in kephah hnuaia vaivut kai chu thing thla ang che u , ” a ti a .
41006012	Tichuan , an kal chhuak a , simna tûr thu an hril a ;
41006013	ramhuai tam tak an hnawt chhuak a ; Tin damlo tam tak chu hriak an hnawih a , an tidam bawk a .
41006014	Tin , Lal Heroda chuan a lo hria a , a hming chu a lo thang ta si a ; “ Baptistu Johana kha mitthi zîng ata a lo tholeh ta a ; chuvângin , chûng thiltihtheihnate chuan amahah a thawk a nih chu , ” a ti a .
41006015	Mi dang erawh chuan , “ Elija a nih chu , ” an ti a ; mi dangin , “ Zâwlnei a nih chu , zâwlneite zînga pakhat ang kha , ” an ti a .
41006016	Heroda erawh chuan a lo hriatin , “ Johana , a lu ka tana ngei kha , a lo tholeh ta a nih chu , ” a ti a .
41006017	Heroda ngei chuan a unau Philipa nupui Herodi avângin mi a tîr chhuak a , Johana chu a mantîr a , tân inah phuar chungin a lo khung tawh si a ; Herodi chu nupuiah a lo nei tawh si a ;
41006018	Johana chuan Heroda hnênah , “ I unau nupui i neihsak hi a thiang lo a ni , ” a lo ti tawh bawk a ni .
41006019	Chuvângin , Herodi chuan amah chu a hal riau va , tihhlum a châk a ; nimahsela , a thei si lo va .
41006020	Herodan Johana chu mi fel leh thianghlim tak a ni tih a hriat avângin amah chu a hlau va , a humhim tlat si a ; a thu a ngaihthlâk chuan a mangang hle ṭhîn a ; nimahsela , lâwm takin a ngaithla si ṭhîn .
41006021	Tin , Herodan a pian champhaphâk niah chuan a mi ropuite , sipai hotu lianhote , Galili rama mi lianhote tâna zâna ruai a ṭheh laiin hun remchâng a lo awm ta a .
41006022	Herodi fanu ngei chu a lo lût a , a lâm a , Heroda leh a chaw kîlpuite chu a tilâwm ta a ; tichuan , lal chuan hmeichhe naupang hnênah chuan , “ I duh apiang mi dîl rawh , ka pe ang che , ” a ti a .
41006023	“ Eng pawh mi dîl apiang chu , ka ram chanve hial pawh ka pe ang che , ” tiin a hnênah chhia a chham bawk a .
41006024	Tin , ani chu a chhuak a , a nu hnênah chuan , “ Eng nge ka dîl ang ? ” a va ti a . Tin , ani chuan , “ Baptistu Johana lu le , ” a lo ti a .
41006025	Tin , ani chu hmanhmawh takin lal hnênah chuan a va lût ta nghâl a , “ Thlêngin Baptistu Johana lu i mi pêk nghâl ka duh a ni , ” tiin a dîl a .
41006026	Tin , lal chu a lungngai ta êm êm mai a ; nimahsela , a chhechhamte leh a chaw kîlpuite avâng chuan a lo hnial duh lo va .
41006027	Tin , lal chuan a vêngtu sipai pakhat a tîr ta nghâl a , a lu rawn lâk tûr thu a pe a . Tin , ani chuan tân inah chuan a lu a va tan a ,
41006028	a lu chu thlêngin a rawn la a , hmeichhe naupang hnênah chuan a pe a ; tin , hmeichhe naupang chuan a nu hnênah a pe a .
41006029	Tin , a zirtîrte chuan an hriat veleh a ruang chu an va hlâwm a , thlânah an zalh ta a .
41006030	Tin , tirhkohte chu Isua hnênah an rawn inkhâwm a , engkim , an thiltih apiang leh an zirtîr apiang an hrilh a .
41006031	Tin , ani chuan an hnênah , “ Nangmahniho ngawtin thlalêr hmunah a hrangin lo kal ula , châwl rih rawh u , ” a ti a . ( Mi tam tak an insûl zut zut a , chaw takngial pawh an ei hman si lo va . )
41006032	Tichuan , thlalêr hmun panin lawngin an va kal hrang ta a .
41006033	Tin , miten an kal lai chu an hmu a , mi tam takin anmahni chu an hria a , khaw tin ata chutah chuan kein an tlân khâwm a , an lo lehkhalh ta a .
41006034	Tichuan , ani chu vaukama a chhuah chuan mipui tam tak a hmu a , vêngtu nei lo berâmte ang an nih avângin a khawngaih ta êm êm a , thu tam tak a zirtîr ta a .
41006035	Tin , khua chu a lo tlai ta hle a , zirtîrte chu a hnênah an lo kal a , “ Hei hi thlalêr hmun a ni a , khua pawh a tlai tawh si a ;
41006036	anniho hi kan kiang vêl lovah leh khuaahte kalin , an ei tûr eng emaw tal an lei theih nân kaltîr ta che , ” an ti a .
41006037	Ani erawh chuan an hnênah , “ Nangmahnin ei tûr pe rawh u , ” tiin a chhâng a . Tin , anni chuan a hnênah , “ Chhang duli zahnih man va leiin ei tûr kan pe em ni ang ? ” an ti a .
41006038	Tin , ani chuan an hnênah , “ Chhângpêr eng zât nge in neih , han en teh u , ” a ti a . Tin , an neih chin an hriat veleh , “ Panga , sangha pahnih nên , ” an ti a .
41006039	Tin , ani chuan an vaiin hlobet hring chungah chuan , a pâwl zêla ṭhuttîr tûrin an hnênah thu a pe a .
41006040	Tin , a tlarin za te , sawmnga te zêlin an ṭhu ta hlawm a .
41006041	Tin , ani chuan chhangpêr panga leh sangha pahnih chu a la a , vân lam enin mal a sâwm a , chhangpêrte chu a phel a , an hmaa hlui tûrin a zirtîrte hnênah chuan a pe a ; sangha pahnih pawh chu mi zawng zawng zîngah a sem bawk a .
41006042	Tin , an vaiin an ei a , an puar ta hlawm a .
41006043	Tin , chhang nawi leh sangha nawite chu bâwmrâng sâwm leh pahnih an rût khat a .
41006044	Chhangpêr eitute chu patling hlîr pawh sângnga an ni .
41006045	Tin , amah ngeiin mipui chu a ṭîntîr vêl chhûngin , râl lehlama Bethsaida khuaa lo kal hmasa tûrin a zirtîrte chu lawngah a chuan luihtîr ta nghâl a .
41006046	Tin , anni chu a ṭîntîr hnu chuan ṭawngṭai tûrin tlângah chuan a kal ta a .
41006047	Tin , khua a lo tlai lamin , lawng chu dîl lai takah chuan a lo awm a , ani chu amah chauhvin khawmualah chuan a awm a .
41006048	Tin , an lawng karah chuan an mangangin a hmu a ( thliin a ni lo lamah a nem si a ) khawfîngchah dâwn lai vêlin dîl chungah kea kalin an lam a rawn pan a ; anmahni kal pelh a tum a .
41006049	Nimahsela , anni chuan amah chu dîl chunga kea a kal an han hmuh chuan hmuithla emaw an ti a , an au ta vak mai a ,
41006050	an vaiin amah an hmu a , an thlaphâng hle a . Nimahsela , ani chuan anmahni a be ta nghâl a , an hnênah , “ Thlamuang takin awm rawh u ; keimah ka ni alâwm , hlau suh u , ” a ti a .
41006051	Tin , lawngah chuan an hnênah a chuang chho ve ta a , thli chu a bâng ta mai a . Tin , mak chu an ti rilru hle a ;
41006052	chhang thu chu a ngaihna an hrethiam si lo va , an thinlung a sak si a .
41006053	Tin , râl lehlam an kai chuan Gennesaret ram khawmual an thleng a , vaukamah chuan lawng chu an thlung a .
41006054	Tin , lawng ata an chhuah hnu chuan miten ani chu an lo hre ta nghâl a ,
41006055	chumi ram vêl zawng zawngah chuan an tlân ta sup sup a , a awm tih an hriatna apiangah , damlote an âwngphaha mu chungin an zâwn vêl ta ruai a .
41006056	Tin , khaw têah te , khaw lianah te , lovah te , khawiah pawh a luhna apiangah damlote chu dâwr hmunahte an muttîr hlawm a , a puan hmâwr tal deh theih an dîl chiam a ; tin , amah dek apiang chu an dam ta zêl a .
41007001	Tin , Pharisaite leh lehkhaziaktute zînga mi tute emaw , Jerusalem khua aṭanga lo kalte chu a hnênah an rawn inkhâwm a .
41007002	Chûnghote chuan a zirtîr ṭhenkhatte kut bawlhhlawha chhang an ei an lo hmu tawh a ( “ Bawlhhlawh ” tih hi “ sil loh ” tihna a ni . )
41007003	( Pharisaite leh Juda-ho zawng zawng chuan upate thurochhiah chu an pawm tlat avângin , an kut ngun taka an sil loh chuan an ei ngai si lo va .
41007004	Tin , dâwr hmun aṭanga an hâwn pawhin an inbual loh chuan an ei ngai lo . Tin , thu dang tam tak pawm tlat tûra an dawn chhâwnte chu a awm , no te , bêl te , dâr bêl te sil angte hi . )
41007005	Chutichuan , Pharisaite leh lehkhaziaktute chuan , “ Engati nge i zirtîrten , upa thurochhiah ang zêla awm lova , kut bawlhhlawhin chhang an ei ṭhin ni ? ” tiin an zâwt a .
41007006	Tin , ani chuan an hnênah , “ Isaia hian nangni mi vervêkte thu hi a lo hril lâwk dik zet mai , ‘ He miteho hian an kâin mi chawimawi a , An thinlung erawh chuan mi hlat si a .
41007007	Eng pawh ni sela , an zirtîrnaa mihring thupêkte an zirtîr avângin , An mi biak ṭhin hi a thlâwn mai a ni , ’
41007008	Pathian thupêkte chu thlahthlamin mihring thurochhiah chu in vuan tlat a nih hi , ” a ti a .
41007009	Tin , amah vêkin an hnênah , “ Nangmahni thurochhiahte chu in pawm theihna tûrin Pathian thupêkte in duh lo hi rem in hre zet mai e !
41007010	Mosian , ‘ I nu leh i pa chawimawi rawh , ’ ‘ Tu pawh a nu emaw , a pa emaw sawichhia apiang chu thi mawlh rawh se , ’ a ti si a .
41007011	Nangni erawh chuan heti hian in ti ṭhîn , ‘ Miin a nu emaw , a pa emaw hnênah , “ I mi chhawrna tûr hi Korban a ni tawh , ” a tih chuan ( chu chu “ Pathian hnêna pêk ” tihna a ni a ) ,
41007012	a nu tân emaw , a pa tân emaw eng mah tihsak in phal tawh ṭhîn lo ;
41007013	mi hnêna in thurochhiah pêk chhâwn hian Pathian thu hi in bawh bo ṭhîn a ni ; chutiang thil chu tam tak in ti ṭhîn , ’ ” a ti a .
41007014	Tin , mipuite chu a ko leh a , an hnênah , “ In zain ka thu hi ngaithla ṭheuh ula , lo ngai thiam rawh u ;
41007015	mihring pâwn lam ata a kawchhûnga lûta amah tibawlhhlawh thei eng mah a awm lo ; mihring kawchhûng ata lo chhuakte chu mihring tibawlhhlawhtu a ni zâwk e , ” a ti a .
41007017	Tin , mipuihote chu ina a luhsan hnuin , a zirtîrte chuan tehkhin thu chu amah an zâwt fiah ta a .
41007018	Tin , ani chuan an hnênah , “ Nangni pawh chuti êma hriatna nei lo in ni maw ? Eng pawh pâwn lam ata mihring kawchhûnga lût apiang , a thinlung chhûnga lût lovin , a pum chhûnga lûta dailênnaa a chhuah zâwk avângin , amah chu a tibawlhhlawh thei lo tih in hre lâwm ni ? ” a ti a . ( Chu chu ei tûr tinrêng ei a thiang a tihna a ni . )
41007019	
41007020	Tin , amah vêkin , “ Mihring kawchhûng ata lo chhuak chuan , chu ngei chuan mihring a tibawlhhlawh ṭhîn a ni .
41007021	Kawchhûnga mi , mihring thinlung aṭangte chuan ngaihtuahna sualte a lo chhuak si ṭhîn : inngaihna te , rûkrûkna te , tualthahna te ,
41007022	uirêna te , awhna te , sualna te , bumna te , hurna te , îtsîkna te , sawichhiatna te , chapona te , âtna te hi ;
41007023	chûng thil sual zawng zawng chu kawchhûng aṭangin a lo chhuak a , mihring chu a tibawlhhlawh ṭhîn , ” a ti a .
41007024	Tin , a tho va , chuta ṭang chuan Tura leh Sidon bialah a kal ta a ; tin , inah a lût a , tu ma hriat a duh lo va ; nimahsela , a inthup thei si lo .
41007025	Chutichuan , hmeichhe pakhat , fanu naupang tê , ramhuai bawlhhlawh pai nei chuan a chanchin a lo hria a , a ke bulah a va bawkkhup ta nghâl a .
41007026	Hmeichhia chu Grik mi a ni a , pianna lamah chuan Suro-Phoiniki mi a ni a . Ani chuan a fanu kawchhûng ata ramhuai hnawt chhuak tûrin a ngên a .
41007027	Tin , ani chuan a hnênah , “ Fate chu lo puar hmasa rawh se ; fate chhang lâksaka uite hnêna paih chu a mawi lo ve , ” a ti a .
41007028	Ani chuan a hnênah , “ Lalpa , nih zawng a ni a ; nimahsela , dawhkân hnuaia uite pawhin fate chhang nawite chu an ei ṭhîn alâwm , ” tiin a chhâng a .
41007029	Tin , ani chuan a hnênah , “ I thusawi avâng chuan kal tawh le ; ramhuai chu i fanu kawchhûng ata a chhuak tawh e , ” a ti a .
41007030	Tin , a inah chuan a va hâwng a , a fa chu ramhuaiin lo chhuahsan tawh a , khuma mu a va hmu ta a .
41007031	Tin , Tura ram aṭangin a chhuak leh a , Sidon khua tlawhin Dekapoli ram kal tlang zêlin Galili dîl chu a thleng ta a .
41007032	Tin , mi pakhat , bengngawng , ṭawng pawh ṭawng fiah thei lo hi a hnênah an rawn hruai a , a chunga a kut nghat tûrin an ngên a .
41007033	Tin , ani chuan mipui zîng ata amah chauh chu a hruai hrang a , a kutzungṭangte chuan a beng kuate a khawih a ; tin , chil a chhâk a , a lei a dehsak a ;
41007034	tin , vân lam enin a thaw huai a , a hnênah , “ Ephatha , ” a ti a . ( Chu chu “ Lo inhawng rawh ” tihna a ni . )
41007035	Tichuan , a bengte chu a lo inhawng a , a lei phuarna pawh chu a lo inphelh a , fiah takin a ṭawng thei ta a .
41007036	Tin , ani chuan an hnênah tu mah hrilh loh tûr a ti tlat a ; nimahsela , a khap nasat poh leh an tlângaupui zual zâwk mah ṭhîn a .
41007037	“ Ani chuan engkim ṭha takin a ti a ; bengngawngte a tihvârsak a , ṭawngtheilote pawh a tiṭawng ṭhîn , ” an ti a , mak an ti nasa êm êm a .
41008001	Chûng niahte chuan mipui tam tak an lo awm leh a , ei tûr eng mah an neih loh lai chuan ani chuan a zirtîrte chu a ko va , an hnênah ,
41008002	“ Mipuiho hi tûnah ni thum ka hnênah an awm tawh a , ei tûr eng mah an neih loh avângin ka khawngaih êm êm a ni ;
41008003	chaw ngheia an ina ka hâwntîr chuan kawng lakah an chau dâwn si a ; ṭhenkhatte phei chu an lo kalna a hla hle si a , ” a ti a .
41008004	Tin , a zirtîrte chuan , “ Miin he thlalêrah hian khawia chhangin nge hêngho hi an tihtlai theih ang ? ” tiin amah an chhâng a .
41008005	Tin , ani chuan , “ Chhangpêr eng zât nge in neih ? ” tiin anni chu a zâwt a . Tin , anni chuan , “ Pêr sarih , ” an ti a .
41008006	Tin , mipuiho chu leia ṭhu tûrin thu a pe a ; tin , chhangpêr pasarih chu a la a , lâwmthu a sawi zawhin a phel a , an hmaa hlui tûrin a zirtîrte hnênah a pe a ; tin , mipuihote hmaah chuan an hlui ta a .
41008007	Nghate tlêm tê an nei bawk a ; tin , ani chuan mal a sâwmsak a , chûngte pawh chu an hmaa hlui tûrin thu a pe a .
41008008	Tichuan , an ei a , an puar ta hlawm a ; an ei bâng nawi pawh chu bâwm sarih an rût khat a .
41008009	Anni chu sângli lai an ni a ; tin , ani chuan anni chu a ṭîntîr ta a .
41008010	Tin , ani chu a zirtîrte hnênah lawngah chuan a chuang ta nghâl a , Dalmanutha ram chu a thleng ta a .
41008011	Tin , Pharisaite an lo chhuak a , amah fiah nân a lakah vân ata chhinchhiahna zawngin ani chu an hnial ta a .
41008012	Tin , ani chu a rilruin nasa takin a rûm a , “ Engati nge tûnlai chhuante hian chhinchhiahna an zawn ? Tihtakmeuhvin ka hrilh a che u , tûnlai chhuante hnênah hian chhinchhiahna rêng rêng pêk a ni lo vang , ” a ti a .
41008013	Tin , anni chu a kalsan a , lawngah chuan a chuang leh a , râl lehlamah a kal ta a .
41008014	Tin , a zirtîrte chuan chhang an ken theihnghilh a , chhang tlang khat chauh lo chu lawngah chuan chhang dang rêng an nei si lo va .
41008015	Tin , ani chuan an hnênah , “ Pharisaite dawidim leh Heroda dawidim lakah chuan invêng ula , fîmkhur rawh u , ” a ti tlat a .
41008016	Tin , anni chuan , “ Chhang kan nei hauh lo , ” tiin an inngaihtuah a .
41008017	Tin , Isuan chu chu a lo hria a , an hnênah , “ Engati nge chhang in neih loh avânga in inngaihtuah ni ? Tûnah pawh in rilruin in la hre lo fo maw ? A ngaihna pawh in la hre lo maw ? In thinlung chu in tisak ta em ni ?
41008018	Mit nei siin in hmu lo vem ni ? Beng nei siin in hre lo vem ni ? In hre reng lo vem ni ?
41008019	Sângnga zînga chhangpêr panga ka phel lai khân a nawi kha bâwmrâng eng zât nge in ruh khah ? ” a ti a . Tin , anni chuan a hnênah , “ Sâwm leh pahnih , ” an ti a .
41008020	“ Tin , sângli zînga pasarih ka phel lai khân , a nawi kha bâwm eng zât nge in ruh khah ? ” a ti a . Tin , anni chuan a hnênah , “ Bâwm sarih , ” an ti a .
41008021	Tin , ani chuan an hnênah , “ Tûnah pawh a ngaihna in la hre lo fo maw ? ” a ti a .
41008022	Tin , Bethsaida khua chu an lo thleng a . Tin , a hnênah mitdel an rawn hruai a , amah dek tûrin an ngên a .
41008023	Tin , ani chuan mitdel kut chu a chelh a , khua ata a kai chhuak a ; tin , a mitah chil a chhâk a , a chunga a kut a nghah zawhin , “ Khua i hmu thei em ? ” tiin a zâwt a .
41008024	Tin , a han dâk chhuak a , “ Mihring ka hmu a , thing kal ang maiin ka hmu si , ” a ti a .
41008025	Tin , a mitah chuan a kut a nghat leh a ; tin , ani chuan a en reng a , a lo dam ta mai a , engkim fiah takin a hmu thei ta a .
41008026	Tin , Isua chuan , “ Khuaah pawh hian lût suh ang che , ” tiin a inah a hâwntîr ta a .
41008027	Tin , Isua leh a zirtîrte chu an kal chhuak a , Philipa Kaisari khawperahte chuan an kal a ; tin , kal pahin a zirtîrte hnênah , “ Miten tu nge a ni mi tih ? ” tiin a zâwt a .
41008028	Tin , anni chuan , “ ‘ Baptistu Johana a ni , ’ an ti chia ; mi dangin ‘ Elija a ni , ’ an ti chia ; ṭhenkhat erawh chuan , ‘ Zâwlnei tua emaw a ni , ’ an ti che , ” tiin an hrilh a .
41008029	Tin , ani chuan an hnênah , “ A nih leh , nangnin tu nge a ni mi tih ? ” tiin a zâwt a . Petera chuan a hnênah , “ Krista chu i ni , ” tiin a chhâng a .
41008030	Tin , ani chuan a chanchin tu mah hrilh loh tûr a ti tlat a .
41008031	Tin , Mihring Fapa chuan thil tam tak a tuar tûr te , upate , puithiam lalte , lehkhaziaktute duh lohva a awm tûr te , tihhluma a awm tûr te , ni thum china a thawhleh tûr te chu anmahni a zirtîr ṭan ta a .
41008032	Chûng thu chu chiang takin a sawi a ni . Tin , Petera chuan ani chu a hruai hrang a , a zilh ta a .
41008033	Ani erawh chu a lehhawi a , a zirtîrte chu a en a , “ Setan , ka hnungah kal rawh , Pathian thilte ngaihtuah lovin mihring thilte i ngaihtuah zâwk a nih hi , ” tiin Petera chu a zilh ta a .
41008034	Tin , mipuiho chu a zirtîrte nên a ko va , an hnênah , “ Tu pawhin mi zui a duh chuan , mahni hrehawm pawisa lovin , a kraws puin mi zui rawh se .
41008035	Tu pawh a nun humhim duh apiangin a chân ang a ; tu pawh keimah avâng leh Chanchin Ṭha avânga a nun chân apiangin a humhim ang .
41008036	Miin khawvêl hi a pumin nei sela , a nun chân si sela , a tân eng nge sâwt ang ?
41008037	Miin a nun aiah eng nge a pêk theih ang ?
41008038	Tu pawh tûnlai chhuan uire leh thil tihsual hmangte zînga keimah leh ka thu zahpui apiang , Mihring Fapa hian , vântirhkoh thianghlimte nêna a Pa ropuinaa inthuama a lo kal hunah chuan , chu mi chu a rawn zahpui ve thung ang , ” a ti a .
41009001	Tin , amah vêkin an hnênah , “ Tihtakmeuhvin ka ti a che u , heta dingho a ṭhente hi , Pathian ram , thiltihtheihna nêna lo thleng an hmuh hma loh chuan thihna tem tawp lo tûr an awm , ” a ti a .
41009002	Tin , ni ruk achinah chuan Isuan Petera te , Jakoba te , Johana te chu a hruai a , a hrangin tlâng sâng takah anmahni chauh a kal chhohpui a ; an hmaah chuan a hmêl awmzia chu a lo danglam ta a .
41009003	Tichuan , a silhfênte chu leia puan sutu rêng rêngin an sûk vâr theih loh khawp hiala vâr hlakin a lo tle ta sur a .
41009004	Tin , Elija leh Mosia chu an hnênah an rawn inlâr a , Isua nên an inbe ho va .
41009005	Tin , Petera chuan Isua a bia a , “ Rabbi , kan tân heta awm hi a ṭha e ; bâwktê pathum kan khawh ang e , i tân pakhat , Mosia tân pakhat , Elija tân pakhat , ” a ti a .
41009006	( An hlauh êm avângin sawi tûr ahleih pawh an hre si lo va . )
41009007	Tin , anmahni hliahin chhûm a lo zîng ta a ; tin , chhûmah chuan aw a lo chhuak a , “ Hei hi ka Fapa duh tak a ni , ama thu ngai rawh u , ” a ti a .
41009008	Tin , an han en vêl thuai a , anmahni hnêna Isua chauh lo chu tu mah an hmu ta lo va .
41009009	Tin , tlâng ata chu an chhuk laiin , Mihring Fapa mitthi zîng ata a thawhleh hnuah chauh lo chuan , an thil hmuhte chu tu mah hrilh loh tûr a ti tlat a .
41009010	Tichuan , chu thu chu an vawng reng a , “ Mitthi zîng ata thawhleh chu eng tihna nge ni ang ? ” tiin an inzâwt ṭhîn a .
41009011	Tin , annin a hnênah , “ Engtiziaa lehkhaziaktuten , ‘ Elija a lo kal hmasa tûr a ni , ’ ti nge an nih ? ” tiin an zâwt a .
41009012	Tin , ani chuan an hnênah , “ Elija chu a lo kal hmasa dâwn rêng a , engkim a siam ṭha dâwn a ni ; thil tam tak tuarin mi hmuhsitin a awm tûr a ni tih , Mihring Fapa chanchin engtiziaa ziak nge an nih ?
41009013	Nimahsela , ka hrilh a che u , Elija chu a lo kal tawh reng a ni ; tin , a chanchin an ziak ang ngei khân , a chungah an duh duhin an ti tawh rêng bawk a , ” a ti a .
41009014	Tin , zirtîrte hnên a zuk thlenin , an vêla mipui tam tak leh lehkhaziaktuten an lo hnial lai a zuk hmu a .
41009015	Tin , mipui zawng zawng chuan amah an hmuh veleh chuan mak an ti hle a , a hnênah an tlân nghâl a , chibai an va bûk hlawm a .
41009016	Tin , ani chuan an hnênah , “ Anniho nên hian eng thu-ah nge in inhnial ? ” tiin a zâwt a .
41009017	Tin , mipui zînga mi pakhatin a hnênah , “ Zirtîrtu , ka fapa , ramhuai ṭawngtheilo pai chu i hnênah ka rawn hruai a ;
41009018	a manna apiangah a titlu vak ṭhîn a ; tichuan , a chilphuante a tla a , a hate a ṭhial a , a chêr telh telh ṭhîn a ; tichuan , i zirtîrte hi hnawt chhuak tûrin ka ti a , an thei si lo va , ” tiin a chhâng a .
41009019	Tin , ani chuan an hnênah , “ Chhuan rinna nei lote u , eng chen nge in hnêna ka awm anga , eng chen nge ka ngaihtheih ang che u ? Amah chu ka hnênah rawn hruai rawh u , ” tiin a chhâng a .
41009020	Tin , amah chu Isua hnênah an rawn hruai a ; tin , ramhuai chuan ani chu a hmuh veleh naupang chu nasa takin a sawisa ta nghâl a ; tichuan , leiah a tlu a , chilphuan tla zawih zawihin a tâl ta âwrh âwrh a .
41009021	Tin , ani chuan a pa hnênah , “ Hetianga a lo awm ṭanna hi eng chen nge ni tawh ? ” tiin a zâwt a . Ani chuan , “ A naupan lai ata tawh a ni ;
41009022	tichuan , amah tiboral tûrin vawi tam tak meiah te , tuiah te pawh a nam thlu tawh a ; nimahsela , nangin eng emaw ti tala i tih theih chuan mi khawngaih la , mi pui ang che , ” a ti a .
41009023	Tin , Isuan a hnênah , “ I theih chuan â maw ! Ringtu tân chuan engkim tih theih a ni asin , ” a ti a .
41009024	Tichuan , naupang pa chuan , “ Ka ring e , ka rinhlelhnaah hian mi pui ang che , ” tiin a au chhuak ta nghâl a .
41009025	Tin , Isuan mipui lo tlân khâwm mêk a hmuhin ramhuai bawlhhlawh chu a hau va , a hnênah , “ Nang ramhuai ṭawngtheilo leh bengngawng , thu ka pe a che , a chhûng ata lo chhuak la , lût leh tawh suh , ” a ti a .
41009026	Tichuan , a au chhuak a , nasa taka a sawisak zawhin a lo chhuak ta a ; tin , naupang chu thi ang maiin a lo awm ta a ; chutichuan , mi tam zâwk chuan , “ A thi a ni , ” an ti a .
41009027	Isua erawh chuan a kut a chelh a , a kaitho va ; tin , a lo tho ta mai a .
41009028	Tin , Isua chu ina a va luh chuan a zirtîrten , “ Engati nge keinin kan hnawh chhuah theih loh le ? ” tiin fianrialah an zâwt a .
41009029	Tin , ani chuan an hnênah , “ Hetiang hi ṭawngṭai chauh lo chuan engtin mah a chhuak thei lo , ” a ti a .
41009030	Tin , chuta ta chu an kal chhuak a , Galili ram chu an kal tlang a , tu ma hriat a duh lo va .
41009031	A zirtîrte hnênah , “ Mihring Fapa hi mihringte kuta mantîrin a awm tûr a ni a , an tihlum bawk ang a ; tin , an tihhlum hnu ni thum achinah a tholeh ang , ” tiin a lo sawi tawh si a .
41009032	Nimahsela , a thusawi chu a ngaihna an hre lo va , amah lah chu an zâwt ngam si lo va .
41009033	Tin , Kapernaum khua chu an lo thleng a ; tin , in chhûngah chuan an awm laiin an hnênah , “ Kawngah khân eng thu-ah nge in inhnial le ? ” tiin a zâwt a .
41009034	Nimahsela , kawngah chuan , “ Kan zîngah tu nge ropui ber ang ? ” tia an lo inhnial tawh avângin an ngawi ta reng a .
41009035	Tin , ani chu a ṭhu a , sâwm leh pahnihte chu a ko va , an hnênah , “ Tu pawhin hmasa ber nih a duh chuan , mi zawng zawng aia hnuhnûng berah a awm tûr a ni a , mi zawng zawng rawngbâwltuah a awm bawk tûr a ni , ” a ti a .
41009036	Tin , naupang tê a kai a , an zîngah a dintîr a ; tin , a kuangkuah a , an hnênah ,
41009037	“ Tu pawh ka hming avânga hetiang naupang tê pakhat pawh lâwm apiang chu , keimah mi lâwm an ni ang ; tu pawh kei mi lâwm apiang chu , kei mi lâwm an ni lo vang a , mi tîrtu lâwm an ni zâwk ang , ” a ti a .
41009038	Johana chuan a hnênah , “ Zirtîrtu , tu emaw i hminga ramhuaite hnawt chhuak kan hmu a ; min zui ve loh avângin kan khap ta asin le , ” a ti a .
41009039	Isua erawh chuan , “ Khap tawh suh u ; tu mah ka hminga thil mak ti sia mi sawichhe nghâl thei an awm lo a ni .
41009040	Tu pawh min dodâl lo chu kan lama ṭang an ni si a .
41009041	Tu pawh Krista mi in nih avânga tui no khat in tûr pe apiang che u chu , tihtakmeuhvin ka hrilh a che u , a lâwmman tûr chu a chân tawp lo vang .
41009042	“ Tin , tu pawh hêng mi ringtu mi tête zînga pakhat pawh titlu apiang chu , an nghâwngah buh râwt sawmna lung lian pui awrhtîrin tuifinriatah thlâk sela , an tân a ṭha zâwk tûr a ni .
41009043	Tin , i kutin a tihtlûk che chuan tan mai rawh ; kut pahnih neia Gehenna-a mei mit thei lova kal ai chuan , piangsuala nunnaa luh i tân a ṭha zâwk e .
41009045	Tin , i kein a tihtlûk che chuan tan mai rawh ; ke pahnih neia Gehenna-a paih ai chuan , kebaia nunnaa luh i tân a ṭha zâwk e .
41009047	Tin , i mitin a tihtlûk che chuan kher chhuak mai rawh ; mit khing hnih neia Gehenna , an lung thih ngai lohna leh mei mih ngai lohnaa paih ai chuan , mit khing khat neia Pathian rama luh i tân a ṭha zâwk e .
41009048	
41009049	Mi tin meia alin an awm dâwn si a .
41009050	Chi hi a ṭha e ; nimahsela , chi pawh hi a dâk tawh chuan engin nge an tihal leh ang ? Nangmahni ngeiah chi nei ula , inngeih rawh u , ” a ti a .
41010001	Tin , a tho va , chuta ṭang chuan Judai ramah leh Jordan râlah a kal ta a ; tin , mipuihote chu a hnênah an rawn inkhâwm leh a ; tichuan , a tih dân pângngaiin a lo zirtîr leh a .
41010002	Tin , Pharisai ṭhenkhat a hnênah an lo kal a , amah fiah nân , “ Miin nupui mâk a thiang em ? ” tiin an zâwt a .
41010003	Tin , ani chuan an hnênah , “ Mosian engtin nge thu a pêk che u ? ” tiin a chhâng a .
41010004	Tin , anni chuan , “ Mosia chuan inmâkna lehkha ziakin mâk a phal ṭhîn a ni , ” an ti a .
41010005	Nimahsela , Isuan an hnênah , “ In thinlung khauh avângin asin chu thupêk chu a ziaksak che u ni .
41010006	Nimahsela , leilung pian tirh aṭang chuan , ‘ Anni chu hmeichhia leh mipaah a siam a ni . ’
41010007	Chumi avâng chuan , ‘ Mipain a nu leh a pa a kalsan ang a , a nupui a vuan ang ;
41010008	tichuan , an pahnih chuan tisa pumkhat an lo ni tawh ang ; ’ chutichuan , pahnih an ni tawh lo va , tisa pumkhat an ni tawh zâwk a ni .
41010009	Chutichuan , Pathianin a zawm tawh chu mihringin ṭhen suh se , ” a ti a .
41010010	Tin , inah chuan a zirtîrte chuan chûng thu chu amah an zâwt leh a .
41010011	Tin , ani chuan an hnênah , “ Tu pawh a nupui maa mi dang nei apiang chuan a nupui chu a uiresan a ni ;
41010012	ani pawh chuan a pasal a ṭhen a , mi dang a neih chuan a uire a ni bawk , ” a ti a .
41010013	Tin , a deh atân a hnênah naupang tête an rawn hruai a ; tin , zirtîrte chuan an lo hau va .
41010014	Nimahsela , Isuan chu chu a hmuhin a lungni lo êm êm a , zirtîrteho hnênah chuan , “ Naupang tête ka hnênah han kaltîr ula , hnar suh u ; Pathian ram chu hetiang mite ta a ni si a .
41010015	Tihtakmeuhvin ka hrilh a che u , tu pawh Pathian ram chu naupang têin a lawm anga lâwm lo apiang , a chhûngah an lût tawp lo vang , ” a ti a .
41010016	Tin , anmahni chu a kuangkuah a , an chungah a kut nghatin mal a sâwmsak ta a .
41010017	Tin , kal tûra a chhuah laiin mi pakhat a lamah a lo tlân a , a hmaah a ṭhingthi a , a hnênah , “ Zirtîrtu ṭha , chatuana nunna ka chan theih nân engtin nge ka tih ang ? ” tiin a zâwt a .
41010018	Tin , Isuan a hnênah , “ Engati nge ṭha mi tih ? Mi pakhat chauh lo chu tu mah ṭha an awm lo , chu chu Pathian a ni .
41010019	Thupêkte chu i hria alâwm ‘ Tualthat suh , ’ ‘ Uire suh , ’ ‘ Ru suh , ’ ‘ Dâwtin hêk suh , ’ ‘ Bum suh , ’ ‘ I nu leh i pa chawimawi rawh , ’ tihte hi , ” a ti a .
41010020	Tin , ani chuan a hnênah , “ Zirtîrtu , chûng thu zawng zawng chu ka naupan têt ata ka zâwm ṭhîn , ” a ti a .
41010021	Tin , Isuan amah chu a en a , a hmangaih ta a , a hnênah , “ Kawng khat i la bâk e ; kal la , i neih apiang hralh la , pachhiate hnênah pe rawh ; chutichuan , vânah ro i nei ang ; tin , lo kal la , mi zui ang che , ” a ti a .
41010022	Amaherawhchu , chûng thu chungah chuan a hmêl a lo dur ta khup a , lungngai takin a kal bo ta a ; sum tam tak nei a nih avângin .
41010023	Tin , Isuan a en vêl a , a zirtîrte hnênah chuan , “ Sum ngahte chu Pathian rama luh a va harsa dâwn êm ! ” a ti a .
41010024	Tin , a zirtîrte chuan a thusawi chu mak an ti hle a . Isua erawh chuan a chhâng leh a , an hnênah , “ Naute u , sum ringte tân Pathian rama luh a va harsa ṭhîn êm !
41010025	Mi hausa Pathian rama luh aiin , sanghâwngsei hriau benga luh tlang a awl zâwk , ” a ti a .
41010026	Tin , anni chuan mak an ti nasa êm êm a , a hnênah , “ A nih leh , tu nge chhandam ni thei ang le ? ” an ti a .
41010027	Isuan anni chu a en a , “ Chu chu mihring tân tih rual a ni lo va , Pathian tân erawh chuan tih rual loh a ni lo ; Pathian nên engkim tih theih a ni si a , ” a ti a .
41010028	Peteran a hnênah , “ Ngai teh , keinin engkim kalsanin kan zui ta chia , ” tiin a han sawi ṭan a .
41010029	Isua chuan , “ Tihtakmeuhvin ka hrilh a che u , tu pawh keimah avâng leh Chanchin Ṭha avânga in emaw , unaupate emaw , farnute emaw , nu emaw , pa emaw , fate emaw , ramte emaw kalsan tawh phawt chu ,
41010030	tûn dam chhûng la la hian inte , unaupate , farnute , nute , fate , ramte a leh zain , tihduhdahnate nên hmu lo tûr tu mah an awm lo ; hun lo la thleng tûra chatuana nunna nên .
41010031	Nimahsela , mi tam tak hmasa bera awmte chu hnuhnûng berah an la awm ang a , hnuhnûng berte pawh hmasa berah an la awm ang , ” a ti a .
41010032	Tin , Jerusalem khuaa chho tûrin kawngah an awm a , Isua chuan an hma a hruai a ; anni chuan mak an ti hle a ; a rawn zuitute chuan an hlau va . Tin , ani chuan sâwm leh pahnihte chu a hruai hrang leh a ,
41010033	“ Ngai teh u , Jerusalem khuaah kan chhoh dâwn hi ; Mihring Fapa hi puithiam lalte leh lehkhaziaktute hnênah mantîrin a awm dâwn a ni ; tin , anni chuan thi tûrin a chungah thu an titlu ang a , Jentailte hnênah an pe ang .
41010034	Tin , anni chuan nuihza siam nân an hmang ang a , chil an chhâk ang a , an vua ang a , an tihlum ang ; tin , ni thum chinah a tholeh ang , ” tiin , a chunga thil lo thleng tûrte chu an hnênah a hrilh ta a .
41010035	Tin , Zebedaia fapa Jakoba leh Johana chuan ani chu an rawn hnaih a , a hnênah , “ Zirtîrtu , i hnêna kan dîl tûr apiang che chu i mi tihsak kan duh e , ” an ti a .
41010036	Tin , ani chuan an hnênah , “ In tân eng nge tihsak che u ila in duh le ? ” a ti a .
41010037	Tin , anni chuan a hnênah , “ I ropuinaah chuan , i ding lamah pakhat , i vei lamah pakhat min ṭhuttîr ang che , ” an ti a .
41010038	Isua erawh chuan an hnênah , “ In dîl chu in hre lo a ni . Ka no in tûr chu in in thei em ni ? Ka baptisma chan tûr pawh in chang thei em ni ? ” a ti a .
41010039	Tin , anni chuan a hnênah , “ Thei e , ” an ti a . Tin , Isuan an hnênah , “ Ka no in tûr chu in in ang a , ka baptisma chan tûr pawh chu in chang ve ang ;
41010040	nimahsela , ka ding lamah emaw , ka vei lamah emawa ṭhut tûr thu chu keia pêk tûr a ni lo va , an buatsaihsakate tân a ni zâwk ang , ” a ti a .
41010041	Tin , sâwmte chuan chu chu an lo hriatin Jakoba leh Johana chungah chuan an lungni ta lo êm êm a .
41010042	Isua erawh chuan anniho chu a ko va , an hnênah , “ Jentailte chunga rorêltua an ruatte chu an chungah an lal êm êm ṭhîn a , an mi liante chuan an chungah thu an nei êm êm bawk ṭhîn tih in hria .
41010043	Nimahsela , nangni zîngah zawng chutiang a ni lo vang ; tu pawh in zînga mi lian nih duh apiang chu in rawngbâwltuah a awm zâwk tûr a ni .
41010044	Tu pawh in zînga hmasa ber nih duh apiang chu mi zawng zawng chhiahhlawhah a awm bawk tûr a ni .
41010045	Mihring Fapa meuh pawh rawngbâwlsaka awm tûrin a lo kal lo va , rawngbâwl tûr leh mi tam tak tlan nâna a nun pe zâwk tûrin a lo kal a ni si , ” a ti a .
41010046	Tin , Jeriko khua an lo thleng a ; tin , Isua chu Jeriko aṭang chuan a zirtîrte leh mipui tam tak nên a chhuah laiin , kutdawh mitdel , Timaia fapa Bartimaia chu kawng sîrah a lo ṭhu a .
41010047	Tin , Nazareth Isua a ni tih a hriat veleh , “ Isu , Davida Fapa , mi khawngaih rawh , ” tiin a au ta a .
41010048	Tin , mi tam takin ngawi tûrin an hau va ; nimahsela , ani chu , “ Davida Fapa , mi khawngaih rawh , ” tiin a au zual sauh va .
41010049	Tin , Isua chu a ding a , “ Amah chu han ko teh u , ” a ti a . Tin , mitdel chu an ko va , a hnênah chuan , “ Thlamuang takin awm la , tho rawh ; a ko va che , ” an ti a .
41010050	Tin , ani chuan a puan a paih a , a zuang tho va , Isua hnênah chuan a kal ta a .
41010051	Tin , Isuan amah chu a lo bia a , “ I chungah engtia ka tih nge i duh ? ” a ti a . Tin , mitdel chuan a hnênah , “ Rabboni , hmuh theih ka duh , ” a ti a .
41010052	Tin , Isuan a hnênah , “ Kal tawh rawh , i rinna hi i dampui a ni e , ” a ti a . Tichuan , a hmu thei ta nghâl a , kalkawngah chuan Isua a zui ta a .
41011001	Tin , Jerusalem khua an thlen dâwna , Olive tlânga Bethphage leh Bethani khaw kiang an thlenin , a zirtîrte zînga mi pahnih a tîr a ,
41011002	an hnênah , “ In hma zâwn khuaah sâwn va kal ta ula ; tin , in luh tirhin sabengtungno thlun , tu ma la chuan ngai lohna in va hmu mai ang ; chu chu phelh ula , han kai rawh u .
41011003	Tin , tu pawhin , ‘ Kha kha engah nge in tih ? ’ an tih che u chuan , ‘ Lalpa in a duh a ni ; hetah a rawn dahtîr leh thuai ang e , ’ ti ang che u , ” a ti a .
41011004	Tin , an kal ta a , kawtthlêrah kawngkhâr pâwn lama sabengtungno thlun an va hmu a ; tin , chu chu an phelh ta a .
41011005	Tin , chuta ding tute emaw chuan an hnênah , “ Sabengtungno kha engah nge in phelh ? ” an ti a .
41011006	Tin , anni chuan Isua sawi ang tak khân an hnênah an sawi a ; tichuan , an kal an phal ta a .
41011007	Tin , sabengtungno chu Isua hnênah an rawn kai a , a chungah chuan an puante an phah a ; tichuan , a chungah a chuang ta a .
41011008	Tin , mi tam takin kalkawngah chuan an puan an phah a ; mi dangin lova mi chhâwl sâtin an phah bawk a .
41011009	Tin , a hma lama kalte leh a hnung lama rawn zuite chuan , “ Hosanna ! Lalpa hminga lo kal chu fakin awm rawh se ,
41011010	Ram lo thleng tûr , kan pa Davida ram chu chawimawiin awm rawh se . Chungnung berah khian Hosanna ! ”
41011011	Tin , Jerusalem khuaa Pathian biak inah chuan a va lût a ; tin , engkim a en vêl zawh chuan tlai lam a lo ni ta a , a chhuak a , sâwm leh pahnihte nên Bethani-ah an kal ta a .
41011012	Tin , a tûkah chuan Bethani aṭanga a chhuah hnuin a ril a lo ṭâm ta a .
41011013	Tin , theipui kûng hnah nei hla takah a han hmu a , “ A rah ka hmu dah law maw , ” tiin a va kal a ; tin , a va thlen chuan a hnah chauh lo chu eng mah a hmu lo va , theipui rah hun a ni lo rêng a .
41011014	Tichuan , Isuan thing chu a bia a , “ Tûn achinah kumkhuain i lakah tu mân rah ei tawh suh se , ” a ti a . A zirtîrte chuan chu chu an hria a .
41011015	Tin , Jerusalem khua chu an thleng a , Pathian biak inah chuan a va lût a , biak ina englo zuartute leh leitute chu a hnawt chhuak ta a , tangka thlengtuho dawhkânte leh ṭhuro zuarho ṭhutphahte pawh chu a nam thlûksak bawk a ;
41011016	tin , Pathian biak inah chuan tu mahin bungrua an ken tlang a phal ta lo bawk a .
41011017	Tin , an hnênah chuan , “ ‘ Ka in chu hnam tin tân ṭawngṭaina in an ti ang , ’ tih ziak a ni lo vem ni ? Nangni erawh chuan suam hmangte pûkah in siam zâwk hi , ” tiin a zirtîr ta a .
41011018	Tin , puithiam lalte leh lehkhaziaktute chuan chu chu an hria a , amah an hlauh avângin a tihboralna tûrzia an zawng a ; mipui zawng zawng chuan a zirtîrna chu mak an ti hle si a .
41011019	Tin , tlai lam apiangah khawpui ata chu a kal chhuak ṭhîn a .
41011020	Tin , zînga an kal pahin theipui kûng chu a zung thlenga thi zo vekin an hmu ta a .
41011021	Tichuan , Peteran a lo hre chhuak leh a , a hnênah chuan , “ Rabbi , en teh , theipui kûng ânchhia i lawh kha a thi zo ta ! ” a ti a .
41011022	Tin , Isuan an hnênah , “ Pathian ring rawh u .
41011023	Tihtakmeuhvin ka hrilh a che u , tu pawh he tlâng hnênah hian , ‘ Lo insawn la , tuifinriatah lo inpaih rawh , ’ tia , a rilrua ringhlel lova a sawi chu a lo thleng ngei ang tih ring apiangin an sawi ang apiang chu an hmu ang .
41011024	Chuvângin , ka ti a che u , engkim in ṭawngṭaia in dîl apiang chu hmu tawhah inngai ula ; tichuan , in hmu ang .
41011025	Tin , ṭawngṭaia in din hun apiangin , tu chungah pawh thupawi eng emaw in neih chuan ngaidam rawh u ; in Pa vâna mi pawhin in bawhchhiatnate chu a ngaihdam theihna tûr che uin , ” a ti a , a chhâng a .
41011027	Tin , Jerusalem khua chu an thleng leh a ; tin , Pathian biak ina a lên laiin puithiam lalho te , lehkhaziaktuho te , upaho te chu a hnênah an lo kal a ,
41011028	a hnênah chuan , “ Tu thuin nge hêng thil hi i tih ? Hêng thil hi ti tûrin tuin nge thu pe che ? ” an ti a .
41011029	Tin , Isuan an hnênah , “ Kei pawhin thu kam khat ka zâwt ve ang che u ; mi chhâng ula ; tichuan , tu thuin nge hêng thil hi ka tih ka hrilh ang che u .
41011030	Johana baptisma kha vâna mi thu nge , mihring thu ? Mi chhâng rawh u , ” a ti a .
41011031	Tin , an inngaihtuah a , “ ‘ Vâna mi thu , ’ kan tih chuan , ‘ Engah nge a thu in awih loh le ? ’ min ti si ang a ,
41011032	‘ Mihring thu , ’ kan ti emaw chu ni ang ? ” an ti a . Nimahsela , mipui chu an hlau va ; mi zawng zawngin Johana chu zâwlnei tak takah an ruat hlawm si a .
41011033	Tichuan , Isua an chhâng a , “ Kan hre lo , ” an ti a . Tin , Isuan an hnênah , “ Kei pawhin tu thuin nge hêng thil hi ka tih ka hrilh bîk lo vang che u , ” a ti a .
41012001	Tin , tehkhin thuin an hnênah a sawi ta a : “ Tuin emaw grêp huan a siam a , palin a hung vêl a , grêp sâwrna tûr khur a lai a , in sâng a sa a , lo enkawltute hnênah thlawh hlawh tûrin a pe a , ram dangah a kal ta a .
41012002	Tin , a lawh hun chuan huana rah chu a chan ai lo enkawltute hnên ata la tûrin lo enkawltute hnênah chuan bawih pakhat a tîr a .
41012003	Tin , chu mi chu an lo man a , an vêl a , kutruakin an kaltîr leh ta a .
41012004	Tin , bawih dang an hnênah a tîr leh a ; chu pawh chu lungin an dêng a , a luah an lo tipem a , zahthlâk takin an lo sawisa a .
41012005	Tin , bawih dang a tîr leh pek a ; chu mi chu an lo tihlum a . Bawih dang tam tak pawh - ṭhenkhat an vêl a , ṭhenkhat an lo tihlum a .
41012006	Tin , pakhat , fapa duh tak a la nei a ; ‘ Ka fapa hi chu an zah ang , ’ tiin ani chu a hnuhnûng berah an hnênah a tîr a .
41012007	Nimahsela , chûng lo enkawltute chuan , ‘ He mi hi ro luahtu tûr a ni ; i that ang u khai ! Tichuan , a ro luah tûr hi kan ta a ni mai ang , ’ an ti a .
41012008	Tichuan , ani chu an lo man a , an tihlum a , grêp huan ata chu an theh chhuak ta a .
41012009	Chutichuan , huan neitupa chuan engtin nge a rawn tih ang ? Lo enkawltute chu a rawn tiboral ang a , huan chu mi dangte a pe ang .
41012010	He Pathian Lehkha thu hi in chhiar lâwm ni ? ‘ In satute lung duh loh kha , Chu ngei chu a kila lung ṭangkai ber a lo ni ta .
41012011	Chu chu Lalpa tih a ni a , Kan mit hmuhah a mak a ni , ’
41012012	Tin , amah chu man an tum ta a ; nimahsela , mipui chu an hlau va ; chu tehkhin thu chu anmahni demin a sawi tih an hre si a . Tichuan , amah chu an kalsan a , an kal bo ta a .
41012013	Tin , a thusawia man tûrin Pharisaite leh Heroda pâwla mi tute emaw a hnênah an tîr a .
41012014	Tichuan , anni chu an lo thlen chuan a hnênah , “ Zirtîrtu , mi dik tak i ni a , pawisak chuan tu mah i nei lo tih kan hria , tu mah thlei bîk lovin , tihtakzetin Pathian kawng thu i zirtîr ṭhîn a ni : Kaisara hnêna chhiah chawi hi a thiang nge thiang lo ?
41012015	Kan pe ang nge pe lo vang ? ” an ti a . Ani erawh chuan an vêrvêkzia chu hriain , an hnênah , “ Engah nge mi fiah ? Duli mi han lâk ula , ka lo en ang e , ” a ti a .
41012016	Tin , an rawn la a . Tin , ani chuan an hnênah , “ Hei hi tu lem leh tu hming nge ni ? ” a ti a . Tin , anni chuan , “ Kaisara , ” an ti a .
41012017	Tin , Isuan an hnênah , “ Kaisara thilte chu Kaisara hnênah pe ula , Pathian thilte chu Pathian hnênah pe ta che u , ” a ti a . Tichuan , mak an ti nasa êm êm a .
41012018	Tin , Suddukaiho , thawhlehna a awm lo tite chu a hnênah an lo kal a ; a hnênah ,
41012019	“ Zirtîrtu , Mosian , ‘ Tu pawh a unaupain fa nei lovin a nupui thihsan sela , a unaupa chuan a nupui chu a rochungin a unaupa tân chi a thlahsak tûr a ni , ’ tiin min ziaksak a ni .
41012020	Aw le , sal sarih an awm a ; a upa berin nupui a nei a , chi thlah lovin a thi a .
41012021	Tichuan , a pahnihna chuan a rochung a , chi thlah lovin a thi leh bawk a ; a pathumna chuan chutiang bawkin .
41012022	Tichuan , sal sarihte chu chi rêng rêng thlah lovin an thi zêl a . A hnuhnûng berah hmeichhia pawh chu a thi ta a .
41012023	Thawhleh hunah chuan a tu bera nupui nge ni ang ? An pasarih chuan nupuiah an nei ṭheuh si a , ” tiin an zâwt a .
41012024	Isuan an hnênah , “ Hemi avâng hian a ni lâwm ni in ngaih sual ṭhin , Pathian Lehkha Thu leh Pathian thiltihtheihna in hriat loh avâng hian ?
41012025	Mitthi zîng ata an thawhlehin nupui pasal an innei dâwn tawh lo va , vâna vântirhkohte ang an ni dâwn tawh zâwk a ni .
41012026	Tin , mitthite kaihthawha an awm tûr thu chu , Mosia lehkhabua hnimbuk thu-ah khân , Pathianin , ‘ Kei Abrahama Pathian , Isaaka Pathian , Jakoba Pathian ka ni , ’ tia a biakzia kha in chhiar lo vem ni ?
41012027	Ani chu mitthi Pathian a ni lo va , mi nung Pathian a ni zâwk ; in ngai sual nasa hle a ni , ” a ti a .
41012028	Tin , lehkhaziaktute zînga mi pakhat a lo kal a , an inhnial chu a lo ngaithla a , Isuan anniho chu ṭha takin a chhâng tih a hria a , a hnênah , “ Thupêk zawng zawngah eng hi nge ropui ber ? ” tiin a zâwt a .
41012029	Isuan , “ A ropui ber chu hei hi a ni : ‘ Israel-hote u , ngai teh u , Lalpa kan Pathian chu Lalpa pakhat chauh a ni a ;
41012030	Lalpa i Pathian chu i thinlung zawng zawngin , i thlarau zawng zawngin , i rilru zawng zawngin , i chakna zawng zawngin i hmangaih tûr a ni , ’ tih hi .
41012031	A dawttu chu hei hi a ni : ‘ Nangmah i inhmangaih angin i vêngte pawh i hmangaih tûr a ni , ’ tih hi . Hêng aia thupêk ropui zâwk rêng rêng hi a awm lo , ” tiin a chhâng a .
41012032	Tin , lehkhaziaktu chuan a hnênah , “ A ni tak e , zirtîrtu , amah chu pakhat chauh a ni a , amah lo chu tu mah dang an awm lo va ,
41012033	amah chu thinlung zawng zawnga , hriatna zawng zawnga , chakna zawng zawnga hmangaiha , mahni inhmangaih anga vêngte hmangaih hi pumhâl thilpêk leh inthawina zawng zawng aiin a ṭha zâwk êm êm tih hi i sawi dik zet mai , ” a ti a .
41012034	Tin , fing takin a chhâng tih Isuan a hriatin , a hnênah chuan , “ Pathian ram i hlat lo ve , ” a ti a . Chumi chinah chuan tu mân thu rêng rêng an zâwt ngam ta lo va .
41012035	Tin , Isuan Pathian biak inah chuan a zirtîr laiin anmahni a bia a , “ Krista chu Davida fapa a ni tih lehkhaziaktuten engtiziaa sawi ṭhîn nge an nih ?
41012036	Davida ngeiin , Thlarau Thianghlimin , Lalpa chuan ka Lalpa hnênah , ‘ I hmêlmate i ke nghahchhana ka siam hma loh zawng Ka ding lamah ṭhu rawh , ’ a ti , Tin , vântlângho chuan lâwm takin a thu an ngaithla a .
41012037	Davida ngei chuan ani chu ‘ Lalpa ’ a ti si a , khawiah nge a fapa a nih ang ? ” a ti a . Tin , vântlângho chuan lâwm takin a thu an ngaithla a .
41012038	Tin , a zirtîrnaah chuan , “ Lehkhaziaktute lakah fîmkhur rawh u ; anni chuan kawrfual haa lên an duh ṭhîn a , dâwr hmunah chibai bûk te ,
41012039	inkhâwmna inah ṭhutphah tha ber te , ruaiṭhehnaah hmun ṭha ber te an ngiat ṭhîn a ;
41012040	hmeithai sum an ei a , tlâng bum nân rei tak an ṭawngṭai ṭhîn ; chûngho chuan thiam loh an chang nasa lehzual ang , ” a ti a .
41012041	Tin , thawhlâwm bâwm zâwnah chuan a ṭhu a , thawhlâwm bâwma mipuiho tangka thlâk zia chu a en a ; mi hausa tam takin tam tak tak an thlâk a .
41012042	Tin , hmeithai rethei tê a lo kal a , dâr tangka dere pahnih a thlâk a ( chu chu pawisa pakhat hu a ni . )
41012043	Tin , Isua chuan a zirtîrte chu a ko va , an hnênah , “ Tihtakmeuhvin ka hrilh a che u , thawhlâwm bâwma thlâktu zawng zawng ai hian he hmeithai rethei tê hian a thlâk tam zâwk .
41012044	Hêng zawng zawng hian an neih liama mi an thlâk a ni ; ani erawh hi chuan a duh lai tak , a neih chhun tak , a intunnunna tûr zawng zawng chu a thlâk vek a ni , ” a ti a .
41013001	Tin , Pathian biak in ata chu a kal chhuah laiin a zirtîrte zînga mi pakhatin a hnênah , “ Zirtîrtu , en teh , a lung leh a inte hi a ropui teh a nia ! ” a ti a .
41013002	Tin , Isuan a hnênah , “ Hêng in ropui tak hi i hmu maw ? Tihchim lohva lung intiang rêng rêng hetah a awm lo vang , ” a ti a .
41013003	Tin , Olive tlânga Pathian biak in zâwna a ṭhut laiin Petera te , Jakoba te , Johana te , Andria te chuan a hnênah ,
41013004	“ Chûng chu eng tikah nge a lo awm ang ? Chûng zawng zawng chu a thlen dâwn hunah chhinchhiahna eng nge awm ang , min hrilh rawh , ” tiin an zâwt ru a .
41013005	Tin , Isuan an hnênah , “ Tu mân an tihder loh nân che u fîmkhur rawh u .
41013006	Mi tam tak , ‘ Krista chu ka ni , ’ tiin keima hming chhâlin an lo kal ang a , mi tam tak an tihder ang .
41013007	Tin , indo thu leh indo thuthangte in hriat hunin mangang suh ang che u ; chûng chu a lo thleng tûr rêng a ni ; nimahsela , tâwpna chu a la ni rih lo vang .
41013008	Hnam hrang leh hnam hrang an indo vang a , ram hrang leh ram hrang an indo vang a ; hmun hrang hrangah lîrte a nghîng ang a , ṭâmte a tla ang ; chûng chu nau vei ṭan tirhna a ni .
41013009	“ Nimahsela , fîmkhur rawh u ; rorêltute an mantîr dâwn che u a ; inkhâwmna inahte an vua ang che u a ; keimah avângin hotute leh lalte hmaah anmahni hriattîrna tûrin in la ding bawk ang .
41013010	Tin , Chanchin Ṭha hi hnam zawng zawng hnêna hril hmasak tûr a ni .
41013011	Tin , an hruai che ua , an mantîr hunah che u chuan , ‘ Eng nge ka sawi ang ? ’ tiin ngaihtuah lâwk suh u ; a hun takah chuan a hriattîr che u apiang , chu ngei chu sawi zâwk rawh u ; a sawitu chu nangni in ni dâwn si lo va , Thlarau Thianghlim a ni zâwk ang .
41013012	Tin , tihhlum tûrin unaupa leh unaupa an inmantîr ang a , pa pawhin a fa a mantîr bawk ang ; fate pawhin an nu leh an pate an do vang a , an tihhlumtîr bawk ang .
41013013	Keima hming avângin mi zawng zawng huat in ni ang ; nimahsela , a tâwp thlenga tuar peih apiang , chu mi ngei chu chhandamin a awm ang .
41013014	“ Nimahsela , tiṭiautu tenawm chu a din lohna tûra ding in hmuh hunah ( a chhiar apiangin a awmzia hre rawh se ) , chumi hunah chuan Judai rama awmte chu tlângahte tlân bo rawh se ;
41013015	tin , in chunga awm chu chhuk suh se , a ina englo chuh tûrin lût hek suh se ;
41013016	tin , lova awm chu a puan chuh tûrin kîr leh suh se .
41013017	Chûng ni chuan raite leh nauno pawmte chung chu a pik ang .
41013018	Tin , chûng chu thlasika a lo thlen loh nân ṭawngṭai rawh u .
41013019	Chûng ni chu hrehawmna ni a ni dâwn si a , chutianga nasa rêng rêng chu , Pathian siam leilung pian tirh ata tûn thlengin a la awm ngai lo va , eng tikah mah a awm leh tawh hek lo vang .
41013020	Tin , Lalpan chûng nite chu titawi suh sela , mihring rêng rêng damin an chhuak lo vang ; nimahsela , mi thlan , a ruatate avâng chuan nite chu a titawi a ni .
41013021	“ Tin , chutih hunah chuan tu pawhin in hnênah , ‘ En teh u ! Krista chu heta hi a awm , ’ emaw , ‘ En teh u , sawta saw ! ’ emaw an tih chuan awih suh ang che u ;
41013022	Krista derte leh zâwlnei derte an lo chhuak dâwn si a , chûng chuan chhinchhiahna leh thil makte an ti ang , thei ang sela , thlante meuh pawh an tihder theih nân .
41013023	Nangni erawh chu fîmkhur rawh u , ngai teh u , engkim ka hrilh lâwk tawh che u hi .
41013024	“ Nimahsela , chûng nia , chûng hrehawmna hnuah chuan , ni tihthimin a awm ang a , thla a êng tawh lo vang a ,
41013025	vân aṭangin arsite a lo tla ang a , vâna thiltihtheihna awmte chu tihnghîn a ni ang .
41013026	Chutih hunah chuan Mihring Fapa hi , thiltihtheihna nasa tak leh ropuina nasa tak nên , chhûm zînga lo kal an hmu ang .
41013027	Chumi hunah chuan vântirhkohte chu a tîr chhuak ang a , a thlante chu kâwlkil li ata - lei tâwp aṭanga vân tâwp thlengin - a lâwr khâwm ang .
41013028	“ Tichuan , theipui kûngah hian a tehkhin thu zir rawh u : a ṭang a lo nova , a hnah a lo chawr chuan nipui a thaw dâwn tih in hre ṭhîn ;
41013029	chutiang bawkin nangni pawhin chûng chu a lo thleng in hmuh hun chuan , amah chu a lo hnai tawh a , kawngka bul ngeiah a awm tih hria ang che u .
41013030	Tihtakmeuhvin ka hrilh a che u , chûng zawng zawng chu a thlen hma loh zawng tûnlai chhuante hi an ral lo vang .
41013031	Lei leh vân a ral ang a , ka thu erawh chu a ral lo vang .
41013032	“ Nimahsela , chumi ni leh a dâr thu chu Pa chauh lo chuan tu mân , vâna vântirhkohte pawhin , Fapa pawhin an hre lo .
41013033	“ Fîmkhur ula , inring renga awmin ṭawngṭai rawh u ; a hun chu in hre si lo va .
41013034	Mi , a in kalsana , a bawihte chu thuneihtîra , an hnathawh tûr pe ṭheuhva , kawngkhâr vêngtu pawh inrin tûr thu pe zeta , ram hla taka zin ta daih ang a ni .
41013035	Chutichuan , inring rengin awm rawh u ; in neitupa lo haw hun tûr chu tlai lamah nge , zânah nge , ârkhuanah nge , zîngah nge a nih dâwn in hre si lo ;
41013036	chuti lo chuan , a lo haw phutin , muhîlin a rawn hmu hlauh dah ang che u .
41013037	Tin , in hnêna ka sawi hi mi zawng zawng hnêna sawi ka ni . Inring rengin awm rawh u , ” a ti ta a .
41014001	Tin , ni hnih chinah chuan kalhlên kût leh chhang dawidim telh loh kût a awm dâwn a ; puithiam lalte leh lehkhaziaktute chuan amah chu ngamthlêma mana , an tihhlum theihna tûrzia an zawng an zawng a ;
41014002	nimahsela , “ Kût chhûng chuan ni suh se ; chuti lo chuan , vântlâng zîngah buaina a lo awm hlauh dah ang e , ” an ti a .
41014003	Tin , Bethani khuaa phâr Simona inah a awm laia chaw a kîl laiin , hmeichhe pakhat alabasta bâwma spiknard hriak rimtui to tak kengin a lo kal a , a bâwm chu a tikeh a , a luah a leih a .
41014004	Nimahsela , ṭhenkhat chu an thinur ta hlawm a , “ Eng atân nge hriak rimtui hi a tihboral mai mai ni ?
41014005	He hriak hi duli zathum aia tam zâwka hralha , mi retheite hnêna pêk theih a ni si a , ” an ti a . Tichuan , a chungah chuan an phunnawi ta a .
41014006	Isua erawh chuan , “ Eng mah tih suh u ; engah nge in tihbuai ni ? Ka chungah hian thil ṭha tak a ti a ni .
41014007	Mi retheite chu kumkhuaa in hnêna awm an ni a , in duh hun apiangah anni chu in khawngaih thei si a ; kei erawh chu kumkhuaa in hnêna awm tûr ka ni lo .
41014008	A tih theih tâwk a ti a ni ; ka taksa hi phûm tûrin a lo hnawih lâwk a nih hi .
41014009	Tichuan , tihtakmeuhvin ka hrilh a che u , khawvêl zawng zawngah , khawiah pawh Chanchin Ṭha an hrilna apiangah , he hmeichhe thiltih pawh hi amah hriat rengna tûrin an sawi ve zêl ang , ” a ti a .
41014010	Tin , Juda Iskariota , sâwm leh pahnihte zînga mi pakhat khân , Isua chu an hnêna a mantîr theih nân puithiam lalte hnênah a va kal a .
41014011	Tin , anni chuan an hriat veleh an lâwm hle a , a hnênah tangka pêk an tiam ta a . Tichuan , a mantîrna tûrzia remchâng a zawng ta a .
41014012	Tin , chhang dawidim telh loh ni , ni hmasa ber , kalhlên kûtna berâmno an talh ṭhinna niah chuan a zirtîrten a hnênah , “ Kalhlên kût chaw i ei theihna tûrin khawiah nge va buatsaih ila i duh ? ” an ti a .
41014013	Tichuan , a zirtîrte zînga mi pahnih a tîr a , an hnênah , “ Khawpuiah va lût ula , chutah chuan mipa bêla tui puin a tâwk ang che u ; amah chu zui ang che u .
41014014	Tin , a luhna apiangah , chu in neitupa hnênah chuan , ‘ Zirtîrtu chuan , “ Ka zirtîrteho nên kalhlên kût chaw kan eina tûr , ka mikhual pindan chu khawiah nge ? ” a ti e , ’ ti ang che u .
41014015	Tichuan , amah ngei chuan pindan chungnung zau tak , bungraw awm sa peih diam a entîr ang che u ; chutah chuan kan tân buatsaih ang che u , ” a ti a .
41014016	Tin , zirtîrte chu an chhuak ta a , khawpuiah chuan an va lût a , an hnêna a sawi ang takin an hmu a ; tin , kalhlên kût chaw chu an buatsaih ta a .
41014017	Tin , khua a lo tlai lam chuan ani chu sâwm leh pahnihte nên an va kal ta a .
41014018	Tin , an kîla an ei laiin Isuan , “ Tihtakmeuhvin ka hrilh a che u , in zînga mi pakhat , ka hnêna ei ve ngei hian mi mantîr ang , ” a ti a .
41014019	Tin , an lungngai ta hle a , a mal malin a hnênah , “ Keimah em ni ? ” an ti ta ṭheuh va .
41014020	Tin , ani chuan an hnênah , “ Sâwm leh pahnihte zînga mi pakhat , thlênga mi chiahpuitu hi a ni .
41014021	Mihring Fapa hi a chanchin an ziak ang tak khân a kal dâwn a ni ; nimahsela , Mihring Fapa mantîrtu tûr mihring chung chu a pik e ! Chu mihring chu piang suh sela a tân a ṭha zâwk ang , ” a ti a .
41014022	Tin , an ei laiin Isuan chhang a la a , mal a sâwmsak zawhin a phel a , an hnênah a pe a , “ La rawh u ; hei hi ka taksa a ni , ” a ti a .
41014023	Tin , no a la a , lâwm thu a sawi zawhin an hnênah a pe a ; tichuan , an zain an in ta ṭheuh va .
41014024	Tin , ani chuan an hnênah , “ Hei hi ka thisen , mi tam tak tâna chhuak tûr , thuthlunna chu a ni .
41014025	Tihtakmeuhvin ka hrilh a che u , Pathian rama a thar ka in ni a thlen hma loh zawng , grêp hrui raha mi ka in leh tawh lo vang , ” a ti a .
41014026	Tin , hla an sak zawhin an chhuak a , Olive tlângah chuan an kal ta a .
41014027	Tin , Isuan an hnênah , “ In zain lungni lovin in la awm vek ang , ‘ Berâm vêngtu chu ka vua ang a , berâmte chu an darh ang , ’ tih ziak a ni si a .
41014028	Nimahsela , ka thawhleh hnuah Galili ramah in hmaah ka kal ang , ” a ti a .
41014029	Petera erawh chuan a hnênah , “ An zain lungni lovin awm mah sela , kei zawng ka awm lo vang , ” a ti a .
41014030	Tin , Isuan a hnênah , “ Tihtakmeuhvin ka hrilh a che , vawiinah , zânin la laah hian , âr vawi hnih a khuan hmain nangin vawi thum mi phat ang , ” a ti a .
41014031	Ani erawh chuan nasa takin , “ I thihnaah chuan thi ve dâwn mah ila , ka phat tawp lo vang che , ” a ti chiam a . Tin , chutiang bawk chuan an ti ta ṭheuh va .
41014032	Tin , Gethsemane an tih hmun chu an thleng a ; tin , ani chuan a zirtîrte hnênah , “ Ka ṭawngṭai chhûng zawng hetah hian lo ṭhu rawh u , ” a ti a .
41014033	Tin , Petera te , Jakoba te , Johana te chu a hruai a , nasa takin a thlaphângin a lo mangang ta êm êm a .
41014034	Tichuan , an hnênah , “ Ka rilru a lungngai êm êm a , thihna khawp hial a ni ; hetah hian awm ula , inring reng rawh u , ” a ti a .
41014035	Tin , tlêmin hma lamah a va kal hlek a , leiah a bawkkhup a , theih ni sela , chumi hun chuan amah pêl tûrin a ṭawngṭai a .
41014036	“ Abba ! ( Ka Pa ! ) Engkim i ti thei a ; he no hi ka hnên ata la sawn rawh ; nimahsela , keia thu ni lovin , nangma thu thu ni zâwk rawh se , ” a ti a .
41014037	Tin , a lo kal a , anniho chu muhîlin a rawn hmu a ; tichuan , Petera hnênah , “ Simon , i muhîl a ni maw ? Dârkâr khat pawh inring rengin i awm thei lo maw ?
41014038	Thlêmnaa in luh loh nân inring rengin ṭawngṭai rawh u . Thlarau zawngin a peih a , tisa erawh chu a chak lo a ni , ” a ti a .
41014039	Tin , a va kal leh a , a thusawi ngai sawiin a ṭawngṭai leh a .
41014040	Tin , a lo lêt leh chuan anniho chu muhîlin a rawn hmu leh a , an mut a chhuak hle si a , chhân ngaihna pawh an hre lo va .
41014041	Tin , a lo kal vawi thumnaah chuan an hnênah , “ Tûnah zawng muhîl ula , châwl tawh rawh u ! A tâwk tawh e ; a hun chu a lo thleng ta ; ngai teh u , Mihring Fapa hi mi sualte kutah an mantîr dâwn hi .
41014042	Tho ula , i kal ang u ; en teh u , mi mantîrtu tûr chu a lo hnaih tâk hi , ” a ti a .
41014043	Tin , a la sawi lai mêkin Juda , sâwm leh pahnihte zînga mi pakhat chu , a lo thleng ta nghâl a , ama rual chuan puithiam lalte leh lehkhaziaktute leh upate hnên ata mipuiho , khandaih leh talhtum kengin an lo thleng bawk a .
41014044	Tin , a mantîrtu tûr chuan , “ Ka fawh apiang chu amah a ni ang ; man ula , fel takin hruai bo ang che u , ” tiin chhinchhiahna tûr a lo hrilh lâwk tawh diam a .
41014045	Tichuan , a thlen veleh amah a va pan ta nghâl a , “ Rabbi ! ” tiin a fâwp ta ngawih ngawih a .
41014046	Tin , ani chu an chelh a , an man ta a .
41014047	Tin , a kianga dingte zînga mi tuin emaw a khandaih a phawi a , puithiam lalber bawih chu a sât a , a beng a sah thlâksak a .
41014048	Tin , Isuan anniho chu a bia a , an hnênah , “ Khandaihte , talhtumte kengin , suam hmang man tûr ang rengin mi man tûrin in lo chhuak a ni maw ?
41014049	Pathian biak inah ni tin zirtîrin in hnênah ka awm ṭhîn a , mi man si lo . Nimahsela , Pathian Lehkha thu chu a lo thlen theihna tûr a nih hi , ” a ti a .
41014050	Tin , an zain amah chu an thlahthlam a , an tlân bo ta vek a .
41014051	Tin , tlangvâl tuin emaw , puan zai sîn chauh inbelin amah chu a zui a ; tin , ani chu an lo man a ;
41014052	nimahsela , a puan zai sîn chu a kalsan a , saruakin a tlân bo ta a .
41014053	Tin , Isua chu puithiam lalber hnênah an hruai a ; tin , ama rual chuan puithiam lalte , upate , lehkhaziaktute zawng zawng an lo kal khâwm a .
41014054	Tin , Peteran hla tak aṭangin amah chu a zui a , puithiam lalber in hual chhûng kawtlai thlengin ; tin , chhiahhlawhte zîngah mei lum aiin a ṭhu ve a .
41014055	Tin , Isua an tihhlum theihna tûrin , puithiam lalte leh rorêltuteho zawng zawng chuan amah hêkna an zawng a ; an hmu si lo va .
41014056	Mi tam takin dâwtin an hêk a ; nimahsela , an hêkna thu chu a inhmu thei si lo .
41014057	Tin , tute emaw an ding a , dâwtin an hêk a .
41014058	“ He mi hian , ‘ He Pathian biak in kuta sak hi ka ṭhiat ang a , ni thum chhûngin biak in dang , kuta sak loh mi , ka sa ang , ’ a tih kan hria , ” an ti a .
41014059	Nimahsela , chuti pawh chuan an hêkna thu chu a inhmu thei chuang lo .
41014060	Tin , puithiam lalber chu a laiah a ding chhuak a , Isua hnênah , “ Eng mahin i chhâng lo maw ? Hêng hian an hêkna che hi engtizia nge ni ? ” tiin a zâwt a .
41014061	Ani erawh chu a ngawi reng a , eng mahin a chhâng lo . Puithiam Lalber chuan a hnênah , “ Krista , Engthâwla Fapa chu i ni em ? ” tiin a zâwt leh a .
41014062	Tin , Isuan , “ Ni e ; Mihring Fapa hi thiltihtheihna ding lama ṭhua , vân chhûm zînga lo kal in la hmu dâwn a ni , ” a ti a .
41014063	Tin puithiam lalber chuan a silhfênte a pawt thlêr a , “ Hretu dang engah nge kan ngaih tawh ang ?
41014064	Pathian a sawichhiatzia in hre tawh a ; engtin nge in ngaih ? ” a ti a . Tin , an zain ani chu thi tlâkah an ruat hlawm a .
41014065	Tin , a ṭhenin amah chu chil an chhâk ta pang a , a hmai an tuam a , an hnek a , a hnênah , “ Sawi rawh , ” an ti a . Tin , chhiahhlawhte chuan an chelh pahin an bêng sawk sawk a .
41014066	Tin , Petera chu hnuai lama in hual chhûng kawtlaiah chuan a awm laiin , puithiam lalber rawngbâwltu nula zînga pakhat a lo kal a ;
41014067	Petera mei lum ai chu a hmu a , a en a , “ Nang pawh hi Isua , Nazareth mi hnêna awm kha i nih hi , ” a ti a .
41014068	Ani erawh chuan , “ I thusawi chu ka hre hauh lo mai , a ngaihna rêng pawh ka hre hek lo , ” tiin a pha a . Tin , sumhmunah chuan a va chhuak a ; tichuan , âr a khuang ta a .
41014069	Tin , nula chuan a hmu a , a kianga dingte hnênah chuan , “ He mi hi an zînga mi a ni , ” a ti leh ta a .
41014070	Nimahsela , a pha leh a . Tin , rei lo tê achinah a kianga dingte chuan Petera hnênah , “ An zînga mi i ni ngei mai , Galili rama mi i ni si a , ” an ti a .
41014071	Ani erawh chuan , “ Chu mihring in sawia chu ka hre lo , ” tiin ânchhia inlawhin chhia a chham ta a .
41014072	Tin , âr khuan vawi hnihna chu a khuang ta nghâl a . Tin , Petera chuan , Isuan a hnêna , “ Ar vawi hnih a khuan hmain nangin vawi thum mi phat ang , ” a tih thu kha a lo hre chhuak leh ta a . Tin , chu chu a ngaihtuahin a ṭap ta a .
41015001	Tin , zîng a lo nih veleh , puithiamte chu upate leh lehkhaziaktute leh rorêltuho zawng zawng nên an inrâwn a , Isua chu an phuar a , an hruai a , Pilata hnênah an pe ta nghâl a .
41015002	Tin , Pilata chuan a hnênah , “ Juda-te lal i ni em ? ” tiin a zâwt a . Tin , ani chuan a hnênah , “ Ni e , ” tiin a chhâng a .
41015003	Tin , puithiamte chuan kawng tam takin an hêk a .
41015004	Tichuan , Pilatan a zâwt leh a , a hnênah , “ Eng mahin i chhâng lo maw ? Ngai rawh , an hêkna che zozai hi ! ” a ti a .
41015005	Isua erawh chuan eng mahin a chhâng ta lo va ; chutichuan , Pilata chuan mak a ti hle a .
41015006	Tin , Pilata chuan kût niah mi tâng pakhat an ngen apiang a chhuahsak ṭhîn a .
41015007	Tin , mi pakhat Barabba an tih chu helte zîngah phuarin a lum reng a , chûng chuan helnaah chuan tual an that a ni .
41015008	Tin , mipuiho chu an han chho va , an tân a tihsak ṭhin anga ti tûrin an ngên ta a .
41015009	Tin , Pilatan a chhâng a , an hnênah , “ Juda-te lal hi chhuahsak che u ila in duh em ? ” a ti a .
41015010	( Puithiam lalten îtsîkna avângin an rawn hruai tih a hre si a . )
41015011	Nimahsela , puithiam lalte chuan mipuiho chu Barabba chhuahsak zâwk dîl tûrin an fuihpawrh a .
41015012	Pilata chuan an hnênah , “ Juda-te lal in tiha hi engtin nge ka tih tâk ang le ? ” tiin a chhâng leh a .
41015013	Tin , anniho chu , “ Krawsah khêng bet rawh , ” tiin an au leh a .
41015014	Tin , Pilata chuan an hnênah , “ Engah maw ? Eng nge a tihsual ni ? ” a ti a . Nimahsela , anniho chu , “ Krawsah khêng bet rawh , ” tiin an au chiam a .
41015015	Tichuan , Pilata chuan mipuiho chu tihlungawi a duh a , Barabba chu a chhuahsak ta a ; tin , Isua chu a vuak zawhin krawsa khen beh tûrin a pe ta a .
41015016	Tin , sipaite chuan in hual chhûng kawtlai , Praitorian an tihah chuan amah chu an hruai lût a , an pâwla mi zawng zawng an ko khâwm a .
41015017	Tichuan , puan senduk an sintîr a , hlînglukhum an phiar a , an khumtîr a .
41015018	Tin , “ Chibai , Juda-te lal ! ” tiin chibai an bûk ta a .
41015019	Tin , a luah chuan luangin an vua a , chil an chhâk a , ṭhingṭhiin chibai an bûk a .
41015020	Tin , nuihza siam nân an hman zawhin puan senduk chu an hlîp a , ama puan an sintîr leh a , krawsa khen beh tûrin an hruai chhuak ta a .
41015021	Tin , mi veivâk pakhat , ram lam ata lo kal , a kraws pu tûrin an man a - Simona , Kurini khuaa mi , Aleksandra leh Rufa pa chu .
41015022	Tin , Isua chu Golgotha hmunah an hruai a ( chu chu “ Luruh hmun ” tihna a ni ) .
41015023	Tin , uain , murra nêna pawlh an pe a ; nimahsela , a la duh lo va .
41015024	Tin , krawsah an khêng bet a , an chan ṭheuh tûr hriat nân ṭhum vâwrin a silhfênte chu an insem a .
41015025	Tin , Isua an khen beh chu fehrehsân lai a ni a .
41015026	Tin , a hêkna lehkha a chung lamah an ziak a , “ JUDA-TE LAL ” tiin .
41015027	Tin , ama rual chuan suam hmang pahnih an khêng bet ve a ; a ding lamah pakhat , a vei lamah pakhat .
41015029	Tin , mi vei apiangte chuan an lu thingin , “ Ehei ! Nang Pathian biak in ṭhiata ni thuma sa lehtu ,
41015030	intidam la , kraws ata kha lo chhuk ta che , ” tiin an tiel a .
41015031	Chutiang bawkin puithiam lalte chuan , lehkhaziaktute nên anmahni zîngah tielin , “ Mi dang mah a tidam ṭhîn a , mahni a intidam thei si lo .
41015032	Kan hmuha kan rin theih nân , Krista , Israel lal chu , tûnah hian kraws ata chu lo chhuk ang hmiang , ” an ti a . Tin , ama ruala khen beh vete chuan ani chu an hau va .
41015033	Tin , chawfâk hun a lo nih chuan , behliang mun hun thlengin khawvêl a lo thim ta vek a .
41015034	Tin , behliang mun hun lai chuan Isua chu aw ring takin , “ Eloi , Eloi , lama sabakthani ? ” tiin a au chhuak a ( chu chu “ Ka Pathian , ka Pathian , engah nge mi kalsan ? ” tihna a ni ) .
41015035	Tin , a kianga ding ṭhenkhatte chuan chu chu an hriatin , “ Ngai teh u , Elija a ko a ni , ” an ti a .
41015036	Tin , mi pakhat a tlân a , sponj uain thûra chiah khatin , tiangah a târ a , a han intîr a , “ Awm rawh se , amah la thla tûrin Elija a lo kal emaw i en ang u , ” a ti a .
41015037	Tin , Isua chu aw ring takin a au va , a thlarau a thlah ta a .
41015038	Tin , Pathian biak in puanzâr chu , a chung lam aṭangin a hnuai lam thlengin a lo thlêr chhuak ta a .
41015039	Tin , a hma zâwna sipai za hotu ding chuan a thlarau chutianga a thlah a hmuh chuan , “ He mi hi Pathian Fapa a ni ngei mai , ” a ti a .
41015040	Tin , hmeichhiate pawh hla taka thlîrin an awm a ; chûng zîngah chuan Mari Magdalini te , Mari , Jakoba te leh Josea nu te , Salomi te an tel a ,
41015041	( chûng chu Galili rama a awm laia amah zuia a rawng bâwlsak ṭhînte chu an ni ) hmeichhe dang tam tak , Jerusalem khuaa ama ruala chho vete chu an tel bawk a .
41015042	Tin , khua a lo tlai lam chuan Inrinni a nih avângin ( chu chu Chawlhni hmaa ni hi a ni )
41015043	Josefa , Arimathai khuaa mi , rorêltu zahawm , Pathian ram beisei mi ve bawk chu a lo kal a , huai takin Pilata hnênah a lût a , Isua ruang chu a dîl ta a .
41015044	Tichuan , Pilata chuan chutia a thi ta thuai chu mak a ti hle a , sipai za hotu chu kovin , a thihna a rei tawh em tih a zâwt a .
41015045	Tin , sipai za hotu kâ aṭanga a hriat chuan , a ruang chu Josefa hnênah a pe a .
41015046	Tin , Josefa chuan puan zai sîn a lei a , amah chu a la thla a , puan zai sîn chuan a tuam a , thlân , lung ker kuakah a zalh a , thlân kawngkaah chuan lung a lum ta a .
41015047	Tin , Mari Magdalini leh Josea nu Mari chuan an zalhna chu an hmu reng a .
41016001	Tin , Chawlhni chu a lo ral chuan Mari Magdalini te ; Mari , Jakoba nu te ; Salomi te chuan amah hnawih tûra an va kal theih nân englo rimtui an lei a .
41016002	Tin , ni sarih ni hmasa berah , zîng takah , ni chhuah hnuin thlân chu an va thleng a .
41016003	Tin , “ Thlân kawngka ata lung chu tuin nge min lum sawnsak ang aw ? ” an tih lai mêkin ,
41016004	an han dâk a , lung chu lum sawn sain an hmu ta a , a lian hle si a .
41016005	Tin , thlân chhûngah chuan an lût a , tlangvâl pakhat puan vâr sin , ding lampanga ṭhu an hmu a ; an mangang ta a .
41016006	Tichuan , ani chuan an hnênah , “ Mangang suh u ; Isua , Nazareth mi an khen beh kha in zawng a ni âwm a , a tholeh ta ; hetah a awm tawh lo ; en teh u , an zalhna hi !
41016007	Nimahsela , kal ula , a zirtîrte leh Petera hnênah chuan , ‘ Galili ramah in hmaah a kal dâwn a ; in hnêna a sawi ang ngei khân chutah chuan in hmu ang , ’ tiin hrilh rawh u , ” a ti a .
41016008	Tichuan , an lo khurha , an lo mangan tâk avângin an chhuak a , thlân aṭang chuan an tlân ta vang vang a ; an hlauh avângin tu ma hnênah eng mah an sawi lo .
41016009	Tin , ni sarih ni hmasa ber zînga a thawhleh chuan Mari Magdalini , a kawchhûng ata ramhuai pasarih a hnawh chhuaha hnênah khân a inlâr hmasa ber a .
41016010	Tin , ani chu Isua awmpui ṭhinte hnênah a va kal a , mitthi ngaia an ṭap lai chu a hrilh ta a .
41016011	Nimahsela , anni chuan a nung leha , hmuh pawh a hmu tih an hre na a , an awih si lo .
41016012	Tin , chumi hnuah chuan an zînga mi pahnih ram lam pana an kal laiin , hmêl danglam puin an hnênah a inlâr leh a .
41016013	Tin , anni chuan zirtîr dangte an va hrilh a , anni thu pawh chu an awih chuang lo .
41016014	Tin , chumi hnu lehah chuan , chaw an kîl laiin sâwm leh pakhatte hnên ngeiah a inlâr a , a thawhleh hnua a hmutute thu chu an awih loh avângin , an rin loh leh an thinlung sak kawngah chuan a zilhhau ta a .
41016015	Tin , an hnênah , “ Khawvêl zawng zawngah kal ula , thil siam zawng zawng hnênah chuan Chanchin Ṭha hi hril rawh u .
41016016	A ringa baptisma chang chu chhandamin an awm ang a ; a ring lo erawh chu thiam loh changin an awm ang .
41016017	Tin , hêng chhinchhiahnate hian ringtute chu a zui zêl ang : a hmingin ramhuaite an hnawt chhuak ang a ; ṭawng thartein an ṭawng ang a ;
41016018	rûlte kutin an la ang a ; thihna tûr eng pawh in mah sela eng mah an ti lo vang a ; damlote chungah an kut an nghat ang a , an dam zêl ang , ” a ti a .
41016019	Chutichuan , Lal Isua chu , an hnêna thu a sawi zawh chuan vâna hruai chhohvin a awm a . Pathian ding lamah a han ṭhu ta a .
41016020	Tichuan , anni chu an kal chhuak a , ram tinah thu an hril ta a , Lalpan anmahni a thawhpui a , a zuitu chhinchhiahnate chuan thu chu a tinghet zêl a . Amen .
42001001	Kha thil kan zînga lo thleng , a tîr ata a hmutute leh thu rawngbâwltuten keimahni min hrilh ang khân , mi tam takin ziak an tum ta a ;
42001002	
42001003	chuvângin , Theophil ṭha ber , a bul ata engkim fel takin ka chhui a , indawt zêlin i tân ziak ila a ṭha ang , ka ti a ni ;
42001004	hmâna thu an zirtîr che kha dik tak a ni tih i hriat theih nân .
42001005	Judai ram lal Heroda a dam laiin , Abija pâwla mi a hming Zakaria , puithiam pakhat a awm a ; chu mi chuan Arona thlah zînga mi nupuiah a nei a , a hming chu Elizabeti a ni .
42001006	An pahnihin Pathian mit hmuhin fel takin an awm a , sawisêl bovin , Lalpa thupêk leh a dân zawng zawng zâwmin an awm ṭhîn .
42001007	Nimahsela , Elizabeti a chin avângin fa an nei lo , an pahnihin upa tak an ni si a .
42001008	Tin , heti hi a ni a , a pâwlte tih dân ang zêla Pathian hmaa puithiama a chêt laiin ,
42001009	puithiam dân angin Lalpa biak ina luh leh englo rimtui hâl a chang a .
42001010	Tin , englo rimtui hâl hun laiin mipui chu an zain pâwnah an ṭawngṭai a .
42001011	Tin , Lalpa vântirhkoh pakhat , englo rimtui hâlna maichâm ding lama dingin a hnênah a inlâr a .
42001012	Tin , Zakarian a hmuh veleh a mangang a , hlauh pawh a hlau va .
42001013	Nimahsela , vântirhkoh chuan a hnênah , “ Zakari , hlau suh , i dîl kha a hria asin , i nupui Elizabetin fapa a hrinsak ang che , a hmingah Johana i sa tûr a ni .
42001014	Tin , nang i hlimin i lâwm ang a ; amah a pianin mi tam tak an lâwm bawk ang .
42001015	Lalpa ngaihin mi lian a ni ang a , uain leh zu rêng reng a in lo vang ; a nu pum chhûng aṭang rêngin Thlarau Thianghlimin a lo khat ang .
42001016	Israela thlahte tam tak Lalpa an Pathian hnên lamah a hawitîr leh ang .
42001017	Tin , pate thinlung chu fate lama hawitîr tûr te , mi tihmawhte chu mi fel tak finna lama hawitîr tûr te , Lalpa tâna mi lo inpeih tûr tea buatsaih tûrin , Elija rilru leh a thiltihtheihna puin Lalpa hmaah a kal ang , ” a ti a .
42001018	Tin , Zakarian vântirhkoh hnênah chuan , “ Chu chu engtin nge ka hriat ang ? Kei putar ka ni a , ka nupui pawh pitar a ni si a , ” a ti a .
42001019	Tin , vântirhkoh chuan a chhâng a , a hnênah , “ Gabriela , Pathian hmaa ding ṭhîn ka ni a ; a be tûr che leh , chûng thu ṭha chu hrilh tûr chein rawn tirh ka ni .
42001020	Ngai rawh , ka thusawite a hun taka lo thleng tûr chu i awih loh avângin , chûng thil chu a lo thlen hma loh zawng i ngawi reng ang a , ṭawng pawh i ṭawng thei lo vang , ” a ti a .
42001021	Tin , vântlângho chuan Zakaria chu an lo nghâk a , Pathian biak in chhûnga a awm rei avâng chuan mak an ti hle a .
42001022	Tin , a lo chhuah chuan an hnênah thu a sawi thei ta lo va ; tichuan , biak inah thlarau inlâr a hmu a ni tih an hre ta a ; tin , an hnênah a zaizir fo va , ṭawng thei lovin a awm ta reng a .
42001023	Tin , heti hi a ni a , a rawngbâwlna hun ni bi chu a kim veleh a inah a haw ta a .
42001024	Tin , chumi hnuah chuan a nupui Elizabeti chu a lo rai ta a , “ Mi hnêna ka hmingchhia chhilh nân Lalpan duhsak takin heti hian mi tihsak ta , ” tiin thla nga a biru a .
42001025	
42001026	Tin , a thla ruknaah chuan Pathianin vântirhkoh Gabriela chu Galili rama khaw pakhat , Nazareth an tihah chuan nula thianghlim pakhat hnênah a tîr a ,
42001027	chu nula chu Davida thlaha mi , a hming Josefa nupui hual a ni a ; nula hming chu Mari a ni .
42001028	Tin , vântirhkoh chu a hnênah a lût a , “ Chibai , voh bîk ! Lalpa i hnênah a awm , ” a ti a .
42001029	Tin , chumi thu avâng chuan a mangang ta êm êm a , “ Engtiziaa chibai mi bûk nge ni ang ? ” tiin a inngaihtuah a .
42001030	Tin , vântirhkoh chuan a hnênah , “ Mari , hlau suh ; Pathian ngaihsak zâwng i ni e .
42001031	Ngai rawh , i rai ang a , fapa i hring ang a , a hmingah chuan ISUA i sa tûr a ni .
42001032	Ani chu mi lian a la ni ang a , Chungnungbera Fapa an la ti ang ; Lalpa Pathianin a hnênah a thlahtu Davida lalṭhutphah chu a pe ang a ;
42001033	Jakoba thlahte chungah chatuanin a lal ang a , a ramin kin ni a nei lo vang , ” a ti a .
42001034	Tin , Marin vântirhkoh hnênah chuan , “ Chûng chu engtin nge ni ang ? Mipa ka nei si lo , ” a ti a .
42001035	Tin , vântirhkoh chuan a chhâng a , a hnênah , “ Thlarau Thianghlim i chungah a lo thleng ang a , Chungnungbera thiltihtheihnain a hliahkhuh ang che ; chuvângin , mi thianghlim lo piang tûr pawh chu Pathian Fapa an ti ang .
42001036	Tin , ngai teh , i laichînnu Elizabeti pawhin a tar hnuin mipa a pai ta ; a ching an tih ṭhin kha , tûn thla hi a thla rukna a ni tawh .
42001037	Pathian thuchhuak rêng rêng thiltithei lovin a awm lo vang , ” a ti a .
42001038	Tin , Marin “ Ngai teh , Lalpa bawihnu ka ni , i thu ang zêlin ka chungah thleng rawh se , ” a ti a . Tin , vântirhkoh chuan a kalsan ta a .
42001039	Chûng lai chuan Mari chu a tho va , thingtlângah , Judai rama khaw pakhatah chuan a kal ta thuai a ;
42001040	tin , Zakaria inah a lût a , Elizabeti chu chibai a bûk a .
42001041	Tin , heti hi a ni a , Elizabetin Mari chibai bûk chu a hriat veleh , a pum chhûnga nautê chu a che a ; tin , Elizabeti chu Thlarau Thianghlimin a lo khat ta a ;
42001042	tin , aw ring takin a au va , “ Nang chu hmeichhia azawnga engthâwl i ni , i rîla rah pawh a engthâwl a ni .
42001043	Ka Lalpa nu , ka hnêna i lo kal hi engtizia nge ni le ?
42001044	Ngai teh , i chibai bûk thâwm ka benga a luh veleh , a lâwm avângin nautê ka pum chhûngah a che a ni .
42001045	A ring nu pawh a eng a thâwl a ni , a hnêna Lalpan thu a sawi kha a thleng dâwn si a , ” a ti a .
42001046	Tin , Marin , “ Ka nunin Lalpa a chawimawi e ,
42001047	Ka thlarau pawh mi chhandamtu Pathian chungah a lâwm ta êm êm a .
42001048	A bawihnu hnam tlâwmzia a hmu a , a khawngaih a ; Ngai rawh , tûn achinah ṭhangthar zawng zawngin nihlawh mi ti dâwn a ni .
42001049	Mi chak khân ka chungah thil ropui tak mi tihsak a , A hming pawh a thianghlim a ni .
42001050	A ṭihtute chu ṭhangthar thlengin a khawngaih zêl ṭhîn .
42001051	A bânin a tha chakzia a entîr a , Mi chapote chu an inngaihtuahnain a tidarh ta a .
42001052	An ṭhutphaha lal ṭhute chu a hnûk thla a , Hnam tlâwmte chu a chawimawi ta a .
42001053	Rilṭâmte chu thil ṭha takin a tipuar a , Hausate chu kutruakin a kal botîr ta a .
42001054	Kan thlahtute hnêna a sawi ang khân ,
42001055	Abrahama leh a thlahte chu chatuana a khawngaih tûrzia hriat reng nân , A chhiahhlawh Israel-te chu a chhawmdâwl ta a , ”
42001056	Tin , Mari chu thla thum lai a hnênah a awm a ; tin , a in lamah a haw leh ta a .
42001057	Tin , Elizabeti nau hrin chu a lo hun ta a ; tichuan , fapa a rawn hring a .
42001058	Tin , a vêngte leh a laichînte chuan Lalpan a khawngaih êm êm tih an lo hria a , an lawmpui a .
42001059	Tin , heti hi a ni a , a ni riat niah chuan nausên serh tan tûrin an lo kal a ; a hmingah a pa hming vêk Zakaria bawk sak an tum a .
42001060	Tin , a nuin , “ Ni lo ve , ani zawng Johana sak zâwk tûr a ni , ” a ti a , a chhâng a .
42001061	Tin , annin a hnênah , “ I laichînte zîngah he hming pu hi tu mah an awm hlei nêm , ” an ti a .
42001062	Tin , a pa hnênah chuan zaizirin , “ A hmingah eng nge sa ila i duh ? ” an ti a .
42001063	Tin , lehkha ziakna phêk a dîl a , “ A hming Johana a ni e , ” tiin a ziak a . Tin , an zain mak an ti hle a .
42001064	Tin , chawplehchilhin a kâ leh a lei chu a lo inphelh a , Pathian fakin a lo ṭawng chhuak ta nghâl a .
42001065	Tin , an vêla awm zawng zawng chuan an hlau ta a . Tin , chûng thu chu Judai ram thingtlâng zawng zawngah a thang vêl ta a .
42001066	Tin , a hria apiangin an rilruah lungkhamah an nei a , “ Chu nausên chu engtin tak la awm ang maw ? ” an ti a ; Lalpa kutin amah a ṭanpui si a .
42001067	Tin , a pa Zakaria chu Thlarau Thianghlimin a lo khat a , a sawi lâwk a :
42001068	“ Lalpa , Israela Pathian chu fakin awm rawh se , A mite chu a rawn tlawh a , tlanna a siamsak a .
42001069	A chhiahhlawh Davida chhûngte zîngah chuan Chhandamna ropui tak min siamsak ta si a .
42001070	( Leilung pian tirh ata a zâwlnei thianghlimte kâa a sawi ang khân )
42001071	Kan dote lakah leh min hawtute zawng zawng laka chhandamna chu ;
42001072	Kan thlahtute khawngaih nân leh A thuthlung thianghlim hriat reng nân .
42001073	Kan thlahtu Abrahama hnênah chhia a chham kha ,
42001074	Kan dote lakah kan hima , Kan dam chhûng zawng a mit hmuha thianghlim leh fel taka awma , Hlau lova a rawng min bâwltîr tûr thu kha .
42001075	
42001076	“ A ni , Taitê , nang hi Chungnungbera zâwlnei an ti ang che ; A kawngte siam tûrin Lalpa hmaah i kal dâwn si a ;
42001077	Kan Pathian thinlunga khawngaihna avângin
42001078	An sualte ngaihdam nân , A mite hnênah chhandamna thu hriattîr tûrin . Chumi avâng chuan chung lam aṭangin ni chhuakin min rawn tlawh ang ,
42001079	Thim zîngah leh thihna hlima ṭhute ên tûr leh Thlamuanna kawnga kan ke pêntîr tûrin , ”
42001080	Tin , nausên chu a lo ṭhang lian deuh deuh va , a rilru lam a lo nghet ta telh telh a , Israel-te hnêna a rawn inlâr hma loh zawng thlalêrah a awm reng a .
42002001	Tin , chûng lai chuan heti hi a ni a , Kaisara Augustan khawvêl zawng zawng hming ziak tûr thu a pe a .
42002002	( Chu chu Suria ramah Kurinia chu ram awptu a nih laia hming ziak hmasa ber chu a ni . )
42002003	Tichuan , mi zawng zawng chu an hming ziak tûrin anmahni khua ṭheuhvah an kal a .
42002004	Tin , Josefa pawh , Davida chhûngte leh a thlah a nih avângin , Galili rama Nazareth khua aṭangin Mari , a nupui hual , rai ṭeuh chung nên chuan hming ziak tûrin , Judai rama Davida khua Bethlehem an tihah chuan an kal ta a .
42002005	
42002006	Tin , heti hi a ni a , chuta an awm lai chuan a hrin a lo hun ta a .
42002007	Tin , a fa tîrah mipa a hring a ; puanin a tuam a , khualbûka an len ve tâk loh avângin ran chaw pêkna thlêngah a muttîr a .
42002008	Tin , chumi ram vêkah chuan berâm vêngtute an awm a , zânah an berâmho an vêng a , phûlah an riahchilh a .
42002009	Tin , Lalpa vântirhkoh pakhat an kiangah a lo ding a , Lalpa ropuinain an vêl chu a rawn chhun êng a ; tichuan , an hlau ta êm êm a .
42002010	Tin , vântirhkoh chuan an hnênah , “ Hlau suh ulang , ngai rawh u , mi tin ta tûr chanchin ṭha lâwmawm êm êm ka rawn thlen che u a ni .
42002011	Vawiinah hian in tân Davida khuaah Chhandamtu a piang ta , Lal Krista chu .
42002012	Tin , hei hi in tân chhinchhiahna tûr a ni ; nausên puana tuam , ran chaw pêkna thlênga mu in hmu ang , ” a ti a .
42002013	Tin , thâwklehkhatah vântirhkoh hnênah chuan vâna miho mipui an lo awm ta chiam a , Pathian an fak a ,
42002014	“ Chungnung berah Pathian ropui takin awm rawh se , Lei chunga a lawm êm êm mihringte hnênah rem thu lêng rawh se , ”
42002015	Tin , heti hi a ni a , vântirhkohte chuan vâna an kalsan veleh berâm vêngtute chuan , “ Tûnah Bethlehem khaw thlengin kal ila , Lalpan thu min hrilh lo thleng chu i en ang u , ” an ti a .
42002016	Tichuan , an kal thuai thuai a , Mari nên , Josefa nên , ran chaw pêkna thlênga nausên mu nên chuan an hmu a .
42002017	Tin , an va hmuh chuan nausên chanchin thu vântirhkohvin a hrilh kha an sawi vêl a .
42002018	Tin , a hria apiang chuan berâm vêngtute thusawi chu mak an ti hle a .
42002019	Mari erawh chuan thusawi zawng zawng chu a rilruin a ngaihtuah a , a vawng reng a .
42002020	Tin , berâm vêngtute chuan vântirhkoh hrilh ang ngeia engkim an hmuha an hriat avângin , Pathian chawimawi leh fak chung zêlin an kîr leh ta a .
42002021	Tin , a serh tanna tûr ni riat a lo tlin chuan , a hmingah chuan , chhûla a awm hma rênga vântirhkohvin a sak tawh sa , ISUA an sa a .
42002022	Tin , Mosia dân anga an inthen ni a lo thlen chuan , ani chu ( Lalpa dân thua , “ Mipa fa chhûl keu apiang chu Lalpa tâna ruat an ti ang , ” tia ziak ang khân ) Lalpa hnêna hlân tûr leh , Lalpa dân thua ziak angin ṭhuro tuak khat emaw , pârvano pahnih emaw talh tûrin Jerusalem khuaah an han hruai a .
42002023	
42002024	
42002025	Tin , ngai teh , Jerusalem khuaah chuan mi pakhat , a hming Sumeona a awm ; chu mi chu mi fel tak leh Pathian ngaihsak tak a ni a , Israel-te thlamuantu tûr chu a nghâk reng a , a chungah Thlarau Thianghlim a awm a .
42002026	Tin , Lalpa Krista chu a hmuh hma loh chuan a thi lo vang tih Thlarau Thianghlimin a lo hriattîr tawh rêng a .
42002027	Tin , Thlarau hriattîrin Pathian biak inah chuan a va lût a ; nausên Isua chu a nu leh a pain , dân pângngai anga a chunga tihsak tûra an rawn hruai luh lai chuan ,
42002028	ani chuan a lo kuangkuah a , Pathian a fak a ,
42002029	“ Lalpa , tûnah i thu ang zêlin , I bawih hi thlamuang takin I kaltîr dâwn a ;
42002030	I chhandamna mi tin hmuha i siam kha ,
42002031	ka mitin a hmu ta e ;
42002032	Jentailte hnêna i êng puang chhuak tûr leh I mi Israel-te ropuina tûr chu , ”
42002033	Tin , nausên thu a sawi chu a nu leh a pa chuan mak an ti hle a .
42002034	Tin , Sumeona chuan anni chu mal a sâwm a , a nu Mari hnênah , “ Ngai rawh , he naupang hi Israel zînga mi tam tak tiral tûr leh din chhuahtîr tûra ruat a ni , miin an hnial tûr chhinchhiahna nên -
42002035	a ni , nanga thinlung pawh ngûnhnâmin a la chhun tlang ang , mi tam takin an thinlunga an ngaihtuahte chu a lan nân , ” a ti a .
42002036	Tin , mi pakhat , a hming Anni , zâwlnei , Phanuela fanu , Asera hnama mi a awm a , ( ani chu tar tak a ni a , a tawn tirh pasal hnênah kum sarih a awm a ;
42002037	tin , kum sawmriat leh kum li zet a hmeithai a , ) ani chuan Pathian biak in kalsan lovin , a chhûn a zânin chaw ngheitea ṭawngṭaiin Pathian a be ṭhîn .
42002038	Tin , chumi lai tak chuan ani chu a lo kal a , Pathian hnênah lâwm thu a sawi a , Jerusalem khaw tlan beisei apiangte hnênah chuan Isua chanchin a sawi bawk a .
42002039	Tin , Lalpa dân ang zêla thil zawng zawng an tih zawhin , Galili rama anmahni khua Nazareth-ah chuan an haw leh ta a .
42002040	Tin , nausên chu a lo sei lian deuh deuh va , a lo chak telh telh a , finin a khat ta a , Pathian khawngaihna a chungah a awm bawk a .
42002041	Tin , kum tinin , kalhlên kût hunin a nu leh a pa chu Jerusalem khuaah chuan an kal ṭhîn a .
42002042	Tin , ani chu kum sâwm leh kum hnih a nihin kût dân pângngaiin an han kal a ;
42002043	tin , an ṭiaka , an haw laiin naupang Isua chuan Jerusalem khuaah a awmsan a ; a nu leh a pa chuan an hre si lo va .
42002044	Chutichuan , an pâwl zîngah a awm emaw an ti a , ni khat an kal hman a , an laichînte leh an hmêlhriatte zîngah an zawng a .
42002045	Tin , an hmuh loh avângin zawng chung zêlin Jerusalem khuaah an kîr leh ta a .
42002046	Tin , heti hi a ni a , ni thum chinah chuan Pathian biak inah , zirtîrtute zînga ṭhua an thu lo ngaithlaa lo zawtin an hmu ta a .
42002047	Tin , a thu hria apiang chuan a hriatzia leh a chhânzia chu mak an ti hle a .
42002048	Tin , a nu leh a pa chuan amah chu an hmuhin mak an ti hle a ; tichuan , a nuin a hnênah , “ Ka fapa , engati nge hetia min tih ? Ngai teh , i pa leh keiin thlaphâng takin kan zawng che a ni , ” a ti a .
42002049	Tin , ani chuan an hnênah , “ Engah nge mi zawn ni ? Ka Pa ina ka awm tûr in hre lo vem ni ? ” a ti a .
42002050	Tin , an hnêna a thusawi chu a ngaihna an hre lo va .
42002051	Tin , an hnênah a kal thla a , Nazareth khua chu a zu thleng a , an thu zâwmin a awm a . Tin , a nu chuan chûng thil zawng zawng chu a rilruah a vawng reng a .
42002052	Tin , Isua chu a fing deuh deuh va , a lo lian telh telh a , Pathian leh mihring duhsakin a awm deuh deuh va .
42003001	Tin , Tiberia Kaisara a lal achin kum sâwm leh kum nga kumah ( Pontia Pilata chu Judai ram awptu a ni a . Heroda chu Galili ram lal a ni a , a unau Philipa chu Iturea leh Trakonitis ram lal a ni a , Lusania chu Abilene ram lal a ni a ,
42003002	Ana leh Kaiapha chu puithiam lalberte an ni a ) , thlalêrah Zakaria fapa Johana hnênah chuan Pathian thu a lo thleng a .
42003003	Tin , ani chu Jordan lui kam vêl ram tinah a kal a , thil tihsual ngaihdam nân simna baptisma thu a hril zêl a ;
42003004	Zâwlnei Isaia thu buah : “ Thlalêra mi au râwl chuan , ‘ Lalpa lamlian sial ula , A kawngte tingîl rawh u ,
42003005	Kawr tin chhûn khah a ni vek ang a , Tlâng tin mual tin tihhniam a ni bawk ang ; Kawng kawite a lo ngîl ang a , Kawng bumbohte a lo rual bawk ang ;
42003006	Tin , mi zawng zawngin Pathian chhandamna chu an hmu ang , ’ a ti , ”
42003007	Tin , ani chuan baptisma chang tûra a hnêna mipui lo chhuakte hnênah chuan , “ Rûl thlahte u , thinur lo thleng tûr hi tlânsan tûrin tuin nge zilh che u ?
42003008	Chutichuan , sim hming pu tlâkin rah rawh u , ‘ Abrahama kan thlahtu a ni alâwm , ’ in rilruin ti mai suh ang che u ; Pathianin hêng lungte hi Abrahama thlahahte a dintîr thei e , ka tih che u hi .
42003009	Tûn apangin thingbul tinah hreipui an dah ta ; chutichuan , thing tin rah ṭhaa rah lo apiang an kit a , meiah an paih ṭhîn , ” a ti a .
42003010	Tin , mipuite chuan a hnênah , “ Eng nge kan tih tûr le ? ” an ti a , an zâwt a .
42003011	Tin , ani chuan an hnênah , “ Tu pawh kawr pahnih nei chuan a nei lo hnênah pe rawh se ; tu pawh ei nei chuan chutiang bawkin ti rawh se , ” a ti a , a chhâng a .
42003012	Tin , chhiahkhawntute pawh baptisma chang tûrin an lo kal a , a hnênah , “ Zirtîrtu , eng nge kan tih tûr ? ” an ti a .
42003013	Tin , ani chuan an hnênah , “ An rêlsak ang che u aliam chu va phût suh u , ” a ti a .
42003014	Tin , sipaite pawhin a hnênah , “ Keini pawhin eng nge kan tih tûr ? ” an ti a , an zâwt a . Tin , ani chuan an hnênah , “ Tu mah tiduhdahin va hêk suh u ; in hlawh tâwk apiangah lungawi rawh u , ” a ti a .
42003015	Tin , miten an beisei a , mi zawng zawngin Johana chungthu an thinlungah , “ Krista a lo ni mial dah law maw ? ” tia an ngaihtuah laiin ,
42003016	Johana chuan a chhâng a , an zaa hnênah , “ Kei zawngin tuiin ka baptis ṭhîn che u a ; nimahsela , keimah aia ropui zâwk a lo kal dâwn e , a pheikhawk hrui phelh tlâk pawh ka ni lo ve ; ani chuan Thlarau Thianghlim leh meiin a baptis ang che u .
42003017	A kutin a sisêp a keng a , a hruih zah fai hliauna tûr leh a zêma a buh khungna tûrin ; a si erawh chu mei mit thei lovin a hâl ral ang , ” a ti a .
42003018	Tin , fuihna thu dang tam takin mite hnênah Chanchin Ṭha a hril ṭhîn a .
42003019	Nimahsela , Lal Heroda chu a nau nupui Herodi chungthuah leh a thil tihsual zawng zawng chungah chuan Johanan a zilhhau avângin ,
42003020	a thil tihsual zawng zawng belhchhahin Johana chu tân inah a khung ta a .
42003021	Tin , heti hi a ni a , mi zawng zawngin baptisma an chan zawhin Isua pawhin baptisma a chang a , a ṭawngṭai a , vân a lo inhawng a .
42003022	Thlarau Thianghlim chu taksa puin ṭhuro angin a lo chhuk a , a chungah a fu ta a ; tin , vân aṭangin aw a lo chhuak a , “ Nang , ka fapa duh tak i ni ; i chungah ka lâwm êm êm e , ” a ti a .
42003023	Tin , Isuan a zirtîr ṭan tirh lai khân amah chu kum sawmthum lai a ni tawh a , mi ngaih chuan Josefa fapa a ni a , chu mi chu Helia fa a ni a ,
42003024	chu mi chu Matthata fa a ni a , chu mi chu Levia fa a ni a , chu mi chu Melkia fa a ni a , chu mi chu Janna fa a ni a , chu mi chu Josefa fa a ni a ,
42003025	chu mi chu Mattathia fa a ni a , chu mi chu Amosa fa a ni a , chu mi chu Nahuma fa a ni a , chu mi chu Eslia fa a ni a , chu mi chu Naggaia fa a ni a ,
42003026	chu mi chu Maatha fa a ni a , chu mi chu Mattathia fa a ni a , chu mi chu Semeia fa a ni a , chu mi chu Joseka fa a ni a , chu mi chu Joda fa a ni a ,
42003027	chu mi chu Joana fa a ni a , chu mi chu Hrisa fa a ni a , chu mi chu Zerubabela fa a ni a , chu mi chu Salathiela fa a ni a , chu mi chu Neria fa a ni a ,
42003028	chu mi chu Melkia fa a ni a , chu mi chu Addia fa a ni a , chu mi chu Kosama fa a ni a , chu mi chu Elmadama fa a ni a , chu mi chu Era fa a ni a ,
42003029	chu mi chu Isua fa a ni a , chu mi chu Eliezera fa a ni a , chu mi chu Jorima fa a ni a , chu mi chu Matthata fa a ni a , chu mi chu Levia fa a ni a ,
42003030	chu mi chu Sumeona fa a ni a , chu mi chu Juda fa a ni a , chu mi chu Josefa fa a ni a , chu mi chu Jonama fa a ni a , chu mi chu Eliakima fa a ni a ,
42003031	chu mi chu Melea fa a ni a , chu mi chu Menna fa a ni a , chu mi chu Mattatha fa a ni a , chu mi chu Nathana fa a ni a , chu mi chu Davida fa a ni a ,
42003032	chu mi chu Jesaia fa a ni a , chu mi chu Obeda fa a ni a , chu mi chu Boaza fa a ni a , chu mi chu Salmona fa a ni a , chu mi chu Nasona fa a ni a ,
42003033	chu mi chu Aminadaba fa a ni a , chu mi chu Arama fa a ni a , chu mi chu Esroma fa a ni a , chu mi chu Pharesa fa a ni a , chu mi chu Juda fa a ni a ,
42003034	chu mi chu Jakoba fa a ni a , chu mi chu Isaaka fa a ni a , chu mi chu Abrahama fa a ni a , chu mi chu Tera fa a ni a , chu mi chu Nahora fa a ni a ,
42003035	chu mi chu Seruga fa a ni a , chu mi chu Reuva fa a ni a , chu mi chu Pelega fa a ni a , chu mi chu Ebera fa a ni a , chu mi chu Sela fa a ni a ,
42003036	chu mi chu Kainana fa a ni a , chu mi chu Arpaksada fa a ni a , chu mi chu Sema fa a ni a , chu mi chu Nova fa a ni a , chu mi chu Lameka fa a ni a ,
42003037	chu mi chu Methusela fa a ni a , chu mi chu Enoka fa a ni a , chu mi chu Jareda fa a ni a , chu mi chu Mahalalela fa a ni a , chu mi chu Kainana fa a ni a ,
42003038	chu mi chu Enosa fa a ni a , chu mi chu Setha fa a ni a , chu mi chu Adama fa a ni a , chu mi chu Pathian fa a ni .
42004001	Tin , Isua chu Thlarau Thianghlimin a khat a , Jordan lui aṭangin a kîr leh a , Diabola thlêm chungin thlalêrah ni sawmli Thlarau hruaiin a awm a .
42004002	
42004003	Tin , chûng ni chuan eng mah a ei lo ; tin , a tâwpah chuan a ril a lo ṭâm ta a . Tin , Diabola chuan a hnênah , “ Pathian Fapa i nih chuan he lung hi chhanga chang tûrin thu pe rawh , ” a ti a .
42004004	Tin , Isuan a hnênah , “ ‘ Mihring hi chhang chauhvin an nung lo vang , ’ tih ziak a ni , ” a ti a , a chhâng a .
42004005	Tin , a hruai chho va , mit khap kâr lovah khawvêl ram zawng zawng a entîr a .
42004006	Tin , Diabola chuan a hnênah , “ Hêng zawng zawng chunga thuneihna leh a ropuina hi ka pe ang che ; ka hnêna pêk a ni tawh si a , ka duh apiang hnênah ka pe bawk ṭhîn a ni .
42004007	Chutichuan , chibai mi bûk la , a zain i ta a ni vek ang , ” a ti a .
42004008	Tin , Isuan a hnênah , “ ‘ Lalpa i Pathian chibai bûk la , ama rawng chauh bâwl rawh , ’ tih ziak a ni , ” a ti a , a chhâng a .
42004009	Tin , Diabola chuan Jerusalem khuaah a hruai a , Pathian biak in chhîp zumah chuan a dah a ; tin , a hnênah , “ Pathian Fapa i nih chuan heta ṭang hian tla thla rawh ;
42004010	‘ Nangmah humhim tûr chein , I chungthuah zawng A vântirhkohte chu thu a pe ang , ’
42004011	‘ An kutin an dâwm ang chia ; Chuti lo chuan , i kein lung i chhuih hlauh dah ang e , ’
42004012	Tin , Isuan a hnênah , “ ‘ Lalpa i Pathian fiah suh , ’ tih a ni e , ” tiin a chhâng a .
42004013	Tin , Diabola chuan a thlêmna tûr tinrênga a thlêm zawh chuan , a remchân hun atân a kalsan ta a .
42004014	Tin , Isua chu Thlarau thiltihtheihna puin Galili ramah a haw leh ta a ; tin , a chanchin chu , chumi vêl ram tinah chuan a thang ta a .
42004015	Tin , an inkhâwmna inahte a zirtîr zêl a , mi zawng zawng fakin a awm a .
42004016	Tin , a seilenna khua Nazareth chu a lo thleng a ; tin , Chawlhnia a tih dân pângngaiin inkhâwmna inah a lût a , chhiar tûrin a ding a .
42004017	Tin , zâwlnei Isaia lehkhabu chu a hnênah an pe a . Tin , lehkhabu zial chu a phelh a , he thu ziakna lai hi a chhar a ,
42004018	“ Riangvaite hnênah Chanchin Ṭha hril tûra mi ruat avângin Lalpa Thlarau chu ka chungah a awm ; Ani chuan salte hnêna chhuahna thu leh , Mitdelte hnêna mitvâr neih lehna thu sawi tûr te , Tihduhdah tuarte chhuahtîrna tûr te ,
42004019	Lalpa lungawi kum thu sawi tûr tein , Mi tîr a ni , ”
42004020	Tin , lehkhabu chu a zial a , rawngbâwltu a pe leh a , a ṭhu ta a . Tin , inkhâwmna ina mi zawng zawng mit chu a chungah a fu a .
42004021	Tin , an hnênah , “ He Pathian Lehkha Thu hi vawiinah hian in hriatah a lo thleng ta , ” tiin a sawi ṭan a ,
42004022	Tin , an zain amah an fak a , a kam chhuak khawngaih thute chu mak an ti hle a . Tin , “ He mi hi Josefa fapa a ni lo vem ni ? ” an ti a .
42004023	Tin , ani chuan an hnênah , “ Nangnin he tehkhin thu hi , ‘ Dâktawr , nangmah intidam rawh , ’ ‘ Kapernaum khuaa i thiltih kan lo hriat apiang kha , hetah nangma khaw lamah pawh hian ti rawh , ’ tiin mi la hrilh dâwn ngei nâk hi , ” a ti a .
42004024	Tin , amah vêkin , “ Tihtakmeuhvin ka hrilh a che u , zâwlnei tu mah mahni khaw lama miin an lâwm ngai lo .
42004025	Chutichuan , dik takin ka ti a che u , Elija dam laia kum thum leh thla ruk vân a pina , khawvêla ṭâm nasa tak a lo tlâk khân , Israel ramah hmeithai tam tak an awm a ;
42004026	nimahsela , an zînga tu hnênah mah Elija tirh a ni lo va , Sidon ram lama Sarepta khuaa hmeichhe pakhat hmeithai hnênah chauh tirh a nih zâwk kha .
42004027	Tin , zâwlnei Elisa dam lai pawh khân Israel ramah phâr tam tak an awm a ; nimahsela , an zîngah tu mah tihthianghlimin an awm lo va , Naamana , Suria rama mi chauh tihthianghlima a awm tâk zâwk kha , ” a ti a .
42004028	Tin , inkhâwmna ina mi zawng zawng chuan chûng thu chu an hriat veleh , an lo thinur êm êm a ,
42004029	an tho hlawm a , khua ata chu an nam chhuak a , paih thlâk tûrin an khaw awmna khâm kovah chuan an hruai ta a .
42004030	Nimahsela , ani chu an kârah a kal tlang a , a kal ta zêl mai a .
42004031	Tin , Galili rama khaw pakhat , Kapernaum-ah chuan a zuk kal ta a . Tin , Chawlhniah mite a zirtîr a ;
42004032	tin , thunei taka a sawi avângin a thu zirtîr chu mak an ti hle a .
42004033	Tin , inkhâwmna inah chuan ramhuai bawlhhlawh thlarau pai mi pakhat a lo awm a ; ani chu aw ring takin ,
42004034	“ A ! Nazareth Isu , keini leh nang eng nge kan inzâwlna awm ? Min tiboral tûrin i lo kal em ni ? Nang ka hria a che , Pathian Mi Thianghlima i ni e , ” tiin a au chhuak a .
42004035	Tin , Isuan a hau va , “ Ngawi la , a chhûng ata lo chhuak rawh , ” a ti a . Tin , ramhuai chuan a laiah a titlu zet a , tina lovin a chhûng ata chu a lo chhuak ta a .
42004036	Tin , an zain mak an ti hle a , “ Hei hi eng thu nge ni le ? Thunei tak leh thiltithei takin ramhuai bawlhhlawhte thu a pe a , an chhuah hi , ” tiin an inbia a .
42004037	Tin , chumi vêl ram khaw tinah a chanchin a thang ta a .
42004038	Tin , a tho va , inkhâwmna in ata chu a chhuak a , Simona inah a lût ta a . Tin , Simona nupuia nu chu nasa takin a khua a lo sik a ; tichuan , a tân an lo ngensak a .
42004039	Tin , a kiangah a ding a , khawsik chu a hau va , a reh ta a ; tin , a tho ta nghâl a , an rawng a bâwlsak ta a .
42004040	Tin , ni tlâk dâwn laiin natna hrang hranga nâ , damlo nei apiangin a hnênah an rawn hruai a ; tin , an zaa chungah chuan a kut a nghat ṭheuh va , a tidam ta zêl a .
42004041	Tin , ramhuaite pawh , “ Pathian Fapa i ni , ” tia auvin mi tam tak kawchhûng ata an lo chhuak a . Tin , anmahni a hau va , Krista a ni tih an hriat avângin an ṭawng a phal lo .
42004042	Tin , khawvâr veleh a chhuak a , thlalêr hmunah a kal a ; tin , mipuite chuan an zawng a , a hnênah an lo kal a , anmahni a kalsan loh nân chelh an tum a .
42004043	Nimahsela , ani chuan an hnênah , “ Khaw dangahte pawh Pathian ram Chanchin Ṭha ka hril tûr a ni , chumi avâng chuan tirh ka ni si a , ” a ti a .
42004044	Tichuan , Galili rama inkhâwmna inahte thu a hril a .
42005001	Tin , heti hi a ni a , mipuiin Pathian thu an ngaihthlâka amah an bâwr huai huai laiin , ani chu Gennesaret dîl kamah chuan a ding a ;
42005002	tin , dîl kamah chuan lawng pahnih awm a hmu a ; nimahsela , sangha mantute chu an chhuak a , an lênte an su a .
42005003	Tichuan , lawng pakhat , Simona ta zâwkah chuan a chuang a , a hnênah vaukam ata tlêma tawlh luh deuh a dîl a . Tin , a ṭhu a , lawng aṭang chuan mipuite chu a zirtîr ta a .
42005004	Tin , thusawi a bân chuan Simona hnênah , “ Li thûk lam pan la , sangha man tûrin in lênte dêng rawh , ” a ti a .
42005005	Tin , Simonan a hnênah , “ Zirtîrtu , rim takin zankhuain kan bei a , eng mah kan man lo va ; nimahsela , i thuin lênte ka dêng leh ang e , ” a ti a , a chhâng a .
42005006	Tin , an han den chuan sangha tam tak an khuh a , an lênte chu a chat pheuh pheuh va .
42005007	Tin , lawng danga an pâwlpui awmte chu anmahni rawn pui tûrin kutin an hui a . Tin , an lo kal a , lawng pahnih chu pil lek lek khawpin an chhûng khat ve ve a .
42005008	Tin , Simon Peteran chu chu a hmuh chuan Isua khûp kiangah a bawkkhup a , “ Lalpa , mi kalsan rawh , mi sual ka nih hi , ” a ti a .
42005009	An sangha man chu ani leh a ṭhianten mak an ti hle si a .
42005010	Simona pâwl vêk Zebedaia fapa Jakoba leh Johana pawhin mak an ti hle bawk a . Tin , Isuan Simona hnênah , “ Hlau suh , tûn hnuah zawng mihring i man tawh ang , ” a ti a .
42005011	Tin , an lawngte chu vaukamah an dah a , engkim kalsanin amah chu an zui ta a .
42005012	Tin , heti hi a ni a , khaw pakhata a awm laiin ngai teh , mi pakhat phâr bawm hi a awm a , ani chuan Isua a lo hmu a , lei siin a bawkkhup a , “ Lalpa , i duh chuan mi tithianghlim thei e , ” a ti a , a ngên chiam a .
42005013	Tin , ani chuan a han ban a , a dek a , “ Ka duh e , lo thianghlim tawh ang che , ” a ti a . Tin , chawplehchilhin a phâr chu a lo reh ta nghâl a .
42005014	Tin , a hnênah , “ Tu mah hrilh suh ; amaherawhchu , puithiam va inentîr la , i inthen nân Mosia ruat angin hlân rawh , mite hriattîrna tûrin , ” a ti tlat a .
42005015	Nimahsela , a chanchin thu chu a thang lehzual sauh va ; mipui tam tak a thu hriat duh leh an nate tihdam duhin an rawn inkhâwm chiam a .
42005016	Nimahsela , ani chu thlalêrahte a kal hrang a , a ṭawngṭai ṭhîn a .
42005017	Tin , heti hi a ni a , chûng lai chuan ni khat chu a zirtîr a . Tin , a kiangah Pharisaite leh dân zirtîrtute ṭhuin an awm a , chûngte chu Galili leh Judai ram khaw tin aṭang leh Jerusalem khua aṭanga lo chhuak an ni a ; tin , mi tihdam nân Lalpa thiltihtheihna chu a hnênah a awm .
42005018	Tin , ngai teh , khum chawpin zeng pakhat an rawn zâwn a ; a hmaa dah tûrin zâwn luh an tum a .
42005019	Tin , mipui avâng chuan zâwn luhna rêng an hmu lo va , in chungah an lâwn chho va , in chung aṭangin , a lai takah , Isua hmaah a khum chawpin an puh thlâktîr a .
42005020	Tin , an rinzia chu a lo hmuhin a hnênah chuan , “ Mihring , i sualte ngaihdam a ni tawh e , ” a ti a .
42005021	Tin , lehkhaziaktute leh Pharisaite chuan , “ Pathian sawichhia hi tu nge maw a nih le ? Pathian chauh lo chuan tuin nge sualte ngaidam thei ni ? ” tiin an ngaihtuah a .
42005022	Chutichuan , Isuan an ngaihtuah chu a hria a , an hnênah chuan , “ In thinlungah eng nge in ngaihtuah ?
42005023	‘ I sualte ngaihdam a ni tawh , ’ tih leh , ‘ Tho la , kein kal tawh rawh , ’ tih hi a eng nge sawi awl zâwk ni ?
42005024	Eng pawh ni sela , khawvêlah Mihring Fapa hian sual ngaihdam theihna a nei tih in hriat nân , ” a ti a , ( zeng hnênah chuan ) “ Tho la , i khum la la , i inah kal rawh ka ti a che , ” a ti a .
42005025	Tichuan , an mit hmuhah a tho ta nghâl a , a mutna chu a la a , Pathian fak chung zêlin a inah a haw ta a .
42005026	Tin , an zain mak an ti hle a , Pathian an fak a , “ Vawiinah chuan thil mak tak kan hmu a ni , ” an ti a , an hlau êm êm a .
42005027	Tin , chûng zawhah chuan a chhuak a , chhiah chawina hmuna ṭhu , chhiahkhawntu pakhat , a hming Levia a hmu a ; tin , a hnênah , “ Mi rawn zui rawh , ” a ti a .
42005028	Tichuan , engkim a kalsan a , a tho va , a zui ta a .
42005029	Tin , Levia chuan a inah Isua tân ruai ropui tak a ṭheh a ; tichuan , chhiahkhawntute leh mi dangte nên , mi tam takin anmahni an kîlpui hlawm a .
42005030	Tin , Pharisaite , an lehkhaziaktute nên chuan a zirtîrte chungah an phunnawi a , “ Engati nge chhiahkhawntute leh mi sualte hnêna in eia , in in le ? ” an ti a .
42005031	Tin , Isuan an hnênah , “ Mi hrisêlte chuan dâktawr an ngai lo va , mi bawrhsâwmte zâwkin an ngai a ni .
42005032	Mi fel takte lam tûra lo kal ka ni lo va , mi sualte lama simtîr tûra lo kal ka ni zâwk , ” a ti a , a chhâng a .
42005033	Tin , annin a hnênah , “ Johana zirtîrten chaw an nghei fo va , an ṭawngṭai ṭhîn ; Pharisai zirtîrte pawhin chutiang bawkin an ti thîn ; nimahsela , i zirtîrte hian an eiin an in ṭhin , ” an ti a .
42005034	Isuan an hnênah , “ Mo hruaitute hnêna a pasal tûr chu a awm chhûng zawng , mo hruaitute chu in ngheitîr thei ṭhîn em ni ?
42005035	Nimahsela , a pasal tûr chu an hnên ata hruai bo nite a la thleng ang a , chumi niah erawh chuan an la nghei ang , ” a ti a .
42005036	Tin , an hnênah tehkhin thu pawh a sawi a : “ Tu mân puan thar pawt thlain puan hluiah an bel ngai lo ; bel ang sela , a thar chuan a tiṭet ang a , a thar them leh a hlui chu a inpâwl bawk hek lo vang .
42005037	Tin , tu mân uain thar savun uain peng hluiahte an thun ngai lo , thun ang sela , uain thar chuan savun pengte chu a tâwn puak ang a , a bua ang a , savun pengte pawh chu a lo chhia ang .
42005038	Uain thar chu savun uain peng tharahte an thun zâwk tûr a ni .
42005039	Tin , tu mân uain rei in zawhin a thar an duh ngai lo ; ‘ A rei a tha zâwk , ’ an ti si a , ” a ti a .
42006001	Tin , heti hi a ni a , Chawlhni vawi khat chu buh hmunahte an kal tlang a ; a zirtîrte chuan buhvuite chu an thliak a , an kutphahin an nuai a , an ei a .
42006002	Tin , Pharisai tute emaw chuan , “ Engati nge Chawlhnia tih thiang lo chu in tih ni ? ” an ti a .
42006003	Tin , Isuan a chhâng a , “ Davida a rilṭâm laia a ṭhiante nêna an thiltih kha , khâng angte pawh kha in chhiar lo vem ni ?
42006004	Khatia Pathian ina a luha , puithiamte chauh lo chuan ei thian loh chhangdah chu a lâka , a eia , a ṭhiante hnêna a pêk ve thu kha , ” a ti a .
42006005	Tin , amah vêkin an hnênah chuan , “ Mihring Fapa hi Chawlhni Lal a ni , ” a ti a .
42006006	Tin , heti hi a ni a , Chawlhni dangah chuan inkhâwmna inah a lût a , a zirtîr a ; tin , chutah chuan mi pakhat kut ding lam zeng a lo awm a .
42006007	Tin , lehkhaziaktute leh Pharisaite chuan a hêkna tûr an hmuh theih nân , Chawlhnia a tihdam dâwn leh dâwn loh an mitmei a .
42006008	Nimahsela , anin an rilru chu a hria a , kutzeng hnênah chuan , “ Tho la , a laiah ding chhuak rawh , ” a ti a . Tin , a tho va , a ding chhuak ta a .
42006009	Tin , Isuan an hnênah , “ Chawlhniah hian tihṭhat nge thiang tihchhiat ? Chhandam nge thiang tihhlum ? Ka zâwt a che u , ” a ti a .
42006010	Tin , an za chuan a en vêl a , a hnênah , “ I kut phar rawh , ” a ti a . Tin , a phar a , a kut chu a dam ta a .
42006011	Chutichuan , an thin tâwtin an puak keh lek lek a , Isua chunga an tih zia tûrah an inrâwn ta a .
42006012	Tin , chûng lai chuan heti hi a ni a , a chhuak a , ṭawngṭai tûrin tlângah a kal a , Pathian hnênah a ṭawngṭai zankhua a .
42006013	Tin , khawvâr veleh a zirtîrte chu a ko va ; an zîng ata sâwm leh pahnih a thlang a , an hmingah pawh tirhkoh a vuah a ;
42006014	chûngte chu Simona ( Petera a vuah bawk kha ) leh a unau Andria te , Jakoba leh Johana te , Philipa leh Bartholomaia te ,
42006015	Matthaia leh Thoma te , Alphaia fapa Jakoba te , Simona , Zelota an vuah te ,
42006016	Jakoba fapa Juda te , mi vervêk Juda Iskariota te an ni .
42006017	Tin , an rualin a kal chhuk a , hmun zâwlah a ding a , a zirtîrte mipui nasa tak nên , Judai ram zawng zawng ata leh Jerusalem khua ata leh , Tura leh Sidon khaw lama tuifinriat kam ata mi tam tak nên , chûngho chu a thu ngai duh leh an nate intihdam duhin an lo kal a ni ;
42006018	tichuan , ramhuai bawlhhlawh sawisakte pawh an lo dam ta a .
42006019	Tin , a hnên ata thiltihtheihna a chhuaha , mi tin a tihdam avângin mipui zawng zawng chuan amah deh an tum a .
42006020	Tin , a dâk chhuak a , a zirtîrte chu a en a . “ Nangni retheite u , in eng a thâwl e ; Pathian ram in ta a ni si a .
42006021	Nangni tûna rilṭâmte u , in eng a thâwl e ; In la tlai dâwn si a . Nangni tûna ṭapte u , in eng a thawl e ; In la nui dâwn si a .
42006022	“ Mihring Fapa avânga miten an huat che ua , an tuithlâr che ua , an hau che ua , in hming a ṭha lo tia an paih bo dêr hunah in eng a la thâwl ang .
42006023	Chumi niah chuan lâwm ulang , hlimin zuang rawh u ; ngai teh u , vânah in lâwmman a awm hnem si a ; chutiang bawkin an thlahtuten zâwlneite chungah an tih ṭhin kha .
42006024	“ Amaherawhchu , nangni mi hausate u , in chung a pik e ; in thlamuanna in hmu tawh si a .
42006025	“ Nangni tûna tlai puarte u , in chung a pik e ; in ril a la ṭâm dâwn si a . Nangni tûna nuite u , in chung a pik e ; lungngaiin in la ṭap dâwn si a .
42006026	“ Mi zawng zawngin an fak hunah che u , in chung a la pik ang , chutiang bawkin an thlahtuten zâwlnei derte chunga an tih kha .
42006027	“ Ka thu ngaitute u , ka hrilh a che u , in hmêlmate chu hmangaih ula , a hua che u chu an ṭhatna tûr ti ula ,
42006028	ânchhe lawhtu che u chu malsâwmsak ula , a sawisatu che u chu ṭawngṭaisak rawh u .
42006029	“ Biang lehlama bêngtu che chu lehlam pawh dawh rawh ; tin , i puan lâksaktua hnênah chuan i kawr lâk pawh hnial suh .
42006030	“ A dîltu apiang che hnênah pe rawh ; tin , i sum lâksaktu che hnênah chuan dîl leh tawh suh .
42006031	“ Tin , miin in chunga an tiha in duh tûr ang zêlin , mi chungah pawh ti ve rawh u .
42006032	“ Tin , in hmangaitute chauh in hmangaih hian , lawm eng nge in hlawh ang ? Mi sualte pawhin an hmangaitute chu an hmangaih ṭhîn asin .
42006033	Tin , in chunga ṭhate chungah chauh in ṭhat hian , lawm eng nge in hlawh ang ? Mi sualte pawhin chutiang bawkin an ti ṭhîn asin .
42006034	Tin , hmuh leh beiseina hnên chauhva thil in pûktîr hian , lawm eng nge in hlawh ang ? Mi sualte pawhin a ngai vêka hmu leh tûrin mi sualte hnênah an pûktîr ṭhîn .
42006035	Amaherawhchu , in hmêlmate hmangaih ula , an ṭhatna tûr ti ula , pûktîr rawh u , beidawng hauh lovin ; tichuan , in lâwmman a tam ang a , Chungnungbera fate in ni bawk ang ; ani chuan mi lâwm nachâng hre lote leh mi sualte a khawngaih ṭhîn .
42006036	In Pain mi a khawngaih angin mi khawngaih ve rawh u .
42006037	“ Sawisêl suh u ; chutichuan , sawisêlin in awm lo vang ; tu mah thiam lovah ruat suh u ; chutichuan , thiam lohvin in awm lo vang ; ngaidam rawh u ; chutichuan , ngaihdamin in awm ang ;
42006038	pe rawh u ; chutichuan , pêkin in awm ang ; ṭhahnemngai taka teha , beng muka , sâwi muka , liam zawih zawihin in malchungah an pe ang che u . In tehna ngai bawkin an tehsak leh dâwn si che u a , ” a ti a .
42006039	Tin , an hnênah tehkhin thu a sawi a , “ Mitdelin mitdel vêk a hruai thei ang em ? An pahnihin khuarkhurumah an tla dûn lo vang em ?
42006040	Zirtîr chu a zirtîrtu chungah a awm lo ; nimahsela , mi tin an zir zawhin an zirtîrtu angin an awm ang .
42006041	“ Tin , engati nge mahni mita khanchhuk awm chu ngaihtuah si lovin , i unau mita hmawlh tê tak tê awm chu i hmuh ni ?
42006042	Mahni mita khanchhuk awm chu hmu si lovin , i unau hnênah , ‘ Unau , i mita hmawlh tê tak tê awm kha mi lâk chhuahtîr rawh , ’ engtin nge i tih theih le ? Mi vervêk ! I mit ata khanchhuk kha la chhuak hmasa rawh ; chutichuan , i unau mit ata hmawlh tê tak tê lâk chhuah tûr chu fiah takin i hmu ang .
42006043	“ Thing ṭha rêng rêng rah chhiaa rah a awm lo ; thing chhia lah rah ṭhaa rah a awm hek lo .
42006044	Thing tin anmahni rah ṭheuhvah a hriat a ni . Miin hruihlîngnei kûngah theipui an lo ngai lo , nghardai kûngah grêp rah an lo ngai bawk hek lo .
42006045	Mi ṭha chuan a thinlung ro bâwm ṭha ata thil ṭhate a theh chhuak ṭhîn a ; mi sual chuan a thinlung ro bâwm chhia ata thil chhiate a theh chhuak ṭhîn ; thinlunga khat liam chu a kâin a sawi ṭhîn a ni si a .
42006046	“ Tin , nangnin eng atân nge , ka thu zâwm si lova , ‘ Lalpa , Lalpa , ’ mi tih ṭhin ?
42006047	Mi tin ka hnêna lo kala , ka thu hriaa zâwm apiang chu tu ang nge an nih ka hriattîr ang che u :
42006048	in satu , thûk taka laia , lungpui chunga lungphûm rema ang chu an ni ; tin , tui a lo lenin , tuizangkhauhvin chu mi in chu a khawh a , a tinghîng thei lo va , a sak ngun avângin .
42006049	Amaherawhchu , hriaa zâwm lo chu , lung phûm lova , lei chung maia in satu ang chu a ni ; tin , tuizangkhauhvin chu chu a khawh a , a chim ta nghâl a ; chu in sawp chu nasa tak a ni , ” a ti a .
42007001	Tin , mite beng hriata a thu zawng zawng a sawi zawhin , Kapernaum khuaah a lût a .
42007002	Tin , sipai za hotu tu emaw a bawih duh tak a damlo va , a thi lek lek a .
42007003	Tichuan , Isua chanchin a hriat veleh , a bawih rawn tidam tûra ngên chiam tûrin a hnênah Juda-ho upate a tîr a .
42007004	Tin , anni chu Isua hnênah an va thleng a , ṭhahnemngai takin an ngên chiam a , “ Ani hi hei hi i tihsak tlâk a ni e ;
42007005	kan hnamte a hmangaih a , kan inkhâwmna in pawh aman min saksak a ni , ” an ti a .
42007006	Tichuan , Isua chu an hnênah a kal ta a . Tin , in a thlen dâwn hnaihin , sipai za hotu chuan a hnênah a ṭhiante a tîr a , “ Lalpa , lo kal harsa suh , ka in chhûng i luhna tlâk a ni lo ve ;
42007007	chuvângin , i hnêna lo kal tlâk pawh niin ka inring lo va ; thu chauh sawi la , ka naupang a dam mai ang .
42007008	Kei pawh mi thua awm ka ni a , ka hnuaiah sipaite an awm a ; chu mi kha mi chu , ‘ Kal rawh , ’ ka tih leh a kal ṭhîn ; mi dang hnênah pawh , ‘ Lo haw rawh , ’ ka tih leh a lo haw ṭhîn ; ka bawih hnênah pawh , ‘ Hei hi ti rawh , ’ ka tih leh a ti ṭhîn , ” a ti a .
42007009	Tin , Isuan chûng thu chu a hriatin amah chu mak a ti hle a , a hawi a , mipui a zuitute hnênah chuan , “ Ka hrilh a che u , Israel-te zîngah pawh heti êma rinna nasa hi ka hmu lo , ” a ti a .
42007010	Tin , a mi tirhte chu inah an haw leh a , bawih chu damin an hmu ta a .
42007011	Tin , rei lo têan khaw pakhat Nain an tihah chuan a kal a ; a zirtîrte leh mipui tam tak a hnênah an kal ve a .
42007012	Tin , kulh kawngkhâr kiang a thlenin , ngai teh , mitthi an rawn zâwn chhuak a , a nu fapa neih chhun a ni a , a nu chu hmeithai a ni si a ; an khuate tam tak chu a hnênah an awm a .
42007013	Tin , Lalpa chuan hmeithai chu a hmuh veleh a khawngaih êm êm a , “ Ṭap suh , ” a ti a .
42007014	Tin , a va hnaih a , hlâng chu a khawih a ; tichuan , a zâwntute chu an ding ta a . Tin , “ Râwlthar , tho rawh , ka ti a che , ” a ti a .
42007015	Tin , mitthi chu a lo ṭhu chhuak a , a rawn ṭawng ta a . Tin , Isua chuan a nu hnênah a pe ta a .
42007016	Tin , mi zawng zawngin an hlau va , Pathian an fak a , “ Kan zîngah zâwlnei ropui tak a lo awm ta a ni , ” an ti a , “ Pathianin a mite a rawn tlawh ta a ni , ” an ti bawk a .
42007017	Tin , chumi chungchâng thu chu , Judai ram zawng zawngah leh a kiang vêl ram tinah a thang chhuak ta a .
42007018	Tin , Johana zirtîrte chuan chûng thu zawng zawng chu Johana an hrilh a .
42007019	Tichuan , Johanan a zirtîrte pahnih a ko va , Lalpa hnênah chuan a tîr a , “ Lo kal tûra chu i ni nge , mi dang kan la ngai ang ? ” tiin .
42007020	Tin , mite chu a hnênah an lo thlen chuan , “ Baptistu Johanan , ‘ Lo kal tûra chu i ni nge , mi dang kan la ngai ang ? ’ tiin i hnênah min tîr a ni , ” an ti a .
42007021	Tin , chûng lai tak chuan Isuan nate , hripui veite , ramhuai mante tam tak a tidam a , mitdel tam takte pawh an mit a tivâr a .
42007022	Tin , an hnênah , “ Kal leh ta ulang , thil in hmuh leh in hriat hi Johana va hrilh rawh u ; mitdelte an mit a lo vâr ta , kebaite kein an lo kal ta , phârte an lo thianghlim ta , bengngawngte pawh an beng a lo vâr ta , mitthite kaihthawhin an awm ta , pachhiaten Chanchin Ṭha hrilh an dawng ta .
42007023	Tin , tu pawh ka chunga lungnih lohna hmu lo chu an eng a thâwl e , ” a ti a , a chhâng a .
42007024	Tin , Johana tirhkohte chu an hâwn hnuin , Isuan mipui hnênah chuan Johana thu a sawi ta a , “ Eng en tûrin nge thlalêra in kal chhuah kha ? Luang , thli chhêm nghîn maw ?
42007025	A nih loh leh , eng en tûr berin nge in kal chhuah kha ? Puan nêm sin maw ? Ngai rawh u , puan ropui sin leh mi nuamsate chu lal inahte asin an awm .
42007026	A nih loh leh , eng en tûr berin nge in kal chhuah kha ? Zâwlnei maw ? A nih ngei kha , ka ti a che u , zâwlnei ai pawha ropui zâwk -
42007027	‘ En teh , ka tirhkoh i hmaan ka tîr a ni , Ani chuan i hmaah i kawng a siam ang , ’
42007028	Hmeichhe hrin zîngah Johana aia ropui zâwk an awm lo ; nimahsela , Pathian rama mi tê deuh pawh ani ai chuan an ropui zâwk , ka ti a che u , ” a ti a .
42007029	Tin , mi zawng zawngin an hriatin , chhiahkhawntute nên , Johana baptisma lo chang tawh an ni a , Pathian an thiam a .
42007030	Pharisaite leh dânhretute erawh chu a hnêna baptisma lo chang tawh an ni ve lo va , anmahni tân Pathianin rem a ruatsak kha an duh lo .
42007031	Chutichuan , Isua vêkin , “ Tûnlai chhuante hi eng nên nge ka tehkhin ang le ? Eng ang nge nih pawh an nih ?
42007032	Naupang , dâwr hmuna ṭhua , ‘ Phênglâwng kan tumsak che u a , in lâm si lo va ; kan ṭap vak a , in ṭap si lo va , ’ tia inauvate ang hi an ni .
42007033	Baptistu Johana chu a lo kal a , chhang a ei lo va , uain pawh a in lo va , nangnin , ‘ Ramhuai a zâwl a nih hi , ’ in ti a .
42007034	Mihring Fapa a lo kal a , a eiin a in a , nangnin , ‘ En teh u , chaw heh mi , uain heh mi , chhiahkhawntute leh mi sualte ṭhian saw ! ’ in ti si a .
42007035	Nimahsela , finna chu a rah aṭangin a dikzia a lang a ni , ” a ti a .
42007036	Tin Pharisaite zînga mi pakhatin a hnêna chaw eiah a sâwm a . Tin , Pharisai inah chuan a lût a , chaw a kîl a .
42007037	Tin , ngai teh , chumi khuaa hmeichhe sual pakhat awm chuan Pharisai inah chaw kîlin a ṭhu tih a hriat veleh , alabasta bâwmin hriak rimtui a rawn keng a ,
42007038	a hnungah a kephah bulah chuan ṭap chungin a ding a , a mittuiin a kephah a lo far huh a , a samin a hru a , a kephah chu a fâwp ngawih ngawih a , hriak rimtui chuan a chulh a .
42007039	Tin , a sâwmtu Pharisai chuan chu chu a hmuh chuan a rilruin , “ He mi hi zâwlnei a nih chuan a dektu hmeichhia hi tu nge a nih , mi eng ang nge a nih hriat âwm tak lah ni , mi sual a ni si a , ” a ti a .
42007040	Tin , Isuan a hnênah , “ Simon , i hnênah thu kam khat sawi tûr ka nei , ” a ti a , a chhâng a . Tin , ani chuan , “ Sawi ta che , Zirtîrtu , ” a ti a .
42007041	Tin , Isuan , “ Tangka pûktîrtu tuin emaw leiba pahnih a nei a : pakhatin duli zanga a ba a , pakhatin sawmnga .
42007042	Tin , rulhna an nei lo va , a ngaihhna - thiam ve ve a . Chutichuan , chu mite chuan a tuin nge ani chu hmangaih zâwk ang ? ” a ti a .
42007043	Simona chuan , “ A ngaihhnathiam zual zâwka chuan niin ka ring , ” a ti a , a chhâng a . Tin , anin a hnênah , “ I ti dik e , ” a ti a .
42007044	Tin , hmeichhe lam chu a hawi a , Simona hnênah chuan , “ He hmeichhia hi i hmu em ? I inah ka lo lût a , nangin ka kephah silna tûr tui mi pe lo va , ani erawh hi chuan a mittuiin ka kephah a tihuh a , a samin a hru a ni .
42007045	Nangin fawh rêng rêng mi fâwp lo ; ani erawh hi chuan ka lo luh tirh ata ka kephah fawh a bâng lo .
42007046	Nangin ka lu-ah hriak mi thih lo ; ani erawh hi chuan ka kephahah hriak rimtui a chulh .
42007047	Chuvângin , ka ti a che , a sual tam tak kha ngaihdamin a awm ta ; ani pawhin a hmangaih ta êm êm a nih hi ; amaherawhchu , ngaihdam tlêm chuan tlêmin a hmangaih ṭhîn , ” a ti a .
42007048	Tin , hmeichhe hnênah chuan , “ I sualte ngaihdam a ni ta , ” a ti a .
42007049	Tin , a chaw kîlpuite chuan , “ Sualte pawh ngaidam hi tu nge maw ni le ? ” an ti a .
42007050	Tin , anin hmeichhe hnênah chuan , “ I rinna hi chhandam i nih phah a ni ; thlamuang takin kal rawh , ” a ti a .
42008001	Tin , heti hi a ni a , nakin deuhvah chuan Isuan thuhril leh Pathian ram Chanchin Ṭha thlen chungin , khaw lian leh khaw tête a fang zêl a , a hnênah sâwm leh pahnihte chu an awm a ,
42008002	hmeichhia tute emaw ramhuaizâwl dam lehte leh na dam lehte nên . Chûng hmeichhiate chu Mari , a kawchhûng ata ramhuai pasarih chhuak , Magdalini an tih te ;
42008003	Heroda sum enkawltu Chuza nupui Joani te , Susani te , mi dang tam takte nên an ni ; chûngte chuan mahni neihin a rawng an bâwlsak ṭhîn .
42008004	Tin , mipui tam tak an rawn inkhâwm a , khaw tina mi a hnêna an lo kalin , tehkhin thuin thu a sawi a :
42008005	“ Buh chi thehtu a buh chi thehin a feh a ; tin , a theh laiin a ṭhen kalkawng dungah a tla a , miin an rap a , chunglêng savaten an tlân zo ta a .
42008006	Tin , a ṭhen pialtlêp chungah a tla a ; tin , a ṭiah veleh a hnâwn loh avângin a râwp ta mai a .
42008007	Tin , a ṭhen hnimhlîngnei zîngah a tla a , hnim chuan a ṭo rualpui a , a dîp ral ta a .
42008008	Tin , a ṭhen lei ṭhaah a tla a , a lo ṭo va , a leh zain a rah ta a , ” a ti a . Tin , chûng thu chu a sawi laiin a au va , “ Tu pawh hriatna tûra beng nei chuan hre rawh se , ” a ti a .
42008009	Tin , a zirtîrte chuan a hnênah , “ He tehkhin thu hi eng tihna nge ni ? ” tiin an zâwt a .
42008010	Tin , ani chuan , “ Pathian ram thurûkte chu nangni hriat zawng phal a ni a , mi dang hnênah erawh chuan tehkhin thu chauhvin sawi a ni ; hmu mah sela , hmu lo an nih theih nân , bengin hre mah sela , a ngaihna an hriat theih loh nân .
42008011	“ Tehkhin thu kha hei hi a ni : buh chi chu Pathian thu a ni .
42008012	Tin , kawng dunga mi chu thu hre tawhte hi an ni ; tin , Diabola chu a lo kal a , an awih lohva , chhandam an nih theih loh nân an rilru ata chu a lâksak ṭhîn .
42008013	Tin , pialtlêp chunga mi chu hêng mi hi an ni : an hriat veleh thu chu lâwm taka pawmte hi ; nimahsela , zung rêng an nei lo , rei lo tê chauh an awih a , thlêm an nih hunin an bânsan leh ṭhîn .
42008014	Tin , hnimhlîngnei zînga tla chu hêng mi hi an ni : an hriat hnuin an kal a , dam chhûng khawsak lungkhamnate , hausaknate , nawmsaknate chuan a dîp a , an rah puitling ṭhîn lo a ni .
42008015	Lei ṭhaa mi erawh chu hêng mi hi an ni : rilru fel leh ṭhain thu an hria a , an vawng reng a , chhel takin an rah ṭhîn .
42008016	“ Tu mân khâwnvâr hâlin bêlin an khuh lo , khum hnuaiah pawh an dah lo ; a lût apiangin a êng an hmuh theih nân a dahnaah an dah zâwk ṭhîn a ni .
42008017	Puan loh tûra zêp eng mah a awm lo va , hriat loh tûr leh lang lo tûra thuhrûk eng mah a awm hek lo .
42008018	Chutichuan , eng angin nge in hriat fîmkhur rawh u : tu pawh a nei apiang an pêk belhchhah ang a ; tu pawh a nei lo apiang , neia an inruat chhun pawh an lâksak ang , ” a ti a .
42008019	Tin , a nu leh a unaute chuan Isua lam an rawn pan a ; nimahsela , mipui avâng chuan a kiang an thleng thei si lo .
42008020	Tin , “ I nu leh i unaute nangmah hmuh tumin pâwnah sâwn an ding reng e , ” tiin an hrilh a .
42008021	Tin , ani chuan an hnênah , “ Hêng Pathian thu hriaa awihte hi ka nu leh ka unaute an ni e , ” a ti a , a chhâng a .
42008022	Tin , heti hi a ni a , chûng lai chuan ni khat chu lawngah a chuang a , a zirtîrte nên ; tin , an hnênah , “ Dîl râl lehlamah sâwn i kai ang u , ” a ti a . Tichuan , lawng chu an phelh a , an kal ta a .
42008023	Tin , an kal laiin Isua chu a lo muhîl ta a ; tin , dîlah chuan thlipui a lo tleh chhuk phut a , an lawng chu tuiin a khat dâwn a , hlauhthâwnawm takin an awm ta a .
42008024	Tin , a hnênah an va kal a , an kaitho va , “ Zirtîrtu , Zirtîrtu , kan boral dâwn hi le , ” an ti a . Tin , ani chu a lo harh a , thli leh tuifâwn chu a hau ta a ; tin , a bâng a , a reh ta mai a .
42008025	Tin , an hnênah “ Khawiah nge in rinna ? ” a ti a . Tin , an hlau va , mak an ti hle a , “ He mi hi tu nge ni le ? Thli leh tui lam pawh thu a pe a , an awih hi ? ” an ti hlawm a .
42008026	Tin , Galili ram zâwna Gerasin mite ram chu an thleng a .
42008027	Tin , khawmuala a chhuahin , khuaa mi ramhuai man tuin emaw a rawn tâwk a ; chu mi chu rei tak puan rêng rêng sin lovin a awm a , inah rêng pawh a awm lo va , thlânahte a awm zâwk ṭhîn a .
42008028	Tin , Isua a hmuh veleh a au va , a hmaah a bawkkhup a , aw ring takin , “ Isu , Pathian Chungnungbera Fapa , kei leh nang eng nge kan inzâwlna awm ? Mi nghaisa lul suh ang che , ka ngên a che , ” a ti a .
42008029	( Isuan ramhuai bawlhhlawh chu , chu mi kawchhûng ata chu chhuak tûrin thu a lo pe tawh si a . Chu mi chu ramhuai chuan a man fo ṭhîn a ni ; miten khaidiat leh kawl an buntîr a , an vêng reng ṭhîn a ; nimahsela , a phuarnate a tichat a , ramhuaiin thlalêrahte a hnawt chhuak ṭhîn . )
42008030	Tin , Isuan , “ I hming eng nge ni ? ” tiin a zâwt a . Tin , ani chuan , “ Nuaia , ” a ti a ( a kawchhûnga ramhuai tam tak an luh avângin ) .
42008031	Tin , leilâwta kal thu an hnêna pe lo tûrin Isua hnênah an ngên a .
42008032	Tin , chutah chuan tlângah vawk rual tam tak an tla a ; tin , a hnênah vawk kawchhûnga luh an dîl a . Tin , ani chuan thu a pe a .
42008033	Tin , ramhuaite chu chu mi kawchhûng ata chu an chhuak a , vawk kawchhûngah chuan an lût ta a ; tin , vawk rual chu khâmah an tlân chhuk chiam a , dîlah an tlân lût a , tui hâkin an thi ta a .
42008034	Tin , a vulhtute chuan chu thil awmzia chu an hmu a , an tlân a , khuaah leh lovahte chuan an sawi a .
42008035	Tin , “ Eng nge lo ni ta ? ” tia en tûrin an chhuak hlawm a ; tin , Isua hnên an lo thleng a , ramhuai chhuahsan hnua chu puan sina rilru pângngai puin , Isua ke bula ṭhu an rawn hmu a ; tichuan , an hlau ta a .
42008036	Tin , a hretute chuan ramhuai man a tihdamzia thu chu chûngho chu an lo hrilh a .
42008037	Tin , a vêl Gerasin rama mi zawng zawng chuan an hlauh êm avângin , ani chu an hnên ata kal bo tûrin an ngên a ; tin , lawngah a chuang a , a kîr leh ta a .
42008038	Tin , ramhuai chhuahsan hnua erawh kha chuan Isua hnêna awm reng a ngên a .
42008039	Nimahsela , Isuan , “ I inah haw la , Pathianin i tân thil a tihsak che hi a ropuizia va hrilh rawh , ” tiin a kaltîr ta a . Tichuan , a kal a , khawpui chhûng zawng zawngah chuan , Isuan a tân thil a tihsak ropuizia chu a tlângaupui a .
42008040	Tin , Isua a lo kîr leh chuan mipuiin amah an lâwm a ; amah lo nghâk reng an ni hlawm si a .
42008041	Tin , ngai teh , mi pakhat a hming Jaira , inkhâwmna in hotu chu a lo kal a , Isua ke bulah a bawkkhup a , a ina kalah a ngên a ;
42008042	fanu mal kum sâwm leh kum hnih emaw lai tûr a nei a , chu mi chu thichhâwnga a lum reng avângin . Tin , Isua a kal laiin mipuihovin an nêk huai huai a .
42008043	Tin , hmeichhe pakhat , kum sâwm leh kum hnih thi pûtin a damlo va , a sum neih zawng zawng chu dâktawrte lakah a dek ral zo tawh a ; tu mahin an tidam thei tawh si lo va ;
42008044	chu mi chu a hnungah a lo kal a , a puan hmâwr a dek a ; chawplehchilhin a thi pût chu a lo reh ta nghâl a .
42008045	Tin , Isuan , “ Mi dek kha tu nge ni ? ” a ti a . Tin , “ Kei chu ka ni lo , ” an ti ṭheuh va . Petera leh a ṭhianten , “ Zirtîrtu , mipuiin an nêk huai huai chia , an chîl huai huai che alâwm , ” an ti a .
42008046	Nimahsela , Isuan , “ Tuin emaw zawng mi dek a ni , thiltihtheihna ka chhûng ata a chhuak tih ka hre nghe nghe asin , ” a ti a .
42008047	Tin , hmeichhia chuan a inthup theih loh a hria a , khûr chungin a lo kal a , a hmaah a bawkkhup a , a deh chhan leh chawplehchilha a dam tâk nghâlzia chu mi zawng zawng hmuhah chuan a sawi ta a .
42008048	Tin , ani chuan a hnênah , “ Ka fanu , i rinna hi i dampui a ni e ; thlamuang takin kal rawh , ” a ti a .
42008049	A la ṭawng lai mêkin , inkhâwmna in hotu in ata chu mi pakhat a lo kal a , “ I fanu a thi ta , Zirtîrtu hi tihah duh suh , ” a rawn ti a .
42008050	Isua erawh chuan chu thu a hriat chuan , “ Hlau suh , ring mai rawh ; chutichuan , a dam leh ang , ” a ti a , a chhâng a .
42008051	Tin , in chu a va thlen chuan Petera te , Johana te , Jakoba te , naupang nu leh pate chauh lo chu tu mah luh ve a phal lo va .
42008052	Tin , an zain an lo ṭap tuar tuar a , an âwm an chûm an chûm a ; chutichuan , ani chuan , “ Ṭap suh u , a thi lo ve , a muhîl a ni zâwk , ” a ti a .
42008053	Tin , a thi tawh rengin an hre si a , an nuihsan ta mai a .
42008054	Isua erawh chuan a kut a chelh a , “ Chêmtê , tho rawh , ” a ti a , a ko va .
42008055	Tin , a thlarau chu a lo kîr leh a , a tho ta nghâl a ; tin , englo ei tûr pêk thu a pe a .
42008056	Tin , a nu leh a pa chuan mak an ti hle a ; nimahsela , ani chuan a thiltih chu tu mah hrilh lo tûrin a ti tlat a .
42009001	Tin , Isuan sâwm leh pahnihte chu a ko khâwm a , ramhuai zawng zawng chunga thiltihtheihna leh thuneihna leh nate tihdam theihna a pe a .
42009002	Tichuan , Pathian ram thu hril tûr leh damlote tidam tûrin a tîr chhuak ta a .
42009003	Tin , an hnênah , “ Zinna atân tiang emaw , iptê emaw , chhang emaw , tangka emaw eng mah keng suh u ; kawr pahnih pawh nei suh u .
42009004	Tin , in thlenna in apiangah thleng reng zêl ang che u , chu mi in aṭang chuan chhuak ang che u .
42009005	Tin , a lâwm lo che u apiang chu , chumi khua ata in chhuah hun chuan , anmahni hriattîrna tûrin , in kephaha vaivut chu thing thla ang che u , ” a ti a .
42009006	Tichuan , an kal ta a , khua an fang zêl a , ram tinah Chanchin Ṭha an hril a , mi an tidam zêl a .
42009007	Tin , Lal Herodan a thiltih zawng zawng chu a lo hre ta a ; ṭhenkhatin , “ Johana kha a nung leh ta a nih hi , ” an tiha ,
42009008	ṭhenkhatin , “ Elija a rawn inlâr ta a nih hi , ” an tih avângin a mangang ta a .
42009009	Tin , Herodan , “ Johana chu a lu ka tan tawh kha ; nimahsela , heti kauva a thu ka hriat ṭhina hi tu nge ni ? ” a ti a . Tin , amah chu hmuh a tum ta a .
42009010	Tin , tirhkohte chu an lo hâwn lehin , a hnênah an thiltihte an hrilh a . Tin , ani chu anmahni hruaiin , Bethsaida khua an tihah chuan a kal hrang ta a .
42009011	Nimahsela , mipuiho chuan an hria a , an zui zêl a ; tin , ani chuan anni chu a lo lâwm a , Pathian ram thu a hrilh a , tihdam ngai apiang a tidam a .
42009012	Tin , khua chu a lo tlai dâwn ta a ; tin , sâwm leh pahnihte chu an lo kal a , a hnênah , “ Kan kiang vêl khuaahte leh lovahte kalin , thlen in leh ei tûr an hmuh theihna tûrin mipui hi kaltîr ta che ; hei , thlalêr hmuna awm kan ni si a , ” an ti a .
42009013	Ani erawh chuan an hnênah , “ Nangmahnin ei tûr pe rawh u , ” a ti a . Tin , anni chuan , “ Hêng mi zawng zawng tân hian ei tûr kan va leisak loh chuan , chhangpêr panga leh sangha pahnih chauh lo chu eng mah kan nei lo , ” an ti a .
42009014	( Patling hlîr pawh sângnga emaw lai an ni si a . ) Tin , a zirtîrte hnênah , “ A pâwl pâwlin ṭhuttîr rawh u , sawmnga vêl zêlin , ” a ti a .
42009015	Chutiang chuan an ti a , an ṭhuttîr ta vek a .
42009016	Tin , chhangpêr panga leh sangha pahnih chu a la a , vân lam enin mal a sâwm a , a phel a , mipui hmaa hlui tûrin a zirtîrte hnênah chuan a pe a .
42009017	Tin , an ei a , an puar ta vek a ; tin , an ei bângnawi chu bâwmrâng sâwm leh pahnih an rût khat a .
42009018	Tin , heti hi a ni a , Isua amah chauhva a ṭawngṭai laiin a zirtîrte chu a hnênah an awm a ; an hnênah , “ Mipuiten tu nge a ni mi tih ? ” tiin a zâwt a .
42009019	Tin , anni chuan , “ ‘ Baptistu Johana a ni , ’ an ti chia ; nimahsela , ṭhenkhat erawh chuan , ‘ Elija a ni , ’ an ti chia ; ṭhenkhatin , ‘ Hmânlai zâwlnei tua emaw a tholeh ta a ni , ’ an ti che , ” tiin an chhâng a .
42009020	Tin , ani chuan an hnênah , “ A nih leh , nangnin tu nge a ni mi tih ? ” a ti a . Tin , Peteran , “ Pathian Krista chu , ” tiin a chhâng a .
42009021	Tin , chumi thu chu tu mah hrilh loh tûr ti tlatin thu a pe a ;
42009022	“ Mihring Fapa hian thil tam tak a tuar tûr a ni a , upate , puithiam lalte , lehkhaziaktute duh lohvin a awm tûr a ni a , thahin a awm tûr a ni a , ni thum niah kaihthawhin a awm bawk tûr a ni , ” a ti a .
42009023	Tin , amah vêkin mi zawng zawng hnênah , “ Tu pawhin mi zui a duh chuan , mahni hrehawm pawisa lovin , ni tin a kraws puin mi zui rawh se .
42009024	Tu pawh a nun humhim duh apiangin a chân ang a ; tu pawh keimah avânga a nun chân apiangin , chu mi ngei chuan a humhim ang .
42009025	Miin khawvêl hi a pumin nei sela , intiboralin emaw intichhe si sela , a tân eng nge sâwt ang ?
42009026	Tu pawh keimah leh ka thu zahpui apiang , Mihring Fapa hian ama ropuina nên , a Pa ropuina nên , a vântirhkoh thianghlimte ropuina nên a lo kal hunah chuan , chu mi chu a rawn zahpui ang .
42009027	Dik takin ka hrilh a che u , heta dingho a ṭhente hi , Pathian ram an hmuh hma loh chuan thihna tem tawp lo tûr an awm , ” a ti a .
42009028	Tin , heti hi a ni a , chûng thusawi achin ni riat emaw laiah , Isuan Petera te , Johana te , Jakoba te chu a hruai a , ṭawngṭai tûrin tlângah a kal chho va .
42009029	Tin , a ṭawngṭai laiin a hmêl awmzia chu a lo danglam a , a silhfênte chu a lo vâr a , mi ênkhalh theiin a lo awm ta a .
42009030	Tin , ngai teh , mi pahnih amah nên an inbia a , chu mite chu Mosia leh Elija an ni a ;
42009031	ropuinaa inthuamin an inlâr a , Jerusalem khuaa a thih tleitlâkna tûr thu an sawi a .
42009032	Petera leh a ṭhiante erawh chu an muthlu a ; tin , an harh veleh a ropuizia leh a hnêna mi pahnih ding chu an hmu ta a .
42009033	Tin , heti hi a ni a , chu mite chuan Isua an ṭhen dâwn laiin , Peteran Isua hnênah , “ Zirtîrtu , kan tân heta awm hi a ṭha e ; bâwktê pathum kan khawh ang e ; i tân pakhat , Mosia tân pakhat , Elija tân pakhat , ” a ti a - a thusawi pawh hre lovin .
42009034	Tin , chûng thu chu a sawi laiin chhûm a lo zîng a , anmahni a hliah ta a ; chhûmah chuan an luh laiin an hlau va .
42009035	Tin , chhûmah chuan aw a lo chhuak a , “ Hei hi ka Fapa , ka thlana chu a ni , ama thu ngai rawh u , ” a ti a .
42009036	Tin , aw chu a reh veleh Isua chu amah chauhvin an hmu ta a . Tin , an ngawi reng a , chûng lai vêl chuan an thil hmuh chu tu mah eng mah an hrilh lo .
42009037	Tin , heti hi a ni a , a tûkah tlâng ata chu an chhuk hnu chuan , mipui tam takin amah chu an lo hmuak a .
42009038	Tin , ngai teh , mipui zîngah chuan mi pakhat a au va , “ Zirtîrtu , ka fapa en tûrin ka ngên a che , ka fapa neih chhun a ni si a .
42009039	Ngai teh , ramhuaiin a man ṭhîn a , a au chhuak thut ṭhîn ; tichuan , a chilphuante tla khawpin a sawisa ṭhîn a , nasa taka tihthitlinin a kalsan ṭâwk ṭhîn .
42009040	Tin , i zirtîrte hnênah hnawt chhuak tûrin ka ngên a ; an thei si lo va , ” a ti a .
42009041	Tin , Isuan , “ Ṭhangthar rinna nei lova tihmawhte u , eng chen nge in hnênah ka awm anga , ka ngaihtheih ang che u ? I fapa chu hetah rawn hruai rawh , ” a ti a , a chhâng a .
42009042	Tin , a lo kal laiin ramhuai chuan a titlu vak a , nasa takin a sawisa ta a . Nimahsela , Isuan ramhuai bawlhhlawh chu a hau va , naupang chu a tidam a , a pa hnênah chuan a kaltîr leh ta a .
42009043	Tin , mi zawng zawng chuan Pathian ropuizia chu mak an ti hle a . Chutichuan , mi zawng zawngin a thiltih zawng zawng chu mak an tih lai chuan Isuan a zirtîrte hnênah ,
42009044	“ Hêng thu hi in bengah lût rawh se : Mihring Fapa hi mihringte kutah mantîrin a awm dâwn si a , ” a ti a .
42009045	Nimahsela , a thusawi chu a ngaihna an hre lo va , an hriat theih loh nân a inthup a ni , a thusawi chu amah lah an zâwt ngam si lo va .
42009046	Tin , “ Kan zîngah tu nge ropui ber ang ? ” tiin an lo inhnial a .
42009047	Tichuan , Isuan an rilrua an ngaihtuah chu a hria a , naupang tê a kai a , a sîrah a dintîr a ,
42009048	an hnênah , “ Tu pawh ka hming avânga he naupang tê hi lâwm apiang chu keimah mi lâwm an ni ang ; tu pawh kei mi lâwm apiang chu mi tîrtu lâwm an ni ang ; in zavaia zînga tê ber hi a ni ropui ni , ” a ti a .
42009049	Tin , Johana chuan , “ Zirtîrtu , tu emaw i hminga ramhuaite hnawt chhuak kan hmu a , kan zuinaah che a tel ve loh avângin kan khap ta asin le , ” a ti a .
42009050	Isua erawh chuan a hnênah , “ Khap tawh suh u ; tu pawh nangni dodâl lo chu in lama ṭang an ni si a , ” a ti a .
42009051	Tin , heti hi a ni a , amah hruai chhoh a hun dâwnin , Jerusalem khuaa kal tumin a hawi tlat a ,
42009052	a hmaah a zirtîrte a tlântîr a ; tin , an kal a , amah lo buatsaihsak tûrin Samari mite khaw pakhatah an lût a .
42009053	Tin , a mitmei chu Jerusalem khaw lam pana a lan avângin amah an lo lâwm lo .
42009054	Tichuan , a zirtîr Jakoba leh Johana chuan chu chu an hriat veleh , “ Lalpa , hêngho kan vek nân hian vân ata mei ko thla ila rem i ti em ? ” an ti a .
42009055	Ani erawh chu a lehhawi a , a kamkhat a .
42009056	Tin , khaw dangah an kal ta a .
42009057	Tin , kalkawnga an kal laiin tuin emaw a hnênah , “ I kalna apiangah ka zui ang che , ” a ti a .
42009058	Tin , Isuan a hnênah , “ Sihalten kua an nei a , chunglêng savate pawhin bu an nei a , Mihring Fapa erawh hi chuan a lu nghahna a nei lo , ” a ti a .
42009059	Tin , mi dang hnênah , “ Mi zui rawh , ” a ti a . Nimahsela , ani chuan , “ Lalpa , ka pa mi vuitîr zet rawh , ” a ti a .
42009060	Isua erawh chuan a hnênah , “ Mitthiin anmahni mitthi chu vui rawh se ; nang chuan Pathian ram thu va hril darh zâwk rawh , ” a ti a .
42009061	Tin , mi dang pawhin , “ Lalpa , ka zui ang che ; amaherawhchu , ka ina mite ṭawng ṭhain mi thlahtîr zet rawh , ” a ti a .
42009062	Tin , Isuan a hnênah , “ Tu pawh leilehnaa kut nghata hnung lam en chu , Pathian ram mi ni tlâk a ni lo ve , ” a ti a .
42010001	Tin , chumi zawhah chuan Lalpan mi dang sawmsarih a ruat a , a kalna tûr khaw tinah leh hmun tinah , a hmaah pahnih zêlin a tîr a .
42010002	Tin , an hnênah , “ Buh seng tûr a tam hle a ; nimahsela , a thawktute an tlêm ; chutichuan , a buh seng tûra thawktu tûrte tîr tûrin buh Neitupa hnênah chuan ngên rawh u .
42010003	“ Kal rawh u ; ngai teh u , chinghne zînga berâmno awm angin ka tirh che u hi .
42010004	Tangka ip te , iptê te , pheikhawk te keng suh ula , kalkawngah tu mah chibai bûk suh u .
42010005	Tin , in luhna in apiangah a hmasa berin , ‘ He inah hian thlamuanna thleng rawh se , ’ ti ang che u .
42010006	Tin , chutah chuan thlamuanna fa a awm chuan , in thlamuanna thu chu a chungah a awm reng ang ; a awm loh erawh chuan in chungah a lo kîr leh ang .
42010007	Chumi inah chuan awm reng ula , an pêk apiang che u eiin bâr ang che u ; hnathawktu chu hlawh hmu tlâk a ni a . In tinah kal lâwr suh ang che u .
42010008	“ Tin , khua in luhna apiangah an lawm che u chuan , an hlui apiang che u chu ei ang che u ;
42010009	an khuaa damlo awmte pawh tidam ula , an hnênah , ‘ Pathian ram in kiangah a lo thleng ta , ’ ti ang che u .
42010010	Khua in luhna apiangah an lawm loh che u erawh chuan , an kawtthlêrahte kal chhuak ula ,
42010011	‘ In khaw vaivut kan kephaha kai pawh hi in chungah kan tah fai hi ; nimahsela , Pathian ram in kiangah a lo thleng ta tih hi hre rawh u , ’ ti ang che u .
42010012	Ka ti a che u , chumi niah chuan chumi khuate tuar tûr ai chuan Sodom khaw tuar tûr chu a zia a awm zâwk ang .
42010013	“ Korazin , i chung a pik e ! Bethsaida , i chung a pik e ! Nangmahnia thil mak tak tihte kha Tura leh Sidon khuaa tih ni sela , saiip puan sina vut zînga ṭhuin an sim daih tawh ang .
42010014	Nimahsela , ngaihtuah niah chuan nangni tuar tûr ai chuan Tura leh Sidon khaw tuar tûr chu a ziaawm zâwk ang .
42010015	Tin , nang Kapernaum , vân thlengin chawimawi i ni dâwn em ni ? Mitthi khaw thlenga nam thlâk asin i nih dâwn .
42010016	“ Tu pawh nangni thu ngai chu keima thu ngai a ni e ; tu pawh a duh lo che u chu kei mi duh lo a ni e ; tu pawh kei mi duh lo chu mi tîrtu duh lo a ni e , ” a ti a .
42010017	Tin , sawmsarihte chu lâwm takin an lo hâwng a , “ Lalpa , ramhuaite pawh i hming avângin kan thu thuin an awm , ” an ti a .
42010018	Tin , ani chuan an hnênah , “ Ṭêk anga Setana vân aṭanga a lo tla kha ka hmu asin .
42010019	Ngai teh u , rûlte , khawmualkaikuangte rah theihna thu ka pe che u a ; eng mahin a tina tawp lo vang che u .
42010020	Nimahsela , ramhuaite in thu thua an awm avâng hian lâwm suh u ; vâna in hming ziak a nih avângin lâwm zâwk rawh u , ” a ti a .
42010021	Tin , chumi lai tak chuan Isua chu Thlarau Thianghlimah a lâwm êm êm a , “ Aw ka Pa , lei leh vân Lalpa , nangin mi fing leh mi bengvârte hnênah hêng thu hi i zêpa , nausênte hnêna i puan avâng hian ka fak a che ; a ni , ka Pa , chutiang tih chu i ngaihin a ṭha a ni .
42010022	Ka Pain engkim mi kawltîr tawh , Fapa chu tu nge a nih , Pa lo chuan tu mân an hre lo ; Pa pawh chu tu nge a nih , Fapa leh an hnêna Fapain a puan duhnate chauh lo chuan tu mân an hre lo , ” a ti a .
42010023	Tin , zirtîrte lam a hawi a , a rûkin , “ In thil hmuhte hi a hmuhna mitte chu a vânnei e !
42010024	Ka ti a che u , zâwlnei tam tak leh lal tam takte pawhin in thil hmuhte hi hmuh an châk ṭhîn a ; nimahsela , an hmu si lo ; benga in hriatte pawh hi hriat an châk ṭhîn a ; nimahsela , an hre si lo a ni , ” a ti a .
42010025	Tin , ngai teh , dân hretu tu emaw a ding a , amah fiah nân , “ Zirtîrtu , chatuana nun neihna tûrin engtin nge ka tih ang ? ” a ti a .
42010026	Tin , ani chuan a hnênah , “ Dân lehkhabuah eng nge inziak ni ? Chutah chuan eng nge i chhiar ṭhin ? ” a ti a .
42010027	Tin , ani chuan , “ ‘ Lalpa i Pathian chu i thinlung zawng zawngin , i thlarau zawng zawngin , i chakna zawng zawngin , i rilru zawng zawngin i hmangaih tûr a ni , ’ ‘ Nangmah i inhmangaih angin i vêngte pawh i hmangaih tûr a ni , ’ tih hi , ” a ti a , a chhâng a .
42010028	Tin , ani chuan a hnênah , “ I chhâng dik zet mai e ; chutiang chuan ti la , i nung ang , ” a ti a .
42010029	Ani erawh chuan thiam inchantîr a tum a , Isua hnênah , “ A nih leh , ka vêngte chu tute nge ni ? ” a ti a .
42010030	Isuan a chhâng a , “ Tu emaw Jerusalem khua aṭangin Jeriko khuaah a zuk kal dâwn a , suam hmangte a tâwk hlauh va , chu mite chuan a silhfên an hlihsak vek a , an vaw nek a , thi lek lekin an kalsan ta a .
42010031	Tin , puithiam tu emaw chumi kawngah chuan a zuk kal kher a , a hmuh veleh kawng sîr lehlamah a hêl ta mai a .
42010032	Tin , chutiang bawkin Levia chi mi pakhat pawhin , chumi hmun chu a lo thleng a , a hmuh veleh kawngsîr lehlamah a hêl ve ta mai a .
42010033	Amaherawhchu , Samari rama mi tu emaw a zin kalin a awmna chu a lo thleng a , a hmuh veleh a khawngaih êm êm a ,
42010034	a hnênah a va kal a , a pemahte chuan hriak leh uain a leih a , a tuam a , ama sa chungah a chuantîr a , khualbûkah a kalpui a , a enkawl ta a .
42010035	Tin , a tûkah chuan duli pahnih a phawrh a , khualbûk vêngtu hnênah a pe a , ‘ Lo enkawl la , hemi bâka i sên zawng chu ka lo kîr leh hunah ka rawn rûl leh ang che , ’ a ti a .
42010036	“ Chu mite pathum zîngah chuan , suam hmangho tâwka vêngte chu tu ber nge nia i rin ? ” a ti a .
42010037	Tin , ani chuan , “ A khawngaihtu chu , ” a ti a . Tin , Isuan a hnênah , “ Nang pawh chu ang bawk chuan va ti ve rawh , ” a ti a .
42010038	Tin , an zin pahin khaw engah emaw a lût a ; tin , hmeichhe pakhat a hming Marthiin a lo thleng a .
42010039	Chu mi chuan laizâwn pakhat a nei a , a hming chu Mari a ni a , chu mi chu Lalpa ke bulah a ṭhu a , a thu a ngaithla a .
42010040	Marthi erawh chu rawngbâwl ngawtin a buai hle a ; tichuan , a hnênah a lo kal a , “ Lalpa , ka laizâwnnun keimah chauh rawngbâwl tûra mi thlahthlam hi pawi i ti lo vem ni ? Mi pui tûrin ti rawh khai , ” a ti a .
42010041	Tin , Lalpan , “ Marthi , Marthi , thil tam tak i ngaihtuah a , i buai a nih hi ;
42010042	thil pakhat chauh a pawimawh e : Marin chan ṭha chu a thlang a , chu chu lâk sak tûr a ni lo ve , ” a ti a , a chhâng a .
42011001	Tin , heti hi a ni a , Isua khawii hmunah emaw a ṭawngṭai a , a ṭawngṭai zawh chuan a zirtîr pakhatin a hnênah , “ Lalpa , ṭawngṭai dân Johanan a zirtîrte a zirtîr ang khân min zirtîr ve ta che , ” a ti a .
42011002	Tin , ani chuan an hnênah , “ In ṭawngṭai chuan heti hian ti ang che u , ‘ Kan Pa , I hming zahawm rawh se . I ram lo thleng rawh se .
42011003	Ni tin kan ei khawpin chaw min pe ang che .
42011004	Kan sualte min ngaidam ang che , Keini pawhin kan englo bâte zawng zawng kan ngaidam ṭhîn a ni . Thlêmnaah min hruai lût suh ang che , ’ ”
42011005	Tin , amah vêkin an hnênah , “ In zîngan tuin emaw ṭhian nei sela , zanlaiah a hnêna kalin , ‘ ṭhiana , chhangpêr pathum mi pûktîr rawh ;
42011006	ka ṭhian zinin mi rawn tlawh a , a hmaa hlui tûr eng mah ka nei si lo , ’ ti sela ;
42011007	in chhûnga miin , ‘ Mi tibuai suh ; tûnah zawng kawng khâr a ni a , ka fate pawh ka hnênah khumah an mu tawh a ; thovin ka va pe thei lo va che , ’ tiin chhâng sela ;
42011008	ka ti a che u , a ṭhian a nih avângin thovin a va pe lo na a , a dîl ngut ngut avângin thovin a duh zât apiang a va pe ang .
42011009	“ Chutichuan , ka ti a che u , dîl rawh u ; tichuan , an pe ang che u ; zawng rawh u ; tichuan in hmu ang ; kik rawh u ; tichuan , an hawnsak ang che u .
42011010	Tu pawh a dîl apiang chuan an hmu ṭhîn a , tu pawh a zawng chuan an hmu ṭhîn a , tu pawh a kik chu an hawnsak dâwn a ni .
42011011	Nangniho zînga pa hi , a fapain chhangpêr dîl sela , tu nge lung pe ang ? A nih leh , sangha dîl sela , tu nge sangha aiah rûl pe ang ?
42011012	A nih leh , artui dîl sela , khawmualkaikuang a pe ang em ni ?
42011013	Chutichuan , nangni mi sual mahin in fate thil ṭha pêk nachâng in hriat chuan , in Pa vâna mi chuan a dîltute chu Thlarau Thianghlim a va pe dâwn êm ! ” a ti a .
42011014	Tin , Isuan ramhuai ṭawngtheilo pakhat a hnawt chhuak a . Tin , heti hi a ni a , ramhuai chu a chhuah veleh ṭawngtheilova chu a lo ṭawng ta a ; tichuan , mipui chuan mak an ti hle a .
42011015	Nimahsela , a ṭhen chuan , “ Ramhuai lal Beelzebula avângin alâwm ramhuaite a hnawh chhuah ṭhin ni , ” an ti a .
42011016	Tin , a ṭhenin amah fiah nân vân ata chhinchhiahna an dîl a .
42011017	Ani erawh chuan an ngaihtuahte chu a lo hria a , an hnênah , “ Khawii ram pawh mahni indo apiang an boral ṭhîn ; chhûngkhat pawh mahni indo chu an boral ṭhîn .
42011018	Setana pawh mahni a indo chuan , a ram engtin nge a din chhuah ang ? ‘ Beelzebula avângin ramhuaite a hnawt chhuak , ’ mi ti si a .
42011019	Tin , kei hi Beelzebula avânga ramhuaite hnawt chhuak ṭhîn ka lo nih chuan , in faten tu vângin nge an lo hnawh chhuah ṭhin le ? Chuvângin , anni chu nangmahni ngaihtuahtu tûrte an ni ang .
42011020	Amaherawhchu , kei hian Pathian kutzung avânga ramhuaite hnawt chhuak ṭhîn ka nih chuan , Pathian ram in hnênah a lo thleng tawh a ni ang .
42011021	“ Mi chak chuan hriam famkim kenga a in a vên chhûng zawng , a sum chu him takin a awm reng ṭhîn ;
42011022	nimahsela , a aia chak zâwkin a rawn beiha , a hneh hun chuan a inrinna râlthuam famkim chu a chhuhsak a , a sum a lâksak chu a sem darh ṭhîn .
42011023	Tu pawh ka lama ṭang lo chu mi do a ni ; tu pawh mi lâk khâwmpui lo chuan a tidarh a ni .
42011024	“ Ramhuai bawlhhlawh chu , mi kawchhûng ata a chhuahin , chawlhna zawngin tui awm lohna hmunahte a vâk a vâk ṭhîn a ; tin , chawlhna rêng rêng a hmu lo va , ‘ Ka chhuahna inah khân ka kîr leh mai ang , ’ a ti a ;
42011025	tin , a va thlen chuan phiah faia chei mawiin a hmu a .
42011026	Chu veleh a va kal a , amah aia sual zâwk ramhuai dang pasarih a rawn hruai a , chutah chuan an lût a , an awm reng ṭhîn a ; chu mihringa awmze hnuhnûng chu a hmasa aiin a lo ṭha lo zâwk ṭhîn a ni , ” a ti a .
42011027	Tin , heti hi a ni a , chûng thute chu a sawi laiin , mipui zîngan hmeichhia tu emaw a lo au chhuak a , a hnênah , “ I paina pum chu a hamṭha e , i hnute hnêk pawh , ” a ti a .
42011028	Ani erawh chuan , “ A ni ; nimahsela Pathian thu hriaa zâwmte hi mi hamṭha an ni zâwk e , ” a ti a .
42011029	Tin , mipuite chu a hnêna an rawn inkhâwm laiin Isuan , “ Tûnlai chhuante hi chhuan sual an ni ; chhinchhiahna an zawng a ; nimahsela , Jona chhinchhiahna chauh lo chu an hnênah chhinchhiahna rêng rêng pêk a ni lo vang .
42011030	Jona chu Ninevi khuaa mite tân chhinchhiahna a lo ni ang khân , Mihring Fapa pawh tûnlai chhuante tân hian chhinchhiahna a la ni ang .
42011031	“ Chhim lam lalnu kha , ngaihtuah hunah chuan tûnlai chhuante hnênah hian a tho ve ang a , thiam loh a chantîr ang ; Solomona fin ngaithla tûr mahin kâwlkil ata a lo kal si a ; ngai teh u , Solomona aia ropui zâwk hetah hian a awm asin .
42011032	“ Ninevi khuaa mite chu , ngaihtuah hunah chuan , tûnlai chhuante hnênah hian an ding ve ang a , thiam loh an chantîr ang , Jona thuhril avângin an sim si a ; ngai teh u , Jona aia ropui zâwk hetah hian a awm asin .
42011033	“ Tu mân khâwnvâr an hâlin in hnuai pûkah an dah ngai lo , hrai hnuaiah an dah ngai hek lo , mi lûtte chuan a êng an hmuh theih nân , a dahnaah chuan an dah zâwk ṭhîn a ni .
42011034	“ I taksa khâwnvâr chu i mit a ni ; i mit a fîm chuan i taksa pawh a pumin a êng chhuak ṭhîn ; a chhiat erawh chuan i taksa pawh a thim zo vek ṭhîn .
42011035	Chutichuan , i chhûnga êng awm chu thim a lo ni dah law maw , fîmkhur rawh .
42011036	Chutichuan , taksa hi khawi lai mah thim lova a puma a ên chhuah chuan , khâwnvâr êng nasa takin a ên che angin a êng chhuak vek ang , ” a ti a .
42011037	Tin , a sawi laiin Pharisai pakhatin amah chu a hnêna chaw eiah a sâwm a ; tichuan , a lût a , chaw a kîl a .
42011038	Tin , Pharisai chuan a chaw kîl chu a hmuhin , chaw ei hmaa kut a sil lo chu mak a ti hle a .
42011039	Tin , Lalpa chuan a hnênah , “ Nangni Pharisaite chuan no leh thlêng pâwn lam chu in sil fai ṭhîn tak a ; in kawchhûng lam erawh chu hlêprûk leh sualin a khat si a .
42011040	Mi âte u , pâwn lam siamtuin chhûng lam pawh a siam lo vem ni ?
42011041	Nimahsela , a chhûnga thil awm chu mi rethei hnêna pêk atân hmang rawh u ; tichuan , ngai teh u , in tân engkim a thianghlim tawh a ni .
42011042	“ Nangni Pharisaite u , in chung a pik e ! Pudina te , pârdi te , thlai tinrêng te sâwma pakhat in pe ṭhîn a , felna leh Pathian hmangaihna chu in ngaihthah si ṭhîn ; nimahsela , chûng chu asin in tih tûr ni , a dangte chu tih ṭhulh chuang lovin .
42011043	Nangni Pharisaite u , in chung a pik e ! Inkhâwmna inah ṭhutphah tha berte leh , dâwr hmuna chibai bûkte in ngaina si ṭhîn a .
42011044	In chung a pik e ! Thlân tih hriat loh , a chunga hre lova mi an kal ṭhinna ang chu in ni e , ” a ti a .
42011045	Tin , dân hretu pakhatin a hnênah , “ Zirtîrtu , hêng thu i sawi hi keini pawh min hau i nih hi , ” a ti a , a chhâng a .
42011046	Tin , ani chuan , “ Dân hretute u , nangni pawh in chung a pik e ! Thil phurh hrehawm takte mite in bel ṭhîn a , nangni chuan phurte chu in kutzungṭang pakhat pawhin in khawih ngai si lo .
42011047	In chung a pik e ! Zâwlneiho thlân inte in sa ṭhîn a , in thlahtute thah an ni si a .
42011048	Chutichuan , in thlahtute thiltihte chu in hriatpuiin in remtihpui a ni ; annin an that a , nangnin an thlân inte in sa si a .
42011049	Chuvângin , Pathian finna pawhin , ‘ An hnênah zâwlneite leh tirhkohte ka tîr ang a , a ṭhen an that ang a , a ṭhen an tiduhdah ang ;
42011050	chutichuan , Abela thisen chhuah achin Zekaria , maichâm leh biak in inkâra thia thisen chhuak thleng khân , zâwlnei zawng zawng thisen leilung pian tirh ata chhuak chu , tûnlai chhuante chungah hian phuba an la thei ang , ’ a tih kha . A ni , ka hrilh a che u , tûnlai chhuante chungah hian phuba an la ang .
42011051	
42011052	Nangni dân hretute u , in chung a pik e ! Finna chabi chu in kal bopui a ; nangni lah in lût si lo va , mi lût tûrte pawh in khap si a , ” a ti a .
42011053	Tin , chuta ta a chhuah chuan , lehkhaziaktute leh Pharisaite chuan amah chu an tai ta rân a , thu tinrêng an sawi luihtîr a ,
42011054	a ṭawng sual hlauhva man tumin an châng reng a .
42012001	Chutih chhûnga mipui sâng tam tak , inrap nûlh nûlh khawp hial an rawn inkhâwm chuan , Isuan a hmasa berin a zirtîrte hnênah , “ Pharisaite dawidim , vervêkna lakah chuan fîmkhur rawh u .
42012002	“ Lang lo tûra thuhrûk eng mah a awm lo va , hriat loh tûra zêp rûk eng mah a awm hek lo .
42012003	Chuvângin , thima in sawi apiang kha êngah an la hria ang a ; pindan chhûngrila beng bula in thusawi kha , in chunga chuangin an la tlângaupui ang .
42012004	Tin , ka ṭhiante u , ka hrilh a che u , taksa tihluma , chumi hnua eng mah dang ti leh thei tawh lote chu hlau suh ang che u .
42012005	Amaherawhchu , tu nge in hlauh tûr ka hrilh lâwk ang che u : a tihhlum hnu pawha Gehenna-a paih theihna thu neia chu hlau rawh u ; a ni , ka hrilh a che u , amah mawlh chu hlau rawh u .
42012006	Chawngzawng panga dâr tangka pahnihin an hralh ṭhîn lo vem ni ? Nimahsela , an zînga pakhat mah Pathianin a hmaih ngai si lo .
42012007	In samzaite lam pawh hi chhiar vek a ni asin . Hlau suh u ; chawngzawng tam tak aiin in hlu zâwk a ni .
42012008	“ Tin , ka hrilh a che u , mite hmaa mi ṭan apiang , Pathian vântirhkohte hmaah Mihring Fapain a ṭan ve ang .
42012009	Nimahsela , mite hmaa mi phat chu , Pathian vântirhkohte hmaah phat a ni ve ang .
42012010	Tin , Mihring Fapa sawisêl apiang chu , an sawisêlna chu ngaihdamsak a ni ang ; Thlarau Thianghlim meuh sawichhia erawh chu , a sawichhiatna chu ngaihdamsak a ni lo vang .
42012011	“ Tin , inkhâwmna ina mite , lalte , hotute hmaa an hruai hunah che u chuan , ‘ Engtin nge , eng thuin nge ka chhân ang , eng thu nge ka sawi ang ? ’ tiin lungkham suh ang che u ;
42012012	chutih hun takah chuan eng nge in sawi tûr rem , Thlarau Thianghlimin a hrilh ang che u , ” a ti a .
42012013	Mipui zînga tu emawin Isua hnênah , “ Zirtîrtu , ka u hnênah ro mi sem ve tûrin hrilh rawh , ” a ti a .
42012014	Nimahsela , ani chuan a hnênah , “ Mihring , nangni chungah tuin nge rorêltuah leh sum semtuah mi siam ? ” a ti a .
42012015	Tin , an hnênah , “ Fîmkhur ula , awhna rêng rêng lakah chuan invêng rawh u ; sum ngah hi mihring dam chhan a ni lo ve , ” a ti a .
42012016	Tin , an hnênah tehkhin thu a sawi a : “ Mi hausa tu emaw a lo a hlâwk êm êm a ;
42012017	tichuan , a inngaihtuah a , ‘ Engtin nge ka tih ang aw ? Ka buh leh bâl dah khâwmna ka nei si lo va , ’ a ti a .
42012018	Tin , ‘ Heti hian ka ti teh ang : ka buh inte ka ṭhiat ang a , a aia lianin ka sa ang a ; chutah chuan ka buh leh ka sum zawng zawng ka dah khâwm ang .
42012019	Tin , ka thlarau hnênah , “ Thlarau , kum tam tak chhûng atân sum tam tak i khâwl hi ; châwl la , eiin bâr la , hlim takin awm rawh , ” ka ti ang , ’ a ti a .
42012020	Nimahsela , Pathianin a hnênah , ‘ Mi â , zâninah hian i thlarau an lâksak dâwn che a ni ; i thil deh chhuahte kha tu ta nge ni ta ang le ? ’ a ti a .
42012021	Mahni tâna sum khâwla , Pathian lama ngah si lo chu , chuti chu a ni ṭhîn , ” a ti a .
42012022	Tin , a zirtîrte hnênah , “ Chuvângin , ka hrilh a che u , ‘ Eng nge ka ei ang aw ? ’ tiin in nunna thu leh , ‘ Eng nge ka silhin ka fên ang aw ? ’ tiin in taksa thu lungkham suh u .
42012023	Ei tûr aiin nunna a thupui zâwk a ni , silhfên ai pawhin taksa a thupui zâwk a ni .
42012024	Choâkte hi ngaihtuah rawh u , buh an tuh lo va , an ât hek lo ; zêm te , buh in te pawh an nei lo ; nimahsela , Pathianin a châwm si a ; nangni chu savate ai chuan in hlut zâwkzia mai chu !
42012025	Tin , nangni zîngah lungkham avângin tuin nge mahni dung lam tawng khata tisâng chuang thei ?
42012026	Hemi tê mah ti thei lo che ua , engati nge thil dang in lungkham ṭhin ?
42012027	“ Tûktinpâr ṭhan zia hi ngaihtuah rawh u ; hna an thawk lo , la pawh an kai hek lo ; nimahsela , ka hrilh a che u , Solomona meuh pawh a ropuina zawng zawnga a inthuam khân , hêng tûktinpâr pakhat tluk pawh hian cheiin a awm lo .
42012028	Chutichuan , ram hnim , vawiin anga nung , a tûka thuka tuah leh mai tûr mah Pathianin chuti kauva a chei chuan , aw , nangni rin tlêmte u , chumi ai chuan silhfên a va pe dâwn che u êm !
42012029	“ Tin , in ei tûr te , in in tûr te zawng suh u ; tuilairap angin awm pawh awm suh u .
42012030	Khawvêla hnam tinin chûng thil zawng zawng chu an zawng ṭhîn a ni ; chûng chu in mamawh tih in Pain a hre reng si a .
42012031	Ama ram zawng zâwk rawh u ; tichuan , chûng thil pawh chu a pêk belhchhah dâwn che u nia .
42012032	Pâwl tlêmte u , hlau suh u ; ram pêk che u hi in Pa lâwm zâwng tak a ni .
42012033	“ In neih apiang hralh ula , mi retheite hnênah pe rawh u ; vânah rûkru kal lohnaah , sûlrûl ei chhiat lohnaah chuan tangka ip hlui thei lo te , sum ral thei lo te insiam rawh u .
42012034	In ro awmna apiangah in rilru pawh a awm dâwn si a .
42012035	“ Puan veng rengin , in khâwnvâr pawh alh rengin awm ula ;
42012036	miin an pu lawi chaw ei , a lo haw huna kawngkhâr a rawn kik veleha lo hawn thei nghâl tûra an lo nghâk reng ang hian awm rawh u .
42012037	An pu a lo kal hunah bawih lo nghâk reng a hmuhate chu an eng a thâwl ang ; tihtakmeuhvin ka hrilh a che u , ani chuan a puan a rawn veng ang a , anmahni chu chaw kîlin a ṭhuttîr ang a , an rawng a rawn bâwl ang .
42012038	Zanlaiah emaw , thawh hunah emaw a lo kala , chutianga a rawn hmuh chuan chûng bawihte chu an eng a thâwl ang .
42012039	Amaherawhchu , hei hi hre rawh u , rûkru a lo kal hun tûr in neituin hria sela , a vêng ang a , a in a reh pawhtîr lo vang .
42012040	Nangni pawh inring rengin awm rawh u , in rin loh hunah Mihring Fapa a lo kal dâwn si a , ” a ti a .
42012041	Tin , Peteran , “ Lalpa , he tehkhin thu hi keimahni chauh nge min hrilh , mi zawng zawng ? ” a ti a .
42012042	Tin , Lalpan , “ Sum enkawltu rinawm , fing tak , a puin a hun apianga an chaw chan tûr semsak tûrin , a chhûngte chunga hotua a siam tûr chu tu ber nge ni ang le ?
42012043	A pu a lo kal hunah bawih chutiang tia a rawn hmuha chu a eng a thâwl ang .
42012044	Dik takin ka hrilh a che u , a neih zawng zawng chunga hotuah a siam ang .
42012045	Amaherawhchu , chu bawih chuan a rilruin , ‘ Ka pu a lo kal lawk dâwn lo ve , ’ tiin bawihnute , bawihpate lo vêl sela , eiin bârin lo rui ta sela ;
42012046	chu bawiha pu chu a rin loh niah , a hriat loh laiin a lo kal ang a , bung hnihah a rawn chhuah ang a , mi rinawm lote chan ang a chantîr ang .
42012047	Bawih , a pu duh zâwng hre reng chunga lo inring si lova , a pu duh zâwng ang pawha ti lo chu vawi tam tak an vua ang .
42012048	Amaherawhchu , hre lo chunga vuakna khawp thil ti chu vawi tlêm tê an vua ang . Tu pawh tam tak an pêka hnênah chuan tam tak an phût ang , tu pawh tam tak an kawltîra hnênah chuan tam deuh an phût ang .
42012049	“ Khawvêlah mei thlâk thla tûra lo kal ka ni ; tûnah pawh kâng tawh pang sela ka va ti êm !
42012050	Nimahsela , baptisma chan tûr ka nei , chumi tleitlâk hma loh chu ka thaw a va ipik êm !
42012051	Khawvêla rem lêntîra lo kal emaw mi ti elo ? Hnai lo ve , ka hrilh a che u , do lentîr tûra lo kal zâwk ka ni ;
42012052	tûn hnuah chuan chhûng khatah mi panga an indo vang , pathumin pahnih , pahnihin pathum .
42012053	An indo vang a , pain a fapa , fapain a pa ; nuin a fanu , fanuin a nu ; piin a mo , movin a pi , ” a ti a .
42012054	Tin , mipui hnênah pawh chuan , “ Thlang lama chhûm chhuak in hmuh chuan , ‘ Ruah a sûr dâwn , ’ in ti nghâl ṭhîn a ; tin , a lo ni ngei ṭhîn .
42012055	Tin , chhim thli tleh in hriat chuan , ‘ Thaw a sa dâwn e , ’ in ti ṭhîn a ; tin , a lo ni ngei ṭhîn .
42012056	Nangni vervêkte u , khawvêl leh vân awmzia pawh in hre fiah thiam si a , engati nge tûnlai thil hi in hriat fiah thiam loh hi ?
42012057	Engati nge nangmahnin a fel chu in ngaihtuah loh ?
42012058	“ Tin , rorêltu hmaa i khingpui nên in kal hunin , kal pahin a lakah fihlîmna mawlh zawng hrâm rawh ; chuti lo chuan , rorêltu chuan mi man hotu a mantîr ang chia , mi man hotu chuan tân inah a khung hlauh dah ang che .
42012059	Ka hrilh a che , dâr tangka derê tê pawh i tlâk kim hma loh chuan chuta ta chu i chhuak lo hul hual ang , ” a ti a .
42013001	Tin , chutih lai tak chuan tute emaw an lo awm a , chu mite chuan Galili rama mi , Pilatan an thisen an pathian biakna sa talhte zînga a telhsakate chanchin chu Isua an hrilh a .
42013002	Tin , ani chuan an hnênah , “ Chu Galili rama mite chu , chutiang thil an tuar avâng chuan , Galili rama mi zawng zawng aiin mi sual bîk niin in ring em ni ?
42013003	Ni suh e , ka hrilh a che u , nangni pawh in sim loh chuan chutiang bawkin in boral vek ang .
42013004	Tin , Siloam in sângin mi sâwm leh pariat a delh hlumte pawh kha , Jerusalem khuaa awmte zawng zawng aiin mi sual bîk niin in ring em ni ?
42013005	Ni suh e , ka hrilh a che u , nangni pawh in sim loh chuan chutiang bawkin in boral vek ang , ” a ti a , a chhâng a .
42013006	Tin , he tehkhin thu hi a sawi a : “ Tuin emaw a grêp huanah theipui kûng pakhat a nei a ; tin , a kûngah chuan a rah a rawn zawng a , pakhat mah a hmu lo va .
42013007	Tichuan , grêp hrui enkawltu hnênah , ‘ Ngai rawh , kum thum chhûng hian he theipui kûngah hian a rah ka va zawng ṭhîn a , pakhat mah ka hmu si lo ; kit rawh ; engati nge hmun pawh awha a awm reng ni ? ’ a ti a .
42013008	Tin , ani chuan a hnênah , ‘ Ka pu , kumin tal hi awm sela , a vêlin ka lai ang a , leiṭha ka vûr rih ang e ;
42013009	chumi hnua a rah chuan a ṭha ang a , a rah loh erawh chuan kit mai ang che , ’ a ti a , ” a ti a .
42013010	Tin , Chawlhniah ani chuan inkhâwmna in pakhatah a zirtîr a .
42013011	Tin , ngai teh , kum sâwm leh kum riat , ramhuai man , chak loh vei hmeichhe pakhat a awm ; chu mi chu a kûn reng a , amah chuan a ding ngîl thei tawp lo va .
42013012	Tin , Isuan a hmuh veleh a ko va , a hnênah , “ Hmeichhia , i chak lohna chuan a thlah ta a che , ” a ti a .
42013013	Tin , a chungah a kut a nghat a ; tichuan , thawklehkhatan a ngîl ta nghâl a , Pathian a fak ta a .
42013014	Tin , Isuan Chawlhnia mi a tihdam avângin inkhâwmna in hotu chu a thinur a , mipui chu a bia a , an hnênah , “ Mihring hnathawhna tûr ni ruk a awm alâwm ; chumi chhûng chuan lo kal ula , intidam rawh u , Chawlhnia lo kal lovin , ” a ti a .
42013015	Lalpa erawh chuan a hnênah , “ Nangni vervêkte u , Chawlhniah mahni sebâwng emaw , sabengtung emaw a chaw eina ata phelhin , tui in tûrin in hruai chhuak ṭheuh ṭhîn a ni lo vem ni ?
42013016	He hmeichhia hi Abrahama fanu a ni si a , ngai teh u , Setanan kum sâwm leh kum riat a man reng hi , Chawlhniah pawh hemi phuar hi han phelhsak lohzia em ni ? ” a ti a , a chhâng a .
42013017	Chûng thu a sawi lai chuan a hmêlmate zawng zawng chu an zak ta a ; mipui erawh chu a thil ropui tih zawng zawng avâng chuan an lâwm vek a .
42013018	Chutichuan , ani chuan , “ Pathian ram chu eng ang nge ni ? Eng nên nge teh pawh ka tehkhin ang ?
42013019	Anṭam chi fang khat miin a lâka , a huana a theha ang chu a ni ; chu chu a lo ṭo va , thing a lo ni a , chunglêng savate chu a zârahte chuan an riak a , ” a ti a .
42013020	Tin , “ Pathian ram chu eng nên nge ka tehkhin ang ? ” a ti leh a .
42013021	“ Dawidim hmeichhiain a lâka , chhangphut tehkhâwng thum zîngah , a zaa a thawh vek thlenga a phûma ang chu a ni , ” a ti a .
42013022	Tin , ani chuan zirtîr chung zêla Jerusalem khaw lam panin , khaw lian leh khaw tête a tlawh zêl a .
42013023	Tin , tuin emaw a hnênah , “ Chhandamte chu tlêm tê em an nih ? ” a ti a .
42013024	Tin , ani chuan an hnênah , “ Kawngka zîmah chuan luh tum hrâm rawh u ; ka hrilh a che u , mi tam takin luh an tum ang a , an lût thei si lo vang .
42013025	In neitu a thawha , kawng a khâr hnu chuan nangnin pâwna dingin , ‘ Lalpa , kawng min hawnsak rawh , ’ tia , kawngkhâr in rawn kik hunah , anin , ‘ Khawii lama mi nge in nih ka hre lo a che u , ’ tiin a chhâng ang che u a ;
42013026	chutih hunah chuan nangnin , ‘ I hmuhah pawh kan eiin kan bâr tawh kha , kan kawtthlêrahte pawh i zirtîr ṭhin kha , ’ in la ti ang .
42013027	Tin , anin , ‘ Ka hrilh a che u , khawii lama mi nge in nih ka hre lo ; nangni thil sual ti zawng zawngte u , ka hnên ata kal bo vek rawh u , ’ a la ti ang .
42013028	“ Abrahama te , Isaaka te , Jakoba te , zâwlnei zawng zawngte chu Pathian ram chhûnga awm in hmuha , nangni pâwna hnawh chhuah in nih in inhriat hunah , chutah chuan ṭah leh ha ṭhial chu a awm ang .
42013029	Tin , chhak leh thlang , chhim leh hmâr aṭangin an lo kal ang a , Pathian ramah an lo ṭhu ang .
42013030	Tin , ngai teh u , hnuhnûng berte pawh hmasa bera awm tûr an awm a , hmasa berte pawh hnuhnûng bera awm tûr an awm , ” a ti a .
42013031	Chutih lai tak chuan Pharisai tute emaw an lo kal a , a hnênah , “ Chhuak la , heta ta hi kal bo rawh ; Herodan tihhlum che a duh êm êm a ni , ” an ti a .
42013032	Tin , ani chuan an hnênah , “ Chu sihal hnênah chuan he thu hi va sawi rawh u : ‘ Ngai rawh , vawiinah nên , naktûkah nên ramhuaite ka hnawt chhuak ang a , nâte pawh ka tidam ang a , a tûk lehah ka zo vang . ’
42013033	Eng pawh ni rawh se , vawiinah nên , naktûkah nên , a tûk lehah nên ka kal zêl tûr a ni ; Jerusalem khaw pâwn lamah zâwlnei thih theih a ni lo ve , ” a ti a .
42013034	“ Aw Jerusalem , Jerusalem ! zâwlneiho thattu , i hnêna an rawn tirhte lunga lo dêng hlumtu ! Arpuiin mahni notê a thla hnuaia a awp khâwm angin , i fate vawi eng zât nge awp khâwm ka tum kha ! Nimahsela , in duh si lo .
42013035	En teh u , in in chu a ruaka hnutchhiah che uin a awm ta . Ka hrilh a che u , ‘ Lalpa hminga lo kal chu a eng a thâwl e , ’ in tih hma loh chuan mi hmu leh tawh lo vang , ” a ti a .
42014001	Tin , heti hi a ni a , Chawlhniah Pharisai hotu pakhat ina chaw ei tûra a kal chu an enthla reng a .
42014002	Tin , ngai teh , a hmaah chuan damlo vûng mi tu emaw a awm a .
42014003	Tichuan , Isuan dân hretute leh Pharisaite chu a bia a , an hnênah , “ Chawlhniin tihdam a thiang nge thiang lo ? ” a ti a .
42014004	Anni erawh chu an ngawi reng a . Tin , ani chuan damlo chu a chelh a , a tidam a , a kaltîr ta a .
42014005	Tin , an hnênah , “ Nangni zîngan in sabengtung emaw , sebâwng emaw tuichhunchhuahah tla sela , Chawlhni pawhin tu nge hnûk chhuak nghâl lo vang che u ? ” a ti a .
42014006	Chûng thu chu an chhâng thei lo leh bawk a .
42014007	Tin , an mi sâwmten ṭhutphah ṭha ber an thlan ṭhinzia a hmu a , an hnênah tehkhin thu a sawi ta a :
42014008	“ Lawi chaw ei tûrin tuin emaw a sâwm hunah che chuan , ṭhutphah ṭha berah ṭhu suh ang che ; chuti lo chuan , i aia mi ṭha zâwk a lo sâwm hlauh ang a ;
42014009	tichuan , a sâwmtu che chuan , ‘ He mi ṭhutna tûr hi kian rawh , ’ a rawn ti ang chia ; tin , nang zak takin ṭhutphah ṭha lo berah i ṭhu leh si ang .
42014010	An sâwm hunah che chuan , ṭhutphah ṭha lo berah ṭhu zâwk ang che ; chutichuan , a sâwmtu che a lo kal hunah i hnênah , ‘ ṭhiana , ṭhutphah ṭha deuhvah ṭhu rawh , ’ a ti thei ang che . Chutichuan , i chaw kîlpuite mit hmuhah chuan chawimawiin i awm ang .
42014011	Inngaihlu apiang an tlâwm ang a ; inngaitlâwm chu chawimawiin an awm ang , ” a ti a .
42014012	Tin , a sâwmtu hnênah pawh chuan , “ Chhûnah emaw , zânah emaw ruai i ṭheh hunin i ṭhiante , i unaute , i laichînte , i vêng hausate chu sâwm suh ang che ; chuti lo chuan , an sâwm ve leh ang chia , an rûl leh kher ang che .
42014013	Ruai i ṭheh hun chuan pachhiate , piangsualte , kebaite , mitdelte sâwm zâwk ang che ;
42014014	tichuan , chûng ang chuan rulhna tûr che an neih loh avângin i eng a thâwl ang ; mi felte thawhleh hunah rulh leh i ni dâwn si a , ” a ti a .
42014015	Tin , a chaw kîlpui tuin emaw chûng thu chu a hria a , a hnênah , “ Pathian rama chaw ei tûr chu an eng a thâwl e , ” a ti a .
42014016	Tin , ani chuan a hnênah , “ Mi tuin emaw zânah ruai ropui tak a ṭheh a , mi tam tak a sâwm a ;
42014017	tin , a ei hun chuan a mi sâwmte hnênah , ‘ Lo kal rawh u , tûnah engkim peih a ni ta e , ’ ti tûrin a bawih a tîr a .
42014018	Tin , an zain thu khat vuain chhuanlam an nei vek a . A hmasa berin a hnênah , ‘ Lo ka lei ta a , a enin ka kal a ṭûl a ni ; mi khawngaih la , mi han phatsak ang che , ’ a ti a .
42014019	Tin , mi dangin , ‘ Sebâwng tuak nga ka lei ta a , a chhia a ṭha fiahin ka kal dâwn a ; mi khawngaih la , mi han phatsak ang che , ’ a ti a .
42014020	Tin , mi dangin , ‘ Nupui ka nei ta a ; chuvângin , ka kal thei lo , ’ a ti a .
42014021	Tin , bawih chuan a pu hnênah chûng thu chu a va hrilh a . Tin , in neitu chu a thinur a , a bawih hnênah chuan , ‘ Chhuak la , kawthlêrahte , kâwmkârahte kal thuai thuai la , pachhiate , piangsualte , mitdelte , kebaite hetah rawn hruai lût rawh , ’ a ti a .
42014022	Tin , bawih chuan , ‘ Ka pu , i thu mi pêk ang khân ka ti tawh a ; nimahsela , hmun a la chuang ta fo , ’ a ti a .
42014023	Tin , a pu chuan bawih hnênah chuan , ‘ Chhuak la , lamlianahte , daiahte kal la , ka in khah nân mi han thlêm lût hrâm rawh .
42014024	Ka hrilh a che , mi ka sâwmte khân pakhat mahin ka ruaiṭheh an ei lo vang , ’ a ti a , ” a ti a .
42014025	Tin , mipui tam tak a hnênah an kal ve a ; tichuan , ani chu a hawi a , an hnênah ,
42014026	“ Tu pawh ka hnêna lo kal chuan , a pa te , a nu te , a nupui te , a fa te , a unau te , a farnu te , ama nun nên lam pawh a huat loh chuan ka zirtîr a ni thei lo vang .
42014027	Tu pawh mahni kraws pua mi zui lo apiang chu ka zirtîr a ni thei lo vang .
42014028	“ Nangni zîngah tu pawhin in sâng sak tum ula , a tîrah ṭhuin , sak zawhna khawp sum in neih leh neih loh hre tûrin , a man tûr chin tu nge chhût lo vang che u ?
42014029	Chuti lo chuan , lung phûm tawh zeta a sak zawh theih loh chuan , a en apiangin , ‘ He mi hian in a rel ting a , a sa zo thei si lo , ’ tiin an nuihsan dah ang e .
42014030	
42014031	“ Tin , lal tuin nge lal dang do tûra a kal dâwnin , a tîrah ṭhuin , mi sînghnih nêna amah do tûra lo kal chu , mi sîngkhat nên a tawh ngam dâwn leh dâwn loh mi râwn lo vang ?
42014032	Chuti a nih loh vêk leh , lal dang chu hla taka a la awm laiin , inremna lam thutiam dîl tûrin palai a tîr ang .
42014033	Chutiang bawkin nangni zîngah hian tu pawh , a neih zawng zawng kalsan lo apiang chu ka zirtîr a ni thei lo vang .
42014034	“ Chi hi a ṭha e ; nimahsela , chi pawh a dâk tawh chuan engin nge an tihal leh ang ?
42014035	Lei tân a ṭha lo vang a , êk dûr tân pawh a ṭha hek lo vang ; miin an paih chhuak ṭhîn . Tu pawh hriatna tûra beng nei chuan hre rawh se , ” a ti a .
42015001	Tin , chhiahkhawntute leh mi sual zawng zawngin a thu hre tûrin a kiang an rawn pan a .
42015002	Tin , Pharisaite leh lehkhaziaktute chu , “ He mi hian mi sualte a pâwl a , an hnênahte chaw a ei ve ṭhîn , ” tiin an phunnawi ve ve a .
42015003	Tichuan , anin an hnênah he tehkhin thu hi a sawi a ;
42015004	“ Nangni zîngah tu pawhin berâm za nei ula , an zînga pakhat hloh ang ula , thlalêrah sawmkua leh pakuate chu hnutchhiahin , a bo chu in hmuh leh hma loh zawng tu nge zawng lo vang che u ?
42015005	Tin , in hmuh leh chuan lâwm takin in kokiah in pu ṭhîn .
42015006	Tin , in in thlen veleh in ṭhiante leh in vêngte in ko khâwm a , an hnênah , ‘ Mi lâwmpui rawh u , ka berâm bo kha ka hmu leh ta e , ’ in ti ṭhîn .
42015007	Ka hrilh a che u , chutiang bawkin mi fel sawmkua leh pakua sim chuan tûr nei lote chungah ai chuan , mi sual pakhat sim chungah hian vâna mi an lâwm zâwk ang .
42015008	“ Tin , hmeichhia tu pawh duli sâwm neiin pakhat hloh ang sela , khâwnvâr hâla in phiatin , a hmuh leh hma loh zawng tu nge ngun takin zawng lo vang ?
42015009	Tin , a hmuh leh chuan a ṭhiante leh a vêngte a ko khâwm a , ‘ Mi lâwmpui rawh u , ka duli hloh kha ka hmu leh ta e , ’ a ti ṭhîn .
42015010	Ka hrilh a che u , chutiang bawkin Pathian vântirhkohte hmaah chuan , mi sual pakhat sim chungah an lâwm ṭhîn a ni .
42015011	“ Tin , mi tuin emaw fapa pahnih a nei a ;
42015012	tin , a naupang zâwk chuan a pa hnênah , ‘ Ka pa , ro ka chan ai mi pe rawh , ’ a ti a . Tichuan , a sum chu an hnênah a sem ta a .
42015013	Tin , ni rei lo tê chinah a fapa naupang zâwk chuan a chan ai zawng zawng chu a la khâwm vek a , khaw lamhla takah a kal ta a , chutah chuan nuam lutukin a awm a , a sum chu a khawh ral ta mai mai a .
42015014	Tin , a deh ral zawh veleh , chu khaw lamah chuan ṭâm nasa tak mai a lo tla a ; ei tûr a lo tlachham ta a .
42015015	Tichuan , chumi khaw lam mi , mi pakhat a va bêl a ; chu mi chuan vâwk chaw pe tûrin a lo lamah a tîr a .
42015016	Tin , englo kâwm vawkin an eite chuan intihpuar a duh êm êm a ; tu mân eng mah an pe si lo .
42015017	“ Tin , a inhriat chhuah veleh , ‘ Ka pa hnêna inhlawhfate chaw ei sên lohva nei an tam vei nên , kei lah chu hetah rilṭâmin ka thi dâwn si a !
42015018	Ka tho vang a , ka pa hnênah ka kal ang a , a hnênah , “ Ka pa , vâna mi chungah leh nangma mit hmuhin thil ka tisual e ;
42015019	i fapaa vuah tlâk ka ni ta lo ve ; i hnêna inhlawhfa pakhat angin mi siam ve rawh , ” ka ti ang , ’ a ti a .
42015020	“ Tichuan , a tho va , a pa hnênah a kal ta a . Chutichuan , hla taka a la awm laiin a pain a lo hmu a , a khawngaih êm êm a , a tlân a , a ir a chuktuah a , a fâwp ngawih ngawih a .
42015021	Tin , a hnênah a fapain , ‘ Ka pa , vâna mi chungah leh nangma mit hmuhin thil ka tisual e ; i fapaa vuah tlâk ka ni ta lo ve , ’ a ti a .
42015022	Nimahsela , a pa chuan a bawihte hnênah , ‘ Puan ṭha ber kha han la thuai ula , han sintîr rawh u ; a kutah zungbun te , a kephahah pheikhawk te buntîr rawh u ;
42015023	sebâwngno thau tak kha han la ula , talh rawh u , hlim takin i ei ang u ;
42015024	he ka fapa hi a thi a , a lo nung leh ta a nih hi ; a bo va , kan hmu leh ta a nih hi , ’ a ti a . Tichuan , hlim takin an awm ṭan ta a .
42015025	“ Tin , a fapa upa zâwk chu lovah a awm a ; tin , in a lo thlen dâwn chuan englo tum ri leh lâm thâwm a hre ta a .
42015026	Tichuan , chhiahhlawh pakhat a ko va , ‘ Chu eng nge ni ta ? ’ tiin a zâwt a .
42015027	Tin , ani chuan a hnênah , ‘ I nau a lo hâwng a , him taka a hmuh leh avângin i pain sebâwngno thau tak kha a talh a ni , ’ a ti a .
42015028	Tin , a thinur a , a lût duh ta lo va ; tin , a pa chu a lo chhuak a , a thlêm a .
42015029	Nimahsela , ani chuan a pa hnênah , ‘ Ngai rawh , kumkhaw hei leh chen hi ka châwm chia , i thu lah hi ka awih lo ngai si lo va ; ka ṭhiante nêna hlimna ka siamna tûrin kêltê pawh mi pe ngai si lo va ;
42015030	nimahsela , hei i fapa , nawhchizuarte hnêna i sum ei ral vektu hi a lo haw veleh a tân sebâwngno thau tak kha i lo talh vei a , ’ a ti a , a chhâng a .
42015031	“ Tin , ani chuan a hnênah , ‘ Ka fapa , ka hnêna awm reng i ni alâwm , ka neih zawng zawng hi i ta a ni e .
42015032	Hlim tak leh lâwm taka awm tûr a ni rêng alâwm ; he i nau hi a thi a , a lo nung leh ta a ; a bo va , kan hmu leh ta a ni si a , ’ a ti a , ” a ti a .
42016001	Tin , Isuan a zirtîrte hnênah he thu pawh hi a sawi a : “ Mi hausa tuin emaw sum enkawltu a nei a ; chu mi chuan a sum a khawh ralsak mai mai kawngah a hnênah an hêk a .
42016002	Tichuan , ani chuan amah chu a ko va , a hnênah , ‘ I chungchâng thu ka hriat hi engtizia nge ni ? I sum enkawl chanchin mi ziah vek rawh ; tûn achinah sum enkawltuah i ṭang thei tawh lo vang , ’ a ti a .
42016003	Tin , sum enkawltu chuan a rilruin , ‘ Ka puin sum enkawltu aṭanga mi bân dâwn hi engtin nge ka tih ang aw ? Lei laih ka peih si lo va , kutdawh lah chu ka zak si a .
42016004	Sum enkawla mi bân huna an ina mi awmtîr nân ka tih zia tûr ka hre ta , ’ a ti a .
42016005	Tichuan , a pu sum batute chu a ko ṭheuh va , a hmasa ber hnênah chuan , ‘ Ka pu lakah eng zât nge i bat ? ’ a ti a .
42016006	Ani chuan , ‘ Hriak tehkhâwng za , ’ a ti a . Tin , ani chuan a hnênah , ‘ I lehkha la la , ṭhu thuai la , sawmnga ziak rawh , ’ a ti a .
42016007	Tin , mi dang hnênah , ‘ Nang eng zât nge i bat ? ’ a ti a . Ani chuan , ‘ Buh tehkhâwng za , ’ a ti a . Tin , ani chuan a hnênah , ‘ I lehkha la la , sawmriat ziak rawh , ’ a ti a .
42016008	Tin , a pu chuan sum enkawltu fel lo chu a remhriat avângin a fak ta a ; êng fate aiin he khawvêl fate hi an tûnlai kawngah chuan an fing zâwk a ni .
42016009	“ Ka hrilh a che u . Sum lemin in tân ṭhiante siam rawh u ; sum a boral huna chatuana awmnaah chuan an awmtîr nân che u .
42016010	Tu pawh tlêm te chunga rinawm chu tam tak chungah pawh a rinawm ṭhîn ; tu pawh tlêm te chunga rinawm lo chu , tam tak chungah pawh a rinawm lo ṭhîn a ni .
42016011	Sum lem chungah mah in rinawm loh chuan , tuin nge sum tak chu kawltîr ang che u ?
42016012	Mi dang ta chungah mah in rinawm tawh loh chuan , nangmahni ta chu tuin nge pe ang che u ?
42016013	Chhiahhlawh tu mahin hotu pahnih rawng an bâwl kawp thei lo ; pakhat huain pakhat an duh ang , a nih loh leh , pakhat ṭanin pakhat an hmusit ang . Pathian leh sum rawng in bâwl kawp thei lo ve , ” a ti a .
42016014	Tin , Pharisai , tangka ngaihlute chuan chûng thu zawng zawng chu an hria a , an nuihsan a .
42016015	Tichuan , ani chuan an hnênah , “ Mi mit hmuha intifel mai in ni e ; nimahsela , Pathianin in rilru a hre si a ; mihring zînga an chawimawi chu Pathian mit hmuhin tenawm tak a ni si .
42016016	Dân leh zâwlneite thu chu Johana lo awm thleng khân a awm a ; chumi achinah chuan Pathian ram Chanchin Ṭha hi an hril a , mi tin an lût lui ṭheuh va .
42016017	Nimahsela , dân thu chhunhan tê tak tê bo ai pawhin , vân leh khawvêl boral a awl zâwk e .
42016018	“ Tu pawh nupui maa , nupui dang nei apiang a uire a ni ; tu pawh mi nupui mâk nei apiang a uire a ni .
42016019	“ Tin , mi hausa tu emaw a awm a , puan senduk leh puan zai sîn tak a sin a , ni tin nuamsa takin a awm ṭhîn ;
42016020	tin , a hming Lazara , kutdawh pakhat , pân bawm khah lûk , a kawngkhâr bulah an muttîr ṭhîn a ,
42016021	mi hausa dawhkâna ei nawi tla chu ei a duh a ; uite lah chuan a pânte an lo liahsak ṭhîn a .
42016022	Tin , heti hi a ni a , kutdawh chu a thi a , vântirhkohten an kalpui a , Abrahama ângchhûngah an dah a . Mi hausa pawh chu a thi a , phûmin a awm ta a .
42016023	Tin , mitthi khuaah chuan na tak tuar rêng rêngin a awm a , a han vanvadâk a , hla taka Abrahama , a ângchhûnga Lazara awm nên a hmu ta a .
42016024	Tin , a au va , ‘ Ka pa Abraham , mi khawngaih la , Lazara kha han tîr rawh , a kutzung hmâwr tuiah chiah sela , ka lei tihdaihna tûrin ; he meialhah hian ka na êm êm a ni , ’ a ti a .
42016025	“ Nimahsela , Abrahama chuan , ‘ Ka fapa , nangin i dam lai khân thil ṭha i chang a , chutiang bawkin Lazaran thil ṭha lo a chan kha hre ta che ; nimahsela , tûnah ani zawng hetah thlamuang takin a awm a , nang zawng i nâ a nih kha .
42016026	Chu lo rêngah pawh , heta ṭanga nangni hnêna kal tumte chu an kal theih lohna tûr leh , tu mah khata ṭanga keini hnêna an lo kai theih lohna tûrin , keini leh nangni inkârah hian leikak nasa tak an siam tlat a ni , ’ a ti a .
42016027	“ Tin , ani chuan , ‘ A nih leh ka pa , ani chu ka pa ina kaltîr tûr talin ka ngên a che ;
42016028	pianpui mipa panga ka nei si a ; he ka awmnaah hian an lo kal ve dah ang e , ṭhahnemngai takin hrilh teh se , ’ a ti a .
42016029	Abrahama erawh chuan , ‘ Mosia leh zâwlneite an nei alâwm ; chu mite thu chu ngai rawh se , ’ a ti a .
42016030	Tin , ani chuan , ‘ Ka pa Abraham , ni lo ve ; mitthi zînga mi meuh an hnênah kal zâwk sela an sim ang , ’ a ti a .
42016031	Tin , ani chuan a hnênah , ‘ Mosia leh zâwlneite thu an ngaih loh chuan , mitthi zînga mi tholeh mah sela an awih chuang lo vang , ’ a ti a , ” a ti a .
42017001	Tin , Isuan a zirtîrte hnênah , “ Tlûknate hi awm lo thei a ni lo ; nimahsela , tlûkna awmtîrtu chung chu a pik e !
42017002	Hêng mi tête zînga pakhat pawh tihtlûk ai chuan , a titlutu tûr nghâwngah chuan buh râwt sawmna lung awrhtîrin , tuifinriatah thlâk sela , a tân a ṭha zâwk ang .
42017003	“ Fîmkhur rawh u : i unauvin thil a tihsual chuan zilh rawh ; a inchhîr chuan ngaidam rawh .
42017004	Ni khatah i chungah vawi sarih thil tisualin , vawi sarih , ‘ Ka inchhîr e , ’ tia i lama a lo hawi leh chuan i ngaidam tûr a ni , ” a ti a .
42017005	Tin , tirhkohte chuan Lalpa hnênah , “ Kan rin tiphui deuh vang che , ” an ti a .
42017006	Tin , Lalpa chuan , “ Anṭam mu fang khat ang rin in neih chuan , he thingtheihmu kûng hnênah hian , ‘ Lo inphawi la , tuifinriatah lo inphun rawh , ’ in ti ang a , in thu a awih mai ang .
42017007	“ Nimahsela , nangni zîngah tu pawhin lei letin emaw , berâm vêngin emaw bawih nei ula , a lo sûl hâwn veleh , ‘ Chaw rawn kîl nghâl rawh , ’ tu nge lo ti ang che u ?
42017008	‘ Ka ei tûr mi siamsak la , puan veng la , ka ei ka bâr zawh hma loh chu ka rawng mi bâwl rawh ; chumi hnuah chuan nangin i eiin i bâr ang chu , ’ tu nge lo ti zâwk lo vang che u ?
42017009	In thu anga a tih avângin in bawih hnênah lâwm thu in hrilh ngai em ni ?
42017010	Chutiang bawkin nangni pawhin , in hnêna thupêk zawng zawng anga in tih hnuin , ‘ Bawih ṭhahnem lo kan ni e ; kan tih tûr rêng a ni kan tih ni , ’ ti rawh u , ” a ti a .
42017011	Tin , heti hi a ni a , Jerusalem khuaa an kal dâwnin , Samari leh Galili ram chu a kal pêl a .
42017012	Tin , khaw engah emaw a luh dâwnin , mi , phâr hlîr sâwmin an tâwk a ; chu mite chu hla takah an ding a ;
42017013	tin , aw ring takin , “ Isu , Zirtîrtu , min khawngaih rawh , ” an ti a .
42017014	Tin , ani chuan anmahni chu a han hmuh chuan an hnênah , “ Puithiamte hnênah va inentîr tawh u , ” a ti a . Tin , heti hi a ni a , an kal lai chuan an lo thiang ta hlawm a .
42017015	Tin , an zînga pakhat chu a dam ta tih a inhriat veleh , aw ring taka Pathian fak chungin a kîr leh ta a ;
42017016	tin , a ke bulah a bawkkhup a , lâwm thu a sawi a ; chu mi chu Samari mi a ni nghe nghe a .
42017017	Tichuan , Isuan a chhâng a , “ Mi sâwm kha in lo thiang ta a ni lâwm ni ? Pakuate kha khawiah nge ?
42017018	He awze mi chauh lo hi Pathian fak tûra lo kîr leh an awm na nge ? ” a ti a .
42017019	Tin , a hnênah , “ Tho la , kal rawh ; i rinna hi i dampui a nih hi , ” a ti a .
42017020	Tin , Pharisaiten Pathian ram lo thlen hun tûr an zawh avângin an hnênah , “ Pathian ram chu hmuh theihin a lo thleng lo ve ;
42017021	‘ En teh u , heta hi ! ’ emaw , ‘ Sawta saw ! ’ emaw an ti hek lo vang ; ngai teh u , Pathian ram chu in zîngah a awm a ni , ” a ti a , a chhâng a .
42017022	Tin , zirtîrte hnênah chuan , “ Mihring Fapa dam lai nite hi , ni khat tal hi in hmuh duh nite a la awm ang ; nimahsela , in hmu tawh si lo vang .
42017023	Tin , in hnênah , ‘ En teh u , sawta saw ! ’ ‘ En teh u , heta hi ! ’ an ti ang che u ; kal chhuak suh ula , anni chu zui hek suh u ;
42017024	vân hnuai lehlama kâwl a phêta , vân hnuai lehlam thlenga a êng ṭhîn ang hian , Mihring Fapa hi a lo kal niin a awm dâwn si a .
42017025	Nimahsela , chumi hma chuan thil tam tak a tuar ang a , tûnlai chhuante duh lohvin a awm bawk ang .
42017026	“ Nova dam laia thil awmzia ang khân , Mihring Fapa a lo kal leh nite chuan a awm bawk ang .
42017027	Nova lawnga a luha , tui a lo lêta , an zaa a tihhlum tâk vek ni kha a thlen hma loh zawng , an eiin an bâr a , nupui pasal an innei ṭhîn a .
42017028	“ Chutiang bawkin Lota dam laiin a lo awm ; an eiin an bâr a , an leiin an hralh a , an chîngin an sa ṭhîn a .
42017029	Nimahsela , Sodom khua ata Lota a chhuah ni chuan , vân aṭangin mei leh kât a sûr a , an zain a tihlum ta vek a .
42017030	Chutiang bawkin Mihring Fapa hi a rawn inlâr ni chuan a awm ang .
42017031	Chumi niah chuan tu pawh a sum in chhûnga awma , amah in chunga awm chu , chuh tûrin chhuk suh se ; lova awm chu hâwng bawk suh se .
42017032	Lota nupui hre reng rawh u .
42017033	“ Tu pawh a nun humhimna zawng apiangin a chân ang a , tu pawh a nun chân apiangin a humhim ang .
42017034	“ Ka hrilh a che u , chumi zânah chuan khum pakhatah mi pahnih an awm ang a , pakhat chu kal bopuiin a awm ang a , pakhat chu hnutchhiahin a awm ang .
42017035	Hmeichhe pahnih buh râwt sawmin an awm ang a , pakhat chu kal bopuiin a awm ang a , pakhat chu hnutchhiahin a awm ang , ” a ti a .
42017037	Tin , anni chuan a hnênah , “ Lalpa , khawiah maw ? ” an ti a , an chhâng a . Tin , ani chuan an hnênah , “ Saruang awmna apiangah mulukawlhte pawh an awm ang , ” a ti a .
42018001	Tin , beidawng lovin an ṭawngṭai fo tûr a ni tih hriattîrna tûrin , an hnênah tehkhin thu a sawi a :
42018002	“ Khaw engah emaw rorêltu pakhat a awm a , chu mi chuan Pathian a hlau lo va , mihring lah a ngaihsak hek lo ;
42018003	tin , chumi khuaah chuan hmeithai pakhat a awm a ; ani chu , ‘ Ka khingpui chungah phuba mi lâksak rawh , ’ tiin a hnênah a kal fo va .
42018004	Tin , ani chuan rei fe a duh lo va ; nimahsela , nakinah chuan a rilruin , ‘ Pathian hlau lovin mihring ngaihsak lo mah ila ,
42018005	he hmeithai hian mi tihbuai avângin a phuba ka lâksak teh mai ang ; chuti lo chuan , a lo kal fo hian mi la tihah hrep dah ang e , ’ a ti a , ” a ti a .
42018006	Tin , Lalpa vêkin , “ Rorêltu fel lo thusawi chu hre rawh u .
42018007	An chungah zaidawh rih mah sela , a mi thlan , a chhûn a zâna amah kotute phuba chu Pathianin a lâksak lo vang em ni ?
42018008	Ka hrilh a che u , an phuba a lâksak thuai ang . Nimahsela , Mihring Fapa hi a lo kal hun chuan , khawvêlah hian rinna a rawn hmu ang em ni ? ” a ti a .
42018009	Tin , mi fel tak nih inringa , mi dang zawng zawng hmusit ṭhîn tute emaw hnênah chuan he tehkhin thu pawh hi a sawi a :
42018010	“ Mi pahnih Pathian biak inah ṭawngṭai tûrin an han kal a ; pakhat chu Pharisai a ni a , pakhat chu chhiahkhawntu a ni .
42018011	Pharisai chu a ding a , amah chauhvin heti hian a ṭawngṭai a : ‘ Pathian , mi dang anga hlêprute , fel lote , uirête ka nih loh avâng leh he chhiahkhawntu ang pawh hi ka nih loh avângin i chungah ka lâwm e .
42018012	Chawlhkâr khat apiangah vawi hnih chaw ka nghei ṭhîn a ; ka neih apiang sâwmah pakhat ka pe ṭhîn , ’ a ti a .
42018013	Chhiahkhawntu erawh chu hla takah a ding a , vân lam pawh a dâk ngam lo va , ‘ Pathian , kei mi sual hi mi khawngaih rawh , ’ tiin a âwm a inchûm a inchûm ta zâwk a .
42018014	“ Ka hrilh a che u , a hmasa aiin chu mi zâwk chu thiam changin a inah a kal chhuk ta a . Inngaihlu apiang an tlâwm ang a , inngaitlâwm chu chawimawiin an awm ang , ” a ti a .
42018015	Tin , a deh atân a hnênah an nausênte pawh an rawn hruai a ; zirtîrte erawh chuan chu chu an hmuh veleh an lo hau va .
42018016	Nimahsela , Isuan anni chu a ko va , “ Naupang tête ka hnênah han kaltîr ula , hnar suh u ; Pathian ram chu hetiang mite ta a ni si a .
42018017	Tihtakmeuhvin ka hrilh a che u , tu pawh Pathian ram chu naupang têin a lawm anga lâwm lo apiang a chhûngah an lût tawp lo vang , ” a ti a .
42018018	Tin , hotu tuin emaw a hnênah , “ Zirtîrtu ṭha , chatuana nunna chang tûrin engtin nge ka tih ang ? ” tiin a zâwt a .
42018019	Tin , Isuan a hnênah , “ Engati nge ṭha mi tih ? Mi pakhat chauh lo chu tu mah ṭha an awm lo , chu chu Pathian a ni .
42018020	Thupêkte chu i hria alâwm - ‘ Uirê suh , Tualthat suh , Ru suh , Dâwtin hêk suh , I nu leh i pa chawimawi rawh , ’ tihte hi , ” a ti a .
42018021	Tin , ani chuan , “ Chûng thu zawng zawng chu ka naupan têt ata ka zâwm zêl ṭhîn , ” a ti a .
42018022	Tin , Isuan chu chu a hriatin a hnênah , “ Tunah pawh kawng khat i la bâk e ; i neih zawng zawng hralh la , pachhiate hnênah sem rawh ; chutichuan , vânah ro i nei ang ; tin , lo kal la , mi zui ang che , ” a ti a .
42018023	Ani erawh chuan chûng thu chu a hriatin a lungngai ta êm êm a , a hausak êm avângin .
42018024	Tichuan , Isuan amah chu a en a , “ Sum ngahte chu Pathian rama luh a va harsa dâwn êm !
42018025	Mi hausa Pathian rama luh aiin , sanghâwngsei hriau benga luh tlang a awl zâwk a ni , ” a ti a .
42018026	Tin , chu thu hriate chuan , “ A nih leh , tu nge chhandam ni thei ang le ? ” an ti a .
42018027	Ani erawh chuan , “ Mihring tih rual loh hi Pathian tih theih a ni , ” a ti a .
42018028	Tin , Peteran , “ Ngai teh , keinin kan in leh lo kalsanin kan zui ta chia , ” a ti a .
42018029	Tin , ani chuan an hnênah , “ Tihtakmeuhvin ka hrilh a che u , tu pawh Pathian ram avânga in emaw , nupui emaw , unaute emaw , nu leh pa emaw , fate emaw kalsan tawh phawt chu ,
42018030	tûn dam chhûng la la hian a aia tam zâwk hmu lo tûr tu mah an awm lo , hun lo la thleng tûra chatuana nunna nên , ” a ti a .
42018031	Tin , sâwm leh pahnihte chu a hnênah a hruai hrang a , an hnênah , “ Ngai teh u , Jerusalem khuaa kan chhoh dâwn hi ; zâwlneite thu ziak zawng zawng kha Mihring Fapa chungah hian a thleng ang .
42018032	Jentailte hnênah an pe ang a , nuihza siam nân an hmang ang a , zahthlâk takin an siam ang a , chil an chhâk ang ;
42018033	tin , an vua ang a , an tihlum ang ; tin , ni thum niah a tholeh ang , ” a ti a .
42018034	Tin , chûng thu rêng rêng chu a ngaihna an hre lo va ; thusawi chu an lakah thupin a awm a , eng sawi nge a nih pawh an hre lo va .
42018035	Tin , heti hi a ni a , Jeriko khua a thlen dâwnin , mitdel tu emaw kawng sîrah kutdawhin a lo ṭhu a ;
42018036	chu mi chuan mipui kal thâwm a hria a , engtizia nge ni ta tih a zâwt a .
42018037	Tin , anni chuan Nazareth Isua a kal a ni tih an hrilh a .
42018038	Tichuan , ani chu , “ Isu , Davida Fapa , mi khawngaih rawh , ” tiin a au ta a .
42018039	Tin , a hmasate chuan ngawi tûrin an hau va ; nimahsela , ani chu , “ Davida Fapa , mi khawngaih rawh , ” tiin a au zual sauh va .
42018040	Tichuan , Isua chu a ding a , a hnêna han hruai tûrin thu a pe a ; tin , a kiang a lo thlen chuan ,
42018041	“ I chungah engtia ka tih nge i duh ? ” a ti a , a lo zâwt a . Tin , ani chuan , “ Lalpa , hmuh theih ka duh , ” a ti a .
42018042	Tin , Isuan a hnênah , “ Hmu thei tawh ang che , i rinna hi i dampui a ni e , ” a ti a .
42018043	Tin , thâwklehkhatan a hmu thei ta nghâl a , Pathian fak chung zêlin amah chu a zui ta a ; tin , mi zawng zawng chuan chu chu an hmuhin Pathian an fak a .
42019001	Tin , Isua chu Jeriko khuaah a lût a , a chhûnpelh dâwn a .
42019002	Tin , ngai teh , mi pakhat a hming Zakaia a awm a ; chu mi chu chhiahkhawn hotu a ni a , amah pawh a hausa hle a .
42019003	Tin , Isua chu mi eng ang nge a nih hmuh a tum a ; mipui avângin , amah lah a tawi si a , a hmu thei lo va .
42019004	Tichuan , a tlân khalh a , a en tûrin theipui kûngah a lâwn a ; chumi kawng chu a rawn zawh tûr a ni si a .
42019005	Tin , Isua chu chumi hmun a thlen chuan a dâk a , a hnênah , “ Zakai , lo chhuk thuai rawh ; vawiinah i inah ka thleng tûr a ni , ” a ti a .
42019006	Tin , hmanhmawh takin a chhuk a , hlim takin amah chu a thleng ta a .
42019007	Tin , chu chu an hmuh veleh an zain , “ Mi sual hnêna thleng tûrin a luh tâk saw , ” an ti a , an phunnawi a .
42019008	Tin , Zakaia chu a ding a , Lalpa hnênah chuan , “ Ngai teh , Lalpa , ka sum zâtve pachhiate hnênah ka pe ang a ; tin , tu lakah pawh thil eng pawh lo hlêpru ila , a leh liin ka rûl leh ang , ” a ti a .
42019009	Tin , Isuan Zakaia chungthu a sawi a , “ Vawiinah he inah hian chhandamna a lo thleng ta , ani pawh Abrahama fapa a ni si a .
42019010	Boralte zawnga chhandam tûrin Mihring Fapa hi a lo kal a ni rêng a ni , ” a ti a .
42019011	Tin , chûng thute chu an ngaihthlâk laiin , Jerusalem khua a hnaih tâk avâng leh , Pathian ram lo lang nghâl tûr nia an rin avângin tehkhin thu a sawi tel a .
42019012	Chutichuan , hêng thu hi a sawi a : “ Mi ṭha tu emaw ram awpna thu laa lo kîr leh tûrin khaw lamhla takah a kal a .
42019013	A kal dâwnin a bawihte sâwm a ko va , an hnênah rangkachak tangka sâwm a pe a , an hnênah , ‘ Ka lo thlen leh hma loh zawng hei hian lo sumdâwng rawh u , ’ a ti a .
42019014	Nimahsela , a khuaten an hua a , ‘ He mi hi kan lal atân kan duh lo ve , ’ ti tûrin a hnungah palai an tlântîr ve a .
42019015	“ Tin , heti hi a ni a , ram awpna thu chu a lâka , a lo kîr leh chuan a bawih , tangka a pêkate chu , an peipun chin hriat nân a kohtîr a .
42019016	Tin , a hmasa ber chu a lo kal a , ‘ Ka pu , i rangkachak tangka kha sâwmin a pung e , ’ a ti a .
42019017	Tin , ani chuan a hnênah , ‘ Bawih ṭha , i ti ṭha e ; tlêm te chunga i rinawm avângin khaw sâwm chungah hotuah awm rawh , ’ a ti a .
42019018	Tin , a dawttu chu a lo kal a , ‘ Ka pu , i rangkachak tangka kha pangain a pung e , ’ a ti a .
42019019	Tin , ani chuan ani hnênah pawh chuan , ‘ Nang pawh khaw panga chungah hotuah awm rawh , ’ a ti a .
42019020	“ Tin , mi dang a lo kal a , ‘ Ka pu , en teh , hei i rangkachak tangka kha ! Thlan hrûkna puanin ka vawng reng a ni ;
42019021	mi vîn tak i nih avângin ka hlau che a ni ; i dah loh pawh i la ṭhîn a , i tuh loh pawh i ât ṭhîn si a , ’ a ti a .
42019022	“ Tin , ani chuan a hnênah , ‘ Bâwih sual , i ṭawngka chhuak ngeiin ka thiam loh vang che . Mi vîn tak ka niha , ka dah loh pawh ka lâk ṭhina , ka tuh loh pawh ka ah ṭhin i hria maw ?
42019023	A nih ahnu , engati nge ka tangka hi sumdâwng ina i dah loh ? Tichuan , ka hâwnin a pung nên ka ṭhîng tûr a ni , ’ a ti a .
42019024	Tin , a kianga dingte hnênah , ‘ A rangkachak tangka kha lâksak ula , rangkachak tangka sâwm neitu hnênah pe rawh u , ’ a ti a .
42019025	Tin , anni chuan a hnênah , ‘ Ka pu , ani zawngin rangkachak tangka sâwm a nei alâwm , ’ an ti a .
42019026	‘ Ka ti a che u , a nei apiang an pêk belhchhah ang a , a nei lo chu a neih chhun pawh an lâksak ang .
42019027	Nimahsela , hêng mi dotute , an lal atâna mi duh lote hi , rawn hruai ula , ka hmaah that rawh u , ’ a ti a , ” a ti a .
42019028	Tin , chutiang thu a sawi zawh chuan Jerusalem khaw lam pan chhovin hma a hruai a .
42019029	Tin , heti hi a ni a , Bethphage leh Bethani khaw kiang , Olive tlâng an tih chu , a thlen chuan zirtîrte zînga mi pahnih a tîr a ,
42019030	“ In hma zâwn khuaah sâwn va kal ta ula ; chutah chuan in luh tirhin sabengtungno thlun , tu ma la chuan ngai lohna in va hmu ang ; chu chu phelh ula , han kai rawh u .
42019031	Tin , tu pawhin , ‘ Engah nge in phelh ? ’ tia an zawh che u chuan , heti hian sawi ang che u , ‘ Lalpan a duh a ni , ’ tiin , ” a ti a .
42019032	Tin , a tirhte chu an kal ta a , an hnêna a sawi ang ngeiin an va hmu a .
42019033	Tin , sabengtungno chu an phelh lai chuan a neituten an hnênah , “ Sabengtungno kha engah nge in phelh ? ” an ti a .
42019034	Tin , anni chuan , “ Lalpan a duh a ni , ” an ti a .
42019035	Tichuan , Isua hnênah an rawn kai ta a ; tin , sabengtungno chungah chuan an puante an phah a , a chungah Isua an chuantîr a .
42019036	Tin , a kalna tûr kawngah chuan an puante an phah zêl a .
42019037	Tin , an thlen dâwn hnaihin , Olive tlâng liam dâwnah chuan , zirtîr mipui zawng zawng chu a thil mak tih zawng zawng an hmuh avângin an lâwm a , aw ring takin , “ Lalpa hminga Lal lo kal chu fakin awm rawh se , vânah rem thu lêng sela , chungnung berah khian ropuina awm rawh se ! ” tiin Pathian an fak ta a .
42019038	
42019039	Tin , mipui zînga Pharisai ṭhenkhatin a hnênah , “ Zirtîrtu , i zirtîrte hi zilh rawh , ” an ti a .
42019040	Ani erawh chuan , “ Ka hrilh a che u , hêngte hi an ngawih reng chuan lungtê tal an au chhuak tûr a ni , ” a ti a , a chhâng a .
42019041	Tin , a thlen dâwn ruaiin khua chu a hmu ta a , a ṭah chhan a ,
42019042	“ Aw , nang lul hian tûn chhûng hian thlamuanna tûr thu hi lo hre teh hrâm la ! Nimahsela , tûnah zawng i hmuh loh nân a inthup tawh si a .
42019043	I râlten i vêlin lei kulh an siam ang a , an hual ang chia , i vêlin chhuah theih lohvin an awm chhan ang chia , i chhûnga i fanaute , nangmah nên leiah an paih vak ang che , i chhûnga lung intiang rêng rêng an zuah lo vang ; an fan lai che i hriat loh avângin chutiang nite chu i chungah a lo la thleng ang , ” tiin .
42019044	
42019045	Tin , Pathian biak inah chuan a va lût a , englo zuartute chu a hnawt chhuak ta a ;
42019046	an hnênah , “ ‘ Ka in chu ṭawngṭaina in a ni ang , ’ tih ziak a ni ; nangni erawh chuan suam hmangte pûkah in siam zâwk hi , ” a ti a .
42019047	Tin , ni tin Pathian biak inah chuan a zirtîr ṭhîn a . Tin , puithiam lalte leh lehkhaziaktute leh vântlâng zînga hotu deuhte chuan amah tihboral an tum a ;
42019048	nimahsela , miten a thu an ngaihthlâk kham theih loh avângin , a tih dân tûr an hre thei lo a ni .
42020001	Tin , ni khat chu heti hi a ni a , Pathian biak inah mite a zirtîra , Chanchin Ṭha a hril laiin , puithiam lalte leh lehkhaziaktute chu , upate nên a hnênah an lo kal thut a ;
42020002	tin , a hnênah , “ Tu thuin nge hêng thil hi i tih ? Tuin nge thu pe che ? Min hrilh rawh , ” tiin an zâwt a .
42020003	Tin , ani chuan an hnênah , “ Kei pawhin thu kam khat ka zâwt ve ang che u ; mi hrilh rawh u .
42020004	Johana baptisma kha vâna mi thu nge mihring thu ? ” a ti a , a chhâng a .
42020005	Tin , an inngaihtuah a , “ ‘ Vâna mi thu , ’ kan tih chuan , ‘ Engah nge a thu in awih loh ? ’ min ti si ang a .
42020006	Tin , ‘ Mihring thu , ’ kan tih chuan mi zawng zawngin lungin min dêng ang ; Johana chu zâwlnei a nih an ring si a , ” an ti a .
42020007	Tichuan , an chhâng a , “ Khawi lam zâwk thu nge ni kan hre lo , ” an ti a .
42020008	Tin , Isuan an hnênah , “ Kei pawhin tu thuin nge hêng thil hi ka tih ka hrilh bîk lo vang che u , ” a ti a .
42020009	Tin , vântlâng hnênah he tehkhin thu hi a sawi ta a : “ Tuin emaw grêp huan a siam a , lo enkawltute hnênah thlawh hlawh tûrin a pe a , rei tak thang tûrin ram dangah a kal ta a .
42020010	Tin , a lawh hun chuan , huana rah chu a chan ai an lo pêk tûrin , lo enkawltute hnênah chuan bawih pakhat a tîr a ; nimahsela , lo enkawltute chuan an lo vêl a , kutruakin an kaltîr leh ta a .
42020011	Tin , bawih dang a tîr leh a ; chu pawh chu an lo vêl leh bawk a , zahthlâk takin an siam a , kutruak vêkin an kaltîr leh ta a .
42020012	Tin , a pathumna a tîr leh pek a ; chu mi pawh chu an lo tisil a , an paih chhuak ta a .
42020013	“ Tin , grêp huan neitupa chuan , ‘ Engtin nge ka tih ang aw ? Ka fapa duh tak ka tîr mai ang , ani hi an lo zah mahna , ’ a ti a .
42020014	Nimahsela , lo enkawltute chuan ani chu an lo hmuh veleh , ‘ He mi hi ro luahtu tûr chu a ni ; i that ang u ; chutichuan , a ro chu kan tân a ni ang , ’ tiin an inrâwn a .
42020015	Tichuan , grêp huan ata chu an theh chhuak a , an tihlum ta a . Chutichuan , grêp huan neitupa chuan an chungah engtin nge a rawn tih ang ?
42020016	Lo enkawltute chu a rawn tiboral ang a , huan chu mi dangte a pe ang , ” a ti a . Tin , chu chu an hriatin , “ Chûng êm chu thleng suh se ! ” an ti a .
42020017	Nimahsela , ani chuan anniho chu a en a , “ He thu an ziak hi eng nge ni le ? ‘ In satute lung duh loh kha , Chu ngei chu a kila lung ṭangkai ber a lo ni ta , ’
42020018	Tu pawh chumi lung chunga tlu apiang an keh sawm ang ; a delh lek phei chu a râwt dip ang , ” a ti a .
42020019	Tin , chutih lai tak chuan lehkhaziaktute leh puithiam lalten man an tum a ; nimahsela , mipui chu an hlau va ; chu tehkhin thu chu anmahni demin a sawi tih an hre si a .
42020020	Tin , amah chu ram awptu rorêlna leh thuneihnaa thlen atân , a thusawi sual la tûrin an châng reng a , enthlatu , mi ṭha anga awm derte chu an tîr a .
42020021	Anni chuan a hnênah , “ Zirtîrtu , dik takin thu i sawiin i zirtîr a , tu mah thlei bîk lovin tihtakzetin Pathian kawng thu i zirtîr ṭhîn tih kan hria e ;
42020022	Kaisara hnêna chhiah kan chawi a thiang nge thiang lo ? ” tiin an zâwt a .
42020023	Nimahsela , ani chuan an ngamthlêm a ni tih a hria a ,
42020024	an hnênah , “ Duli mi entîr rawh u , ” a ti a . “ Tu lem leh tu hming nge chuang hi ? ” a ti a . Tin , anni chuan , “ Kaisara , ” an ti a .
42020025	Tin , ani chuan an hnênah , “ A nih ahnu , Kaisara thilte chu Kaisara hnênah pe ula , Pathian thilte chu Pathian hnênah pe ta che u , ” a ti a .
42020026	Tichuan , mipui hmaa a thu sawi sual lâk tûr an hmu lo va ; a chhânna chu mak an ti hle a , an ngawi reng a .
42020027	Tin , Saddukai , thawhlehna a awm lo tite zînga mi tute emaw a hnênah an lo kal a ;
42020028	a hnênah , “ Zirtîrtu , Mosian , ‘ Tu pawh a unaupain nupui nei sela , fa nei lovin thi sela , a unaupain a nupui rochungin , a unaupa tân chi a thlahsak tûr a ni , ’ tih min ziaksak a ni .
42020029	Aw le , sal sarih an awm a ; a upa berin nupui a nei a , fa nei lovin a thi a .
42020030	A pahnihna chuan a rochung a ;
42020031	a pathumna chuan a rochung leh a ; chutiang ṭheuhvin pasarihte chu fa nei lovin an thi zêl a .
42020032	Chumi hnuah chuan hmeichhia pawh chu a thi ta a .
42020033	Chutichuan , thawhleh hunah chuan a tu bera nupui nge ni ang ? An pasarih chuan nupuiah an nei ṭheuh si a , ” tiin an zâwt a .
42020034	Tin , Isuan an hnênah , “ He khawvêl mite hi nupui pasal an innei ṭhîn ;
42020035	nimahsela , chûng huna tel tlâkah leh mitthi zîng ata thawhlehnaa tel tlâka ruat apiangte chu nupui pasal an innei dâwn tawh lo ve ;
42020036	thih pawh an thi leh thei dâwn tawh lo a ni , vântirhkohte tlukin an awm dâwn si a ; thawhlehna fate an nih avângin Pathian fate an ni ang .
42020037	Mitthi kaihthawha an awm tûr thu , Mosia pawhin Hnimbuk thu-ah Lalpa chu , ‘ Abrahama Pathian , Isaaka Pathian , Jakoba Pathian , ’ a tih lai khân a hriattîr kha .
42020038	Ani chu mitthi Pathian a ni lo va , mi nung Pathian a ni zâwk e ; ani ngaih chuan mi zawng zawng an nung vek si a , ” a ti a .
42020039	Lehkhaziaktu tuten emaw , “ Zirtîrtu , i sawi dik zet mai , ” an ti a , an chhâng a .
42020040	Thu dang an zâwt ngam tawh si lo .
42020041	Tin , ani chuan an hnênah , “ Krista chu Davida fapa a ni tih engtiziaa sawi ṭhîn nge an nih ?
42020042	Fakna Hla Buah Davida ngeiin , ‘ Lalpa chuan ka Lalpa hnênah , “ I hmêlmate i ke nghahchhana ka siam hma loh zawng Ka ding lamah ṭhu rawh , ” a ti , ’ a ti a .
42020043	
42020044	Chutichuan , Davidan ani chu ‘ Lalpa ’ a ti si a , engtin nge a fapa a nih theih le ? ” a ti a .
42020045	Tin , mi zawng zawng hriatin a zirtîrte hnênah ,
42020046	“ Lehkhaziaktute lakah fîmkhur rawh u ; anni chuan kawrfual haa lên an duh ṭhîn a , dâwr hmunah chibai bûkte , inkhâwmna inah ṭhutphah ṭha berte , ruaiṭhehnaah hmun ṭha berte an ngaina ṭhîn a .
42020047	Hmeithai sum an ei a , tlâng bum nân rei tak an ṭawngṭai ṭhîn ; chûngho chuan thiam loh an chang nasa lehzual ang , ” a ti a .
42021001	Tin , a dâk chhuak a , mi hausaten thawhlâwm bâwma an thawhlâwm thlâk lai a hmu a .
42021002	Tin , hmeithai rethei tê tu emaw dâr tangka dere pahnih rawn thlâk a hmu bawk a .
42021003	Tichuan , “ Tihtakzetin ka hrilh a che u . Hêng zawng zawng ai hian he hmeithai rethei tê hian a thlâk tam zâwk ;
42021004	hêng zawng zawng hian an neih liama mi thawhlâwmah an thlâk a ni ; ani erawh hi chuan a duh lai tak , a intunnunna tûra a neih chhun tê a thlâk vek a ni , ” a ti a .
42021005	Tin , tuten emaw Pathian biak in thu , lung ṭha tak leh thilpêk khâwma an chei mawizia chu an sawi laiin , ani chuan ,
42021006	“ Hêng in thil hmuh hi , tihchim lohva lung intiang rêng rêng hetah a awm lo vang ; chutiang ni chu a la thleng ang , ” a ti a .
42021007	Tin , anni chuan a hnênah , “ Zirtîrtu , chûng chu eng tikah nge a lo awm ang le ? Chûng chu a lo thlen dâwn hunah chhinchhiahna eng nge awm ang ? ” tiin an zâwt a .
42021008	Tin , ani chuan , “ An tihder loh nân che u fîmkhur rawh u . Mi tam tak , ‘ Krista chu ka ni , ’ ‘ A hun a thleng dâwn ta e , ’ tiin keima hming chhâlin an lo kal ang ; chu mite chu zui suh u .
42021009	Tin , indo thu leh buai thu in hriat hunin hlau suh ang che u ; chûng chu a thleng hmasa tûr rêng a ni , tâwpna erawh chu a thleng nghâl rih lo vang , ” a ti a .
42021010	Tin , an hnênah , “ Hnam hrang leh hnam hrang an indo vang a , ram hrang leh ram hrang an indo vang a ;
42021011	lîr nasa takin a nghîng a nghîng ang a ; hmun hrang hrangah ṭâmte a tla ang a , hrite a lêng bawk ang a ; vân aṭangin thil hlauhawmte leh chhinchhiahna nasa takte a lo awm ang .
42021012	Nimahsela , chûng thil zawng zawng thlen hma chuan an man ang che u a , inkhâwmna inah leh tân inah hruaiin an tiduhdah ang che u a , keima hming avângin lalte leh hotute hmaah an hruai ang che u .
42021013	In thiam channa a la ni hlei hlei ang .
42021014	Chutichuan , chhânna tûr ngaihtuah lâwk lo tûrin in rilruah intinghet rawh u ;
42021015	in hmêlma zawng zawngin an dodâla an hnial theih lohna tûr kâ leh finna ka pe dâwn si che u a .
42021016	Tin , in nu leh in pate , in unaute , in laichînte , in ṭhiante pawhin an mantîr ang che u ; a ṭhen an tihhlumtîr ang che u .
42021017	Keima hming avângin mi zawng zawng huat in ni ang .
42021018	Nimahsela , in samzai khat pawh a boral lo vang .
42021019	In chhelin in nun in chhanhim ang .
42021020	“ Nimahsela , sipaihoten Jerusalem khua an hual in hmuh hunah , a boral dâwn tih hria ang che u .
42021021	Chutih hunah chuan Judai rama awmte chu tlângahte tlân bo rawh se ; a chhûnga awmte chuan chhuahsan rawh se ; rama awmte chu a chhûngah lût suh se .
42021022	Chûng ni chu phuba lâk ni a ni e , thu an ziak zawng zawng a lo thlen theihna tûrin .
42021023	Chûng niah chuan raite leh nauno pawmte chung a pik ang , khawvêlah hian hrehawm nasa tak a thlen dâwn avâng leh , he chite chungah hian thinurna a thlen dâwn avângin .
42021024	Tin , khandaihah an thi ang a , hnam tin hnênah sala hruaiin an awm ang ; tin , Jentailte ni a kin hma loh zawng Jerusalem khua chu Jentailte rah behin a awm ang .
42021025	“ Tin , niah te , thlaah te , arsiah te chhinchhiahna a awm ang a ; tuifinriat rûm leh a fâwn avângin , leiah pawh hnam tin hrehawmna leh manganna a thleng ang ;
42021026	thlabâr avâng leh khawvêla thil lo thleng tûr chu ngaihtuah avângin mite an thidang ang ; vân thiltihtheihnate chu a nghîng dâwn si a .
42021027	Chutih hunah chuan Mihring Fapa hi , thiltihtheihna leh ropuina nasa tak nên , chhûm zînga lo kal an hmu ang .
42021028	Tin , chûng thil chu a lo thlen tirhin , en chho ula , dâk chhuak rawh u ; in tlanna tûr chu a hnaih tâk avângin , ” a ti a .
42021029	Tin , an hnênah tehkhin thu a sawi a : “ Theipui kûng leh thing zawng zawng en rawh u ;
42021030	a chawrno veleh chu chu in hmu a , nipui a lo thaw dâwn tih mahniin in hre ṭhîn .
42021031	Chutiang bawkin nangni pawhin chûng chu a lo thleng in hmuh hun chuan , Pathian ram a lo hnai tawh tih hria ang che u .
42021032	Tihtakmeuhvin ka hrilh a che u , thil zawng zawng a thlen kim hma loh zawng tûnlai chhuante hi an ral lo vang .
42021033	Lei leh vân a ral ang a , ka thu erawh chu a ral lo vang .
42021034	“ Amaherawhchu , fîmkhur rawh u ; chuti lo chuan , ei puar lutuk nên , zu ruih nên , dam chhûng khawsak ngaihtuah nên , in rilru a khat lutuk hlauh ang a , chumi ni chuan thang âwk angin thâwklehkhatan in chungah a lo thleng phut ang .
42021035	Chutiang tak chuan lei chung zawng zawnga awmte chungah chuan a thleng ṭheuh dâwn a ni .
42021036	Chutichuan , chûng thil lo thleng tûr zawng zawng chu pumpelh tlâkah leh Mihring Fapa hmaa ding tlâka ruat in nih theihna tûrin , eng lai pawhin ṭawngṭai chungin ngaihven rawh u , ” a ti a .
42021037	Tin , ni tin Pathian biak inah a zirtîr ṭhîn a ; zan tin a chhuak a , Olive tlâng an tihah chuan a riak ṭhîn a .
42021038	Tin , zîngah a thu ngaithla tûrin mi zawng zawng Pathian biak inah a hnênah an lo kal ṭhîn .
42022001	Tin , chhang dawidim telh loh kût , kalhlên kût an tih chu , a hnai ta a .
42022002	Tin , puithiam lal leh lehkhaziaktute chuan a tihhlumna zia an zawng a , vântlâng an hlau si a .
42022003	Tin , sâwm leh pahnihte zînga tel , Juda Iskariota an tiha chhûngah chuan Setana a lût a .
42022004	Tichuan , ani chu a va kal a , an hnêna a mantîr theihna tûrzia puithiam lalte leh hotute chu a va râwn a .
42022005	Tin , anni chu an lâwm hle a , a hnênah tangka pêk an tiam ta a .
42022006	Tin , ani chuan a remti a , mipui awm loh hlâna mantîrna remchâng a zawng ta a .
42022007	Tin , chhang dawidim telh loh ni , kalhlên kût , berâmno talhna tûr ni chu a lo thleng ta a .
42022008	Tichuan , Isuan Petera leh Johana chu , “ Kalhlên kût chaw kan ei tûrin min va buatsaihsak rawh u , ” tiin a tîr a .
42022009	Tin , anni chuan a hnênah , “ Khawiah nge va buatsaih ila i duh ? ” an ti a .
42022010	Tin , ani chuan an hnênah , “ Ngai teh u , khawpuia in luhin , mipa , bêla tui puin a tâwk ang che u a ; a luhna inah zui lût ang che u .
42022011	Tin , in neitupa hnênah chuan , ‘ Zirtîrtuin , ka zirtîrteho nên kalhlên kût chaw kan eina tûr , mikhual pindan chu khawiah nge ? a ti a che , ’ ti ang che u .
42022012	Tichuan , ani chuan pindan chungnung zau tak , bungraw awm sa , a entîr ang che u ; chutah chuan buatsaih ang che u , ” a ti a .
42022013	Tin , an kal ta a , an hnêna a sawi ang takin an hmu a ; tin , kalhlên kût chaw chu an buatsaih ta a .
42022014	Tin , a ei a lo hun chuan ani chuan chaw a kîl a , tirhkohte chuan an kîlpui ve a .
42022015	Tin , an hnênah , “ Ka thil tuar hmain he kalhlên kût chaw hi eipui che u ka duh êm êm a ni .
42022016	Ka hrilh a che u , hei hi Pathian rama a tak tak a nih hma loh zawng , ka ei leh tawh dâwn lo a ni , ” a ti a .
42022017	Tin , no a la a , lâwm thu a sawi zawhin , “ Hei hi la ula , insem rawh u ;
42022018	ka hrilh a che u , tûn achinah Pathian ram a lo thlen hma loh zawng , grêp hrui rah tui hi ka in leh tawh dâwn lo a ni , ” a ti a .
42022019	Tin , chhang a la a , lâwm thu a sawi zawhin a phel a , an hnênah a pe a , “ Hei hi ka taksa , in aia pêk tûra chu a ni ; mi hriat reng nân hei hi ti ṭhîn rawh u , ” a ti a .
42022020	Tin , zanriah ei zawhin chutiang bawkin no chu a la a , “ He no hi ka thisena thuthlung thar chu a ni , in aia chhuak tûra chu .
42022021	“ Nimahsela , ngai teh u , mi mantîrtu tûra kut chu ka hnênah dawhkân chungah a awm si a .
42022022	Mihring Fapa hi an ruat angin a kal dâwn a ni ; nimahsela , a mantîrtu tûr mihring chung chu a pik e ! ” a ti a .
42022023	Tin , annin , “ Kan zîngah chutiang thil ti tûr chu tu nge ni ang le ? ” tiin an inzâwt ta a .
42022024	Tin , an zîngah tu ber nge ropui bera a ruat tih thu-ah inhnialna a lo chhuak a .
42022025	Tin , ani chuan an hnênah , “ Jentailho lalte chu an chungah an lal ṭhîn a ; an chunga thuneitute chu , ‘ Nu leh pa , ’ an ti ṭhîn .
42022026	Nimahsela , nangni zawng chutiang in ni lo vang ; in zînga ropui ber chu nau zâwk angin awm sela , lal ber chu rawngbâwltu angin awm zâwk rawh se .
42022027	Tu nge ropui zâwk , chaw kîltu nge rawngbâwltu ? Chaw kîltu a ni lo vem ni ? Nimahsela , kei zawng in zîngah rawngbâwltu angin ka awm hi .
42022028	“ Thlêmna ka tawh chhûng zawng nangni mi awmpuitu in ni a ;
42022029	tichuan , ka rama ka dawhkâna in eia in bâr theihna tûrin , ka Pain ram mi ruatsak angin ram ka ruatsak che u a ni ; tichuan , Israel hnam sâwm leh hnam hnih rorêlsakin lalṭhutphahah in la ṭhu ang .
42022030	
42022031	“ Simon , Simon , ngai teh , Setanan buh thlei anga a thlei theihna tûr che uin , nangniho hi a dîl che u asin ;
42022032	nimahsela , i rin a bo loh nân ka ṭawngṭaisak che a ni ; i hawi kîr leh hunah nangin i unaute tinghet ang che , ” a ti a .
42022033	Tin , ani chuan a hnênah , “ Lalpa , i hnênah chuan tân inah leh thihnaah pawh kal ve ka huam asin , ” a ti a .
42022034	Tin , ani chuan , “ Peter , ka hrilh a che , vawi thum mi phat hma loh zawng vawiinah hian âr a khuang lo vang , ” a ti a .
42022035	Tin , an hnênah , “ Tangka ip lova , iptê lova , pheikhawk lova ka tirh chhuah che u khân thil rêng rêng in tlachham em ? ” a ti a . Tin , anni chuan , “ Chham lo , ” an ti a .
42022036	Tin , ani chuan an hnênah , “ Tûnah erawh chuan tu pawh tangka ip nei chuan keng rawh se , iptê nên ; tu pawh khandaih nei lo chuan a puan hralh sela , lei rawh se .
42022037	Ka hrilh a che u , ‘ Ani chu mi sual zîngah an chhiar tel ta , ’ tih ziak kha ka chungah a lo thleng tûr a ni ; ka chungchâng thute kha a thleng zo dâwn ta e , ” a ti a .
42022038	Tin , anni chuan , “ Lalpa , en teh , hei khandaih pahnih a awm , ” an ti a . Ani chuan an hnênah , “ A tâwk e , ” a ti a .
42022039	Tin , ani chu a chhuak a , a dân pângngaiin Olive tlângah chuan a kal ta a ; zirtîrte pawhin an zui a .
42022040	Tin , a hmun chu a va thlen chuan an hnênah , “ Thlêmnaa in luh loh nân ṭawngṭai rawh u , ” a ti a .
42022041	Tin , lung den phâk chinah emaw a va kal hrang ta a ; tin , a ṭhingṭhi a , a ṭawngṭai a ,
42022042	“ Ka Pa , rem i tih chuan he no hi ka hnên ata la sawn rawh ; nimahsela , keia thu ni lovin , nangma thu thu ni zâwk rawh se , ” a ti a .
42022043	Tin , vân aṭangin vântirhkoh pakhat , a tiharh tûrin a hnênah a rawn inlâr a .
42022044	Tin , a thlaphâng êm êm a , ṭhahnemngai lehzualin a ṭawngṭai a ; a thlan chu thi far lian tak angin leiah a far a .
42022045	Tin , a ṭawngṭai zawha a thawhin zirtîrte hnênah chuan a lo kal a , an lungngaih avânga an lo muhîl a hmu a ;
42022046	tin , an hnênah , “ Engati nge in muthilh ? Thlêmnaa in luh loh nân tho ula , ṭawngṭai rawh u , ” a ti a .
42022047	Tin , a la sawi lai mêkin , ngai teh , mipui an lo kal a , sâwm leh pahnihte zînga tel Juda an tih chuan an hma a rawn hruai a ; tin , fawh tumin Isua a rawn pan a .
42022048	Nimahsela , Isua chuan a hnênah , “ Juda , Mihring Fapa hi fâwpin i mantîr dâwn em ni ? ” a ti a .
42022049	Tin , a vêla mite chuan thil lo thleng tûr chu an hriatin , “ Lalpa , khandaihin kan sât ang em ? ” an ti a .
42022050	Tin , an zînga tuin emaw puithiam lalber bawih chu a sât a , a beng ding lam a sah thlâksak a .
42022051	Isua erawh chuan , “ A tâwk e , ” a ti a . Tin , a beng chu a dek a , a tidam ta a .
42022052	Tin , Isuan a hnêna lo kal puithiam lalte , Pathian biak in hotute leh upate hnênah chuan , “ Khandaihte , talhtumte kengin , suam hmang man tûr ang rengin in lo chhuak a ni maw ?
42022053	Pathian biak ina in hnêna ni tin ka awm laite khân , mi man tumin mi ban si lo va ; nimahsela , tûn hi in chêt hun a ni e , thim thuneihna nên , ” a ti a .
42022054	Tin , an man a , an hruai a , puithiam lalber inah chuan an hruai lût ta a . Tin , Peteran hla tak aṭangin a zui a .
42022055	Tin , in hual chhûng kawtlaiah mei an chhêm a , an ṭhu khâwm a , Petera chu an zîngah a va ṭhu ve a .
42022056	Tin , mei ênga a ṭhut laiin nula tuin emaw a hmu a , a melh reng a , “ He mi pawh hi a hnêna awm kha a nih hi , ” a ti a .
42022057	Ani erawh chuan , “ Hmeichhia , ani chu ka hre lo ve , ” tiin a pha a .
42022058	Tin , nakin deuhvah mi dangin a rawn hmu leh a , “ Nang pawh an zînga mi i nih hi , ” a ti a . Petera erawh chuan , “ Mihring , ka ni lo ve , ” a ti a .
42022059	Tin , dârkâr khat lai chinah chuan mi dangin , “ He mi pawh hi a hnêna awm kha a ni ngei mai ; Galili rama mi a ni alâwm , ” a ti tlat a .
42022060	Tin , Peteran , “ Mihring , i thusawi chu ka hre lo ve , ” a ti a . Tin , thâwklehkhatan , a ṭawng lai tak chuan âr a khuang ta nghâl a .
42022061	Tin , Lalpa chu a hawi a , Petera chu a en a . Tin , Petera chuan Lalpan , “ Vawiinah hian âr a khuan hmain vawi thum mi phat ang , ” a hnênah a tih thu kha a lo hre chhuak leh ta a .
42022062	Tin , a chhuak a , a ṭap ta zawih zawih a .
42022063	Tin , Isua chu a chelhtuten nuihza siam nân an hmang a , an vua a .
42022064	Tin , a mit an tuam a , “ Sawi rawh , tu nge vua che ? ” tiin an zâwt ṭhîn a .
42022065	Tin , thu dang tam tak pawhin an sawichhiain an hau va .
42022066	Tin , khawvâr veleh vântlâng upaho , puithiam lalte leh lehkhaziaktute chu an rawn inkhâwm a , an rorêlnaah chuan an hruai a ,
42022067	“ Krista i nih zet chuan min hrilh rawh , ” an ti a . Tin , ani chuan an hnênah , “ Hrilh che u mah ila in awih lo vang ;
42022068	zâwt che u mah ila in chhâng lo vang .
42022069	Nimahsela , tûn achinah chuan Mihring Fapa hi Pathian thiltihtheihna ding lamah a ṭhu tawh ang , ” a ti a .
42022070	Tin , an zain , “ Nang hi Pathian Fapa chu i ni em ni le ? ” an ti a . Tin , ani chuan an hnênah , “ Ni e , ” a ti a .
42022071	Tin , anni chuan , “ Eng hriatna dang nge kan ngaih tawh ang ? Keimahni ngeiin ama ka chhuak kan hre tawh alâwm , ” an ti a .
42023001	Tin , pung khâwmho zawng zawng chu an tho va , Isua chu Pilata hnênah an hruai ta a .
42023002	Tin , “ He mi hian kan chite a tikhawlo va , Kaisara hnênah chhiah chawi a khap a , Krista , lal , a intih kan hria e , ” tiin an hêk ta a .
42023003	Tin , Pilatan a hnênah , “ Juda-te lal i ni em ? ” tiin a zâwt a . Tin , ani chuan a hnênah , “ Ni e , ” a ti a , a chhâng a .
42023004	Tin , Pilatan puithiam lalte leh mipuite hnênah chuan , “ He mi chungah hian eng mah sual ka hmu lo ve , ” a ti a .
42023005	Nimahsela , anni chuan , “ Galili ramah a ṭan a , hemi hmun thleng hian , Judai ram khaw tinah zirtîrin mi zawng zawng a chawk hnawk ṭhîn a ni , ” tiin an bei lehzual sauh va .
42023006	Tin , Pilatan chu chu a hriatin , chu mi chu Galili rama mi a nih leh nih loh a zâwt a .
42023007	Tichuan , Heroda biala mi a ni tih a hriat veleh Heroda hnênah a tîr ta a ; chûng lai chuan ani pawh chu Jerusalem khuaah a awm bawk a .
42023008	Tin , Herodan Isua a hmuh chuan a lâwm êm êm a ; a chanchin a hriat avângin , hmân ata tawh hmuh a duh hle rêng a , a thil mak tih eng emaw tal hmuh pawh a beisei a .
42023009	Tin , thu tam tak a zâwt a ; nimahsela , a eng mah chu a chhâng si lo .
42023010	Tin , puithiam lalte leh lehkhaziaktute chuan dingin nasa takin an hêk chiam a .
42023011	Tin , Heroda leh a sipaite chuan Isua an hmusit a , nuihza siam nân an hmang a ; tin , puan ropui tak sintîrin Pilata hnênah a tîr leh ta a .
42023012	Tin , chumi ni tak chuan Heroda leh Pilata chu an inngeih ta a ; chumi hma zawng chuan an intai ṭhîn a ni .
42023013	Tin , Pilatan puithiam lalte , hotute , mi zawng zawngte a ko khâwm a ,
42023014	an hnênah , “ ‘ Mite a tikhawlo , ’ tiin he mi hi ka hnênah in rawn hruai kha a ni a ; tin , ngai rawh u , in hmaah ka chhuahchhâl a , in hêkna thu-ah khân he mi chungah hian eng mah sual ka hmu lo a ni ;
42023015	Heroda pawhin a hmu hek lo ; kan hnênah a rawn tîr leh ta mai a nih hi ; ngai rawh u , thihna khawp meuhvin eng mah a ti lo ve .
42023016	Chutichuan , ka vêl ang a , ka chhuah mai dâwn a ni , ” a ti a .
42023018	Nimahsela , rual takin an au va , “ He mi hi chu tiboral la , Barabba kha min chhuahsak zâwk rawh , ” an ti a .
42023019	( Chu mi chu khawpuia helna eng emaw avâng leh , tual a thah avânga tân ina tâng a ni . )
42023020	Pilata erawh chuan Isua chu chhuah a duh a , an hnênah thu a sawi leh a .
42023021	Nimahsela , an au va , “ Krawsah khêng bet rawh , krawsah khêng bet rawh , ” an ti a .
42023022	Tin , ani chuan a vawi thumnaah an hnênah , “ Engah maw ? He mi hian eng nge a tihsual ni ? Thihna khawp meuh a chungah eng mah ka hmu lo ; chutichuan , ka vêl ang a , ka chhuah mai dâwn a ni , ” a ti a .
42023023	Anni erawh chuan aw ring takin krawsa khêng bet tûrin an ngên lui hrâm a . Tin , an aw chuan a vau dai ta a .
42023024	Tin , Pilata chuan an ngen anga ti tûrin thu a titlu ta a .
42023025	Helna leh tualthah avânga tân ina tâng an dîl kha a chhuah a ; Isua erawh chu an duh duha tihah a pe ta a .
42023026	Tin , an hruai bo laiin Simona , Kurini khuaa mi , ram lam ata lo kal an man a , Isua hnung lama pu tûrin a chungah kraws chu an nghat a .
42023027	Tin , mi narân leh hmeichhia , âwm chûma ṭap ṭap , mipui tam takin an zui a .
42023028	Isua erawh chuan an lam a hawi a , “ Jerusalem fanute u , min ṭah suh u , nangmahni leh in fate tân ṭap rawh u .
42023029	Ngai teh u , a ni a lo la thleng ang , chûng niah chuan , ‘ Hmeichhe chingte , nau pai ngai lohna pumte , nau hnêk ngai loh hnutête chu a eng a thâwl e , ’ an la ti ang .
42023030	Chutih hunah chuan miten tlâng hnênahte , ‘ Min delh rawh , ’ an la ti ang a ; mual hnênahte , ‘ Min khuh rawh , ’ an la ti ang .
42023031	Thing hring maha hetiang an tih chuan , a rovah chuan eng ti takin ti ang maw ? ” a ti a .
42023032	Tin , a hnênah mi dang pahnih , mi sual , tihhlum tûrin an hruai ve a .
42023033	Tin , Luruh an tih hmun chu an thlenin , chutah chuan krawsah an khêng bet a , mi sualte nên , a ding lamah pakhat , a vei lamah pakhat .
42023034	Tin , Isuan , “ Ka Pa , anni hi ngaidam rawh ; an thiltih hi an hre lo a nih hi , ” a ti a . Tin , a silhfênte chu an insemin ṭhum an vâwr a .
42023035	Tin , vântlângho chuan dingin an thlîr a . Tin , hotute pawhin , “ Mi dang mah a tidam ṭhîn alâwm ; Pathian thlan Krista a nih takzet chuan amah pawh intidam ang hmiang , ” tiin an tiel a .
42023036	Tin , sipaite pawhin amah chu nuihza siam nân an hmang a , a hnênah an lo kal a , zu thûr an pe a ,
42023037	“ Juda-te lal i nih zet chuan , intidam rawh , ” an ti a .
42023038	Tin , a chung lamah chuan , “ He Mi hi Juda-te Lal a ni , ” tiin lehkha a awm .
42023039	Tin , an mi sual khai pakhat chuan Isua a hau va , “ Krista chu i ni lo vem ni ? Intidam la , keini pawh min tidam ta che , ” a ti a .
42023040	Nimahsela , pakhat chuan chhân pahin a zilhhau va , “ Pathian meuh pawh i hlau na nge ? Thuhmun rengin an hrem che hi .
42023041	Keini zawng hrem zia rêng kan ni ; kan thiltih man chauh hmu kan nih hi ; he mi hi zawngin eng mah a tisual si lo , ” a ti a .
42023042	Tin , “ Isu , i ram i thlen hunah mi hre reng ang che , ” a ti a .
42023043	Tin , ani chuan a hnênah , “ Tihtakmeuhvin ka hrilh a che , vawiinah hian ka hnênah Paradis-ah i awm ve ang , ” a ti a .
42023044	Tin , chawfâk hun lai a lo ni a , chumi achin behliang mun hun thlengin khawvêl a lo thim ta vek a ,
42023045	ni êng a reh ta a ; tin , Pathian biak in puanzâr chu a laiah a lo thlêr ta a .
42023046	Tin , Isua aw ring takin a au va , “ Ka Pa , i kutah ka thlarau ka kawltîr e , ” a ti a . Tin , chu chu a tih zawhin a thlarau a thlah ta a .
42023047	Tin , sipai za hotu chuan thil awmzia chu a hmuhin , “ He mi hi matheilovin mi fel tak a ni phawt mai , ” tiin Pathian a fak ta a .
42023048	Tin , chu ennawm chu thlîr tûra mipui rawn inkhâwm zawng zawngte chuan , thil awmziate chu an hmuhin , an âwmte chûm chûmin an haw leh ta a .
42023049	Tin , a hmêlhriatte zawng zawng leh hmeichhia , Galili ram aṭanga rawn zuitute chu , chûng thil chu thlîrin hla takah an ding a .
42023050	Tin , ngai teh , mi pakhat a hming Josefa , rorêltu , mi ṭha tak , fel tak a awm ,
42023051	( an rorêl leh an thiltih pawh kha a remti lo rêng a ni ) Juda-te khua Arimathai-a mi a ni a , Pathian ram a beisei ṭhîn a .
42023052	Chu mi chu Pilata hnênah a kal a , Isua ruang a dîl a .
42023053	Tin , a la thla a , puan zai sînin a tuam a , thlân , lung ker kuak , tu mah la zalh ngai lohnaah a zalh a .
42023054	Tin , chumi ni chu Inrinni a ni a , Chawlhni a ni lek lek tawh si a .
42023055	Tin , hmeichhia , Galili ram aṭanga a hnêna lo kalte khân an zui zêl a , thlân leh a ruang zalh zia chu an hmu a .
42023056	Tin , an haw leh a , englo rimtuite leh hriak rimtuite an siam a .
42024001	Tin , Chawlhni chuan thupêk angin an châwl ta a ; ni sarih ni hmasa berah erawh chuan vârṭianah , englo rimtui an siamte chu kengin thlânah chuan an va kal a .
42024002	Tin , thlân ata lung chu lum sawnin an hmu a ;
42024003	tin , an lût a , Lal Isua ruang chu an hmu si lo .
42024004	Tin , heti hi a ni a , chûng avânga an mangan lai chuan ngai teh , mi pahnih , puan mi ên khalh thei sin an kiangah an lo ding a ;
42024005	tin , an hlauhva an hmaia lei an sîk laiin anni chuan an hnênah , “ Engati nge mitthi zînga mi nung in zawn ?
42024006	Hetah a awm tawh lo ve , a tholeh ta ; Galili rama a awm laia in hnêna a thusawi kha hre leh rawh u ,
42024007	‘ Mihring Fapa hi mi sualte kuta mantîrin a awm ang a , krawsah an khêng bet ang a , ni thum niah a tholeh tûr a ni , ’ a tih kha , ” an ti a .
42024008	Tin , a thu chu an lo hre leh ta a ,
42024009	thlân ata chu an haw leh a , sâwm leh pakhatte leh mi dang zawng zawngte hnênah chuan chûng thil zawng zawng chu an hrilh a .
42024010	( Chûng hmeichhiate chu Magdalini Mari te , Joani te , Jakoba nu Mari te an ni a ; an hnêna hmeichhe dangte pawhin tirhkohte hnênah chuan chûng thu chu an hrilh bawk a . )
42024011	Nimahsela , chûng thu chu thu mai maiah an ruat a , an awihsak lo va .
42024012	Nimahsela , Petera chu a tho va , thlân lamah chuan a tlân ta a ; tin , a kûn a , a bih a , puan zai sîn awmte chauh chu a hmu a ; tichuan , thil awmzia chu mak ti takin a in lamah a haw ta a .
42024013	Tin , ngai teh , chumi ni tak chuan an zînga mi pahnih chu , khaw pakhat Emmau an tihah an kal dâwn a , chumi khua chu Jerusalem khua aṭangin fîng sawmruk a ni a .
42024014	Tin , thil lo thleng zawng zawng chu an sawi dûn zêl a .
42024015	Tin , heti hi a ni a , an sawia an inhnial lai chuan Isua ngeiin a rawn pan a , an hnênah a kal ve ta a .
42024016	Nimahsela , amah chu an hriat theih loh nân , an mit chu tihvaihin a awm a .
42024017	Tin , an hnênah , “ Kal paha in sawi dun kha eng thu nge ni ? ” a ti a . Tin , ngui takin an ding ta a .
42024018	Tin , a hming Kleopa zâwkin a hnênah , “ Jerusalem khuaah nangmah chauhvin em ni i chên , tunlaia thil awmzia hi i hriat loh ni ? ” a ti a , a chhâng a .
42024019	Tin , ani chuan an hnênah , “ Eng thil maw ? ” a ti a . Tin , anni chuan a hnênah , “ Nazareth Isua , Pathian leh mi zawng zawng mit hmuha a thu-ah leh a thiltiha zâwlnei hmingthang tak chanchin thu ;
42024020	puithiam lalte leh kan hotuten thah thu pêk tûrin an hruaia , krawsa an khen beh zia thute pawh kha .
42024021	Keinin Israel-te tlantu tûr kha a nih kan beisei tehlul nên . Eng pawh ni sela , chûng thil thlenna chin chu vawiin nên ni thum a ni tawh .
42024022	Chûng lo pawh chu kan pâwlte hmeichhia tute emaw , zîngah a thlânah an va kal a , min rawn timangang a ;
42024023	a ruang hmu si lovin , ‘ Pathian vântirhkohte inlâr kan hmu a , chu mite chuan a nung leh tih an sawi e , ’ an rawn ti a .
42024024	Tin , kan awmpui zînga tute emaw thlânah chuan an kal a , hmeichhiate sawi ang ngeiin an hmu a ; nimahsela , amah chu an hmu si lo va , ” an ti a .
42024025	Tin , ani chuan an hnênah , “ Mi âte u , zâwlneite thusawi zawng zawng awih kawnga ngawngte u !
42024026	Kristan chûng thil chu tuarin a ropuinaah a lût tûr a ni rêng lo vem ni ? ” a ti a .
42024027	Tin , Mosia leh zâwlneite zawng zawng lehkhaah a ṭan a , Pathian Lehkha zawng zawnga ama chanchin ziak apiang chu anmahni a hrilhfiah zêl a .
42024028	Tin , an kalna tûr khua chu an thleng dâwn ta a ; tin , ani chu hla deuhva kal tum angin a awm a .
42024029	Tin , kâin an chelh a , “ Kan hnênah awm ta che ; khua a tlai dâwn ta a , ni pawh a tlâk dâwn tawh hi , ” an ti a . Tichuan , an hnêna awm tûrin a lût ta a .
42024030	Tin , heti hi a ni a , an hnênah chaw kîla a ṭhutin chhang a la a , mal a sâwm a , a phel a , an hnênah a pe a .
42024031	Tin , an mit a lo vâr a , a hmêl an lo hre ta a ; tin , ani chu a ral ta mai a .
42024032	Tin , anni chuan , “ Kalkawnga min biak laia Pathian Lehkha Thute min hrilhfiah lai khân , kan thinlung a harh huai rêng lâwm ni kha ? ” an ti a .
42024033	Tin , chumi lai tak chuan an tho va , Jerusalem khuaah an kîr leh a , sâwm leh pakhatte leh an ṭhiante awm khâwm chu an hmu a ,
42024034	“ Lalpa chu a lo tholeh takzet a ni , Simona hnênah pawh a inlâr ta , ” an lo ti a .
42024035	Tin , anni pawhin kalkawnga thil lo thleng leh , chhang a phela , a hmêl an lo hriat tâkziate chu an hrilh ve bawk a .
42024036	Tin , chûng thu chu an sawi laiin amah ngei chu an zîngah a lo ding a , an hnênah , “ In chungah thlamuanna awm rawh se , ” a ti a .
42024037	Nimahsela , râpthlâk an ti êm êm a , an hlau va , thlarau hmu-ah an inruat a .
42024038	Tin , ani chuan an hnênah , “ Engati nge in mangan ? Engah nge in rilruah rinhlelhna a lo awm ?
42024039	Ka kutte , ka kephahte hi en rawh u , hei keimah ngei kha ka nih hi ! Mi dek ula , en rawh u ; mi hmuh ang hian thlarauvin tisa leh ruh a nei lo ve , ” a ti a .
42024040	Tin , chu chu a sawi zawhin a kutte , a kephahte chu an hnênah a entîr a .
42024041	Tin , an lâwm luattuk avânga an la awih loh cheuva mak an tih chhûngin an hnênah , “ Hetah englo ei tûr in nei em ? ” a ti a .
42024042	Tin , sangha rawh hrang khat an pe a .
42024043	Tin , a la a , an hmaah chuan a ei ta a .
42024044	Tin , an hnênah , “ Hêng hi ka thu kha a ni , Mosia Dânahte , Zâwlnei Lehkhabuahte , Fakna Hla Buahte , ka chanchin ziak apiang a lo thlen tûrzia in hnêna ka awm laia ka hrilh ṭhin che u kha , ” a ti a .
42024045	Tichuan , Pathian Lehkha Thu hriat nân an thinlung a tifing ta a ;
42024046	tin , an hnênah , “ Hetiangin ziak a ni , ‘ Krista chuan hrehawm a tuar ang a , ni thum niah mitthi zîng ata a tholeh ang a ,
42024047	ama hmingin simna thu leh sual ngaihhnathiamna thu Jerusalem khuaa ṭanin , hnam tin hnênah an hril ang , ’ tiin .
42024048	Chûng thil zawng zawng chu a hretu in ni e .
42024049	Tin , ngai teh u , ka Pa thil tiam chu in chungah ka rawn tîr dâwn e ; nimahsela , chung lam ata thiltihtheihnaa an thuam hma loh che u zawng , khawpuiah hian awm reng rawh u , ” a ti a .
42024050	Tin , Bethani dai kiang thlengin anni chu a hruai chhuak a ; tin , a bân a phar a , mal a sâwmsak a .
42024051	Tin , heti hi a ni a , mal a sâwmsak lai takin anni chu a ṭhen a , vâna hruai chhohvin a awm ta a .
42024052	Tin , chibai an bûk a , lâwm êm êmin Jerusalem khuaah an kîr leh ta a ;
42024053	tin , Pathian biak inah chuan Pathian fakin an awm fo ṭhîn a .
43001001	A tîrin Thu a awm , Thu chu Pathian hnênah a awm , Thu chu Pathian a ni .
43001002	Chu mi chu a tîrin Pathian hnênah a awm .
43001003	Engkim a zain ama siam a ni ; thil siam zawng zawng hi ama siam loh eng mah a awm lo .
43001004	Amahah chuan nunna a awm ; chu nunna chu mihringte ênna a ni a .
43001005	Êng chu thim zîngah a lo êng a ; thimin chu chu a hre lo .
43001006	Pathian tirh mi pakhat a lo awm a , a hming chu Johana a ni .
43001007	Chu mi chu hriattîr tûrin a lo kal a , êng thu chu hriattîr tûrin ; amah avânga mi zawng zawngin an rinna tûrin .
43001008	Ani chu êng chu a ni lo , êng thu chu hriattîr tûra lo kal a ni zâwk e .
43001009	Êng tak , mi tin tiêng ṭhîn kha a awm a , khawvêlah a lo kal mêk a ni .
43001010	Ani chu khawvêlah a awm , khawvêl ama siam a ni , khawvêlin amah a hre si lo .
43001011	Ama mite hnênah a lo kal a , ama miten an lo lâwm si lo .
43001012	Nimahsela , amah lâwm apiang chu , an hnênah Pathian fate nih theihna tûr a pe , a hming ringtute chu ;
43001013	chûng mite chu thisen hrin an ni lo va , tisa duh zâwnga hrin an ni hek lo , mipa duh zâwng pawha hrin an ni hek lo , Pathian hrin an ni zâwk e .
43001014	Tin , Thu chu tisaah a lo chang a , kan zîngah a awm ta a ( Pa fa mal neih ropui angin a ropuizia kan hmu ) , khawngaih leh thutakin a khat .
43001015	Johanan a thu a hriattîr a , a au va , “ ‘ Ka hnunga mi zui tûr khân mi lehkhalh tawh a ni , ka hmaa awm tawh reng a nih avângin , ’ tia a thu ka sawi kha amah hi a ni , ” a ti a .
43001016	A famkimna kan chang ṭheuh , khawngaih chunga khawngaih lehchhâwnna nên .
43001017	Dân thu Mosian a pe , khawngaihna leh thutak Isua Krista avângin a lo awm .
43001018	Tu mân eng lai mahin Pathian an hmu lo , a Fapa mal neih , Pa ângchhûnga awm ngei khân a chanchin a hril tawh a ni .
43001019	Tin , Juda-ten , “ Tu nge i nih ? ” tia zâwt tûra Jerusalem khua ata a hnêna puithiamte leh Levia chia mite an tirh lai khân , hêng hi Johana thu lo hriattîr chu a ni ;
43001020	ṭang lovin a inpuang a , “ Krista chu ka ni lo ve , ” tiin a inpuang a .
43001021	Tin , anni chuan a hnênah , “ Tu nge i nih le ? Elija i ni em ? ” an ti a , an zâwt a . Tin , ani chuan , “ Ka ni lo ve , ” a ti a . “ Zâwlnei kha i ni em ? ” an ti a . Tin , ani chuan , “ Ni lo ve , ” a ti a , a chhâng a .
43001022	Tin , anni chuan a hnênah , “ A nih leh , tu nge i nih ? Min tîrtute kan chhân theih nân min hrilh ta che . I chanchin rêng eng nge i sawi dâwn ? ” an ti a .
43001023	Tin , ani chuan , “ ‘ Lalpa kalkawng tirual rawh u , ’ tia thlalêra autu aw ka ni , zâwlnei Isaia sawi ang khân , ” a ti a .
43001024	An mi tirhate chu Pharisaite hnêna mi an ni a .
43001025	Tin , anni chuan a hnênah , “ Krista tal , Elija tal , zâwlnei tal chu i nih si loh chuan engati nge i baptis ṭhin le ? ” an ti a , an zâwt leh a .
43001026	Tin , Johanan an hnênah , “ Keiin tuiin ka baptis ṭhîn , in zîngah mi pakhat in hriat loh a ding a ni ,
43001027	ani chu ka hnua lo kal tûr chu a ni a , a pheikhawk hrui phelh tlâk pawh ka ni lo ve , ” a ti a , a chhâng a .
43001028	Chûng thil chu Jordan râla Bethani khuaah , Johana baptisnaah khân an ti a ni .
43001029	Tin , a tûkah chuan Johanan Isua a hnênah lo kal dâwnin a hmu a . Tin , a sawi a , “ En teh u , Pathian Berâmno , khawvêl sual kalpuitu tûr saw !
43001030	Saw mi saw a ni , ‘ Mi pakhat mi lehkhalh khân mi zui dâwn , ka hmaa awm sa rêng a ni , ’ ka tiha kha .
43001031	Amah chu ka lo hre si lo ; nimahsela , Israel-ten amah an hriat theih nân , tuia baptis-in ka lo kal a ni , ” a ti a .
43001032	Tin , Johanan a thu a hriattîr a , a sawi a , “ Thlarau chu ṭhuro angin vân aṭanga chhuk ka hmu a , a chungah a fu reng a .
43001033	Amah chu ka hre si lo va ; nimahsela , tuia baptis tûra mi tîrtu khân ka hnênah , ‘ Tu chungah pawh Thlarau zuk fua , a chunga awm reng i hmuh apiang , amah chu Thlarau Thianghlima baptistu tûr chu a ni ang , ’ mi ti a .
43001034	Chu chu ka hmu tawh a , he mi hi Pathian Fapa a ni tih ka hriattîr tawh , ” a ti a .
43001035	Tin , a tûk lehah Johana a ding a , zirtîrte pahnih nên ;
43001036	tin , Isua veivâk lai a en a , “ En teh u , Pathian Berâmno saw , ” a ti a .
43001037	Tin , a zirtîrte pahnih chuan a thusawi chu an hria a , Isua an zui ta a .
43001038	Tin , Isua chu a hawi a , an rawn zui a hmu a , an hnênah , “ Eng nge in zawn ? ” a ti a . Tin , anni chuan , “ Rabbi ( Chu chu Zirtîrtu tihna a ni ) , khawiah nge i awm ? ” an ti a .
43001039	Anin an hnênah , “ Lo kal ula , in hmu ang , ” a ti a . Chutichuan , an kal a , a awmna chu an hmu a , chumi ni chuan a hnênah an awm reng a ; zanriah chhum hun lai a ni a .
43001040	Johana thusawi chu hriaa Isua zuitute pahnih chu , a pakhat zâwk chu Andria , Simon Petera unau a ni .
43001041	Ani chuan a hmasa berin ama unau Simona a hmu a , a hnênah , “ Messia kan hmu ta , ” a ti a ( chu chu Krista tihna a ni ) .
43001042	Tichuan , Isua hnênah a rawn hruai a . Isuan ani chu a lo en a , “ Johana fapa Simona i ni , Kipha an vuah ang che , ” a ti a ( chu chu Petera tihna a ni ) .
43001043	Tin , a tûkah chuan Isua chuan Galili rama kal a tum a , Philipa a hmu a , a hnênah , “ Mi zui rawh , ” a ti a .
43001044	Philipa chu Bethsaida khuaa mi a ni , chu chu Andria leh Petera awmna khua bawk a ni .
43001045	Philipa chuan Nathanaela a hmu a , a hnênah , “ A chanchin Mosian Dân Lehkhabua a ziak leh zâwlneiten an ziak kha , amah chu kan hmu ta , Nazareth Isua , Josefa fapa chu , ” a ti a .
43001046	Tin , Nathanaela chuan a hnênah , “ Nazareth khuaah thil ṭha a chhuak thei em ni ? ” a ti a . Philipa chuan a hnênah , “ Lo kal la , en rawh , ” a ti a .
43001047	Isuan Nathanaela a hnêna lo kal dâwnin a hmu a , a chanchin a lo sawi a , “ En teh u , Israel mi tak , ngamthlêmna rêng nei lo saw , ” a ti a .
43001048	Nathanaela chuan a hnênah , “ Nangin engtin nge mi hriat ? ” a ti a . Isuan a hnênah , “ Philipan a koh hma chea , theipui bula i awm lai khân ka hmu che asin , ” a ti a , a chhâng a .
43001049	Nathanaelan a hnênah , “ Rabbi , Pathian Fapa i ni , Israel-te Lalber i nih hi , ” tiin a chhâng a .
43001050	Isuan a hnênah , “ ‘ Theipui bulah ka hmu che asin , ’ i hnêna ka tih avângin i ring a ni maw ? Hêng aia thil ropui zâwk hi i la hmu ang , ” a ti a , a chhâng a .
43001051	Tin , Isua vêkin a hnênah , “ Tihtakmeuhvin , tihtakmeuhvin ka hrilh a che u , vân inhawngah , Pathian vântirhkohte Mihring Fapa chungah hian chhuk leh chho in la hmu ang , ” a ti a .
43002001	Tin , ni thum niah Galili rama Kana khuaah lawi chaw a awm a , chutah chuan Isua nu a awm .
43002002	Isua leh a zirtîrte pawh lawi chaw eiah an sâwm a .
43002003	Tin , uainin a daih ta lo va , Isua nu chuan a hnênah , “ Uain an tlachham ta e , ” a ti a .
43002004	Tin , Isuan a hnênah , “ Hmeichhia , nanga mi lo hriatsak tûr eng nge awm ? Ka hun a la thleng lo ve , ” a ti a .
43002005	Tin , a nu chuan rawngbâwltute hnênah , “ In hnêna a sawi apiang chu ti zêl ang che u , ” a ti a .
43002006	Tin , Juda-te sil fai dân angin lung tuibêl paruk , bûk sawmli hmun hnih emaw , hmun thum emaw leng ṭheuh , chutah chuan an hûng a .
43002007	Tin , Isuan an hnênah , “ Tuibêlahte tui tikhat rawh u , ” a ti a . Tin , a rawng rualin an tikhat ṭheuh va .
43002008	Tin , an hnênah , “ Tûnah thâl ula , ruaiṭheh fatu hnênah kalpui rawh u , ” a ti a . Tin , an kalpui ta a .
43002009	Tin , ruaiṭheh fatu chuan tui uaina lo chang ta chu a tem a , a chhuahna chin a hre lo va ( tui thâl rawngbâwltute erawh chuan an hria a ) , nupui nei tûra chu a ko ta a ,
43002010	a hnênah , “ Mi tinin a tîrah uain ṭha an dah chhuak ṭhîn ; tin , a tam deuh an in hnuin a ṭha lo deuh chu an dah chhuak ṭhîn ; nang zawngin tûn thlengin uain ṭha i la vawn hi , ” a ti a .
43002011	Isuan he a chhinchhiahna tih ṭan tirhna hi Galili rama Kana khuaah chuan a ti a , a ropuizia a lantîr ta a ; tin , a zirtîrte chuan ani chu an ring a .
43002012	Tin , chumi hnuah chuan Kapernaum khuaah a zuk kal a , amah leh a nu nên , a unaute nên , a zirtîrte nên ; chutah chuan ni rei lo tê an awm a .
43002013	Tin , Juda-te kalhlên kût a hnai tawh a , Isua chu Jerusalem khuaah a han kal a .
43002014	Tin , Pathian biak ina sebâwngte , berâmte , ṭhuro zuartuho leh tangka thlengtuho ṭhu a hmu a .
43002015	Tin , hruihrualin vuakna a siam a , berâm leh sebâwng chu a zain Pathian biak in aṭang chuan a hnawt chhuak a , tangka thlengtute tangka chu a leihbua a , an dawhkânte a nam thlûksak bawk a ;
43002016	tin , ṭhuro zuartute hnênah chuan , “ Hêng thil hi heta ṭangin kalpui rawh u , ka Pa in sumdâwnna inah siam suh u , ” a ti a .
43002017	( Tin , “ I ina ka ṭhahnemngaihnain mi ei zo vang , ” tih ziak a ni tih a zirtîrte chuan an hre leh ta a . )
43002018	Chutichuan , Juda-ten a hnênah , “ Hêng thil i tih hi chhinchhiahna eng nge min hmuhtîr theih ? ” an ti a , an chhâng a .
43002019	Isuan an hnênah , “ He in hi tichhia ulang , ni thum chhûngin ka tungding leh ang , ” a ti a , a chhâng a .
43002020	Tin , Juda-te chuan , “ He in hi kum sawmli leh kum ruk sak a ni ; nangin ni thum chhûngin i tung ding ang maw ? ” an ti a .
43002021	( Nimahsela , a taksa in thu sawi a lo ni zâwk si .
43002022	Chuvângin , mitthi zîng ata a thawhlehin , chumi thu chu a sawi tawh tih a zirtîrten an hre leh ta a ; tin , Pathian Lehkha Thu leh Isua thusawi chu an ring ta a . )
43002023	Tin , kalhlên kûta Jerusalem khuaa a awm lai chuan a thil mak tihte an hmu a , mi tam takin a hming an ring ta a .
43002024	Nimahsela , Isua chu an lakah a ngampa lo , mi zawng zawng a hriata ,
43002025	mihring thu tu ma hrilh fiah a ngaih loh avângin ; amahin mihring chhûnga awm apiang chu a hre si a .
43003001	Tin , Pharisaite zînga mi , a hming Nikodema , Juda-te hotu pakhat a awm :
43003002	chu mi chu zânah Isua hnênah a lo kal a , a hnênah , “ Rabbi , Pathian hnên ata zirtîrtua lo kal i ni tih kan hria ; Pathian an chunga a awm loh chuan , hêng thil mak i tih ang hi tu mân an ti thei lo vang , ” a ti a .
43003003	Tin , Isuan a chhâng a , a hnênah , “ Tihtakmeuhvin , tihtakmeuhvin ka hrilh a che , mi tu pawh an pianthar loh chuan Pathian ram an hmu thei lo vang , ” a ti a .
43003004	Nikodeman a hnênah , “ Mi a tar hnuin engtin nge a pian theih ang ? A nu pumah vawi hnih lûtin a piang thei em ni ? ” a ti a .
43003005	Isuan a chhâng a , “ Tihtakmeuhvin , tihtakmeuhvin ka hrilh a che , mi tu pawh tuiah leh thlarauva an pian loh chuan Pathian ramah an lût thei lo vang .
43003006	Tisaa piang apiang tisa a ni ; Thlarauva piang apiang thlarau a ni .
43003007	I piangthar tûr ka tih che hi mak ti suh .
43003008	Thli khawiah pawh a duh duhin a tleh ṭhîn , a ri i hria e ; nimahsela , khawi aṭanga lo kal nge , khawiah nge a kal dâwn tih pawh i hre si lo ; tu pawh Thlarauva piang chu chutiangin an awm , ” a ti a .
43003009	Tin , Nikodeman a chhâng a , a hnênah , “ Chûng thil chu engtin nge a awm theih ang ? ” a ti a .
43003010	Isuan a chhâng a , a hnênah , “ Israel-te zirtîrtu i ni si a , chûng chu i hre lo maw ?
43003011	Tihtakmeuhvin , tihtakmeuhvin ka hrilh a che , keinin kan hriat chu kan sawi ṭhîn , kan hmuh chu kan hriattîr ṭhîn ; nimahsela , kan thu hriattîr in awih si ṭhîn lo .
43003012	Khawvêla thil ka hrilh che u mah awih lo che u a , vâna thil hrilh che u ila engtin nge in awih ang ?
43003013	Vânah tu mah an lâwn ngai lo , vân aṭanga lo chhuka chauh lo hi chu , Mihring Fapa , vâna awm hi .
43003014	“ Tin , Mosian thlalêrah rûl a khai kân ang khân Mihring Fapa hi khai kânin a awm bawk tûr a ni ;
43003015	tu pawh amah ring apiangin amah avânga chatuana nunna an neihna tûrin .
43003016	Pathianin khawvêl a hmangaih êm êm a ; chutichuan , a Fapa mal neih chhun a pe a , amah chu tu pawh a ring apiang an boral lohva , chatuana nunna an neih zâwk nân .
43003017	Khawvêl thiam loh chantîr tûrin Pathianin a Fa khawvêlah a tîr lo , khawvêl amah avânga an dam theihna tûrin a tîr a ni zâwk e .
43003018	“ Tu pawh amah ring chu thiam lohvin an awm lo vang ; tu pawh ring lo chu tûn apangin thiam lohvin an awm , Pathian Fapa mal neih hming an rin loh avângin .
43003019	Hei hi thiam lohna a ni , êng khawvêlah a lo kal a ; nimahsela , miten êng aiin thim an duh zâwk , an thiltihte a sual avângin .
43003020	Tu pawh thil sual ti apiangin êng an haw ṭhîn , êngah pawh an lo kal lo ; chuti lo chuan , an thiltihte a lang ang .
43003021	Amaherawhchu , tu pawh thil dik ti apiang an thiltihte Pathian avânga ti an ni tih a lan nân , êngah an lo kal ṭhîn , ” a ti a .
43003022	Chûng hnuah chuan Isua chu a zirtîrte nên Judai ramah an kal a , chutah chuan Isua an hnênah a awm reng a , a baptis ṭhîn a ,
43003023	Johana pawhin Ainon-ah , Salim khaw kiangah a baptis bawk a , chutah chuan tui a tam avângin ; tin , mi an lo kal a , baptisma an chang hlawm a .
43003024	Chutih lai chuan Johana chu tân inah an la khung si lo va .
43003025	Tin , Johana zirtîrte leh Juda pakhat , sil fai thu-ah an lo inhnial a .
43003026	Tin , Johana hnênah an lo kal a , a hnênah , “ Rabbi , Jordan râla i hnêna awm , a thu mi i hriattîr khân ngai teh , kha mi khân mi a baptis a , mi zawng zawng a hnênah an lo kal a ni , ” an ti a .
43003027	Johanan a chhâng a , “ Mihringin eng mah an nei thei lo , vâna mi pêk a nih loh chuan .
43003028	‘ Kei , Krista ka ni lo ve , a hmaa mi tirh ka ni , ’ ka tih kha , nangni ngei mi hriatpuitu in ni .
43003029	Mo neitu chu a pasal chu a ni ; nimahsela , moneitu ṭhian , a thu lo ngaichâng rengtu chuan moneitu aw a hriat chuan a lâwm êm êm ṭhîn ; hei , ka lâwmna a thleng ta a nih hi .
43003030	Ani chu tlatlum tûr a ni , kei erawh chu lâng tûr ka ni .
43003031	“ Chung lam aṭanga lo kal chu mi zawng zawng aia chungnung ber a ni ; leia piang chu leia mi a ni a , lei thu a sawi ṭhîn , vân aṭanga lo kal chu mi zawng zawng aia chungnung ber a ni .
43003032	A hmuh leh a hriat apiang a hriattîr ṭhîn a ni ; tu mân a thu hriattîr an awih lo .
43003033	A thu hriattîr awih chuanin , ‘ Pathian chu mi dik tak a ni , ’ tiin , a hming nemin a ziak .
43003034	Pathian tirh chuan Pathian thu a sawi ṭhîn ; ani chuan teh kherin Thlarau a pe si lo .
43003035	Pain Fapa a hmangaih a , a kutah engkim a pe tawh .
43003036	Tu pawh Fapa ring apiangin chatuana nunna an nei tawh ; nimahsela , tu pawh Fapa thu awih lo apiangin nunna an nei lo vang a , Pathian thinur an chungah a awm reng zâwk a ni , ” a ti a .
43004001	Tin , Isuan Johana aiin zirtîr tam zâwk a siam leh a baptis thu Pharisaiten an hria tih Lalpa chuan a hriat veleh
43004002	( nimahsela , Isua meuh chuan a baptis lo , a zirtîrten an baptis zâwk ṭhîn ) ,
43004003	Judai ram chu a kalsan a , Galili ramah a kîr leh ta a .
43004004	Tichuan , Samari ram a kal tlang tûr a ni .
43004005	Chutichuan , Samari ram khaw pakhat Sukar an tih chu a lo thleng a , Jakoban a fa Josefa hnêna hmun a pêk kiang kha ;
43004006	Jakoba tuichhunchhuah pawh kha chutah chuan a awm . Chutichuan , Isua chu a kal hah avângin tuichhunchhuah sîrah chuan a ṭhu chawt a : chawfâk hun lai a ni a .
43004007	Tin , Samari hmeichhe pakhat tui chawiin a lo kal a . Isuan a hnênah , “ In tûr mi pe rawh , ” a ti a .
43004008	( A zirtîrte lah chu ei tûr leiin khuaah an kal tawh si a . )
43004009	Chutichuan , Samari hmeichhia chuan a hnênah , “ Nang Juda mi i ni a , kei Samari hmeichhia ka ni si a , engtizia nge ka hnêna in tûr mi dîl ? ” a ti a . ( Juda-ten Samari mite chu engah mah an hmang ngai si lo . )
43004010	Tin , Isuan a chhâng a , a hnênah , “ Pathian thilpêk leh , ‘ In tûr mi pe rawh , ’ i hnêna titu hi hria la chu , nangin a hnênah i dîl zâwk tûr a ni a ; tin , anin tui nung a pe tawh tûr che a ni , ” a ti a .
43004011	Tin , hmeichhia chuan a hnênah , “ Ka pu , khaina eng mah i nei si lo va , tuichhunchhuah a thûk vei nên , khawi ata nge tui nung chu i hmuh ?
43004012	Kan pu Jakoba aiin i ropui zâwk em ni ? Ani chuan he tuichhunchhuah hi min pe a , amah pawhin a in a , a fapate , a rante nên , ” a ti a .
43004013	Tin , Isuan a chhâng a , a hnênah , “ Tu pawh he tui in apiang an tuihâl leh ang ;
43004014	tu pawh an hnêna ka pêk tûr tui in apiang erawh chu kumkhuain an tuihâl lo vang , keiin an hnêna tui ka pêk tûr chu an kawchhûngah tui hna a lo awm ang a , chatuana nun thlengin a chik chho vang , ” a ti a .
43004015	Tin , hmeichhia chuan a hnênah , “ Ka pu , chu tui chu mi pe rawh , ka tuihâl loh nân leh , hêng thleng thlenga tui chawi tûra ka lo kal ṭhin loh nân , ” a ti a .
43004016	Tin , Isuan a hnênah , “ I pasal va ko la , hetah lo haw leh ang che , ” a ti a .
43004017	Tin , hmeichhia chuan a hnênah , “ Pasal ka nei hlei nêm , ” a ti a , a chhâng a . Isuan a hnênah , “ ‘ Pasal ka nei hlei nêm , ’ i tih hi i tidik e ;
43004018	pasal panga i nei tawh , tûna mi i neih hi i pasal a ni lo rêng a ni , he thu hi i tidik e , ” a ti a .
43004019	Hmeichhia chuan a hnênah , “ Ka pu , zâwlnei i ni tih ka hre ta .
43004020	Keini thlahtute chuan he tlângah hian Pathian chibai an bûk ṭhîn ; nimahsela , nangni zawngin , ‘ Mihringin Pathian chibai an bûkna tûr hmun chu Jerusalem khuaah a awm , ’ in ti ṭhîn , ” a ti a .
43004021	Tin , Isuan a hnênah , “ Hmeichhia , ka thu awih rawh , he tlângah kher lo pawh , Jerusalem khuaah kher lo pawh , Pa chibai in bûk hun a thleng dâwn ta .
43004022	Nangnin in hriat loh chibai in bûk ṭhîn ; keini zawngin kan hriata chu chibai kan bûk ṭhîn . Chhanhimna Juda-te hnên ata a lo chhuak dâwn si a .
43004023	Chutichuan , a hun a thleng dâwn ta , tûnah pawh a thleng tawh mêk , chumi hunah chuan Pathian chibai bûktu tak takten thlarau leh tihtakzetin Pa chibai an bûk ang , Pain chutiang mi chu a chibai bûktu tûrin a zawng a ni .
43004024	Pathian chu Thlarau a ni ; a chibai bûktuten thlarau leh tihtakzetin chibai an bûk tûr a ni , ” a ti a .
43004025	Tin , hmeichhia chuan a hnênah , “ Messia , Krista an tih chu a lo kal dâwn tih ka hria , ani chu a lo kal hunah engkim min la hrilh ang , ” a ti a .
43004026	Tin , Isuan a hnênah , “ Keimah a betu che hi amah chu ka ni asin , ” a ti a .
43004027	Tin , chutih lai chuan a zirtîrte chu an lo kal a , hmeichhia a bia chu mak an ti hle a ; nimahsela , tu mân , “ Eng nge i zawn ? Engati nge hmeichhia i biak ? ” pawh an ti lo .
43004028	Tin , hmeichhia chuan a tuibêl a kalsan a , khuaah a kal a , mite hnênah ,
43004029	“ Ka thiltih apiang mi hrilh zêltu mi pakhat a awm a , lo kal ula , en teh u ; Krista a ni thei âwm em ? ” a ti a .
43004030	Tin , anni chu khua ata chu an lo chhuak a , a hnên lam an pan ta a .
43004031	Chumi hlân chuan zirtîrte chuan a hnênah , “ Rabbi , ei rawh , ” an ti chiam a .
43004032	Nimahsela , ani chuan an hnênah , “ Chaw in hriat loh ei tûr ka nei e , ” a ti a .
43004033	Tin , zirtîrte chu an inbia a , “ A ei tûr miin an rawn kensak em ni chu le ? ” an ti a .
43004034	Tin , Isuan an hnênah a sawi a , “ Mi tîrtu duh zâwng tih leh a hna thawh zawh tûr hi ka chaw a ni .
43004035	Nangnin , ‘ Buh sengna tûr thla li a la awm , ’ in ti lâwm ni ? Ngai rawh u , ka hrilh a che u , dâk ulang , lote en rawh u , tûn apangin seng tûrin a êng a ni .
43004036	A âttuin hlawh a hmu ṭhîn a , chatuana nun thlenga awm tûrin rah a seng ṭhîn , a tuhtu leh a âttu an lâwm dun theih nân .
43004037	‘ Pakhatin a tuh ṭhîn a , mi dangin a ât ṭhîn , ’ tih thu hi chumiah chuan a dik hle a ni .
43004038	In thawh rim loh ât tûrin ka tirh che u kha ; mi dangin an thawk a , nangnin an thawh sa chu in chhunzawm a ni , ” a ti a .
43004039	Tin , hmeichhia chuan , “ Ka thiltih apiang mi hrilh zêl , ” tia a hriattîr thu avâng khân , chumi khuaa awm Samari mi tam takin Isua an ring ta a .
43004040	Chutichuan , Samari mite chu Isua hnênah an lo kal a , an hnêna awmah an ngên chiam a ; tichuan , chutah chuan ni hnih a châm a .
43004041	Tin , mi dang tam takin ama thu avângin an ring ve ta a ;
43004042	tin , anni chuan hmeichhe hnênah chuan , “ Tûnah zet chuan i thusawi avânga ring kan ni ta lo ; keimahni ngeiin a thu kan hria a , he mi hi khawvêl Chhandamtu a ni ngei tih kan hre ta , ” an ti a .
43004043	Ni hnih hnuah chuta ṭang chuan a chhuak a , Galili ramah a kal ta a .
43004044	Isua ngeiin , zâwlnei chu ama khaw lamah chuan chawimawiin a awm ngai lo tih a hriattîr si ṭhîn a .
43004045	Chutichuan , Galili ram a lo thlenin Galili rama miten an lo lâwm a , Jerusalem khuaa kût laia a thiltih zawng zawng an hmuh avâng khân ; anni pawh chu kûtnaah chuan an kal ve si a .
43004046	Tin , Galili rama Kana khua , tui uaina a chantîrna kha a lo thleng leh a . Tin , upa tu emaw a awm a , a fapa Kapernaum khuaah a damlo va .
43004047	Tin , Isua chu Judai ram ata Galili ramah a lo kal tih a hriat veleh a hnênah a han kal a , a fapa zuk tidam tûrin a ngên chiam a , a thi lek lek si a .
43004048	Tin , Isuan a hnênah , “ Chhinchhiahnate leh thil makte in hmuh loh chuan in ring tawp lo vang , ” a ti a .
43004049	Tin , upa chuan a hnênah , “ Ka pu , ka fa thih hmain lo chhuk ta che , ” a ti a .
43004050	Tin , Isuan a hnênah , “ Haw leh ta mai rawh , i fapa chu a dam tawh e , ” a ti a . Tin , chu mi chuan Isuan a hnêna thu a sawi chu a ring a , a kal ta a .
43004051	Tin , a kal chhuk lai mêkin a bawihten an lo hmuak a , “ I fapa chu a dam ta , ” an lo ti a .
43004052	Tin , ani chuan an hnênah a dam tirh lai a zâwt a . Tin , anni chuan a hnênah , “ Niminah , ni her chauhvin a khawsik a reh ta a ni , ” an ti a .
43004053	Chutichuan , a pa chuan , Isuan a hnênah , “ I fapa chu a dam tawh e , ” a tih lai tak a ni tih a hre ta a ; tin , amah leh a chhûngten an zain an ring ta a .
43004054	Chu chu Isuan a chhinchhiahna tih a vawi hnihna a ni , Judai ram ata Galili rama a lo kalin .
43005001	Chûng thil hnuah chuan Juda-te kût pakhat a awm a ; Isua chu Jerusalem khuaah a han kal a .
43005002	Tin , Jerusalem-ah chuan Berâm Kawngkhâr kiangah dîl a awm a , chu chu Hebrai tawngin Bethesda an ti a , hulhliap panga a nei nghe nghe a .
43005003	Chûngah chuan damlo te , mitdel te , kebai te , zeng te tam tak an mu hlawm a .
43005005	Tin , chutah chuan kum sawmthum leh kum riat nâ mi tu emaw a awm a .
43005006	Tin , Isuan a mu chu a hmu a , chutiang chuan rei tak a awm tawh tih a hria a , a hnênah , “ Tihdam i duh em ? ” a ti a .
43005007	Tin , damlo chuan , “ Ka pu , tui a fâwnin dîla mi dahtu ka nei lo va , ka kal chhûngin mi dangin mi pên thlâk khalh ṭhîn , ” a ti a , a chhâng a .
43005008	Tin , Isuan a hnênah , “ Tho la , i âwngphah la la , kein kal tawh rawh , ” a ti a .
43005009	Tin , thâwklehkhatan chu mi chu a dam ta nghâl a , a âwngphah chu a la a , a kal ta a . Chumi ni chu Chawlhni a ni a .
43005010	Chutichuan , Juda-ten a dam taa hnênah chuan , “ Chawlhni a nih hi , i âwngphah i lâk a thiang lo ve , ” an ti a .
43005011	Tin , ani chuan an hnênah , “ Mi tidamtu ngeiin ka hnênah , ‘ I âwngphah la la , kein kal tawh rawh , ’ mi ti a ni , ” a ti a , a chhâng a .
43005012	Tin , anni chuan a hnênah , “ ‘ I âwngphah la la , kein kal tawh rawh , ’ i hnêna titu chu tu nge ni ? ” an ti a , an zâwt a .
43005013	Nimahsela , a dama chuan tu nge a nih a hre lo va , chutah chuan mipui an awm avângin Isua a kal bo ta si a .
43005014	Nakinah chuan Isuan ani chu Pathian biak inah a hmu a , a hnênah , “ Ngai rawh , i dam tâk hi , thil tisual leh tawh suh ; chuti lo chuan , thil ṭha lo lehzual i chungah a lo awm dah ang e , ” a ti a .
43005015	Tin , chu mi chu a va kal a , Juda-te hnênah chuan a tidamtu chu Isua a ni tih a hrilh a .
43005016	Chutichuan , Chawlhnia chûng thilte chu a tih avângin Juda-ten Isua an tiduhdah ta a .
43005017	Nimahsela , Isuan anni chu a bia a , an hnênah , “ Ka Pain tûn thleng pawhin hna a thawk reng a , kei pawhin ka thawk ve a ni , ” a ti a .
43005018	Chutichuan , Juda-ten tihhlum an tum lehzual a , Chawlhni a bawhchhiat avâng chauh pawh a ni lo va , Pathian ama Paah a vuaha , Pathian tluka a insiam avâng pawhin a ni .
43005019	Tin , Isuan an hnênah , “ Tihtakmeuhvin , tihtakmeuhvin ka hrilh a che u , Fapain mahniin eng mah a ti thei lo , Pa thiltih a hmuh chauh lo chu ; thil a tih ang apiang chu Fapa pawhin a ti ve ṭhîn .
43005020	Pain Fapa a hmangaih a , a thiltih apiang a hnênah a entîr ṭhîn ; hêng aia thiltih ropui zawk hi a hnênah a la entîr ang , mak in tih atân .
43005021	Pain mitthite a kaitho va , a tinung ṭhîn angin , Fapa pawhin a duh apiang a tinung ṭhîn .
43005022	Pain tu ma thu a rêlsak ngai lo , thu zawng zawng Fapa a rêltîr ta zâwk ;
43005023	mi zawng zawngin Pa an zah angin , Fapa pawh an zahna tûrin . Tu pawh Fapa zah lo chu , Pa a tîrtu pawh chu zah lo a ni .
43005024	“ Tihtakmeuhvin , tihtakmeuhvin ka hrilh a che u , tu pawh ka thu hriaa mi tîrtu ring chuan chatuana nunna a nei tawh , thiam lohvin a awm lo va , thihna ata a chhuak a , nunaah a lût ta zâwk a ni .
43005025	Tihtakmeuhvin , tihtakmeuhvin ka hrilh a che u , a hun a thleng dâwn ta , tûnah pawh a thleng tawh mêk , chutih hunah chuan mitthiten Pathian Fapa aw an hria ang a , a hria apiang an nung ang .
43005026	Pain mahnia nun a nei ang bawkin , Fapa pawh mahnia nun neiin a siam ;
43005027	tin , Mihring Fapa a nih avângin a hnênah rorêl tûr thu a pe .
43005028	“ Hêng hi mak ti suh u , a hun a thleng dâwn ta , chutih hunah chuan thlâna awm zawng zawngin a aw an hria ang a , an chhuak vek ang ;
43005029	thil ṭha titute chu nunna changin an tholeh ang a , thil sual titute chu thiam loh changin an tholeh ang .
43005030	“ Keimahin eng mah ka ti thei lo : benga ka hriat ang zêlin ro ka rêl ṭhîn ; ka rorêl chu dik tak a ni , keima thu thuin awm ka tum lo va , mi tîrtu thu thu zâwka awm ka tum ṭhin avângin .
43005031	Mahni chanchin hriattîr ila , ka thu hriattîr a dik lo vang .
43005032	Ka chanchin hriattîrtu chu mi dang a ni ; ani chuan ka chanchin a hriattîr chu a dik tih ka hria .
43005033	“ Nangnin Johana hnênah mi in tîr a ; tin , ani chuan thutak chanchin a lo hriattîr kha .
43005034	Thuhriattîr ka pawm erawh chu mihring thu a ni lo ; nimahsela , in damna tûrin hêng thu hi ka sawi a nih hi .
43005035	Chu Johana chu khâwnvâr alh tak leh êng tak chu a ni , a êngah chuan hlim rih in duh kha .
43005036	“ Nimahsela , hriattîrna ka neih hi Johana hriattîrna thu ai khân a ropui zâwk a ni : Pain thiltih zawh tûra mi pêk , ka thiltih ngei hian Pain mi tîr tih ka chanchin a hriattîr a ni .
43005037	Pa mi tîrtu pawh chuan ka chanchin a hriattîr tawh . Nangnin eng tikah mah a aw in hre ngai lo va , a hmêl pawh in hmu ngai hek lo .
43005038	A thu pawh in rilruah in pai reng lo , a tirha hi in rin loh avângin .
43005039	Pathian Lehkha in chhiar ngun ṭhîn , a chhûngah chatuana nunna awma in rin avângin ; chûng Lehkha chu ka chanchin hriattîrtu chu a ni si a .
43005040	Nimahsela , nunna nei tûrin ka hnênah in lo kal duh si lo .
43005041	“ Mihring chawimawina ka zawng lo .
43005042	Nimahsela , nangni ka hria a che u , Pathian hmangaihna in rilruah in nei lo ve .
43005043	Ka Pa hmingin ka lo kal a nih hi , nangnin mi lâwm si lo ; mi dang mahni hmingin lo kal sela , ani chu in lâwm ang .
43005044	Nangni inchawimawi tawn lâwmte u , engtin nge in rin theih ang ? Pathian tak chauhva chhuak chawimawina chu in zawng si lo .
43005045	Keiin Pa hnêna ka hêk che u ring suh u ; nangmahni hêktu chu pakhat a awm , in rin Mosia hi .
43005046	Mosia in rin chuan kei pawh mi ring tawh tûr in ni ; ani chuan keima chanchin asin a ziak ni .
43005047	Nimahsela , a thuziak chu in rin si loh chuan , engtin nge ka thu in rin ang ? ” a ti a .
43006001	Chûng thil hnuah chuan , Isua chu Galili dîl , Tiberia dîl an tih râl lehlamah chuan a kal ta a .
43006002	Tin , damlote chunga chhinchhiahna a tihte chu an hmuh avângin , mipui tam takin amah an zui a .
43006003	Tin , Isua chu tlângah chuan a kal chho va , chutah chuan a zîrtîrte hnênah a ṭhu a .
43006004	Tin , kalhlên kût ( Juda-te kût chu ) a hnai tawh a .
43006005	Tin , Isua chu a dâk a , mipui tam takin a hnên lam rawn panin a hmu a , Philipa hnênah , “ Hêngho ei tûr chhang khawi ata nge kan lei ang ? ” a ti a .
43006006	Chûng thu chu amah fiah nân a sawi a ni , a tih tûr chu amahin a hre reng si a .
43006007	Tin , Philipa chuan a hnênah , “ Mi tinin tlêm têa an chan ṭheuh tûr pawh , duli zahnih man chhangin a daih lo vang , ” a ti a , a chhâng a .
43006008	Tin , a zirtîrte zînga pakhat , Simon Petera unau Andria chuan a hnênah ,
43006009	“ Barli chhangpêr panga leh sangha pahnih nei mipa naupang pakhat hetah a awm ; nimahsela , mi hêng zozai zîngah hian chûng chu eng tham nge ni ang ? ” a ti a .
43006010	Tin , Isuan , “ Mite chu ṭhuttîr rawh u , ” a ti a . Tin , chumi hmunah chuan hlobet tam tak a awm . Chutichuan , patlingte chu an ṭhu a , an tam lam chu sângnga lai an ni a .
43006011	Tin , Isuan chhangpêrte chu a la a , lâwm thu a sawi zawhin a ṭhuhote hnênah chuan a sem a , chutiang bawkin sânghate pawh chu an duh tâwkin a sem bawk a .
43006012	Tin , an kham hnuin , a zirtîrte hnênah chuan , “ Eng mah bo lo tûrin a bângnawite chhar rawh u , ” a ti a .
43006013	Chutichuan , an chhar a , barli chhangpêr panga eitute ei bângnawite chuan bâwmrâng sâwm leh pahnih an tikhat a .
43006014	Tin , mite chuan chhinchhiahna a tih chu an hmuh veleh , “ He mi hi zâwlnei , khawvêla lo kal tûr kha a lo nih ngei hi , ” an ti a .
43006015	Chutichuan , amah chu lala siam tûra man luih tumin an lo kal dâwn tih Isuan a hria a , tlângah amah chauhvin a kal hrang leh ta a .
43006016	Tin , khua a lo tlai lam chuan a zirtîrte chu dîlah chuan an zuk kal a ;
43006017	lawngah an chuang a , dîlah chuan Kapernaum khua an pan a . Tin , khua a thim ta a , Isua lah chu an hnên a la thleng si lo .
43006018	Thlipui nasa tak a tleh avângin tui a fâwn sâng telh telh si a .
43006019	Tin , fîng sawmhnih leh fîng nga emaw , fîng sawmthum emaw an kar chuan Isua chu dîl chungah chuan kea kala lawng rawn hnaihin an hmu a , an hlau va .
43006020	Nimahsela , ani chuan an hnênah , “ Keimah ka ni alâwm , hlau suh u , ” a ti a .
43006021	Chutichuan , lawngah chuan chuantîr an duh ta a ; tin , chawplehchilhin lawng chuan an pan khawmual chu a thleng ta nghâl a .
43006022	A tûkah chuan dîl râl lehlama mipui dingte chuan , lawng pakhat lo chu lawng dang a awm lo va , Isua chu a zirtîrte hnênah lawngah chuan a chuang ve lo va , a zirtîrte chu anmahni chauhvin an kal tih an hria a .
43006023	( Nimahsela , Lalpan lâwm thu a sawi hnua chhang an eina hmun kiangah khân , Tiberia khua aṭangin lawng tête a lo thleng si a . )
43006024	Chutichuan , mipui chuan Isua leh a zirtîrte chu an awm ta lo tih an hriatin , anni pawh lawng têahte chuan an chuang a , Isua zawngin Kapernaum khua an lo thleng a .
43006025	Tin , dîl râla an rawn hmuhin a hnênah , “ Rabbi , eng tikah nge he lam i lo thlen ? ” an ti a .
43006026	Tin , Isuan an hnênah , “ Tihtakmeuhvin , tihtakmeuhvin ka hrilh a che u , chhinchhiahnate in hmuh avanga mi zawng in ni lo va , chhangpêr in ei puar avâng khân a nih zâwk hi .
43006027	Chaw dangral mai ûmin phe phe suh u ; chatuana nun thlenga awm reng tûr chaw , Mihring Fapain a pêk tûr che u chu , ûmin phe zâwk rawh u ; Pa Pathian chuan ani chu a chhinchhiah tawh si a , ” a ti a , a chhâng a .
43006028	Tin , anni chuan a hnênah , “ Pathian hna kan thawh theih nân thil eng nge kan tih tûr ? ” an ti a .
43006029	Tin , Isuan an hnênah , “ Pathian hnathawh chu hei hi a ni , a mi tirh hi ring ula , ” a ti a , a chhâng a .
43006030	Tin , anni chuan a hnênah , “ Chhinchhiahna eng nge i tih ang , kan hmuha kan rin theihna tûr chein ? Thil eng nge i tih ang ?
43006031	Kan thlahtuten thlalêrah manna kha an ei ṭhîn , ‘ Vân aṭang chuan an hnênah chhang ei tûr a pe , ’ tih ziak angin , ” an ti a .
43006032	Tin , Isuan an hnênah , “ Tihtakmeuhvin , tihtakmeuhvin ka hrilh a che u , vân aṭanga chhang in hmuh kha Mosia pêk che u a ni lo ; ka Pa erawh chuan vân aṭangin chhang tak a pe che u a nih hi .
43006033	Pathian chhang chu vân aṭanga lo chhuka , khawvêl hnêna nun petu hi a ni , ” a ti a .
43006034	Tin , anni chuan a hnênah , “ Lalpa , chu chhang chu kumkhuain min pe rawh , ” an ti a .
43006035	Tin , Isuan an hnênah , “ Kei hi nunna chhang chu ka ni ; tu pawh ka hnêna lo kal chu a ril a ṭâm lo vang , tu pawh mi ring chu eng tikah mah a tuihâl lo vang .
43006036	Nimahsela , nangnin mi hmuh pawhin mi ring si lo tih ka hrilh che u kha .
43006037	Pain mi pêk zawng zawng ka hnênah an lo kal vek ang ; tu pawh ka hnêna lo kal chu ka hnawt chhuak tawp lo vang .
43006038	Mahni duh zâwng ti tûra vân aṭanga lo chhuk ka ni lo va , mi tîrtu duh zâwng ti tûra lo chhuk ka ni zâwk e .
43006039	Hei hi mi tîrtu duh zâwng chu a ni , anin mi pêk zawng zawng eng mah hloh lo ila , ni kin niah chuan kaitho zâwk ila .
43006040	Tin , hei hi ka Pa duh zâwng a ni , tu pawh Fa hmua , ring apiangin chatuana nunna nei sela ; tin , keiin ni kin niah chuan ani chu ka kaitho vang , ” a ti a .
43006041	Tin , “ Vân aṭanga chhang lo chhuk chu ka ni , ” a tih avângin Juda-te chu a chungah an phunnawi a .
43006042	“ He mi hi Josefa fa , Isua a ni lo vem ni , a nu leh pa pawh kan hriat hi ? ‘ Vân aṭanga lo chhuk ka ni , ’ eng ti tiha ti nge ni le ? ” an ti a .
43006043	Tin , Isuan an hnênah , “ Phun phunnawi suh u .
43006044	Pa mi tîrtuin a hîp loh chuan tu mah ka hnênah an lo kal thei lo vang ; tin , keiin ni kin niah chuan a lo kala chu ka kai tho vang .
43006045	Zâwlneite lehkhabuah , ‘ Pathian zirtîrin an awm vek ang , ’ tih ziak a ni . Mi tin Pa thu hriaa zir apiang chu ka hnênah an lo kal ṭhîn .
43006046	Tu mahin Pa an hmu ngai ka ti lo , Pathian hnêna lo chhuaka chauh lo chuan ; ani chuan Pa chu a hmu .
43006047	Tihtakmeuhvin , tihtakmeuhvin ka hrilh a che u , tu pawh a ring chuan chatuana nunna an nei tawh a ni .
43006048	Kei hi nunna chhang ka ni .
43006049	In thlahtuten thlalêrah manna kha an ei na a , an thi a .
43006050	Hei hi vân aṭanga chhang lo chhuk chu a ni , miin a eia a thih loh nân .
43006051	Kei hi vân aṭanga chhang nung lo chhuk chu ka ni , tu pawhin he chhang hi a ei chuan chatuanin a nung reng ang ; a ni , khawvêl nun nâna ka pêk tûr chhang chu ka tisa hi a ni , ” a ti a .
43006052	Chutichuan , Juda-te chu an inhnial a , “ He mi hian engtin nge a tisa ei tûrin min pêk theih ang ? ” an ti a .
43006053	Tin , Isuan an hnênah , “ Tihtakmeuhvin , tihtakmeuhvin ka hrilh a che u , Mihring Fapa tisa in eia , a thisen in in bawk loh chuan , nangmahniin nunna nei hek lo che u .
43006054	Tu pawh ka tisa eia ka thisen in chuan chatuana nunna a nei tawh ; tin , ni kin niah chuan ani chu ka kaitho vang .
43006055	Ka tisa hi chaw tak a ni a , ka thisen hi in tûr tak a ni si a .
43006056	Tu pawh ka tisa eia ka thisen in chu , keimahah a awm reng ṭhîn , kei pawh amahah ka awm reng ṭhîn .
43006057	Pa nung chuan mi tîr a , Pa zâra nung ka ni ang bawkin , tu pawh mi ei chu keima zârah a ni pawh a nung ang .
43006058	Hei hi vân aṭanga chhang lo chhuk chu a ni ; chi thlahtuten chhang an ei a , an thi ang kha a ni lo , tu pawh hemi chhang hi ei chu chatuanin a nung reng ang , ” a ti a .
43006059	Chûng thu chu inkhâwmna inah a sawi a , Kapernaum khuaa a zirtîr lai khân .
43006060	Chutichuan , a zirtîrte a ṭhen tam takin chu chu an hriatin , “ Hei hi thu khirh tak a ni , tu nge dawngsawng thei ang ? ” an ti a .
43006061	Chutichuan , chumi thu-ah chuan a zirtîrte an phunnawi tih Isuan a rilruin a hria a , an hnênah , “ He thu hian a tilungni lo che u elo ?
43006062	Mihring Fapa hi hmâna a awmna ngaia lâwn chhova in hmuh chuan , engtin nge in tih ang le ?
43006063	Tinungtu chu thlarau a ni , tisa chu eng mahah a tlâktlai lo ; in hnêna thu ka sawite hi thlarau a ni , nunna pawh a ni .
43006064	Nimahsela , in zîngah a ṭhen ring lo in awm e , ” a ti a . ( Isuan amah ring lotute leh a mantîrtu tûr chu a tîr ata a hre reng si . )
43006065	Tin , amah vêk chuan , “ Chu vâng chuan a ni , in hnênah , ‘ Pain a puih loh chuan tu mah ka hnênah an lo kal thei lo vang , ’ ka tih kha ni , ” a ti a .
43006066	Chu veleh a zirtîrte zînga tam tak an kal bo va , amah an pâwl leh ta lo va .
43006067	Chutichuan , Isuan sâwm leh pahnihte hnênah chuan , “ Nangni pawhin kal bo in duh ve em ? ” a ti a .
43006068	Tin , Simon Peteran a hnênah , “ Lalpa , tu hnênah nge kan kal ang ? Nangin chatuana nunna thu i nei alâwm .
43006069	Nang Pathian Mi Thianghlima chu i ni tih kan awih ta a , hriat pawh kan hria e , ” a ti a , a chhâng a .
43006070	Tin , Isuan an hnênah , “ Nangni sâwm leh pahnihte hi keima thlan in ni lâwm ni ? In zînga mi pakhat Diabola a ni lehnghâl vei nên , ” a ti a .
43006071	( Iskariot Simona fapa Juda , sâwm leh pahnihte zînga tel vea thu kha a sawi a ni , ani chu a mantîrtu tûr a ni si a . )
43007001	Chumi zawhah chuan Isuan Galili ram a fang a ; Juda-ten amah tihhlum an tum avângin Judai ram chu a fang duh lo va .
43007002	Tin , Juda-te bâwkte kût chu a hnai tawh a .
43007003	Chutichuan , a unauten a hnênah , “ Heta ṭang hian Judai ramah va kal rawh , i zirtîrte pawhin i thiltih hi an hmuh theih nân .
43007004	Tu mân a rûkin thil eng mah an ti lo , mahni hmingthan duh siin . Hêng thilte hi i tih takzet chuan khawvêl hnênah inentîr rawh , ” an ti a .
43007005	( A unaute pawh chuan amah an ring si lo va . )
43007006	Tin , Isuan an hnênah , “ Ka hun a la thleng lo ; nangni hun erawh chu kumkhuain a thleng reng a ni .
43007007	Khawvêlin nangni an haw thei lo a che u , kei erawh chu mi haw ṭhîn , an thiltihte a sual tih ka hrilhfiah ṭhin avângin .
43007008	Nangni kûtnaah han kal rawh u , kei zawng tûn kûtah hian ka han kal dâwn rih lo ve , ka hun a la thlen loh avângin , ” a ti a .
43007009	Tin , chûng thu chu an hnênah a sawi a , Galili ramah a la awm reng a .
43007010	Nimahsela , a unaute chu kûtnaa an chhoh tâk hnu chuan , ani pawh vântlâng hriat lohvin , a rûk angin a han kal ve a .
43007011	Tin , Juda-ten kûtnaah chuan ani chu an zawng a , “ Khawiah nge a awm ? ” an ti a .
43007012	Tin , a chungah mipuite zînga mi chu an phun ru sup sup a , a ṭhenin , “ Mi ṭha a ni e , ” an ti a ; ṭhenkhatin , “ Hnai lo ve , mipui a bum zâwk ṭhîn a ni , ” an ti a .
43007013	Nimahsela , Juda-te an hlauh avângin tu mân a chungchâng thu an sawi lang lo .
43007014	Tin , kût vânglai takin Isua chu Pathian biak inah a han kal a , a zirtîr a .
43007015	Tin , Juda-ten , “ He mi hian zir ngai lovin engtin nge lehkha a thiam ? ” an ti a , mak an ti hle a .
43007016	Tin , Isuan anni chu a chhâng a , “ Ka thu zirtîr hi ka ta a ni lo va , mi tîrtu ta a ni zâwk .
43007017	Tu pawh ama duh zâwng tih duh chuan , ka thu zirtîr hi Pathian tihchhuah nge keima phuah chawpa ka sawi a hria ang .
43007018	Tu pawh mahni phuah chawp thu sawi chu , mahni mawina zawng a ni ; a tîrtu mawina zawng erawh chu , chu mi chu mi takzet a ni , amahah chuan dik lohna rêng a awm lo .
43007019	Mosian dân chu in hnênah a pe lo che u em ni ? Nimahsela , in zîngah tu mahin dân chu in zâwm si lo . Nangnin engati nge min tihhlum in tum ? ” a ti a .
43007020	Tin , mipui chuan , “ Ramhuai zâwl i nih hi ; tuin nge tihhlum tum che ? ” an ti a , an chhâng a .
43007021	Tin , Isuan a chhâng a , an hnênah , “ Thil pakhat ka tih kha nangni zawng zawngin mak in tih hi .
43007022	Hemi avâng hian a ni , Mosian serh tan thu kha a pêk che ua ( Mosia tihchhuah a ni si lo va , thlahtute tihchhuah a ni zâwk si a ) , Chawlhni pawha mi serh in tan ṭhin ni .
43007023	Mosia dân bawhchhiat loh nân , Chawlhniah pawh mipain a serh a tantîr si chuan , keiin Chawlhnia mi ka tihdam tâk viah avângin ka chungah in thinur bîk maw ?
43007024	A lan angin ngaihtuah suh ula , fel takin ngaihtuah zâwk rawh u , ” a ti a .
43007025	Tin , Jerusalem khuaa mi ṭhenkhatin , “ He mi hi tihhlum an tuma chu a ni lâwm ni ?
43007026	En teh u , a langin thu a sawi a , a hnênah eng mah an sawi si lo . Amah hi Krista a ni tih hotuten an hre ta takzet em maw ni aw ?
43007027	He mi hi a pianna chin lam kan hre si a , Krista erawh chu a lo thlen hunah chuan a pianna chin tu mân an hre lo vang , ” an ti a .
43007028	Chu vâng chuan , Isua chu Pathian biak ina a zirtîr pahin a au va , “ Nangnin mi hria e , ka pianna chin pawh in hria e ; nimahsela , mahni thua lo kal ka ni lo , mi tîrtu hi mi takzet a ni , ani chu in hre si lo .
43007029	Kei erawh chuan ani chu ka hria ; a hnên aṭanga lo chhuak ka ni a , ani chuan mi tîr a ni si a , ” a ti a .
43007030	Chutichuan , ani chu man an tum a ; nimahsela , a hun a la thlen loh avângin tu mân an khawih si lo .
43007031	Mipui zînga tam tak erawh chuan ani chu an ring a , “ Krista chu a lo thlen hunah , he mi tih aia tam zâwk thil mak a rawn ti ang em ni ? ” an ti a .
43007032	Tin , Pharisaiten a chunga mipui phun rûkna thute chu an hria a ; tichuan , puithiam lalte leh Pharisaiten amah man tûrin tiang kengtute an tîr ta a .
43007033	Tin , Isuan , “ Rei lo tê in hnênah ka awm rih zet ang a , mi tîrtu hnênah ka kal ang .
43007034	Nangnin mi zawng ang a , mi hmu si lo vang ; ka awmnaah pawh in lo kal thei lo vang , ” a ti a .
43007035	Tin , Juda-te chu an inbia a , “ Kan hmuh loh tûrin he mi hi khawiah nge a kal dâwn ? Grik-te zînga Pêm darhho hnêna kalin Grik-te chu a zirtîr dâwn em ni ang ?
43007036	‘ Nangnin mi zawng ang a , mi hmu si lo vang a ; ka awmnaah pawh in lo kal thei lo vang , ’ a tih hi eng a tihna nge ni ang ? ” an ti a .
43007037	Tin , kût ṭiak dâwn ni , ni ropui berah chuan Isua a ding a , a au va , “ Tu pawh a tuihâl chuan ka hnênah lo kal sela , in rawh se .
43007038	Tu pawh mi ring chu , Pathian Lehkha sawi angin , tui nung luite a pumah a lo luang chhuak ang , ” a ti a .
43007039	( Chûng thu chu amah ringtuten Thlarau an la neih tûr thu a sawina a ni ; Thlarau chu pêk a la ni rih lo , Isua chu chawimawia a la awm loh avângin . )
43007040	Chutichuan , mipui zînga ṭhenkhatin chûng thu chu an hriatin , “ Hei hi zâwlnei chu a nih tak hi , ” an ti a .
43007041	Ṭhenkhatin , “ Hei hi Krista chu a ni , ” an ti a . Ṭhenkhat erawh chuan , “ Khawnge Krista chu Galili rama a lo chhuah tehlul ang ?
43007042	Krista chu Davida thlahte zîngah , Davida awmna khua Bethlehem aṭanga chhuak tûr a ni tih Pathian Lehkhain a sawi lo vem ni ? ” an ti a .
43007043	Chutichuan , amah avângin mipui chu an inṭhen a , an inkhing ta a .
43007044	Ṭhenkhat chuan man an duh a ; nimahsela , tu mân an khawih si lo .
43007045	Tin , tiang kengtute chu puithiam lalte leh Pharisaite hnênah an lo kal leh a ; tin , anni chuan an hnênah , “ Engati nge in rawn hruai loh ? ” an lo ti a .
43007046	Tiang kengtute chuan , “ Sawtiang rêngin miin thu an sawi ngai lo , ” an ti a , an chhâng a
43007047	Tin , Pharisaite chuan an hnênah , “ Nangni pawh bumin in awm ve ta elo ?
43007048	Hotute leh Pharisaite zînga mi rêng rêng amah ring an awm tawh em ni ?
43007049	Hêng dân hre lo mipuite tehchai hi ânchhe dawng an ni asin , ” an ti a , an chhâng a .
43007050	Nikodema , hmâna Isua hnêna lo kal kha , an zînga tel ve a ni a , an hnênah ,
43007051	“ Ama kâ ngeia a thu hriat leh a thiltih hriat hmain , kan dânin mi thiam loh a chantîr ngai em ni ? ” a ti a .
43007052	Anni chuan a hnênah , “ Nang pawh chu Galili mi i ni ve elo ? Zawng la , Galili ramah chuan zâwlnei tu mah chhuak tûr an awm lo tih hre ta che , ” an ti a , an chhâng a .
43007053	Tin , mi tin mahni in ṭheuhvah an kal ta a .
43008001	Isua erawh chu Olive tlângah a kal ta zâwk a .
43008002	Tin , zîngah Pathian biak inah a lût leh a , mi zawng zawng a hnênah an lo kal a ; tin , ani chu a ṭhu a , anmahni a zirtîr a .
43008003	Tin , lehkhaziaktute leh Pharisaiten hmeichhe pakhat a uire lai an man an rawn hruai a ; tin , a laiah an dintîr a ,
43008004	Isua hnênah , “ Zirtîrtu , he hmeichhia hi a uire lai an man a ni , a uire lai takin .
43008005	Dân lehkhabuah Mosian hetiang mi hi lunga den hlum thu min pe a ; nangin engtin nge i ngaih ? ” an ti a .
43008006	Chu thu chu amah fiah nân an ti a , a hêkna tûr an hmuh theih nân . Chutichuan , Isua a kûn a , a kutzungin leiah a ziak a .
43008007	Tin , an zawh sek sek avângin ani chu a tho va , an hnênah , “ In zînga sual nei lo apiangin amah chu lungin deng hmasa rawh se , ” a ti a .
43008008	Tin , a kûn leh a , a kutzungin leiah a ziak leh a .
43008009	Tin , anni chuan a thusawi chu an hriatin , upa berin a ṭan a , a tâwp thlengin , pakhat khatin an relh chhuak ta zêl a ; chutichuan , Isua chauh a awm ta a , hmeichhia , a laia a awmna ngaia awm nên khân .
43008010	Tin , Isua chu a tho va , a hnênah , “ Hmeichhia , khawiah nge an awm tâk ? Tu mân thiam loh an chantîr na che nge ? ” a ti a .
43008011	Tin , ani chuan , “ Lalpa , tu mân mi chantîr lo ve , ” a ti a . Tin , Isuan , “ Kei pawhin thiam loh ka chantîr lo va che ; kal la , tûn hnuah tisual leh tawh suh , ” a ti a .
43008012	Tin , Isuan an hnênah thu a sawi leh a , “ Kei khawvêl êntu ka ni ; tu pawh mi zui chu thimah a lêng tawp lo vang a , nunna êng a nei zâwk ang , ” a ti a .
43008013	Chutichuan , Pharisaiten a hnênah , “ Mahni thu hriattîr i ni , i thu hriattîr a dik lo ve , ” an ti a .
43008014	Isuan an hnênah , “ Mahni thu hriattîr mah ila , ka thu hriattîr hi a dik a ni ; keiin ka lo chhuahna leh ka kalna tûr chin pawh ka hria e ; nangni zawngin ka lo chhuahna leh ka kalna tûr chin pawh in hre si lo .
43008015	Nangnin tisa angin in sawisêl ṭhîn ; kei zawngin tu mah ka sawisêl lo .
43008016	A ni , sawisêl mah ila ka sawisêlna a dik ang ; keimah chang ka ni lo va , kei leh Pa mi tîrtu kan ni zâwk si a .
43008017	A ni , in Dân Lehkhabuah pawh , ‘ Mi pahnih thu a dik , ’ tih ziak a ni bawk alâwm .
43008018	Kei hi mahni thu hriattîrtu ka ni , Pa mi tîrtu chuan ka thu a hriattîr bawk , ” a ti a , a chhâng a .
43008019	Tin , anni chuan a hnênah , “ I Pa khawiah nge ? ” an ti a . Isuan , “ Nangnin kei mi hre lo , ka Pa pawh in hre lo ; kei mi hriat chuan ka Pa pawh in hria ang , ” tiin a chhâng a .
43008020	Chûng thu chu Pathian biak inah a zirtîr pahin , thawhlâwm dahna hmunah a sawi a ; tu mân amah an man si lo , a hun a la thlen loh avângin .
43008021	Tin , ani chuan an hnênah , “ Ka kal bo dâwn hi , nangnin mi zawng ang a , in sual nei rengin in thi ang ; ka kalna tûrah in lo kal thei lo vang , ” a ti leh a .
43008022	Tin , Juda-ten , “ ‘ Ka kalna tûrah in lo kal thei lo vang , ’ a tih hi , a intihlum dâwn em ni ? ” an ti a .
43008023	Tin , ani chuan an hnênah , “ Nangni hnuai lama chhuak in ni ; kei zawng chung lama chhuak ka ni ; nangni he khawvêla chhuak hi in ni ; kei zawng he khawvêla chhuak hi ka ni lo .
43008024	Chuvângin , in hnênah , ‘ In sual nei rengin in thi ang , ’ ka tih kha ; ani chu ka ni tih in awih loh chuan in sual nei rengin in thi mawlh ang , ” a ti a .
43008025	Tin , anni chuan a hnênah , “ Tu nge maw i nih le ? ” an ti a . Isuan an hnênah , “ A tîr ata in hnêna ka sawi ṭhin kha .
43008026	Nangni chungchâng thu-ah hian thil tam tak sawi tûr leh ngaihtuah tûr ka nei ; eng pawh ni rawh se , mi tîrtu chu mi dik tak a ni ; a hnên aṭanga thu ka hriat apiang khawvêl hnênah ka hrilh hi , ” a ti a .
43008027	Pa thu an hnênah a sawi tih an hre si lo .
43008028	Chutichuan , Isua vêkin , “ Nangnin Mihring Fapa hi in khai kân hnuah , ani chu ka ni tih leh , keiin mahni thuin thil eng mah ka ti lo va , Pain mi hrilh ang zêlin hêng thu hi ka sawi zâwk a ni tih in lo la hria ang .
43008029	Mi tîrtu chu ka hnênah a awm a , mi thlahthlam lo ve ; a thil lâwm zâwng apiang ka tih fo avângin , ” a ti a .
43008030	Tin , chûng thu chu a sawi laiin mi tam takin amah chu an ring ta a .
43008031	Chutichuan , Isuan amah ringtu Juda-te hnênah chuan , “ Ka thua in awm reng chuan ka zirtîrte in ni tak tak ang .
43008032	“ Tin , thutak in hria ang a , thutak chuan bawih a bân ang che u , ” a ti a .
43008033	Tin , anni chuan a hnênah , “ Abrahama thlahte kan ni asin , tûn thlengin tu ma bawihah kan awm ngai lo , ‘ Bawih a bân ang che u , ’ eng ti tiha i ti nge ni ? ” an ti a , an chhâng a .
43008034	Tin , Isuan an hnênah , “ Tihtakmeuhvin , tihtakmeuhvin ka hrilh a che u , tu pawh thil tisual apiang , sual bawih a ni .
43008035	Bawih chu kumkhuain inah a awm reng lo ; fapa erawh chu kumkhuain a awm reng ṭhîn .
43008036	Chutichuan , Fapain bawih a bân che u chuan in chhuak takmeuh vang .
43008037	Abrahama thlahte in ni tih ka hria e ; ni mah ula , mi thah in tum si , ka thuin in rilrua awmna a neih loh avangin .
43008038	Keiin ka Pa hnêna thil ka hmuh chu ka sawi ṭhîn ; nangni pawhin in pa hnêna thil in hriat chu in ti ṭhîn , ” a ti a .
43008039	Tin , anni chuan a hnênah , “ Kan pa Abrahama a ni , ” an ti a , an chhâng a . Tin , Isuan an hnênah , “ Abrahama fate in nih chuan Abrahama thil in ti ang chu .
43008040	Nimahsela , tûnah mi thah in tum si . Pathian hnêna thutak ka hriat hrilhtu che u ka ni asin ; Abrahama zawngin hetiangin a ti lo ve .
43008041	Nangni zawngin in pa thil chu in ti ṭhîn , ” a ti a . Tin , anni chuan a hnênah , “ Inuirea hrin kan ni lo ve , Pa pakhat chauh kan nei , Pathian chu , ” an ti a .
43008042	Isuan an hnênah , “ Pathian in Pa a nih chuan nangnin mi hmangaih ang chu ; Pathian hnên aṭanga lo chhuak leh a hnên ata lo kal ka ni si a ; keima thua lo kal ka ni hek lo , aman mi tîr zâwk a ni .
43008043	Engati nge ka ṭawng awmzia in hriat loh ? Ka thu in dawnsawn theih loh vâng a ni .
43008044	Nangni zawng in pa Diabola aṭanga chhuak in ni a , in pa duh zâwng tih in duh a ni . Ani chu a tîr ata tualthat a ni , thutakah a awm lo , a chhûngah thutak rêng a awm loh avângin . Dâwt thu a sawiin ama tihchhuah a sawi a ni ṭhîn ; dawthei a ni si , dâwt pa pawh a ni .
43008045	Thutak ka sawi avângin nangnin mi ring lo a ni .
43008046	In zîngah tuin nge sual kawngah thiam loh mi chantîr thei awm ? Thutak ka sawi pawhin nangnin engati nge mi rin loh ?
43008047	Pathian hnên aṭanga chhuak chuan Pathian thu a pawm ṭhîn ; hemi avâng hian in pawm lo a ni , Pathian hnên aṭanga chhuak in nih loh avângin , ” a ti a .
43008048	Tin , Juda-te chuan a hnênah , “ Samari mi , ramhuaizâwl i ni kan tih kha kan tidik zet lo vem ni ? ” an ti a , an chhâng a .
43008049	Isuan , “ Ramhuaizâwl ka ni lo ve ; ka Pa ka chawimawi a ni zâwk e , nangnin ka hming in tihchhiat hi .
43008050	Nimahsela , mahni mawina zawng ka ni lo ; a zawngtu leh a ngaihtuahtu mi pakhat a awm a ni .
43008051	Tihtakmeuhvin , tihtakmeuhvin ka hrilh a che u , miin ka thu a zawm chuan kumkhuain thih ni hmêl a hmu lo vang , ” a ti a .
43008052	Tin , Juda-ten a hnênah , “ Ramhuaizâwl i ni tih tûnah kan hre ta . Abrahama a thi tawh , zâwlneite nên , nangin , ‘ Miin ka thu a zawm chuan kumkhuain thihna a tem lo vang , ’ i ti si a .
43008053	Kan thlahtu Abrahama aiin i ropui zâwk em ni ? Ani pawh a thi tawh , zâwlneite pawh an thi tawh ; tu-ah nge i insiam ni ? ” an ti a .
43008054	Tin , Isuan , “ Mahni inchawimawi ila ka mawi engah mah a ni lo : ‘ Kan Pathian , ’ in tih ka Pa chu mi chawimawitu a ni ;
43008055	nangnin amah in hre si lo ; kei erawh chuan amah ka hria ; ‘ Amah ka hre lo , ’ ti ila , nangmahni anga dawthei bawk ka ni ang ; chutichuan , amah ka hria a , a thu pawh ka zâwm ṭhîn .
43008056	In thlahtu Abrahama kha , ka ni hmu tûr a nih avângin a hlim êm êm ṭhîn ; tin , a hmu ngei a , a lâwm hle a , ” a ti a , a chhâng a .
43008057	Tin , Juda-te chuan a hnênah , “ Nang kum sawmnga pawh la ni lo pui che , Abrahama i hmu em ni ? ” an ti a .
43008058	Isuan an hnênah , “ Tihtakmeuhvin , tihtakmeuhvin ka hrilh a che u , Abrahama awm hma pawhin ka awm , ” a ti a .
43008059	Chutichuan , a den nân lung an chhar a ; nimahsela , Isua chu a biru a , Pathian biak in ata chu a chhuak ta a .
43009001	Tin , Isuan a kal pahin a pian tirh ata mitdel pakhat a hmu a .
43009002	Tin , a zirtîrten a hnênah , “ Rabbi , mitdel saa a pian hi tuin nge thil tisual , he mi hian nge a nu leh a pain ? ” an ti a , an zâwt a .
43009003	Isuan , “ He mi hian a tisual lo , a nu leh a pain an tisual hek lo ; Pathian hnathawh a chunga a lanna tûr a nih zâwk hi .
43009004	Chhûn a nih laiin mi tîrtu hna kan thawk tûr a ni ; zân a nih dâwn tâk hi , chumi hunah chuan tu mân hna an thawk thei lo vang .
43009005	Khawvêla ka awm chhûngin khawvêl êntu ka ni , ” a ti a , a chhâng a .
43009006	Chutianga a sawi zawh chuan leiah chil a chhâk a , chil chuan hlum a siam a , hlum chu a mitah a hnawih a ,
43009007	tin , a hnênah , “ Siloam dîlah va sil rawh , ” a ti a ( Siloam chu “ Tirh ” tihna a ni ) . Tichuan , a va kal a , a sil a , mitvârin a lo haw leh ta a .
43009008	Chutichuan , a vêngte leh hmâna a kutdawh hmu ṭhînten , “ He mi hi ṭhu chunga kutdawh ṭhîna kha a ni lo vem ni ? ” an ti a .
43009009	Mi dangin , “ Ani kha a nih hi , ” an ti a . Mi dangin , “ A ni lo ve , a anpui a nih zâwk hi , ” an ti a . Ani chuan , “ Kha kha ka ni , ” a ti a .
43009010	Tin , anni chuan a hnênah , “ I mit engtin nge a lo vâr le ? ” an ti a .
43009011	Ani chuan , “ Isua an tih khân hlum a siam a , ka mitah a hnawih a , ‘ Siloam dîlah va kal la , sil rawh , ’ mi ti a ; chutichuan , ka va kal a , ka sil a , mitvârna ka hmu ta a nih hi , ” a ti a .
43009012	Tin , anni chuan a hnênah , “ Ani chu khawiah nge a awm ? ” an ti a , “ Ka hre lo , ” a ti a .
43009013	Tin , chumi hmaa mitdela chu Pharisaite hnênah an hruai a .
43009014	Tin , Isuan hlum a siama , a mit a tihvâr ni kha Chawlhni a ni a .
43009015	Chutichuan , Pharisaiten a mit a lo vâr tâk dânzia an zâwt leh a . Ani chuan an hnênah , “ Ka mitah hlum a dah a , ka sil a , ka hmu thei ta mai a ni , ” a ti a .
43009016	Tin , Pharisai ṭhenkhatin , “ Chu mi chu , Chawlhni a puithu loh avângin Pathian hnên aṭanga chhuak a ni lo vang , ” an ti a . ṭhenkhat erawh chuan , “ Mi sualin engtin nge hetiang thil mak a tih theih ang ? ” an ti a . Chutichuan , an inṭhen a , an inkhing ta a .
43009017	Tin , mitdel hnênah chuan , “ I mit a tihvâr kha , nang eng angin nge amah chu i ngaih ? ” an ti leh a . Tin , ani chuan , “ Zâwlnei a ni , ” a ti a .
43009018	Nimahsela , Juda-ten a mit lo vâr taa nu leh pa chu an koh hma loh chuan , mitdel a ni ṭhîn a , a mit a lo vâr ta tih , a chungchâng thu chu an awih lo va .
43009019	Tin , a nu leh a pa hnênah , “ He mi hi in fapa , mitdel saa piang a ni in tih kha a ni em ? Engtin nge tûnah a hmuh theih tâk le ? ” tiin an zâwt a .
43009020	Tin , a nu leh a pa chuan , “ Hei hi kan fapa a ni tih kan hria , mitdel sain a piang tih pawh kan hria ;
43009021	nimahsela , engtin nge tûnah hian a lo hmuh theih tâk hi kan hre lo , a mit tivârtu pawh kan hre hek lo ; amah zâwt rawh u ; patling a ni alâwm ; ama thu chu aman sawi ang hmiang , ” an ti a , an chhâng a .
43009022	Juda-te an hlauh avângin a nu leh a pa chuan chûng thu chu an sawi a ni ; Juda-ten , chûng hma pawh chuan tu pawhin , “ Ani chu Krista a ni , ” tia a ṭan chuan inkhâwmna in a hnawng ang tih an remti tlâng si a .
43009023	Chu vâng chuan a ni , a nu leh a pa chuan , “ Patling a ni alâwm , amah zâwt rawh u , ” an tih ni .
43009024	Chutichuan , mitdel chu an ko nawn leh a , a hnênah , “ Pathian fak rawh , kha mi kha zawng mi sual a ni tih kan hria e , ” an ti a .
43009025	Tin , ani chuan , “ Mi sual a ni nge ni lo ka hre lo ; kawng khat ka hria , tûn hma khân ka mit a del a , tûnah ka hmuh theih tâk hi , ” a ti a , a chhâng a .
43009026	Tin , anni chuan a hnênah , “ I chungah engtin nge a tih ? I mit engtin nge a tihvâr ? ” an ti a .
43009027	Tin , ani chuan an hnênah , “ Nichinah khân ka hrilh che u kha , in hre duh si lo ; engati nge in hriat leh duh tâk ni ? Nangni pawh a zirtîrte nih ve in duh elo ? ” tiin a chhâng a .
43009028	Tin , anni chuan an hau va , “ Nang hi ama zirtîr i ni a , keini zawng Mosia zirtîrte kan ni asin .
43009029	Pathianin Mosia a bia tih kan hria , he mi tehchai hi khawi aṭanga lo chhuak nge a nih kan hre hrep lo ve , ” an ti a .
43009030	Tin , chu mi chuan an hnênah , “ Chu tak chu a ni a makna chu , khawi aṭanga lo chhuak nge a nih in hriat lohva , ka mit a tihvâr miau si hi .
43009031	Pathianin mi sual thu a ngaithla ṭhîn lo tih kan hria ; nimahsela , tu pawhin Pathian a ngaihsaka , a duh zâwng a tih chuan Pathianin ani chu a ngaithla ṭhîn .
43009032	Khawvêl awm tirh ata tu mân mitdel saa piang mit an tivâr leh tih an hre ngai lo .
43009033	He mi hi Pathian hnên aṭanga chhuak a nih loh chuan eng mah a ti thei lo vang , ” a ti a , a chhâng a .
43009034	Tin , anni chuan a hnênah , “ Nang sual lailet dêra piang i ni alâwm , nangin min hrilh vei em ni ? ” an ti a , an chhâng a . Tichuan , ani chu an hnawt chhuak ta a .
43009035	Tin , an hnawt chhuak tih Isuan a lo hria a ; tin , a zawng chhuak a , “ Pathian Fapa i ring em ? ” a ti a .
43009036	Tin , ani chuan , “ Ka pu , ani chu tu nge ni , ka rin theih nân ? ” a ti a , a chhâng a .
43009037	Isuan a hnênah , “ Ani chu i hmu tawh reng alâwm , a betu mêk che hi a ni asin , ” a ti a .
43009038	Tin , ani chuan , “ Lalpa , ka ring e , ” a ti a , chibai a bûk a .
43009039	Tin , Isuan , “ Rorêl tûrin he khawvêlah hian lo kal ka ni , mitdelte chu an mit a lo vârna tûr leh , mitvârte chu an mit a lo delna tûrin , ” a ti a .
43009040	Tin , a hnêna Pharisai awmte chuan chûng thu chu an hria a , a hnênah , “ Keini pawh hi mitdel kan ni ve elo ? ” an ti a .
43009041	Tin , Isuan an hnênah , “ Mitdel in nih chuan sual in nei lo vang ; nimahsela , ‘ Kan hmu thei e , ’ tûnah in ti si a ; chuvângin , in sual a awm reng a ni .
43010001	“ Tihtakmeuhvin , tihtakmeuhvin ka hrilh a che u , tu pawh berâm huanga kawngkhâra lût lova , dang lama lâwn lût chu , chu mi chu englo rûk hmang leh suam hmang a ni e .
43010002	Tu pawh kawngkhâra lût erawh chu berâm vêngtu a ni .
43010003	Kawngkhâr vêngtuin ani chu a lo hawnsak ṭhîn a ; berâmten a aw an hre ṭhîn a ; ama berâmte chu an hmingah a ko ṭheuh va , a hruai chhuak ṭhîn .
43010004	A ta zawng zawng a chhuahtîr veleh an hma a hruai a , berâmte chuan amah an zui ṭhîn a , a aw an hre si a .
43010005	Mi dang zawng an zui lo vang a , an tlân bosan zâwk ang ; mi dangte aw zawng an hriat loh avângin , ” a ti a .
43010006	Chu tehkhin thu chu Isuan an hnênah a sawi a ; nimahsela , eng thu nge an hnênah a sawi tih an hre si lo .
43010007	Chutichuan , Isuan an hnênah a sawi leh a , “ Tihtakmeuhvin , tihtakmeuhvin ka hrilh a che u , kei hi berâm kawngkhâr chu ka ni .
43010008	Ka hmaa lo kal zawng zawngte kha rûk hmangte , suam hmangte an ni vek a ; nimahsela , berâmte chuan an thu an awih lo .
43010009	Kei kawngkhâr chu ka ni ; tu pawh keimahah a luh chuan humhimin a awm ang a , a lûtin a chhuak ang a , ei tûr a hmu bawk ang .
43010010	Rûk hmang chu ru tûr leh tihlum tûr leh tichhe tûr lo chuan a lo kal lo ; kei zawng nun an neih nân , tam taka an neih nân lo kal ka ni .
43010011	Kei berâm vêngtu ṭha ka ni ; berâm vêngtu ṭhain berâmte tân a nun a pe ṭhîn .
43010012	Inhlawhfa , berâm vêngtu tak ni lova , berâmte a ta ni lova chuan , chinghne lo kal a hmuhin berâmte a tlânsan ṭhîn ; tin , chinghnia chuan berâmte a seh a , a tidarh ṭhîn ;
43010013	inhlawhfa a ni a , berâmte a ngaihsak loh avângin a tlân bo ṭhîn a ni .
43010014	Kei zawng berâm vêngtu ṭha ka ni ; Pain mi hriat leh keiin Pa ka hriat ang hian ka ta ka hria a , ka ta pawhin mi hria a ni ; tin , beramte tân chuan ka nun ka pe .
43010015	
43010016	Tin , he berâm huanga mi lo hi berâm dang ka nei ; anni pawh ka la rawn hruai tûr a ni , ka aw pawh an hria ang ; chutichuan , pâwl khatin an awm ang a , a vêngtu pakhat nên .
43010017	“ Hemi avâng hian Pain mi hmangaih a ni , lâk leh tûra ka nun ka pêk dâwn avâng hian .
43010018	Tu mân mi lâksak lo vang , keima thu thuin ka pe zâwk dâwn a ni . Pe thei ka ni , la leh thei pawh ka ni . He thupêk hi ka Pa hnên aṭanga ka hmuh a ni , ” a ti a .
43010019	Chûng thu avâng chuan Juda-te chu an inṭhen a , an inkhing leh a .
43010020	A ṭhen tam takin , “ Ramhuai a zâwl a , a â a nih hi ; engati nge a thu in ngaihthlâk ? ” an ti a .
43010021	A ṭhenin , “ Hêng thu hi ramhuaizâwl thusawi a ni lo ve . Ramhuaiin mitdel mit a tivâr thei em ni ? ” an ti a .
43010022	Tin , Jerusalem khuaa inpumpêk kût lai a ni a , chu chu thlasik lai a ni .
43010023	Tin , Isua chu Pathian biak inah , Solomona hulhliapah a vei a vei a .
43010024	Tin , Juda-te chu a vêlah an lo kal a , a hnênah , “ Eng chen nge tuilairapin min siam dâwn ? Krista i nih chuan fiah takin min hrilh rawh , ” an ti a .
43010025	Isuan an hnênah , “ Ka hrilh tawh che u kha , in awih si lo ; ka Pa hminga thil ka tih hi , hêng hian ka chanchin a hriattîr a nih hi .
43010026	Nimahsela , in awih si lo , ka berâm zînga mi in nih loh avângin .
43010027	Ka berâmten ka aw an hre ṭhîn , kei pawhin anni chu ka hria , anni chuan min zui ṭhîn ;
43010028	an hnênah chatuana nunna ka pe a ; kumkhuain an boral lo vang a , tu mân ka kut ata mi chhuhsak hek lo vang .
43010029	Anni mi petu ka Pa chu , mi zawng zawng aia ropui ber a ni a ; tu mân Pa kut ata chu an chhuhsak thei lo vang .
43010030	Kei leh Pa chu pumkhat kan ni , ” tiin a chhâng a .
43010031	Tin , Juda-te chuan a denna tûrin lung an chhar leh a .
43010032	Tin , Isuan anni chu a bia a , “ Pa hnêna chhuak hnathawh ṭha tam tak ka entîr che u a , khâng hnathawhte zîngah khân , hna eng vâng khân nge lunga mi den dâwn hi ? ” a ti a .
43010033	Juda-te chuan a hnênah , “ Hna ṭha chungah lungin kan den dâwn loh che hi ; Pathian i sawichhiat chungah leh , nang , mihring ni sia , Pathiana i insiam vâng zâwk hian a ni , ” tiin an chhâng a .
43010034	Isuan an hnênah , “ In dân lehkhabuah , ‘ Pathiante in ni ka ti , ’ tih ziak a ni lo vem ni ?
43010035	Pathian thu thlennate mah pathianho an tih chuan ( Pathian Lehkha Thu bân theih a ni si lo va ) ,
43010036	Pain a ruata , khawvêla a tirha chungah hian , ‘ Pathian Fapa ka ni , ’ ka tih avângin , ‘ Pathian i sawichhia , ’ in ti a ni maw ?
43010037	Ka Pa hna thawk ka nih loh chuan mi ring suh u .
43010038	Amaherawhchu , thawk ka nih chuan kei mi ring lo mah ula , hnathawhte tal hi ring rawh u ; Pa keimahah a awm tih leh , kei Paah ka awm tih in hriata in rin nân , ” a ti a , a chhâng a .
43010039	Chutichuan , ani chu man an tum leh a ; nimahsela , an kut ata chu a chhuak a ,
43010040	Jordan lui râlah , Johanan a tîra mi a baptis-na lamah khân a kal bo leh a , chutah chuan a awm ta reng a .
43010041	Tin , mi tam tak a hnênah an lo kal a , “ Johanan chhinchhiahna eng mah zawng a ti lo va ; nimahsela , Johanan he mi chungchâng thu a sawi apiang kha a lo dik hle hi , ” an ti a .
43010042	Tin , chutah chuan mi tam takin amah an ring ta a .
43011001	Tin , mi pakhat , Mari leh a laizâwn Marthi awmna khua Bethani-a mi Lazara , damlo a awm a .
43011002	( Mari , hriak rimtui Lalpa hnawiha , a sama a ke hrutu kha , kha mi nuṭa Lazara kha a ni , damlo chu . )
43011003	Tin , a farnuten Isua hnênah , “ Lalpa , ngai teh , i hmangaih kha a damlo ve , ” tiin mi an tîr a .
43011004	Tin , Isuan chu chu a hria a , “ He nâ hi thihna tûr a ni lo , Pathian mawi nân a ni zâwk e , Pathian Fapa chu hemi avâng hian a la mawina tûrin , ” a ti a .
43011005	Tin , Isuan Marthi te , a laizâwn te , Lazara te chu a hmangaih a .
43011006	Amaherawhchu , a damlo tih a hriatin a awmna ngaiah ni hnih a la awm ta cheu va .
43011007	Tin , chumi hnuah chuan a zirtîrte hnênah , “ Judai ramah i kal leh ang u , ” a ti a .
43011008	Tin , zirtîrte chuan a hnênah , “ Rabbi , hmân lawkah khân Juda-ten lunga den an tum che kha ; chuti pawhin chutah chuan i kal leh bawk dâwn em ni ? ” an ti a .
43011009	Tin , Isuan , “ Chhûnah dârkâr sâwm leh pahnih a awm lo vem ni ? Mi chhûna a lên chuan a pai ngai lo , he khawvêl êng hi a hmuh avângin .
43011010	Amaherawhchu , mi zâna a lên chuan a pai ṭhîn , amahah chuan êng a awm loh avângin , ” a ti a , chhâng a .
43011011	Chûng thu chu a sawi a ; tin , chumi hnuah chuan an hnênah , “ Kan ṭhian Lazara chu a muhîl ta a ; a muhîl kai harh tûrin ka kal dâwn a ni , ” a ti a .
43011012	Chutichuan , zirtîrte chuan a hnênah , “ Lalpa , a muthilh tawh chuan a dam leh ang chu , ” an ti a .
43011013	( Isua chuan a thih thu a sawi a ni a ; nimahsela , anni chuan a chawlh chhûnga a muthilh thu a sawi em maw an ti a . )
43011014	Chutichuan , Isuan fiah takin an hnênah a sawi a , “ Lazara a thi a ni .
43011015	Chuta ka awm lo chu ka lâwm a ni , nangmahni avângin , in rin theih nân ; nimahsela , a hnênah i kal ang u , ” a ti a .
43011016	Tin , Thoma , Phîra an tih chuan a zirtîrpuite hnênah , “ A thihnaa thi ve tûrin i kal ang u , ” a ti a .
43011017	Chutichuan , Isuan a thlenin thlânah ni li a lo awm tawh tih a hria a .
43011018	Bethani khua chu Jerusalem khaw kiang a ni a , fîng sâwm leh fîng nga laia hla a ni ;
43011019	tichuan , an nuṭa thih chunga tithlamuang tûrin Juda-ho tam tak Marthi leh Mari hnênah an lo kal a .
43011020	Tin , Marthi chuan Isua a lo kal dâwn tih a hriat veleh a va hmuak a ; Mari erawh chu inah a la ṭhu reng a .
43011021	Tin , Marthi chuan Isua hnênah , “ Lalpa , heta awm ni la chu ka nuṭa a thi lo tûr .
43011022	Tûnah pawh Pathian hnêna i ngen apiang Pathianin a pe ang che tih ka hria e , ” a ti a .
43011023	Isuan a hnênah , “ I nuṭa a tholeh ang , ” a ti a .
43011024	Marthi chuan a hnênah , “ Ni kin nia thawhlehnaah chuan a tholeh ang tih ka hria e , ” a ti a .
43011025	Tin , Isuan a hnênah , “ Kei hi thawhlehna leh nunna chu ka ni ; tu pawh mi ring chu thi mah sela a nung reng ang ;
43011026	nung apiangin mi ring chu kumkhuain an thi lo vang . Chu thu chu i ring em ? ” a ti a .
43011027	Ani chuan a hnênah , “ Ring e , Lalpa ; Krista , Pathian Fapa , khawvêla lo kal tûra chu i ni tih ka ring e , ” a ti a .
43011028	Tin , chu thu chu a sawi zawh veleh a kal a , a laizâwn Mari chu a rûkin a va ko va , “ Zirtîrtu hetah a awm a , a ko va che , ” a ti a .
43011029	Tin , ani chuan chu chu a hriat veleh a tho thuai a , a hnênah a va kal a .
43011030	( Isua chu khuaah a la lût lo va , Marthiin a va hmuah laia a awmna ngaiah a la awm a . )
43011031	Tin , in chhûnga a thlamuantu , a awmpui Juda-te chuan Mari a tho thuaia , a chhuak an hmuh veleh , thlânah ṭap tûrin a kal dâwn emaw an ti a , an zui a .
43011032	Tin , Mari chuan Isua awmna chu a va thleng a , a hmuh veleh a ke bulah a bawkkhup a , a hnênah , “ Lalpa , heta awm ni la chu , ka nuṭa a thi lo tûr , ” a ti a .
43011033	Tin , Isuan Mari ṭap leh a rawn zuitu Juda-te ṭap chu a hmu a , a rilruin a rûm a , a lungngai a .
43011034	“ Ani chu khawiah nge in zalh ? ” a ti a . Anni chuan a hnênah , “ Lalpa , lo kal la , en teh , ” an ti a .
43011035	Isua chu a ṭap ta a .
43011036	Tin , Juda-te chuan , “ En teh u , Lazara hi a va lo hmangaih êm ve le ! ” an ti a .
43011037	Nimahsela , ṭhenkhat chuan , “ He mi , mitdel mit tivârtu hian he mi pawh hi a thih lohtîr thei lo vem ni ? ” an ti a .
43011038	Tin , Isua chu a rilruin a rûm leh a , thlân chu a thleng ta a . Chu thlân chu pûk a ni a , a kawngkaah chuan lung pakhat a awm .
43011039	Isuan , “ Lung hi chawi sawn rawh u , ” a ti a . A thia farnu Marthi chuan a hnênah , “ Lalpa , tûnah zawng a uih tawh ang ; a thihna ni li a ni tawh si a , ” a ti a .
43011040	Isuan a hnênah , “ ‘ I rin chuan Pathian ropuizia i hmu ang , ’ ka ti lo che em ni ? ” a ti a .
43011041	Chutichuan , lung chu an chawi sawn a . Tin , Isua chu a vanvadâk a , “ Ka Pa , ka thu i ngaihthlâk avângin i chungah ka lâwm e .
43011042	Kumkhuain ka thu i ngaithla ṭhîn tih ka hre reng a ni ; nimahsela , mipui din vêl avângin chu chu ka ti a ni , nangin mi tîr tih an rin theih nân , ” a ti a .
43011043	Tin , chutia a ṭawng zawh veleh chuan aw ring takin , “ Lazar , lo chhuak rawh , ” a ti a , a au va .
43011044	Tin , mitthi chu a kut a ke thlân puana tuam chungin a lo chhuak ta a , a hmai pawh inhrûkna puana tuam a ni a . Isuan an hnênah , “ Phelh ula , kaltîr rawh u , ” a ti a .
43011045	Chu vâng chuan Mari lênpuitu , Isua thiltih hmutu Juda-te zînga tam takin Isua an ring ta a .
43011046	Nimahsela , a ṭhen Pharisaite hnênah an va kal a , an hnênah Isua thiltihte chu an hrilh a .
43011047	Chutichuan , puithiam lalte leh Pharisaite chuan rorêltuho an ko khâwm a , “ Engtin nge kan tih ang ? He mi hian thil mak tam tak a ti si a .
43011048	Hetianga kan thlahthlam chuan mi zawng zawngin amah an ring ang a ; tin , Rom-a mite an lo kal ang a , kan hmun leh kan chite hi min lâksak ang , ” an ti a .
43011049	Tin , an zînga mi pakhat Kaiapha , chumi kuma puithiam lalber chuan an hnênah , “ Nangnin eng mah in hre hauh lo ,
43011050	kan chi zawng zawng boral lohna tûrin , mi zawng zawng aia mi pakhat thih in tân a ṭha tih in ngaihtuah bawk lo , ” a ti a .
43011051	( Chu thu chu ama phuah chawpin a sawi lo , chumi kum chuan puithiam lalber a ni a , an chite aia Isua a thih tûr a sawi lâwk a ni zâwk e .
43011052	Chumi chite ai chauh chuan a ni lo , Pathian fa khawvêla darhte zawng zawng pâwl khata a hruai khâwmna tûr pawhin a ni bawk . )
43011053	Chutichuan , chumi ni achin chu amah tihlum tûrin an inrâwn ṭhîn a .
43011054	Chuvângin , Isua chu Juda-te zîngah a langin a lêng leh ta lo va , chuta ṭang chuan thlalêr dep lama khaw pakhat , Ephraim an tihah chuan a va kal ta zâwk a ; chutah chuan zirtîrte nên chuan an awm ta reng a .
43011055	Tin , Juda-te kalhlên kût chu a hnai tawh a , mi tam tak chu inthian tûrin , ram ata kalhlên kût hmain Jerusalem khuaah an han kal a .
43011056	Chutichuan , Isua an zawng a , Pathian biak inah ding chungin an inbia a , “ Eng nge in rin ? Kûtnaah a lo kal lo vang maw ? ” an inti a .
43011057	Puithiam lalte leh Pharisaiten amah chu an man theih nân , tu pawhin a awmna an hriat chuan puan tûr a ni tih thu an pe tawh si a .
43012001	Tin , kalhlên kûtna tûr ni ruk a la awmin , Isuan mitthi zîng ata a kaihthawh Lazara awmna Bethani khua kha a lo thleng a .
43012002	Tin , chutah chuan ama tân zân ruai an ṭheh a ; Marthiin rawng a bâwl a , Lazara erawh chu a chawhlui kîlpuitu pakhat a ni .
43012003	Tin , Marin bûk zâtve spiknard hriak rimtui to tak a rawn keng a , Isua kete chu a chulh a , a samin a kete chu a hru a ; tichuan , chu hriak rim chuan in chu a khat ta rum rum a .
43012004	Nimahsela , Iskariot Juda , a zirtîr pakhat , a mantîrtu tûr chuan ,
43012005	“ He hriak rimtui hi engati nge duli zathuma hralhin , mi retheite hnêna an pêk zâwk loh ? ” a ti a .
43012006	( Mi retheite a ngaihsak vânga chu thu chu sawi a ni lo ; rûkru a ni a , tangka ip a kawl a , a chhûnga dah chu a lâk ṭhin vâng zâwk a ni . )
43012007	Tin , Isuan , “ Mi phûm ni atân khêk rawh se .
43012008	Mi retheite chu kumkhuain in hnêna awm an ni alâwm ; kei erawh chu kumkhuaa in hnêna awm tûr ka ni lo , ” a ti a .
43012009	Chutah chuan Isua a awm tih Juda hnamchawmten an lo hria ta a ; tin , an lo kal a , Isua chauh rawn kal chhan an ni lo va , mitthi zîng ata a kaihthawh Lazara pawh kha hmuh duh fâwm an ni bawk .
43012010	Tin , puithiam lalte chu Lazara pawh tihlum tûrin an inrâwn a ;
43012011	amah avânga Juda-te tam takin an pakaisana , Isua an rin ṭhin avângin .
43012012	A tûkah chuan kûtnaa lo kal mipui tam takin , Isua chu Jerusalem khuaah a lo kal dâwn tih an hriatin ,
43012013	tûmkaute an keng a , a hmuak tûrin an va chhuak a , “ Hosanna , Lalpa hminga Israel Lal lo kal chu fakin awm rawh se , ” tiin an au va .
43012014	Tin , Isuan sabengtungno a hmu a , a chungah a chuang a ,
43012015	“ Hlau suh , Zion fanu ; En teh , i Lal chu , Sabengtungno chunga chuangin , A lo kal dâwn e , ”
43012016	Chûng chu a tîrin a zirtîrten an hre lo va ; nimahsela , Isua chawimawia a awm hnuah chuan , a chanchinah chûng thu chu ziak a ni tih leh , a chungah chûng thil chu an lo ti ngei tih an lo hre ta a .
43012017	Tin , Lazara thlân ata a koh chhuaha , mitthi zîng ata a kaihthawh laia a hnêna mipui awmte khân a thu chu an hriattîr ta zêl a .
43012018	Chumi avâng chuan a ni , mipuite pawh chuan amah chu an va hmuah ni , chu thil mak chu a ti tih an hre si a .
43012019	Chutichuan , Pharisaite chuan , “ Hre rawh u , eng mah in tih theih loh hi ; en rawh u , khawvêlin amah an zui tâk hi , ” an ti a .
43012020	Tin , kûtnaa Pathian chibai bûk tûra han kalte zîngah Grik tute emaw an awm a ;
43012021	tin , chûngte chu Galili rama Bethsaida khuaa mi Philipa hnênah chuan an lo kal a , a hnênah , “ Ka pu , Isua hmuh kan duh e , ” an ti a , an ngên a .
43012022	Philipa chuan Andria a rawn hrilh a , Andria leh Philipa chuan Isua an rawn hrilh a .
43012023	Tin , Isuan a chhâng a , an hnênah , “ Mihring Fapa chawimawia a awm hun chu a thleng tawh .
43012024	Tihtakmeuhvin , tihtakmeuhvin ka hrilh a che u , buh fang leia a tlâk lohva , a thih loh chuan a mal chauhvin a awm reng ṭhîn ; a thih erawh chuan tam takin a rah ṭhîn .
43012025	Tu pawh a nun thlahlel chuan a hloh ṭhîn ; tu pawh he khawvêlah hian a nun ngaitlâwm chuan chatuana nunna tûr a vawng reng ang .
43012026	Tu pawhin ka rawng a bâwl chuan mi zui rawh se ; ka awmnaah ka rawngbâwltu pawh a awm ang ; tu pawhin ka rawng a bâwl chuan ani chu Pain a chawimawi ang .
43012027	“ Tûnah ka rilru a mangang e ; eng nge ka sawi ang aw ? ‘ Ka Pa , hemi hun lakah hian mi chhandam rawh , ’ ka ti ang em ni ? Eng pawh ni sela , hemi tûr hi , hemi hun thleng hian ka awm chhan a ni .
43012028	Ka Pa , i hming chawimawi rawh , ” a ti a . Chutichuan , vân aṭangin aw a lo chhuak a , “ Ka chawimawi tawh , ka chawimawi leh bawk ang , ” a ti a .
43012029	Tin , mipui a kianga dingte chuan chu chu an hria a , “ Khawpui a ri a ni , ” an ti a ; mi dangten , “ Vântirhkohvin amah a bia a ni , ” an ti a .
43012030	Isuan a chhâng a , “ Chu aw chu ka tâna lo chhuak a ni lo , nangmahni tân a ni zâwk e .
43012031	Tûnah he khawvêl hi ngaihtuah lai a ni ; tûnah he khawvêl lal hi paih chhuah a ni ang .
43012032	Tin , kei lei ata khai kânin ka awm chuan , mi zawng zawng keima hnênah ka hîp ang , ” a ti a .
43012033	Chu thu chu a thihzia tûr hriattîr nân a sawi a ni .
43012034	Tin , mipui chuan a hnênah , “ Krista chu chatuanin a awm reng dâwn tih dân lehkhabuah kan hria e ; nangin , ‘ Mihring Fapa khai kânin a awm tûr a ni , ’ eng ti tiha ti nge i nih ? Chu Mihring Fapa chu tu nge ni ? ” an ti a , an chhâng a .
43012035	Tin , Isuan an hnênah , “ Êng hi rei lo tê in zîngah a la awm rih e . Êng in neih chhûng hian lêng rawh u , thimin a nan loh nân che u ; tu pawh thima lêng chuan a kalna chin a hre ṭhîn lo .
43012036	Êng in neih chhûng hian êng hi ring rawh u , êng fate in lo nih theih nân , ” a ti a . Chûng thu chu Isuan a sawi a ; tin , a kal a , an hmuh loh tûrin a biru ta a .
43012037	An hmaah chutiang thil mak tam tak chu ti mah sela , amah an ring si lo :
43012038	“ Lalpa , kan thusawi tuin nge ring ? Lal kut pawh tu hnênah nge a lan ? ”
43012039	Hemi avâng hian a ni an rin theih loh , Isaian ,
43012040	“ Aman an mit a tidel a , An thinlung a tiâ a ; Chuti lo chuan , an mitin an hmu ang a , An thinlungin an hre dah ang a ; Tin , an hawi kîr leh dah ang a , Keiin anni chu ka tidam dah ang e , ”
43012041	Isaian a ropuizia a hmuh leh a chanchin thu a sawi avângin chûng thu chu a sawi a ni .
43012042	Nimahsela , hotute zînga tam takin Isua an ring ta a ; amaherawhchu , Pharisaite avângin an inpuang lo ; chuti lo chuan , inkhâwmna in hnawngin an awm ang ;
43012043	Pathian hnêna ropuina ai chuan mihring hnêna ropuina an duh zâwk si a .
43012044	Tin , Isua chu a au va , “ Tu pawh mi ring chu kei mi ring a ni lo , mi tîrtu ring a ni zâwk e .
43012045	Tu pawh mi hmu chu mi tîrtu hmu a ni .
43012046	Êntua khawvêla lo kal ka nih hi , tu pawh mi ring apiang thima an awm reng loh nân .
43012047	Tu pawh ka thusawi hriain , awih lo mah sela , keiin thiam loh ka chantîr lo ; khawvêl thiam loh chantîr tûra lo kal ka ni lo va , khawvêl chhanhim tûra lo kal ka ni zâwk si a .
43012048	Tu pawh mi duh lova , ka thusawite vawng lo chuan thiam loh chantîrtu pakhat a nei a ni ; ka thusawi kha , khami thu ngei khân ni kin niah chuan amah chu thiam loh a la chantîr ang .
43012049	Keima phuah chawpin ka sawi si lo ; Pa mi tîrtu chuan ka sawi tûr leh ka hril tûr hi thu mi pe zâwk a ni .
43012050	Ama thupêk chu chatuana nunna a ni tih ka hria ; chu vâng chuan thu ka sawi hi , Pa mi hrilh ang zêlin ka sawi a ni , ” a ti a .
43013001	Tin , kalhlên kût hmain Isuan he khawvêl hi chhuahsana , Pa hnêna a kal hun a thleng tawh tih a hria a , ama mi , khawvêla awm a hmangaih ṭhinte chu , a tâwp thleng pawhin a hmangaih reng a .
43013002	Tin , zanriah ei laiin ( chumi hma pawhin Diabolan Simona fapa Iskariot Juda chu , Isua mantîr a rilrûktîr a ) ,
43013003	Isuan , Pain a kutah thil engkim a vawntîr te , Pathian hnên aṭanga lo chhuak a nih te , Pathian hnêna a kal dâwn te hre reng chungin ,
43013004	a zanriah kîl lai chu a tho va , a puante a dah a , inhrûkna puan a la a , a veng a .
43013005	Tichuan , maihûnah tui a bun a , zirtîrte ke a sil ta a , inhrûkna puan a ven chuan a hru zêl a .
43013006	Chutichuan , Simon Petera hnênah a lo kal a . Ani chuan , “ Lalpa , nang êmin ka ke i sil dâwn em ni ? ” a ti a .
43013007	Isuan a hnênah , “ Ka thiltih hi tûnah i hre lo ; nimahsela , nakinah i la hria ang , ” a ti a , a chhâng a .
43013008	Peteran a hnênah , “ Ka ke i sil tawp lo vang , ” a ti a . Isuan a hnênah , “ Ka sil loh che chuan ka hnênah eng mah chan i nei lo vang , ” a ti a .
43013009	Simon Peteran a hnênah , “ Lalpa , chuti a nih chuan ka ke chauh ni lovin , ka kut leh ka lu pawh le , ” a ti a .
43013010	Isuan a hnênah , “ Inbual tawh chu a ke lo chu sil a ngai lo , a fai var alâwm ; nangni in fai e , in za erawh chuan a ni lo , ” a ti a .
43013011	( A mantîrtu tûr chu a hre si a ; chuvângin , “ In za chuan in fai lo , ” a ti a ni . )
43013012	Chutianga an ke a sila , a puante a lâka , a ṭhut leh hnu chuan an hnênah , “ In chunga ka thiltih hi eng tihna nge ni in hria em ?
43013013	Nangnin Zirtîrtu leh Lalpa min ti ṭhîn ; in tidik e , ka ni ngei rêng a .
43013014	Kei Lalpa leh Zirtîrtu mahin in ke ka sil chuan , nangni pawhin in ke in insilsak tûr a ni .
43013015	In chunga ka tih ang hian nangni pawhin in tih vena tûrin ka tihhmuh che u a ni si a .
43013016	Tihtakmeuhvin , tihtakmeuhvin ka hrilh a che u , bawih a pu aiin a ropui lo ; tirhkoh pawh a tîrtu aiin a ropui hek lo .
43013017	Chûng thil chu in hriat chuan ti ula in eng a thâwl ang .
43013018	“ In zaa thu ka sawi lo ve ; ka thlante chu ka hria ; nimahsela , chu chu , ‘ Ka chhang eituin a keartui ka chungah a lek ta , ’ tih Pathian Lehkha Thu kha a lo thlen theihna tûr a ni .
43013019	Tûnah a lo thlen hmain ka hrilh che u hi , a lo thlen hunah kei hi amah kha ka ni tih in rin theihna tûrin .
43013020	Tihtakmeuhvin , tihtakmeuhvin ka hrilh a che u , tu pawh ka tirh apiang lâwm chu , keimah mi lâwm a ni ; tu pawh kei mi lâwm chu mi tîrtu lâwm a ni , ” a ti a .
43013021	Isuan chutianga a sawi zawh chuan a rilruin a mangang a , “ Tihtakmeuhvin , tihtakmeuhvin ka hrilh a che u , in zînga mi pakhatin mi mantîr ang , ” tiin a hriattîr ta a .
43013022	Tin , zirtîrte chuan a tih bîk an hre lo va , an inen hlawm a .
43013023	Tin , a zirtîrte zînga mi pakhat , Isuan a hmangaiha chu , dawhkân sîrah Isua ângchhûngah bawkin a awm a .
43013024	Tin , Simon Peteran chu mi hnênah chuan , “ Tu thu ber nge a sawi , mi hrilh teh , ” tiin a zaizir a .
43013025	Tin , ani chu a awmna ngaiah a awm a , Isua âwm nghêngin a lo thle phei a , a hnênah , “ Lalpa , tu ber nge ni ? ” a ti a .
43013026	Tin , Isuan , “ Chhang them ka chiahsaka , ka pêka chu a ni ang , ” a ti a , a chhâng a . Chutichuan , chhang them chu a chiah hnuin a la a , Iskariot Simona fapa Juda hnênah chuan a pe a .
43013027	Tin , chhang them chu a pêk hnu chuan a chhûngah Setana a lût ta nghâl a . Chutichuan , Isuan a hnênah , “ I tih tûr chu ti thuai rawh , ” a ti a .
43013028	( Tin , dawhkân sîra mite chuan tu mân engtiziaa ti nge a nih an hre lo .
43013029	ṭhenkhatin , Juda chuan tangka ip a vawn avângin , Isuan , “ Kût atân thil kan châkkhai apiang lei rawh , ” a ti emaw , “ Mi retheite hnênah englo pêk tûr , ” a ti emaw an ti a ni . )
43013030	Tin , ani chuan chhang them chu a la a , a chhuak ta nghâl a ; chumi lai chu zân a ni a .
43013031	Chutichuan , a chhuah hnuin Isuan a sawi a , “ Tûnah chuan Mihring Fapa chawimawiin a awm ta , amah avângin Pathian pawh chawimawiin a awm a ni .
43013032	Pathianin amahah chuan ani chu a chawimawi ang , a chawimawi nghâl ang .
43013033	Naute u , rei lo tê in hnênah ka la awm rih e . Nangnin mi zawng ang ; tin , Juda-te hnênah , ‘ Ka kalna tûrah in lo kal thei lo vang , ’ tih ka sawi ang khân , tûnah chuti bawkin in hnênah ka sawi hi .
43013034	“ Thupêk thar ka pêk che u hi , inhmangaih ula ; keiin ka hmangaih che u ang hian nangni pawh inhmangaih ula .
43013035	In inhmangaih chuan mi zawng zawngin ka zirtîrte in ni tih chumiah chuan an hria ang , ” a ti a .
43013036	Simon Peteran a hnênah , “ Lalpa , khawiah nge i kal dâwn ? ” a ti a . Isuan , “ Ka kalna tûrah nangin tûnah mi zui thei lo vang ; nakinah erawh chuan mi zui ang , ” a ti a , a chhâng a .
43013037	Peteran a hnênah , “ Lalpa , engati nge tûnah pawh ka zui theih loh vang che ? Nangmah avângin ka nun ka paih ang , ” a ti a .
43013038	Isuan , “ Keimah avângin i nun i paih ang maw ? Tihtakmeuhvin , tihtakmeuhvin ka hrilh a che , nangin vawi thum mi phat hma loh chuan âr a khuang lo vang .
43014001	“ In thinlung mangang suh se ; Pathian in ring e , kei pawh mi ring ve rawh u .
43014002	Ka Pa inah awmna tam tak a awm a , a awm loh chuan ka hrilh tawh tûr che u a ni ; in tân hmun siamin ka kal dâwn hi .
43014003	Tin , in tân hmun ka han siam chuan , ka lo kîr leh ang a , ka hnênah ka la ang che u ; ka awmnaah nangni pawh in awm theih nân .
43014004	Ka kalna tûr a kawng chin in hria e , ” a ti a .
43014005	Thoman a hnênah , “ Lalpa , i kalna tûr chin kan hre lo asin ; a kawng engtin nge kan hriat ang ? ” a ti a .
43014006	Isuan a hnênah , “ Keimah hi kawng leh thutak leh nunna ka ni ; keimaha kal lo chu tu mah Pa hnênah an thleng ngai lo .
43014007	Kei mi hria ni ula , ka Pa pawh in hre tawh tûr ; tûn achinah amah in hria e , amah in hmu tawh bawk , ” a ti a .
43014008	Philipan a hnênah , “ Lalpa , Pa chu keini min hmuhtîr ta che ; chutichuan , kan tân a tâwk ang , ” a ti a .
43014009	Isuan a hnênah , “ Philip , hei leh chen hi in hnênah ka awm a , chuti pawhin mi hre lo maw ? Tu pawh mi hmu chu Pa hmu a ni . ‘ Pa chu keini min hmuhtîr rawh , ’ eng ti tiha ti nge i nih ?
43014010	Kei Paa ka awm leh Pa keimahah a awm tih i awih lo vem ni ? In hnêna thu ka sawi hi keima phuah chawpin ka sawi lo ; Pa keimahah a awm reng a , a thil a ti zâwk ṭhîn a ni .
43014011	Kei Paa ka awm leh Pa keimahah a awm tih mi ring rawh u ; a nih loh leh , thiltih avâng tal hian mi ring rawh u .
43014012	Tihtakmeuhvin , tihtakmeuhvin ka hrilh a che u , tu pawh mi ring chuan thil ka tihte hi a ti ve ang ; hêng aia thil ropui zâwk pawh hi a la ti ang , Pa hnênah ka kal dâwn avângin .
43014013	Tin , ka hmingin eng pawh in dîl apiang chu ka ti zêl ang , Pa chu Fapa avânga chawimawia a awm theih nân .
43014014	Nangnin ka hmingin eng pawh mi dîl chuan , chu chu ka ti zêl ang .
43014015	“ Nangnin mi hmangaih chuan ka thupêkte chu in zâwm ang .
43014016	Tin , Pa ka dîl ang a , ani chuan Thlamuantu dang a pe ang che u , chatuana in hnêna awm tûrin ;
43014017	chu chu Thlarau dik tak a ni ; khawvêlin chumi chu an nei thei lo , amah an hmuh lohva an hriat hek loh avângin ; nangnin ani chu in hria e , in hnênah a awm reng si a , nangmahniah chuan a awm dâwn a ni .
43014018	Fahrahin ka kalsan lo vang che u ; in hnênah ka lo kal leh ang .
43014019	Rei lo deuh chinah khawvêlin mi hmu leh tawh lo vang ; nimahsela , nangni zawngin mi hmu ang ; keimah ka nun avângin nangni pawh in nung ve ang .
43014020	Chumi niah chuan kei ka Paa ka awm te , nangni keimaha in awm te , kei nangmahnia ka awm te in hria ang .
43014021	Tu pawh ka thupêkte neia zâwm chu mi hmangaihtu a ni ; tu pawh mi hmangaih chu ka Pain a hmangaih ang , kei pawhin ani chu ka hmangaih ang a , a hnênah ka inlâr ang , ” a ti a .
43014022	Tin , Juda ( Iskariota lo zâwk ) chuan a hnênah , “ Lalpa , keini hnênah i inlâr ang a , khawvêl hnêna i inlâr si lo tûr chu , engati nge ? ” a ti a .
43014023	Isuan a chhâng a , a hnênah , “ Miin mi hmangaih chuan ka thu a zâwm ang a ; ka Pain ani chu a hmangaih ang a , a hnênah kan lo kal ang a , a hnênah kan awm reng ang .
43014024	Tu pawh mi hmangaih lo chuan ka thu a zâwm lo ; thu in hriatte hi ka ta a ni lo , Pa mi tîrtu ta a ni zâwk e .
43014025	In hnêna ka la awm chhûng hian hêng thu hi ka hrilh che u hi .
43014026	Tin , Thlamuantu , Thlarau Thianghlim , Pain ka hminga a rawn tirh tûr khân , chu mi chuan engkim a zirtîr ang che u a , in hnêna ka sawi zawng zawng a hriat chhuahtîr leh ang che u .
43014027	“ Thlamuanna ka hnutchhiah a che u ; keima thlamuanna ka pe a che u ; khawvêlin a pêk angin ka pêk loh che u hi . In thinlung mangang suh se , hlauh pawh hlau suh se .
43014028	‘ Ka kal bo dâwn a , in hnênah ka lo kal leh ang , ’ ka tihzia che u kha in hre tawh e . Nangnin mi hmangaih ni ulang , Pa hnêna ka kal dâwn avângin in lâwm tûr a ni ; Pa chu keimah aiin a ropui zâwk si a .
43014029	Tûnah a lo thlen hma hian ka hrilh tawh che u hi , a lo thlen huna in rin nân .
43014030	In hnênah thu ka sawi leh tawh mang lo vang , khawvêl lal a lo kal dâwn si a , ani chuan keimahah eng mah rêng a nei lo ;
43014031	nimahsela , keiin Pa ka hmangaih leh , Pain thu mi pêk ang zêlin thil ka ti tih , khawvêlin an hriatna tûr a nih hi . Tho rawh u , heta ta hi i chhuak ang u .
43015001	“ Kei grêp hrui tak tak ka ni , ka Pa a huan enkawltu a ni .
43015002	Ka zawmpui pêng rah lo apiang a paih ṭhîn a ; a rah apiang a tithianghlim ṭhîn , a rah tam lehzual nân .
43015003	In hnêna ka thusawi avâng chuan tûnah pawh in thianghlim tawh pang a ni .
43015004	Keimahah awm reng rawh u , kei pawh nangmahniah ka awm reng ang . Pêng chu grêp hruia a awm reng loh chuan amahin a rah thei lo ang bawkin , nangni pawh keimaha in awm reng loh chuan in rah thei lo vang .
43015005	Kei grêp hrui chu ka ni , nangni a pêngte chu in ni ; tu pawh keimaha awm renga , kei pawh amaha ka awm rengna chu , chu mi chu tam takin a rah ṭhîn ; keimah lovin eng mah in ti thei si lo .
43015006	Mi keimaha a awm reng loh chuan , pêng anga paih chhuahin a awm a , a vuai ṭhîn ; tin , an fawm a , meiah an paih a , a kâng ṭhîn .
43015007	Nangni keimaha in awm renga , ka thu nangmahnia a awm reng bawk chuan , in duh apiang dîl rawh u , in tân tihin a awm zêl ang .
43015008	Hemi avângin ka Pa chu chawimawiin a awm ṭhîn , tam taka in rah hian ; chutichuan , ka zirtîrte in ni ang .
43015009	“ Pain mi hmangaih ang bawkin kei pawhin ka hmangaih che u hi ; ka hmangaihin awm reng rawh u .
43015010	Nangnin ka thupêkte in zawm chuan , ka hmangaihin in awm reng ang ; keiin ka Pa thupêkte ka zâwm a , a hmangaihin ka awm reng ang bawk hian .
43015011	Ka lâwm nangmahnia a awm reng nân leh , in lâwm a kim nân hêng thu hi in hnênah ka sawi hi .
43015012	Hei hi ka thupêk a ni , keiin ka hmangaih che u ang bawkin nangni inhmangaih ula .
43015013	Mihringin a ṭhian aia a nun a paih aliama hmangaihna nasa zâwk tu mân an nei lo .
43015014	Thu ka pêk apiang che u in tih chuan ka ṭhiante in ni ang .
43015015	Bawih ka ti leh tawh lo vang che u ; a pu thiltih bawihin a hre si lo ; ṭhiante ka ti tawh zâwk ang che u ; Pa hnêna thil ka hriat zawng zawng in hnênah ka puang tawh si a .
43015016	Nangnin mi thlang lo , keiman ka thlang zâwk che u a , va rah tûr leh in rah awm reng tûrin ka ruat bawk a che u ; ka hminga Pa hnêna in dîl apiang a pêkna tûr che uin .
43015017	“ In inhmangaih theih nân hêng thu hi ka pe a che u .
43015018	“ Khawvêlin a huat che u chuan , a huat hma che u pawhin keimah mi hua tih in hria e .
43015019	Nangni khawvêla mi ni ula , khawvêlin amaha mi a hmangaih tûr ; khawvêla mi in ni si lo va , khawvêla mi ka thlan chhuah zâwk che u avâng hian khawvêlin a hua che u a ni e .
43015020	‘ Bawih a pu aiin a ropui lo , ’ tih thu ka hrilh tawh che u kha hre reng rawh u . Annin kei mi tihduhdah tawh chuan nangni pawh an tiduhdah ang che u ; ka thu an zawm tawh chuan nangni thu pawh an zâwm ang .
43015021	Nimahsela , hêng thil zawng zawng hi ka hming avângin in chungah an ti ang , mi tîrtu an hriat loh avângin .
43015022	Kei lo kalin an hnênah thu sawi suh ila , sual an nei lo tûr ; tûnah erawh zawng an sual chhuanlam tûr an nei ta lo a ni .
43015023	Tu pawh kei mi hua chuan ka Pa pawh a hua a ni .
43015024	Thil , mi dang tu ma tih ngai lohte an zîngah ti suh ila , sual an nei lo tûr ; tûnah erawh zawng annin kei leh ka Pa , kan pahnihin min hmu tawh a , huat pawh min haw tawh a ni .
43015025	Eng pawh ni rawh se , an Dân Lehkhabua , ‘ Annin enga khaw lawilovin mi hua , ’ tih thuziak kha a lo thlenna tûrin an ti a nih hi .
43015026	“ Tin , Pa hnên ata Thlamuantu in hnêna ka tirh tûr , Paa chhuak Thlarau dik tak chu a lo thlen hunah , ani chuan ka thu a hriattîr ang ;
43015027	nangni pawhin in hriattîr bawk ang , a tîr ata ka hnêna in awm avângin .
43016001	“ Tihlungnihlohva in awm lohna tûrin hêng hi in hnênah ka sawi tawh hi .
43016002	Inkhâwmna inahte an hnawntîr ang che u a ; a ni , tu pawh a tihlum tûr che u apiangin Pathian chungah thil ṭha tiin an inhria ang , chutiang hun chu a thleng dâwn .
43016003	Chûng thil chu an ti ang , Pa leh kei min hriat loh avângin .
43016004	“ Hêng thu hi in hnênah ka sawi tawh hi , a hun a lo thlen hunah ka hrilh tawh che u tih in hriat lehna tûrin . Hêng thil hi a tîr ata ka la hrilh lo rêng che u a ni , in hnêna ka la awm avângin .
43016005	Tûnah erawh zawng mi tîrtu hnênah ka kal dâwn a ni ; nangniho zînga tu mân , ‘ Khawiah nge i kal dâwn ? ’ tiin mi zâwt si lo .
43016006	Hêng thu hi in hnêna ka sawi avângin , in thinlung chu lungngaiin a khat thlu hial ta zâwk a .
43016007	“ Nimahsela , thu dik tak ka hrilh a che u ; ka kal in tân a ṭha e ; ka kal loh chuan Thlamuantu chu in hnênah a lo kal dâwn si lo ; ka kal erawh chuan in hnênah ka rawn tîr ang .
43016008	Ani chu a lo thlen chuan sual thu-ah te , fel thu-ah te , rorêl thu-ah te khawvêl an thiam loh a hriattîr ang :
43016009	sual thu-ah te thiam loh an chang ang , kei mi rin loh avâng hian ;
43016010	fel thu-ah te thiam loh an chang ang , Pa hnênah ka kal dâwna , nangnin mi hmuh leh dâwn tawh loh avâng hian ;
43016011	rorêl thu-ah te thiam loh an chang ang , he khawvêl lal hi thiam lohva a tlûk tawh avâng hian .
43016012	“ In hnênah thu sawi tûr tam tak ka la nei cheu va ; nimahsela , tûnah zawng in tlin rih lo vang .
43016013	Nimahsela , amah , Thlarau dik tak chu a lo thlen hun chuan , thutak zawng zawngah chuan a hruai lût ang che u : ama phuah chawpin thu a sawi dâwn si lo ; thu a dawn apiang chu a hril zâwk ang ; thil lo thleng tûrte pawh a hriattîr ang che u .
43016014	Ani chuan kei mi chawimawi ang ; ka taa mi a la ang a , in hnênah a hriattîr dâwn si che u a .
43016015	Pain thil a neih zawng zawng ka ta a ni ; chuvângin , ‘ Ka taa mi a la ang a , in hnênah a hriattîr ang che u , ’ ka tih hi .
43016016	“ Rei lo teah nangnin kei mi hmu lo vang a ; rei lo teah bawk nangnin kei mi hmu leh ang , ” a ti a .
43016017	Tin , a zirtîrte ṭhenkhatin , “ Kan hnêna a thusawi hi eng nge ni , ‘ Rei lo teah nangnin kei mi hmu lo vang a , rei lo teah bawk nangnin kei mi hmu leh ang , ’ a tih leh , ‘ Pa hnêna ka kal dâwn avângin , ’ a tih hi ? ” an ti a .
43016018	Tin , anmahni vêk chuan , “ Hei , ‘ Rei lo te ’ a tih hi eng tihna nge ni ? A thusawi hi a ngaihna kan hre lo , ” an ti a .
43016019	Tin , amah zawh an duh tih Isuan a hria a , an hnênah , “ ‘ Rei lo teah nangnin kei mi hmu lo vang a , rei lo teah bawk nangnin kei mi hmu leh ang , ’ tia ka thusawi hi in inzâwt maw ?
43016020	Tihtakmeuhvin , tihtakmeuhvin ka hrilh a che u , nangni in mittui a tla ang a , in ṭap vak bawk ang a , khawvêl erawh chu an lâwm ang ; nangni in lungngai ang a ; nimahsela , in lungngaih chu lâwmah a chang ang .
43016021	Hmeichhiain nau a veiin a lungngai ṭhîn , a hun a thlen tawh avângin ; nimahsela , nau a hrin veleh a thlaphân chu a hre leh tawh ṭhîn lo , khawvêla mihring lo piang chu a lawm avângin .
43016022	Tin , tûnah nangni in lungngai e ; nimahsela , ka hmu leh ang che u a , in thinlung a lâwm ang a , in lâwm chu tu mân an lâksak lo vang che u .
43016023	Chumi niah chuan nangnin eng mah kei mi zâwt lo vang . “ Tihtakmeuhvin , tihtakmeuhvin ka hrilh a che u , Pa hnênah eng pawh in dîl chuan , keima hmingin a pe ang che u .
43016024	Tûn thlengin ka hmingin eng mah in la dîl lo ; dîl rawh u ; tichuan , in hmu ang , in lâwm a kimna tûrin .
43016025	“ Chûng thu chu a thawiin in hnênah ka sawi tawh ; a hun a thleng dâwn , chumi hunah chuan in hnênah a thawiin ka sawi leh tawh lo vang a , fiah takin Pa chanchin ka hrilh zâwk ang che u .
43016026	Chumi niah chuan keima hmingin thil in dîl ang ; ‘ Pa hnênah keiin ka ngensak ang che u , ’ ka ti lo a che u ;
43016027	Pa ngeiin a hmangaih si che u a , nangnin kei mi hmangaiha , Paa chhuak ka ni tih mi rin avângin .
43016028	Kei Pa hnên ata lo chhuaka , khawvêla lo kal ka ni ; khawvêl kalsana Pa hnêna hâwng leh tûr ka ni , ” a ti a .
43016029	Tin , zirtîrten , “ Ngai teh , tûnah zawng fiah takin thu i sawi a , a thawi rêng rêngin i sawi tâk loh hi .
43016030	Nangin engkim i hria a , tu ma zawh che i ngai lo tih tûnah kan hre ta ; hemi avâng hian Pathian hnên ata lo chhuak i ni tih kan awih e , ” a ti a .
43016031	Tin , Isuan a chhâng a , an hnênah , “ Tûnah chuan in awih ta maw ?
43016032	Ngai rawh u , a hun a thleng dâwn , a ni , a thleng tawh mêk , chumi hunah chuan mahni in ṭheuhvah in darh vek ang a , keimah chauhvin mi thlahthlam ang ; nimahsela , Pa ka hnênah a awm avângin mahni chauhvin ka awm si lo .
43016033	Hêng thu hi in hnênah ka sawi tawh hi , keimahah hian in thlamuanna tûrin . Khawvêlah hian hrehawmin in awm ṭhîn ; nimahsela , thlamuang takin awm rawh u , keiin khawvêl ka ngam ta , ” a ti a .
43017001	Chûng thu chu Isuan a sawi a ; tin , vanvadâkin , “ Ka Pa , a hun a thleng ta ; i Fapa chawimawi rawh , Fapain a chawimawi nân che ;
43017002	khatia mi zawng zawng chunga thuneia i siam khân , a hnêna i pêk apiangte chu chatuana nunna a pêk theih nân .
43017003	Hei hi chatuana nunna a ni , nang Pathian tak chauh leh i tirh Isua Krista hriat hi .
43017004	Nangin thil tih tûr mi pêk kha ka ti zo va , khawvêlah ka chawimawi tawh a che .
43017005	Aw ka Pa , khawvêl awm hmaa i hnêna mawina ka neih khân , tûnah nangma hnên ngeiah mi chawimawi rawh .
43017006	“ Nangin khawvêl zînga chhuak mite kei mi pêk hnênah khân i hming ka tilang ta ; anni chu i ta an nih kha , nangin anni chu kei mi pe a ni ; anni chuan i thu an zâwm ta a .
43017007	Nangin thil kei mi pêk apiang , i hnên aṭanga chhuak a ni tih tûnah an hre ta .
43017008	Nangin thu mi pêkte kha an hnênah ka pe tawh si a ; chûng chu an vawng a , i hnên aṭanga chhuak ka ni tih dik takin an hre ta a , nangin mi tîr tih pawh an awih ta .
43017009	“ An tân ka ngensak hi ; khawvêl tâna ngensak ka ni lo , nangin mi pêkteho tân zâwk a ni ; i ta an ni si a .
43017010	Thil zawng zawng ka ta apiang i ta a ni e , i ta chu ka ta a ni e ; anmahni avângin chawimawiin ka awm ṭhîn .
43017011	Tin , kei zawng khawvêlah ka awm tawh lo vang , hêngho erawh hi chu khawvêlah an awm ang , kei i hnênah ka lo haw dâwn ta . Ka Pa thianghlim , nangin kei mi pêkteho hi i hmingin hum rawh , pumkhat an nih theih nân , keimahni ang bawk hian .
43017012	“ An hnêna ka awm chhûng khân nangin kei mi pêkteho hi i hmingin ka hum ṭhîn ; anni chu ka vêng a , an zîngah pakhat mah an boral lo , boral fapa lo kha chu ; Lehkha Thu kha a lo thlenna tûrin .
43017013	Nimahsela , tûnah i hnênah ka lo haw dâwn ta ; khawvêlah hêng thu hi ka sawi a ni , ka lâwm anmahnia an neih kimna tûrin .
43017014	I thu an hnênah ka pe ta e ; tin , khawvêlin anni chu an hua a , khawvêla mi an nih loh avângin , kei khawvêla mi ka ni lo ang bawk hian .
43017015	“ Nangin anni chu khawvêl ata i lâk chhuah tûra ngên ka ni lo va , mi sual lakah chuan i hum tûr ka ti zâwk a ni .
43017016	Anni chu khawvêla mi an ni lo , kei khawvêla mi ka ni lo ang bawk hian .
43017017	Anni chu thutakin tithianghlim rawh , i thu chu thutak a ni .
43017018	Nangin khawvêla kei mi tîr ang khân , kei pawhin anni chu khawvêlah ka tirh hi .
43017019	Anmahni avângin ka intithianghlim a ni , anni pawh thutaka an thianghlimna tûrin .
43017020	“ Hênghote tân chauh hian ngensak ka ni lo , an thu avânga kei mi la ring tûrte tân pawh ngensak ka ni bawk e ;
43017021	an zaa pumkhat an nihna tûrin ; ka Pa , nang keimaha i awm leh , kei nangmaha ka awm ang bawk hian , anni pawh keimahnia an awmna tûrin ; nangin kei mi tîr tih khawvêlin an awih theihna tûrin .
43017022	Tin , nangin ropuina mi pêk kha keiin anmahni ka pe ta ; anni chu pumkhat an nihna tûrin , keini pumkhat kan ni ang bawk hian ;
43017023	kei anmahniah , nang keimahah , anni pumkhata an awma , an famkim theihna tûrin ; nangin kei mi tîr tih leh , mi hmangaih angin anni hi i hmangaih tih , khawvêlin an hriat theihna tûrin .
43017024	Ka Pa , nangin kei mi pêkte hi ka awmnaa ka hnêna awmah ka duh ; nangin mi pêk ka ropuina kha an hmuhna tûrin ; leilung pian hma pawhin nangin mi hmangaih tawh si a .
43017025	Aw ka Pa fel tak , khawvêl zawngin an hre lo chia , kei erawh chuan ka hriat che kha ; hêngho pawh hian nangin kei mi tîr tih an hriat kha .
43017026	Tin , an hnênah i hming ka hriattîr a , ka hriattîr leh fo vang ; nangin kei mi hmangaihna kha anmahniah a awma , kei pawh anmahniah ka awm theihna tûrin , ” a ti a .
43018001	Isuan chûng thu chu a sawi zawhin a zirtîrte nên an chhuak a , Kidron luikawr an kân a ; chutah chuan huan a awm a , chumiah chuan an lût a , amah leh a zirtîrte nên .
43018002	Tin , a mantîrtu Juda pawh chuan chumi hmun chu a hria ; Isua chu a zirtîrte hnênah chutah chuan a lêng fo si a .
43018003	Chutichuan , Juda chuan sipai pâwl nên , puithiam lalte leh Pharisaite hnêna awm tiang kengtute nên a hruai a , khâwnvârte , meichherte , hriamte kengin chutah chuan an lo kal a .
43018004	Isuan a chunga thil thleng tûr zawng zawng chu a hre reng a , a va chhuak a , an hnênah , “ Tu nge in zawn ? ” a ti a .
43018005	Anni chuan a hnênah , “ Nazareth Isua , ” an ti a , an chhâng a . Isuan an hnênah , “ Keimah hi ka ni , ” a ti a . Tin , a mantîrtu Juda pawh chu an zîngah a ding a .
43018006	Tin , “ Keimah hi ka ni , ” a tih veleh an hnungtawlh a , leiah an tlu hlawm a .
43018007	Tin , ani chuan an hnênah , “ Tu nge in zawn ? ” a ti a , a zâwt leh a . Tin , anni chuan , “ Nazareth Isua , ” an ti a .
43018008	Tin , Isuan , “ Keimah hi ka ni tih ka hrilh che u alâwm ; nangnin kei mi zawng in nih chuan hêngho hi thlah ṭha rawh u , ” a ti a , a chhâng a .
43018009	( A thusawi , “ Nangin kei mi pêkteho pakhat mah ka hloh ral lo , ” a tih kha a thlen nân . )
43018010	Tin , Simon Peteran khandaih a vawng a , a phawi a , puithiam lalber bawih a sât a , a beng ding lam a sah thlâksak a . ( Bawih hming chu Malka a ni a . )
43018011	Nimahsela , Isuan Petera hnênah , “ Khandaih kha a paiah khung rawh ; Pain no mi pêk hi ka in lo vang em ni ? ” a ti a .
43018012	Chutichuan , sipai pâwl nên , an hotu lalber nên , Juda-te tiang kengtute nên chuan Isua an man a , an phuar a ,
43018013	Ana hnênah an hruai hmasa a , Kaiapha puzawn a nih avângin . Kaiapha chu , chumi kum chuan puithiam lalber a ni a .
43018014	Kaiapha chu , “ Mi zawng zawng aia mi pakhat thih a ṭha , ” tia Juda-te rawtpuitu kha a ni .
43018015	Tin , Simon Petera chuan Isua a zui a , zirtîr dang pakhat nên . Chu zirtîr chu puithiam lalber hmêlhriat a ni a , puithiam lalber in hual chhûng kawtlaiah Isua hnênah a lût ve a ;
43018016	nimahsela , Petera chu pâwnah kawngkhâr bulah a ding reng a . Chutichuan , zirtîr dang , puithiam lalber hmêlhriata chu a va chhuak a , kawngkhâr vêngtu chu a bia a , Petera chu a hruai lût a .
43018017	Tin , kawngkhâr vêngtu nula chuan Petera hnênah , “ Nang pawh he mi zirtîrte zînga tel ve i ni em ? ” a ti a . Ani chuan , “ Ka ni lo , ” a ti a .
43018018	Tin , bawihte leh tiang kengtute chu chutah chuan an ding hlawm a , a vawh avângin meihawlin mei an chhêm a , a lum an ai a ; Petera pawh an hnênah a tel a , ding chungin mei lum a ai ve a .
43018019	Tin , puithiam lalber chuan Isua chu a zirtîrte chanchin leh a thu zirtîr a zâwt a .
43018020	Isuan a chhâng a , a hnênah , “ Khawvêl hnênah vântlâng hriatin thu ka sawi ṭhin kha ; inkhâwmna in leh Pathian biak in , Juda zawng zawng awm khâwmnaahte chuan ka zirtîr fo ṭhin kha , a rûkin eng mah ka sawi lo .
43018021	Engati nge kei mi zawh ? An hnêna ka thusawizia chu ka thu hretute zâwt rawh ; ngai rawh , chûng chuan ka thusawi chu an hria alâwm , ” a ti a .
43018022	Chu chu a sawi veleh a kianga ding tiang kengtu pakhatin Isua chu a bêng a , “ Puithiam lalber heti hian i chhâng maw ? ” a ti a .
43018023	Isuan a hnênah , “ Thu sual sawi ka nih chuan ka sualna mi hriattîr rawh ; nimahsela , thu ṭha ka sawi pawhin engah nge mi ben ? ” a ti a , a chhâng a .
43018024	Tin , Ana chuan phuar chungin puithiam lalber Kaiapha hnênah a tîr a .
43018025	Tin , Simon Petera chuan dingin mei lum a ai a . Tin , “ Nang pawh a zirtîr zînga tel ve i ni em ? ” an ti a . Ani chuan , “ Ka ni lo , ” tiin a pha a .
43018026	Tin , puithiam lalber bawih pakhat , Petera beng sah thlâka laichîn chuan , “ A hnênah huanah khân ka hmu lo che em ni ? ” a ti a .
43018027	Tichuan , Petera chu a pha leh a ; tin , âr a khuang ta nghâl a .
43018028	Tin , Isua chu Kaiapha in aṭang chuan lal inah an hruai leh a ; zîng a ni a ; tin , anni zawng lal inah an lût lo , an luh zawngin an bawlhhlawh ang a , kalhlên kût chaw an ei thei lo vang .
43018029	Tin , Pilata chu an hnênah a va chhuak a , an hnênah , “ He mi chungah hian thupawi eng nge in neih ? ” a ti a .
43018030	Anni chuan a hnênah , “ He mi hi mi sual ni suh sela i hnênah kan rawn hruai lo vang , ” an ti a , an chhâng a .
43018031	Tin , Pilata chuan an hnênah , “ Nangnin hruai ulangin , in dân angin a thu rêl rawh u , ” a ti a . Juda-te chuan a hnênah , “ Keini thuin mi tu mah tihhlum dân a awm lo , ” an ti a .
43018032	( A thih tûr thu Isuan a sawi anga a thlen nân . )
43018033	Chutichuan , Pilata chu a inah a lût leh a , Isua a ko va , a hnênah , “ Juda-te Lal i ni em ? ” a ti a .
43018034	Isuan , “ Hei hi nangma rilru puak chhuaka i sawi nge , mi dangin an hrilh che , ka chungchâng thu hi ? ” a ti a , a chhâng a .
43018035	Pilatan , “ Kei Juda ka ni em ni ? Nangma chite leh puithiam lalten ka hnênah an rawn hruai che a nih hi ; thil eng nge i tih ? ” a ti a , a chhâng a .
43018036	Isuan , “ Ka ram chu he khawvêla mi hi a ni lo ; ka ram chu he khawvêla mi hi ni sela , ka ṭhuihruaiten an bei ang , Juda-te hnêna pêka ka awm loh nân ; nimahsela , ka ram zawng heta mi hi a ni lo , ” a ti a , a chhâng a .
43018037	Tin , Pilatan a hnênah , “ Chu ! Lal i ni elo ? ” a ti a . Isuan , “ Ni e , lal ka ni asin . Thutak hriattîr hi ka pian chhan leh khawvêla ka rawn kal chhan a ni . Tu pawh thutaka mi apiangin ka thu an pawm ṭhîn , ” a ti a .
43018038	Pilatan a hnênah , “ Thutak eng nge ni ? ” a ti a . Tin , chu thu chu a sawi zawh veleh Juda-te hnênah a va chhuak leh a , an hnênah , “ Eng mah a sualna ka hmu lo .
43018039	Nimahsela , kalhlên kûtah mi pakhat ka chhuahsakna tûr che u dân in nei ; chutichuan , Juda-te Lal hi chhuahsak che u ila in duh em ? ” a ti a .
43018040	Tin , anni chu an au leh a , “ He mi hi chu ni suh se , Barabba kha ni zâwk rawh se , ” an ti a . Barabba chu suam hmang a ni .
43019001	Tin , chutih lai chuan Pilatan Isua chu a hruai a , a vua a .
43019002	Tin , sipaite chuan hlînglukhum an phiar a , an khumtîr a , puansenduk an sintîr bawk a ;
43019003	tin , a kiangah an lo kal a , “ Chibai ! Juda-te Lal ! ” an ti a , an bêng a .
43019004	Tin , Pilata chu a chhuak leh a , an hnênah , “ En teh u , eng mah a sualna ka hmu lo tih in hriat nân , in hnênah ka rawn hruai chhuah hi , ” a ti a .
43019005	Tin , Isua chu hlînglukhum khum leh puansenduk sin chungin a lo chhuak a . Tin , Pilatan an hnênah , “ En teh u , mihringa hi ! ” a ti a .
43019006	Tin , puithiam lalte leh tiang kengtute chuan amah an hmuh veleh an au va , “ Krawsah khêng bet rawh , krawsah khêng bet rawh , ” an ti a . Pilatan an hnênah , “ Nangnin kalpui ula , krawsah khêng bet rawh u ; kei zawngin eng mah a sualna ka hmu si lo , ” a ti a .
43019007	Juda-te chuan a hnênah , “ Kan dân kawng khat a awm , chumi dân ang zêlin Pathian Fapaa a insiam avângin a thi tûr a ni , ” an ti a , an chhâng a .
43019008	Tin , Pilatan chu thu chu a hriatin a hlau lehzual a ;
43019009	a inah a lût leh a , Isua hnênah , “ Khawi lama mi nge i nih ? ” a ti a . Nimahsela , Isuan a chhâng lo .
43019010	Tin , Pilatan a hnênah , “ Nangin kei mi be lo vei maw ? Thlah thei che ka ni , krawsa khêng bet thei che ka ni tih i hre lo vem ni ? ” a ti a .
43019011	Isuan , “ Chung lam aṭanga pêk i nih loh chuan , ka chungah hian tih theih rêng rêng i nei lo vang ; chuvângin , i hnêna mi petu khân sual a phur zual a ni , ” a ti a .
43019012	Chumi achin chu Pilatan thlah a tum a ; nimahsela , Juda-te chu an au va , “ He mi hi i thlah chuan Kaisara ṭhian i ni lo vang ; tu pawh lala insiam apiang Kaisara do an ni , ” an ti a .
43019013	Tin , Pilatan chûng thu chu a hriat veleh Isua chu a hruai chhuak a , a hming Lungrem - Hebrai ṭawng erawh chuan Gabbatha an ti , chumi hmunah chuan rorêlna ṭhutphahah a ṭhu a .
43019014	( Tin , chumi ni chu kalhlên kût Inrinni a ni a , tûkṭhuan ei hun lai a ni . ) Tin , ani chuan Juda-te hnênah , “ En teh u , in Lal hi ! ” a ti a .
43019015	Tin , anni chu an au va , “ Tiboral rawh , tiboral rawh , krawsah khêng bet rawh , ” an ti a . Pilatan an hnênah , “ In Lal hi krawsah ka khêng bet ang maw ? ” a ti a . Puithiam lalte chuan , “ Kaisara lo chu lal dang kan nei lo , ” an ti a , an chhâng a .
43019016	Chutichuan , Pilata chuan krawsa khen beh tûrin amah chu an hnênah a pe ta a . Chutichuan , Isua chu an hruai ta a .
43019017	Tin , ani chuan mahni tâna kraws puin , “ Luruh hmun , ” an tih , Hebrai ṭawnga Golgotha an tih chu , chumi hmun thleng chuan a va chhuak a ;
43019018	chutah chuan krawsah an khêng bet a , mi dang pahnih nên , a sîr tuakah pakhat ve vein , a laiah Isua .
43019019	Tin , Pilatan lehkha a ziak a , kraws lêr lamah a bel a . “ Nazareth Isua - Juda-te Lal ” tiin ziak a ni .
43019020	Tin , chu lehkha chu Juda-te a ṭhen tam takin an chhiar a ; Isua krawsa an khen behna hmun chu khawpui kiang a ni a ; Hebrai ṭawng te , Rom ṭawng te , Grik ṭawng tein ziak a ni si a .
43019021	Chutichuan , Juda-te puithiam lalte chuan Pilata hnênah , “ ‘ Juda-te Lal ’ tiin ziak suh ; ‘ Juda-te Lal ka ni a ti , ’ tiin ziak zâwk rawh , ” an ti a .
43019022	Pilatan , “ Ka ziak kha ka ziak zo tawh , ” a ti a , a chhâng a .
43019023	Tin , sipaiten Isua chu krawsa an khen beh zawh chuan a silhfênte an la a , phel liah an siam a , sipaiten phel khatin an chang ṭheuh va ; a kawr an la bawk a . Kawr chu ṭhui loh kawr a ni a , a nghâwng ata a pumin tah vek a ni ;
43019024	chuvângin , anni chuan , “ I pawt thlêr suh ang u , tu ta ber tûr nge ṭhum i vâwr zâwk ang u , ” an ti a . ( Pathian Lehkha Thu , “ Ka silhfênte an insem a , Ka kawr atân ṭhum an vâwr a , ”
43019025	Tin , Isua kraws kiangah a nu leh a nu laizâwn , Mari , Klopa nupui leh Mari Magdalini an ding a .
43019026	Tin , Isuan a nu leh a zirtîr a hmangaih kha a kianga ding a hmu a , a nu hnênah , “ Hmeichhia , en teh , i fapa kha ! ” a ti a .
43019027	Tin , zirtîr hnênah chuan , “ En teh , i nu kha ! ” a ti a . Tin , chuta chin chu , chu zirtîr chuan ama inah ani chu a hruai ta a .
43019028	Chumi hnuah chuan Isuan thil engkim tûnah a kim tawh tih a hria a , Pathian Lehkha Thu kha a thlen nân , “ Ka tui a hâl e , ” a ti a .
43019029	Chutah chuan bêl pakhat uain thûra khat an hûng a ; chutichuan , sponj pakhat chu uain thûra chiah khatin , husop tiangah an târ a , a hmuiah an han thlen a .
43019030	Tin , Isuan uain thûr chu a lo in zawh chuan , “ A kin ta , ” a ti a . Tin , a lu a kûn a , a thlarau a thlah ta a .
43019031	Tin , Inrinni a nih avângin ruangte chu Chawlhnia krawsa a awm reng loh nân , ( chu Chawlhni chu ni ropui a ni si a ) Juda-ten Pilata hnênah an kete tihtliaha an ruang kalpuiah an ngên a .
43019032	Tin , sipaite chu an lo kal a , a hnêna krawsa an khen beh mi tawn tirh leh mi pakhat chu an kete an titliak a ;
43019033	nimahsela , Isua kiangah an lo kal a , a thi tawh reng tih an hria a , a kete an titliak ve lo va .
43019034	Nimahsela sipaite zînga mi pakhatin a nâkah feiin a chhun a ; tichuan , thisen leh tui a lo chhuak ta nghâl a .
43019035	A hmutu chuan a hriattîr tawh , ( a thu hriattîr a dik a ni ; a sawi dik tih a inhria ) nangni pawhin in rinna tûrin .
43019036	Pathian Lehkha Thu , “ A ruh pakhat mah tihtliah a ni lo vang , ” tih thlenna tûrin chûng thil chu a lo awm ta .
43019037	Tin , Pathian Lehkha Thu dangin , “ An chhuna chu an la en ang , ” a ti bawk a .
43019038	Tin , chumi hnuah chuan Josefa , Arimathai khuaa mi , Isua zirtîr , nimahsela , Juda-te a hlauh avânga a rûka awm chuan Isua ruang chu kalpui atân Pilata hnênah a dîl a ; tin , Pilatan a phal a . Chutichuan , a lo kal a , a ruang chu a kalpui ta a .
43019039	Tin , Nikodema , a tîra zâna a hnêna lo kal kha , murra leh aloe inpawlh sa bûk sawmnga lai sinin a lo kal ve a .
43019040	Tin , Isua ruang chu an la a , Juda-te inphûm dân angin englo rimtuite nên chuan puan zai sînin an tuam a .
43019041	Tin , krawsa an khen behna hmunah chuan huan pakhat a awm a ; huanah chuan tu mah la zalh ngai lohna thlân thar pakhat a awm .
43019042	Tin , Juda-te Inrinni a nih avângin , thlân chu an kiang lawk a ni si a , chutah chuan Isua chu an zalh ta a .
43020001	Tin , ni sarih ni hmasa berah , zîngah , khua a la thim laiin , Mari Magdalini chu thlânah chuan a va kal a , lung chu thlân ata lâk sawnin a hmu a .
43020002	Chutichuan , a tlân a , Simon Petera leh zirtîr dang , Isuan a hmangaiha hnênah chuan a lo kal a , an hnênah , “ Thlân ata kha Lalpa chu an kal bopui ta , an dahna chin ka hre si lo , ” a ti a .
43020003	Chutichuan , Petera chu a chhuak a , zirtîr dang nên chuan ; tin , thlân lam an pan a .
43020004	Tin , an tlân dûn a ; zirtîr dang chuan Petera chu a tlân khalh a , thlân chu a thleng hmasa a .
43020005	Tin , a kûn a , a bih a , puan zai sînte chu awm rengin a hmu a ; nimahsela , a chhûngah a lût lo .
43020006	Tin , Simon Petera pawhin a hnungah a rawn ûm thleng a , thlân chhûngah a lût a ; puan zai sînte chu awm reng leh ,
43020007	a lua inhrûkna puan awm chu , puan zai sinte zînga awm lovin , zial sain hmun hranga awm a hmu a .
43020008	Chutichuan , zirtîr dang , thlân thleng hmasaa pawh chu a lût ve a , a hmu a , a awih a .
43020009	Mitthi zîng ata a tholeh tûr a ni tih Pathian Lehkha Thu kha an la hre si lo .
43020010	Chutichuan , zirtîrte chu anmahni inah an haw leh ta a .
43020011	Nimahsela , Mari chu pâwnah thlân kiangah ṭap chungin a ding a ; tichuan , ṭap chungin a kûn a , thlân chhûng chu a bih a ;
43020012	tin , vântirhkoh pahnih puan vâr sinin , Isua ruang zalhna hmunah chuan , pakhat a lu lamah , pakhat a ke lamah ṭhu a hmu a .
43020013	Tin , anni chuan a hnênah , “ Hmeichhia , engati nge i ṭah ? ” an ti a . Ani chuan an hnênah , “ Ka Lalpa an kal bopui a , an dahna chin ka hriat loh avângin , ” a ti a .
43020014	Tin , chutia a sawi veleh a hnung lam a hawi a , Isua ding a hmu a , Isua a ni tih a hre si lo va .
43020015	Isuan a hnênah , “ Hmeichhia , engati nge i ṭah ? Tu nge i zawn ? ” a ti a . Ani chuan huan enkawltu emaw a ti a , a hnênah , “ Ka pu , amah heta ta i kalpui a nih chuan i dahna chin mi hrilh ang che ; chutichuan , ka la ang , ” a ti a .
43020016	Isuan a hnênah , “ Mari , ” a ti a . Ani chu a hawi a , a hnênah Hebrai ṭawngin , “ Rabboni , ” a ti a ( chu chu Zirtîrtu tihna a ni a ) .
43020017	Tin , Isuan a hnênah , “ Mi vuan suh ; tûn thleng pawhin Pa hnênah ka la lâwn chho lo a ni ; amaherawhchu , ka unaute hnênah va kal la , an hnênah , ‘ Ka Pa , in Pa , ka Pathian , in Pathian hnênah ka lâwn chho dâwn , a ti e , ’ ti rawh , ” a ti a .
43020018	Mari Magdalini chu a va kal a , zirtîrte hnênah , “ Lalpa chu ka hmu ta , ” a ti a , a hnêna thu a sawiziate pawh chu a hrilh a .
43020019	Tin , chumi ni , ni sarih ni hmasa berah , khua a lo tlai lamin , Juda-te hlauh avânga zirtîrte awmna kawngkhârte chu an khâr hnu chuan , an zîngah Isua a lo ding a , an hnênah , “ In chungah thlamuanna awm rawh se , ” a ti a .
43020020	Tin , chu chu a sawi zawh chuan a kut leh a nâk an hnênah a entîr a . Tin , Lalpa chu an hmuh chuan zirtîrte chu an lâwm ta a .
43020021	Tin , Isuan an hnênah , “ In chungah thlamuanna awm rawh se ; Pain kei mi tîr ang bawkin ka tirh che u hi , ” a ti leh a .
43020022	Tin , chûng thu chu a sawi zawhin an chungah a thaw a , an hnênah “ Thlarau Thianghlim nei rawh u ; tu sual pawl in ngaihdam apiang ngaihdam a ni ang ;
43020023	tu sual pawh in ngaihdam loh apiang ngaihdam loh a ni ang , ” a ti a .
43020024	Tin , Isua a lo kal lai khân sâwm leh pahnihte zînga tel ve Thoma , Phîra an tih chu , an hnênah a awm ve lo va .
43020025	Chutichuan , zirtîr dangte chuan a hnênah , “ Lalpa chu kan hmu ta , ” an ti a . Nimahsela , ani chuan an hnênah , “ A kuta thîr khenna serte kha ka hmuha , thîr khenna serahte chuan ka kutzung ka khawih luha , a nâka ka zen meuh loh chuan ka ring lo vang , ” a ti a .
43020026	Tin , ni riat hnuah a zirtîrte chu in chhûngah an awm leh a , Thoma pawh an hnênah a awm ve a . Tin , Isua a lo kal a , kawngte chu khâr a ni si a , an zîngah a lo ding ta a , an hnênah , “ In chungah thlamuanna awm rawh se , ” a ti a .
43020027	Tin , Thoma hnênah chuan , “ I kutzungin han khawih la , ka kutte en rawh ; i kut han ban la , ka nâkah zen rawh ; ring lovin awm suh la , ring rawh , ” a ti a .
43020028	Thoman a hnênah , “ Ka Lalpa leh ka Pathian i ni , ” a ti a , a chhâng a .
43020029	Isuan a hnênah , “ Nang chuan mi hmuh avângin i ring a ni ; hmu lova ring apiangte chu an eng a thâwl e , ” a ti a .
43020030	Tin , Isuan zirtîrte hmaah chuan chhinchhiahna dang tam tak a ti ṭeuh va , chûng chu he lehkhabuah hian ziak a ni lo ;
43020031	nimahsela , hêng hi Isua chu Krista , Pathian Fapa a ni tih in rinna tûr leh , in rina , a hminga nun in neihna tûrin ziak a ni .
43021001	Chumi hnuah chuan Tiberia dîlah Isua chu a zirtîrte hnênah a inlâr leh a ; heti hian a inlâr :
43021002	Simon Petera te , Thoma ( Phîra an tih ) te , Galili rama Kana khuaa mi Nathanaela te , Zebedaia fapa pahnihte leh a zirtîr dang pahnihte an awm khâwm a .
43021003	Simon Petera chuan an hnênah , “ Sangha manin ka kal dâwn e , ” a ti a . Anni chuan a hnênah , “ Keini pawh i hnênah kan kal ve ang , ” an ti a . Tin , an kal chhuak a , lawngah an chuang a ; chumi zân chuan eng mah an man lo .
43021004	Tin , khawfîngchahin Isua chu ṭiauphovah a lo ding a ; nimahsela , zirtîrte chuan Isua a ni tih an hre si lo .
43021005	Tin , Isuan an hnênah , “ Naute u , ei tûr engilo in nei em ? ” a ti a . Anni chuan a hnênah , “ Nei lo , ” an ti a , an chhâng a .
43021006	Tin , ani chuan an hnênah , “ Lawng sîr ding lamah khân lên dêng ulang , in hmu ang , ” a ti a . Tin , an dêng a , sangha tam avângin an hnûk chhuak zo ta lo va .
43021007	Chutichuan , zirtîr Isuan a hmangaiha khân , Petera hnênah , “ Lalpa a nih saw , ” a ti a . Chutichuan , Lalpa a ni tih Simon Peteran a hriat veleh a kawr a veng a ( saruaka awm a ni si a ) , dîlah a zuang thla ta a .
43021008	Nimahsela , zirtîr dangte chuan lawng tê tak tê chuan lên , sangha chawpa hnûk chungin an rawn pan a ( khawmual aṭangin an hla si lo va , tawng zahnih emaw lek a ni a ) .
43021009	Tin , khawmuala an chhuah veleh , chutah chuan meihawla mei chhêm an hmu a , a chunga sangha leh chhangpêr rawh nên .
43021010	Tin , Isuan an hnênah , “ Tûnah in sangha man kha a ṭhen han la rawh u , ” a ti a .
43021011	Chutichuan , Simon Petera chu a va chuang a , lên chu sangha lian pui puia khatin khawmualah a hnûk chhuak a , za leh sawmnga leh pathum a ni ; chuti zozai chu awm mah sela , lên chu a ṭet si lo .
43021012	Tin , Isuan an hnênah , “ Tûkṭhuan lo ei rawh u , ” a ti a . Tin , zirtîrte zînga tu mahin a hnênah , “ Tu nge i nih ? ” tiin an zâwt ngam lo , Lalpa a ni tih an hre reng a .
43021013	Tin , Isua a lo kal a , chhangpêr chu a la a , an hnênah a pe a , sanghate pawh chu chutiangin a pe bawk a .
43021014	Chu chu Isua mitthi zîng ata a thawhleh hnua a zirtîrte hnêna a inlâr vawi thumna a ni .
43021015	Tin , tûkṭhuan an ei zawhin , Isuan Simon Petera hnênah chuan , “ Simon , Johana fapa , hêngte ai hian nangin kei mi hmangaih zâwk em ? ” a ti a . Ani chuan a hnênah , “ Aw , Lalpa ; ka ngaina che tih i hria e , ” a ti a . Ani chuan a hnênah , “ Ka berâmnote châwm rawh , ” a ti a .
43021016	Tin , a vawi hnihnaah a hnênah , “ Simon , Johana fapa , nangin kei mi hmangaih em ? ” a ti leh a . Ani chuan a hnênah , “ Aw , Lalpa ; ka ngaina che tih i hria e , ” a ti leh a . Ani chuan a hnênah , “ Ka berâmte enkawl rawh , ” a ti a .
43021017	Tin , a vawi thumnaah chuan a hnênah , “ Simon , Johana fapa , nangin kei mi ngaina em ? ” a ti a . Tin , a vawi thumnaah , “ Nangin mi ngaina em ? ” a hnêna a tih avâng chuan Petera chu a lungngai a , a hnênah , “ Lalpa , engkim i hria a , ka ngaina che tih i hria e , ” a ti a . Isuan a hnênah , “ Ka berâmte châwm rawh .
43021018	Tihtakmeuhvin , tihtakmeuhvin ka hrilh a che , i naupan lai khân i taiah i inhrêng a , i duhna apiangah i kal ṭhîn a ; nimahsela , i upat hunah chuan i kutte i phar ang a , mi dangin an hrênsak ang chia , i duh lohna lamah an kai ang che , ” a ti a .
43021019	( Chûng thu chu engtianga thiin nge Pathian a la chawimawi ang tih hriattîr nân a sawi a ni . ) Tin , chu chu a sawi zawhin a hnênah , “ Mi zui rawh , ” a ti a .
43021020	Tin , Petera chu a hawi a , Isuan zirtîr a hmangaih , zanriah ei laia a âwm nghênga lo thle pheia , “ A mantîrtu tûr che chu tu ber nge ni ? ” titua khân a rawn zui a hmu a .
43021021	Tin , Peteran ani chu a hmu a , Isua hnênah , “ Lalpa , he mi hian eng nge a tih ang ? ” a ti a .
43021022	Isuan a hnênah , “ Ka lo kal leh thlenga awm rengah phei duh ila , chu chu enga i hman tûr nge ni ? Nangin mi zui mai rawh , ” a ti a .
43021023	Chutichuan , chu zirtîr chu thi lo tûrin a thu chu unaute zîngah chuan a thang ta a ; nimahsela , Isuan a thi lo vang tih a hnênah a sawi si lo , “ Ka lo kal leh thlenga awm rengah phei duh ila , chu chu enga i hman tûr nge ni ? ” a ti mai a ni si a .
43021024	Chu zirtîr chu hêng thu hriattîrtu leh ziaktu hi a ni ; a thu hriattîr hi dik tak a ni tih kan hria e .
43021025	Tin , hêng lo hi Isua thiltih a dang tam tak a la awm , chûng chu ziak fai vek ni dâwn sela , lehkhabu ziak tûr zawng zawng chu khawvêlah pawh hian lengin ka ring lo .
44001001	Theophil , hmâna lehkhaah khân , Isua thiltih leh a zirtîr ṭan tirh zawng zawng thu kha ka ziak a ni ;
44001002	Thlarau Thianghlim ṭanpuia a tirhkoh thlante hnêna thu a tiam zawha vâna hruai chhohva a awm tâk ni thlenga thu kha .
44001003	Chu tirhkohte hnênah chuan hrehawm chu a tuar hnuin hriatna tam takin nungin a inentîr a , ni sawmli zet an hnênah a inlâr a , Pathian ram thu a sawi ṭhîn .
44001004	Tin , an awm khâwm a pâwl ve a , “ Jerusalem khua kalsan suh u , Pa thil tiam ka sawi in hriat kha lo nghâk rawh u , ” a ti tlat a .
44001005	“ Johana khân tuiin a baptis ṭhîn a ; nimahsela , ni rei lo têan Thlarau Thianghlimin baptisma in chang ang , ” a ti a .
44001006	Tin , anni chuan an rawn inkhâwmin a hnênah , “ Lalpa , tûnah em ni Israel-te hnênah ram i pêk leh dâwn ? ” an ti a , an zâwt a .
44001007	Tin , ani chuan an hnênah , “ Pain a hun leh a ni , ama thu thua awma a ruat chu , nangni lo hriat tûr a ni lo ve .
44001008	Nimahsela , Thlarau Thianghlim chu in chunga a lo thlen hunah thiltihtheihna in la nei ang ; tichuan , Jerusalem khuaah te , Judai leh Samari ram khaw tinah te , kâwlkil thleng pawhin ka thuhretute in ni ang , ” a ti a .
44001009	Tin , chûng thu chu a sawi zawhin an hmuh reng chungin vâna hruai chhohvin a awm a ; tin , chhûmin an hmuh phâk lohvah a hruai bo ta a .
44001010	Tin , a chhoh laia vân lam an en reng laiin mi pahnih , puan vâr sinin an kiangah an lo ding a ;
44001011	chu mite chuan , “ Galili rama mite u , engati nge vân lam ena in din reng ? He Isua , in hnên ata vâna hruai chhohva a awm hi , vâna a chho in hmu ang bawk hian amah ngei hi a lo kal leh ang , ” an ti a .
44001012	Tin , Olivet tlâng an tih ata chu Jerusalem khuaah an kîr leh ta a ; chumi tlâng chu Jerusalem khaw kiang a ni a , Chawlhnia kalna tâwk chauh a ni .
44001013	Tin , an luhin , an awmna pindan chungnungah chuan an chho va , Petera leh Johana nên , Jakoba leh Andria nên , Philipa leh Thoma nên , Bartholomaia leh Matthaia nên , Alphaia fapa Jakoba leh Simona , Zelot pâwla mi leh Jakoba fa Juda nên an ni .
44001014	Chûngho zawng zawng chu hmeichhia tute emaw leh Isua nu Mari nên , Isua unaute nên , rilru hmun khata ṭhahnemngai taka ṭawngṭaiin an awm reng a .
44001015	Tin , chûng ni chuan unaute zîngah Petera a ding a , an za chuan za leh sawmhnih lai an ni a ,
44001016	“ Unaute u , Thlarau Thianghlimin Davida kaa , Isua mantute hruaitu Juda thu a sawi lâwk kha , kha Pathian Lehkha Thu kha lo thleng rêng tûr a ni .
44001017	Ani chu kan zînga chhiar tel a ni a , hêng rawngbâwlnaah hian chan pawh a nei ve si a .
44001018	( Tin , chu mi chuan a sual manin hmun pakhat a lei a , bawkkhupin a tla a , a laiah a puak keh a , a rîl zawng zawng a chhuak vek a .
44001019	Tin , chûng thu chu Jerusalem khuaa awmte zawng zawngin an lo hria a ; chutichuan , chu hmun chu anmahni ṭawngin ‘ Akeldama ’ an ti a , chu chu ‘ Thisen Hmun ’ tihna a ni . )
44001020	“ Fakna Hla Buah hêng thu hi ziak a ni : ‘ A awmna tihramin awm rawh se , A chhûngah tu mah awm suh se , ’ ‘ A hotu nihna chu mi dangin chang rawh se , ’
44001021	“ Chutichuan , Lal Isua , kan zînga lût ṭhîn , chhuak ṭhîna a awm chhûng zawnga , Johana baptisma achin , kan hnên ata vâna hruai chhohva a awm ni thleng khân , hêng min pâwl ṭhînte zîngah hian mi pakhat , a thawhlehna min hriatpuitu atân a awm tûr a ni , ” a ti a .
44001022	
44001023	Tin , mi pahnih an ruat a , pakhat chu Josefa , Barsaba an tiha chu ( a hming dang Justa an ti bawk a ) ; tin , pakhat chu Matthia a ni a .
44001024	in , an ṭawngṭai a , “ Nang , Lalpa , mihring zawng zawng rilru hretu , Juda chuan ama awmnaa kal tûrin hêng rawngbâwl leh tirhkoh hna a tlâwmsan hi , a ai awh tûrin he mite pahnih hi , a tu zâwk nge i thlan min hriattîr ang che , ” an ti a .
44001025	
44001026	Tin , ai an ensak a , an ai en chu Matthia chungah a lo tlu a ; tichuan , ani chu tirhkoh sâwm leh pakhatte zîngah chuan chhiar tel a ni ta a .
44002001	Tin , Pentikos ni a lo thlenin , an zain hmun khatah an awm khâwm vek a .
44002002	Tin , thâwklehkhatan vân ata ri , thlipui tleh angin a lo thleng ta phut a ; tin , chu chuan an ṭhutna in chu a tikhat ta vek a .
44002003	Tin , leite amaha insem darhin , mei angin an hnênah a lo inlâr ta a . Tin , an chungah a chuang ṭheuh va ,
44002004	an zain Thlarau Thianghlimin an khat ta vek a , Thlarauvin a ṭawngtîr ang zêlin ṭawng dangin an lo ṭawng ta a .
44002005	Tin , vân hnuaia hnam tin zîng ata Pathian ngaihsak Juda-te Jerusalem khuaah an châm a .
44002006	Tin , chu ri chu an hriat veleh mipui an rawn inkhâwm a , mi tinin an ṭawng chu mahni ṭawng ṭheuhva an lo hriat avângin an rilruin an lo buai a .
44002007	Tin , an za chuan an mangang a , mak an ti hle a , “ En teh u , hênga ṭawngte zawng zawng hi Galili rama mi an ni lo vem ni ?
44002008	Engtin nge kan zaa kan ṭawng pianpui anga kan hriat ṭheuh ?
44002009	ṭhenkhat Parthai hnam te , Medai hnam te , Elamitai hnam te kan ni a ; ṭhenkhat Mesopotamia rama awm te , Judai rama awm te , Kappadokia rama awm te , Ponto rama awm te , Asia rama awm te ,
44002010	Phrugia rama awm te , Pamphulia rama awm te , Aigupta rama awm te , Kurini khaw kiang vêla Libua rama awm te kan ni a ; ṭhenkhat Rom khaw khual , Juda-te leh an saphunte nên kan ni a ;
44002011	ṭhenkhat Kret thliarkâra mi leh Arab rama mi kan ni si a ; nimahsela , Pathian thiltih ropuite an sawi , mahni ṭawng ṭheuhvin kan hriat si hi ! ” an ti a .
44002012	Tin , an za chuan mak an ti hle mai a , a ngaihna an hre lo va , “ Hêng hi engtizia nge ni ? ” an ti a .
44002013	Ṭhenkhatin an nuihsan a . “ Uain thar an rui a nih hi , ” an ti a .
44002014	Nimahsela , Petera chu sâwm leh pakhatte nên an ding za a , ani chuan aw ring takin an hnênah a sawi a , “ Nangni Judai rama mite u , nangni Jerusalem khuaa awm zawng zawngte u , hêng hi hria ula , ka thu pawh ngai rawh u .
44002015	Hêngho hi in rin angin an rui lo ve , fehrehsân lai chauh a nih hi .
44002016	Hêng hi zâwlnei Joelan a sawi kha a ni zâwk :
44002017	‘ Pathianin , “ Ni hnuhnûngahte chuan heti hi a ni ang a , Mi zawng zawng chungah ka Thlarau ka leih ang a ; Tichuan , in fapate , in fanuten ka thu an hril ang a ; In tlangvâlten inlârnate an hmu ang a , In putarten mumangah an mang ang a .
44002018	A ni , chûng niahte chuan ka bawihpate , ka bawihnute chungah pawh , Ka Thlarau ka leih ang a , ka thu an hril ang .
44002019	Tin , chung lam vânah thil mak te , Hnuai lam leiah chhinchhiahna te ka hmuhtîr ang a ; Thisen te , mei te , meikhu hu te nên :
44002020	Ni thimah a chang ang a , Thla thisenah a chang ang a , Lalpa ni ropui tak leh hmingthang tak chu A lo thlen hmain ;
44002021	Tin , heti hi a ni ang a , Tu pawh Lalpa hming lam apiang chu an him ang , ” a ti e , ’
44002022	“ Nangni Israel mite u , hêng thu hi hre rawh u : Nazareth Isua , Pathianin amah hmangin in zîngah thil ropui te , thil mak tak te , chhinchhiahna te a tih khânin a hriat chiantîr che u kha ; nangni ngeiin chûng chu in hre si a ;
44002023	kha mi kha Pathian rêl tlat leh hriat lâwk angin an mantîr a , nangnin mi sualte kutin krawsah in khêng bet a , in tihlum ta a .
44002024	Kha mi kha Pathianin thihna phuarnate chu a phelhsak a , a kaitho ta a ; amah chu thihna chelh hlen rual a nih loh avângin .
44002025	Tin , Davida chuan a thu a sawi a , ‘ Ka hmaah kumkhuain Lalpa chu ka hmu ṭhîn a . Ka mangan loh nân ka ding lamah a awm a ni ;
44002026	Chuvângin , ka thinlung a hlim a , Ka lei pawh a lâwm a ; Chuvângin , ka tisa pawh beisei takin a awm bawk ang .
44002027	Ka thlarau chu mitthi khuaah i hnutchhiah lo vang a , I mi thianghlim ṭawih ral i phal hek lo vang a ,
44002028	Nangin nunna kawngte mi hriattîr a , Nangin i hmêlin lâwmin mi tikhat ang , ’
44002029	“ Unaute u , chi thlahtu Davida thu hi hlau lovin in hnênah ka sawi thei e ; ani zawng a thi a , phûm pawh an phûm tawh alâwm , a thlân pawh tûn thlengin kan hnênah a la awm reng a .
44002030	Ani chu zâwlnei a ni a , Pathianin a ṭhâlbea mi , tu emaw a ṭhutphah chungah a ṭhuttîr dâwn tih chhechhamin a sawi tih a hria a ;
44002031	tichuan , chûng chu a lo hriat lâwk reng avângin , Krista thawhleh tûr thu a sawi a ni , ‘ Mitthi khuaa hnutchhiahin a awm hek lo , a ruang pawh a ṭawih hek lo , ’ tiin .
44002032	Chu Isua chu Pathianin a kaitho leh ta rêng a ni , chu chu a hretu kan zain kan ni e .
44002033	Pathian kut ding lamah chawimawiin a awm a , Thlarau Thianghlim tiam chu Pa hnên ata a hmu a , in hmuh leh in hriat hi a han leih a nih hi .
44002034	Davida zawng vânah a lâwn chho lo a ni , amah ngeiin , ‘ Jehovan ka Lalpa hnênah , “ Ka ding lamah ṭhu reng rawh ,
44002035	I hmêlmate i kephah nghahchhana Ka siam hma loh zawng , ” a ti e , ’
44002036	“ Chutichuan , Isua in khen beha ngei kha , Pathianin Lal leh Krista ni fâwmin a siam ta tih , Israel hnam tinin hre mawlh rawh se , ” a ti a .
44002037	Tin , chûng thu chu an hriatin an thinlunga chhun ang an lo ni ta a , Petera leh tirhkoh dangte hnênah chuan , “ Unaute u , engtin nge kan tih tâk ang ? ” an ti a .
44002038	Tin , Petera chuan an hnênah , “ Sim ula , in sual ngaihdam nân Isua Krista hmingin baptisma chang ṭheuh rawh u ; tichuan , Thlarau Thianghlim pêk hi in hmu ang .
44002039	A tiam kha nangni tân pawh , in fate tân pawh , hla taka mi zawng zawng tân pawh , Lalpa kan Pathianin a hnêna a koh apiangte tân a ni e , ” a ti a .
44002040	Tin , thu dang tam takin a hrilhfiah a ; “ Tûnlai ṭhangthar bengtlalote lakah hian intihim rawh u , ” tiin a fuih a .
44002041	Tin , a thu zâwm apiangin baptisma an chang ta a ; chumi niah chuan mi sângthum laia belhchhahin an awm a .
44002042	Tin , tirhkohte zirtîrin , inpâwlin , chhang phelin , ṭawngṭaiin ṭhahnemngai takin an awm reng a .
44002043	Tin , mi tinin an hlau ta a ; tirhkohte chuan thil mak leh chhinchhiahna tam tak an ti a .
44002044	Tin , a ring apiang chuan engkim an inṭâwm hlawm a ,
44002045	an rote , an sumte an hralh a , an châkkhai daih lek ṭheuhvin an zaa hnênah chuan an sem ṭhîn a .
44002046	Tin , ni tin rilru hmun khatin Pathian biak inah chuan ṭhahnemngai takin an awm ṭhîn a , an in lamahte pawh chhang an phel a , hlim tak leh lungawi takin an chaw an ei ṭhîn a .
44002047	Pathian an fak a , mi zawng zawng lawm zâwngin an awm ṭhîn . Tin , a chhandam mêk apiangte chu Lalpan ni tin an hnênah a teltîr zêl ṭhîn .
44003001	Tin , Petera leh Johana chu behliang mun hunin , ṭawngṭai hun lai chuan , Pathian biak ina lût tûrin an chho va .
44003002	Tin , patling tu emaw a pian tirh ata kebai an rawn zâwn a , chu mi chu biak ina lûtte hnêna kutdawh tûrin biak in kawngkhâr , “ Mawi ” an tih bulah chuan ni tin an muttîr ṭhîn a ni a ;
44003003	chu mi chuan Petera leh Johana Pathian biak ina lût tûr chu a hmu a , kut a dawh a .
44003004	Tin , Peteran ani chu a en reng a , Johana pawhin ; tin , Peteran , “ Min han en rawh , ” a ti a .
44003005	Tin , ani chuan an lakah eng emaw hmuh a beisei a , a han en a .
44003006	Nimahsela , Peteran , “ Tangka leh rangkachak eng mah ka nei lo ; nimahsela , ka neih chhun ka pe ang che : Nazareth Isua Krista hmingin kein kal tawh rawh , ” a ti a .
44003007	Tin , a kut ding lam a chelh a , a kai tho ta a ; tin , thâwklehkhatan a kete leh a kheimit ruhte chu a lo chak ta nghâl a .
44003008	Tin , ani chu a zuang tho va , a ding a , kein a kal ṭan ta a . Tin , kea kal kal leh , zuang zuang leh , Pathian fak chung zêlin biak inah chuan a lût ve ta a .
44003009	Tin , kea a kal leh Pathian a fak chu mi zawng zawngin an hmu a ;
44003010	biak in kawngkhâr “ Mawi ” bula kutdawha ṭhu ṭhîn kha a ni tih an hria a ; a chunga thil thleng chu mak an ti êm êm a , an buai hle mai a .
44003011	Tin , ani chuan Petera leh Johana chu a chelh reng laiin , mi zawng zawngin mak an ti êm êm a , hulhliap , Solomona ta an tihah chuan an hnênah an lo tlân khâwm a .
44003012	Tin , Peteran chu chu a hmuhin , mite chu a bia a , “ Nangni Israel mite u , hêng hi engati nge mak in tih ? Keimahni thiltihtheihna leh Pathian kan ngaihsak avânga ani hi kan kaltîr ang êm chuan engati nge min en reng ?
44003013	Abrahama te , Isaaka te , Jakoba te Pathian , min thlahtute Pathian chuan a Chhiahhlawh Isua a chawimawi ta a nih hi ; ani chu in mantîr a , Pilatan chhuah a tum pawhin a hmaah in lo duh loh kha .
44003014	Mi Thianghlim leh Fel tak kha in duh lo va , tualthattu kha in hnêna pêk in ngên ta zâwk a .
44003015	Nunna Siamtu chu in that a ; nimahsela , Pathianin ani chu mitthi zîng ata a kai tho leh a ; chu chu a hretute kan ni e .
44003016	Tin , ama hming rin avângin , a hming chuan he mi in hmuh leh in hriat ṭhin hi a tichak ta a ni ; a ni , amah avânga rinna lo awm hian in zaa mit hmuhah a tidam ta viah a nih hi .
44003017	“ Nimahsela , unaute u , in hotute pawhin an ât avânga an tih ang khân , in ât avângin hêng hi in ti a ni tih ka hria e .
44003018	Nimahsela , Pathianin zâwlnei zawng zawng kaan , a Krista chuan hrehawm a tuar tûr thu a hriattîr lâwk kha , khati khân a thlentîr ta a ni .
44003019	Chuvângin , in sualte thai bo a nih theih nân sim ula , hawi kîr leh rawh u ; chutichuan , Lalpa hnên ata harh hunte a lo la thleng thei ang a ,
44003020	Krista Isua , in tâna a ruat pawh kha , a rawn tîr thei ang .
44003021	Amaherawhchu , engkim siam ṭhat hun a thlen hma loh zawng vânin ani chu a kawl rih tûr a ni ; chu mi siam ṭhat tûr thu chu Pathianin leilung pian tirh ata a zâwlnei thianghlim awmte kain a sawi tawh kha ,
44003022	Mosia ngeiin , ‘ Lal Pathianin keimah mi siam ang hian in unaute zîngan zâwlnei pakhat a siamsak ang che u ; ani chuan thu zawng zawng in hnêna a sawi apiang chu in ngaihthlâksak ang ;
44003023	tin , mi tu pawh , chu zâwlnei thu chu ngaihthlâksak lo apiang mi zîng ata tihboral daih an ni ang , ’ a tih kha .
44003024	A ni , Samuela awm achin zâwlnei zawng zawng , an hnunga mite nên , thu sawi apiang khân , tûnlai chanchin hi an hril lâwk bawk ṭhîn .
44003025	Nangni hi zâwlneite leh thuthlung fate in ni asin ; Pathianin Abrahama hnênah , ‘ I thlah avângin khawvêla hnam tin an thawveng ang , ’ tiin , in thlahtute hnênah a tiam kha .
44003026	Pathianin a Chhiahhlawh chu a ruat a , in sualte hawisantîr ṭheuhvin malsâwmsak tûr che uin , nangmahni hnênah a rawn tîr hmasa ber a nih hi , ” a ti a .
44004001	Tin , Petera leh Johanan mite hnêna thu an sawi lai chuan puithiamho te , biak in hotu te , Saddukaiho te chu an hnênah an lo thleng phut a ,
44004002	mi an zirtîr leh Isua avânga mitthi zîng ata thawhleh thu an hrilh avângin an lungni lo êm êm a .
44004003	Tin , an man a , tlai lam a nih avângin a tûk thlengin tân inah an khung ta a .
44004004	Nimahsela , thu ngaithlahote zînga tam takin an awih a ; an tam lam chu patling hlîr pawh sângnga lai an tling a .
44004005	Tin , a tûkah chuan an hotu te , upa te , lehkhaziaktu te ,
44004006	Puithiam lalber Ana te , Kaiapha te , Johana te , Aleksandra te , puithiam lalber chi zawng zawngte pawh , Jerusalem khuaah an awm khâwm a .
44004007	Tin , Petera leh Johana chu a laiah an dintîr a , “ Eng tih theihnain nge , tu hmingin nge hêng hi in tih ? ” an ti a , an zâwt a .
44004008	Tichuan , Petera chu Thlarau Thianghlimin a khat a , an hnênah , “ Mi zawng zawng hotute u , upate u ,
44004009	mi chak lo tihṭhat thu-ah , ‘ He mi hi eng vângin nge a lo dam tâk ? ’ tiin vawiinah hian min chhuahchhalh chuan ,
44004010	nangni zawng zawngin hre rawh u , Israel mi zawng zawng pawhin hre rawh se : Nazareth Isua Krista , krawsa in khen beh , Pathianin mitthi zîng ata a kaihthawh leh kha , ama hming ngeiin he mi hi hetah in hmaah damin a ding ta a nih hi .
44004011	Nangni in satute u , in lung paih , a kila lung ṭangkai ber lo ni ta kha amah hi a ni e .
44004012	Mi dang tu ma hnênah chhandamna a awm lo ; vân hnuaia mihring sak zîngan , min chhandam tûr hming dang rêng a awm lo , ” a ti a .
44004013	Tin , Petera leh Johana huaizia chu an hmuhin , lehkha thiam lo leh mâwl tak an ni tih an hriatin mak an ti hle a ; Isua hnênah an awm tawh tih an hre ta a .
44004014	Tin , mi an tihdama chu an hnêna ding an hmu a , eng mah an sawisêl thei si lo .
44004015	Chutichuan , an rorêlna ata an kal hrantîr hnuin an inrâwn a ,
44004016	“ Hêng mite hi engtin nge kan tih ang ? Thil mak thang tak an ti tih Jerusalem khuaa awm zawng zawngin fiah takin an hriat tâk hi ; keini pawhin kan hnial thei si lo .
44004017	Nimahsela , mi hnêna a puan lehzual theih loh nân , tûn achinah tu hnênah mah he hminga thu an sawi lohna tûrin i vau ang u , ” an ti a .
44004018	Tichuan , anni chu an ko va , Isua hminga thusawi tawp loh tûr leh zirtîr tawp loh tûr an ti tlat a .
44004019	Nimahsela , Petera leh Johanan an hnênah , “ Pathian mit hmuhin Pathian thu zawm aiin nangni thu zawm a dik zâwk emaw chu , ngaihtuah rawh u .
44004020	Keini zawng thil kan hmuh leh kan hriatte kha sawi lovin kan awm thei lo , ” an ti a .
44004021	Tin , anni chuan an vau lehzual a , an chhuah ta a , mipui avângin hremna remchâng an hmu lo ; an thiltih avâng khân mi zawng zawngin Pathian an chawimawi si a .
44004022	Thil maka an tihdama chu kum sawmli aia tam zâwk mah a ni si a .
44004023	Tin , Petera leh Johana chu an chhuahin , anmahni pâwlte hnênah an va kal a , puithiam lalte leh upaten an hnêna an sawi apiang chu an hrilh vek a .
44004024	Chutichuan , a ngaithlatute chuan a rualin aw ring takin Pathian hnênah , “ Lalpa , nang vân te , lei te , tuifinriat te , a chhûnga awmte zawng zawng Siamtu i ni ;
44004025	nangin Thlarau Thianghlimin , min thlahtu i chhiahhlawh Davida kain hêng thu hi i sawi a ni : ‘ Jentailte engati nge an thinur kha ? Hnam tinin engati nge thil sâwt lo an ngaihtuah ?
44004026	Khawvêl lalten an ep huai huai a , Hotute pawh an pung khâwm a , Lalpa leh a Krista chungah chuan , ’
44004027	“ He khuaah hian i Chhiahhlawh thianghlim , i hriak thih Isua chungah khân , Heroda leh Pontia Pilata nên , Jentailte leh Israel mite nên an pung khâwm takzet a ni ,
44004028	i kut leh i rilruin lo thleng tûra a ruat lâwk apiang kha ti tûrin .
44004029	Tichuan , tûnah Lalpa , an mi vauziate hi ngai teh ; i bawihte hi huai takin i thu hriltîr la ,
44004030	mite tidam tûrin nangin i kut phar ang che ; i chhiahhlawh thianghlim Isua hming avângin , chhinchhiahna leh thil mak takte tihtîr bawk ang che , ” an ti a .
44004031	Tin , an ṭawngṭai zawhin an awm khâwmna chu a lo nghîng a , an zain Thlarau Thianghlimin an lo khat a , huai takin Pathian thu an hril ta a .
44004032	Tin , a ringtu mipuite chu rilru hmun khat leh ngaihtuah hmun khatin an awm a : an zînga pakhat mahin an sum neih , “ Ka ta bîk a ni , ” an ti lo ; thil zawng zawng an inṭâwm zâwk ṭhîn .
44004033	Tin , tirhkohte chuan awihawm takin Lal Isua thawhleh thu an hriattîr ṭhîn a ; an zaa chungah khawngaihna nasa tak a awm a .
44004034	Tin , an zîngah pawh tlachham tu mah an awm lo ; ramte , inte nei apiangin an hralh a , an thil hralhte chu a man an rawn keng a ,
44004035	tirhkohte ke bulah an dah ṭhîn a ; an châkkhai daih tâwk ṭheuhvin an sem ṭheuh ṭhîn a .
44004036	Tin , Josefa , tirhkohten Barnaba an tiha chu ( chu mi hming awmzia chu , “ Thlamuanna Fa ” tihna a ni a ) , Levia chi , Kupra thliarkâra mi a ni a ,
44004037	a lo neih chu hralhin a man a rawn keng a , tirhkohte ke bulah a dah ta a .
44005001	Nimahsela , mi pakhat a hming Anania , a nupui Saphiri nên an awm a ; Anania chuan ram a hralh a ,
44005002	a nupui hriatin a man a ṭhen a zêp ta a ; tin , a ṭhen a rawn keng a , tirhkohte ke bulah chuan a dah a .
44005003	Nimahsela , Peteran , “ Anani , Thlarau Thianghlim bum tûr leh , ram man a ṭhen zêp tûrin engati nge Setanan i thinlung a tihkhah le ?
44005004	A awm chhûng zawng khân i ta a ni reng lo vem ni ? I hralh hnu pawh khân i thu thuin a awm lo vem ni ? Engati nge hêng thu hi i rilrua i ngaihtuah ? Mihring bum i ni lo ve , Pathian bum i ni zâwk e , ” a ti a .
44005005	Tin , Anania chuan chûng thu chu a hriat veleh a tlu a , a thi ta a ; tin , a hria apiangin an hlau ta êm êm a .
44005006	Tin , tlangvâlhote chu an tho va , an tuam a , an zâwn chhuak a , an phûm ta a .
44005007	Tin , dârkâr thum lai emaw chinah chuan a nupui chu , thil awmzia chu hre lovin a lo lût a .
44005008	Tin , Peteran a hnênah , “ Mi hrilh rawh , ram chu heti zât chauhvin maw in hralh ? ” a ti a . Tin , ani chuan , “ Aw , heti zât chauh hian a ni , ” a ti a .
44005009	Tin , Peteran a hnênah , “ Engati nge Lalpa Thlarau fiah nân in inthurual ni ? Ngai teh , i pasal phûmtute kephah chu kawngka bulah a lo awm ta , nang pawh an zâwn chhuak ang che ! ” a ti a .
44005010	Tin , thâwklehkhatan a ke bulah chuan a tlu ta nghâl a , a thi ve ta a ; tin , tlangvâlhote chu an lo lût a , ani chu thiin an rawn hmu a , an zâwn chhuak a , a pasal kiangah chuan an phûm ta a .
44005011	Tin , kohhranhote zawng zawng leh chûng thu hria apiangte chuan an hlau ta êm êm a .
44005012	Tin , mi zîngah Pathianin tirhkohte kutin chhinchhiahna leh thil mak tam tak a ti ṭhîn . Tin , anniho chu an zain rilru hmun khatin Solomona Hulhliapah chuan an inkhâwm ṭhîn a .
44005013	Mi dang erawh chu tu mah an zîngah an tel ve ngam ta lo va ; nimahsela , miin anniho chu an fak si ṭhîn .
44005014	Tin , a ring tharho hmeichhia leh mipa tam takin Lalpa hnênah chuan an rawn belhchhah lehzual ṭhîn a ;
44005015	chutichuan , damlote pawh kawtthlêrahte an zâwn chhuak a , khumahte , âwngphahahte an muttîr a , Petera kal pahin a hlim talin a ṭhen a zâr a hliah theih nân an ti a .
44005016	Tin , Jerusalem khaw kiang vêl khua ata mipuite pawh chu dam lote , ramhuai bawlhhlawh sawisakte rawn hruaiin an lo kal khâwm a ; chûngte pawh chu an lo dam ta ṭheuh va .
44005017	Tin , puithiam lalber leh a ṭhiante zawng zawng an lo thawk a ( chûng a ṭhiante chu Saddukai pâwl an ni a ) , an îtsîk êm êm a ,
44005018	tirhkohte chu an man a , vântlang tân inah an khung ta a .
44005019	Nimahsela , zânah Lalpa vântirhkoh pakhatin kawngkhârte chu a rawn hawng a , a hruai chhuak a ,
44005020	“ Pathian biak inah va ding ula , mi hnênah hêng Nunna thu zawng zawng hi va sawi rawh u , ” a ti a .
44005021	Tin , chu thu chu an hriatin , khawvâr hun lai vêlin , Pathian biak inah chuan an va lût a , an zirtîr ta a . Nimahsela , puithiam lalber leh a ṭhiante chu an lo kal a , rorêltuho leh Israel thlahte upaho zawng zawng an ko khâwm a , tirhkohte chu rawn hruaitîr tûrin tân inah chuan mi an tîr a .
44005022	Nimahsela , tiang kengtute chu an va kal a , tân inah chuan anni chu an hmu si lo ; tichuan , an kîr leh a ,
44005023	“ Tân in chu him taka inkhârin , a vêngtute pawh kawngkhâr bulah dingin kan hmu si a ; nimahsela , kan han hawng a , a chhûngah tu mah kan hmu si lo ! ” tiin an hrilh a .
44005024	Tin , Pathian biak in hotu leh puithiam lalten chûng thu chu an hriatin , “ Hêng hi eng ti takin puang ang maw ? ” tiin , an thu-ah chuan an mangang ta êm êm a .
44005025	Tin , mi pakhat a lo kal a , an hnênah , “ Ngai teh u , tân ina mi in khungte khân Pathian biak inah dingin mi an zirtîr ka ti ! ” tiin a rawn hrilh a .
44005026	Tichuan , hotu chu tiang kengtute nên chuan an va kal a , vântlâng an hlauh avângin tlang takin an rawn hruai a ; chuti lo chuan , lunga den an hlau va .
44005027	Tin , an rawn hruai thlen chuan , rorêltuho hmaah chuan an dintîr a . Tin , puithiam lalber chuan an hnênah ,
44005028	“ He hming hian zirtîr loh tûr kan tih tlat tawh che u kha ; hre rawh u , in thu zirtîrin Jerusalem khua in tihkhah vek tawh hi , chu mi tihhlum bul chu tumtîr min tum a nih hi le , ” tiin a chhâl a .
44005029	Nimahsela , Petera leh tirhkohte chuan , “ Mihring thu aiin Pathian thu kan zâwm zâwk tûr a ni .
44005030	Nangnin Isua thingah khai kângin in tihhlum kha , min thlahtute Pathianin a kai tho leh ta a ni .
44005031	Amah ngei kha Pathianin Lalah leh Chhandamtua awm atân a ding lamah a chawimawi ta a , Israel-te sual simtîr tûr leh ngaidam tûrin .
44005032	Chûng thu chu a hretute kan nih hi ; Thlarau Thianghlim , Pathianin a thu zâwm apiangte hnêna a pêk kha , hretu a ni ve bawk a , ” an ti a , an chhâng a .
44005033	Tin , anni chuan chûng thu chu an hriatin an thin a khei ta êm êm a , tihhlum an tum ta a .
44005034	Nimahsela , rorêltute zîngah chuan a hming Gamaliela , Pharisai , Dân hretu , mi zawng zawng zînga hmingthang tak mi pakhat chu a ding a , chu mite chu chhuahtîr rih tûr thu a pe a .
44005035	Tin , rorêltute hnênah chuan , “ Nangni Israel mite u , he mite chunga in thiltih tum hi fîmkhur rawh u .
44005036	Tûn hma pawh khân , Theoda , ‘ Mi lian ka ni , ’ tiin a lo awm a ; chu mi hnênah chuan mi tam tak , zali lai an lo pakai a ; ani chu tihhlumin a awm ta a ; a thu zâwm apiang an zain an darh ta vek a , eng mah an ni tawh lo .
44005037	Chu mi awm hnuah chuan hming ziak lai khân , Galili rama mi Juda kha a lo awm leh a ; a hnênah mi ṭhenkhat a hîp leh a ; nimahsela , ani pawh chu a thi ta a , a thu zâwm apiangte chu an zain an darh ta vek mai a .
44005038	Chuvângin , tûnah ka ti a che u , hêng mite hi tawk suh ula , awm mai rawh se ; hêng an thiltih tum leh an thiltih hi , mihring tihchhuah mai a nih chuan a boral ang ;
44005039	amaherawhchu , Pathian tihchhuah a nih chuan anmahni in tiboral thei lo vang ; chuti lo chuan , Pathian do in lo ni hlauh dah ang e , ” a ti a .
44005040	Tin , a sawi chu rem an ti ta a ; tichuan , tirhkohte chu an ko va , an vêl a ; an velh zawhin , Isua hminga thu sawi loh tûr ti tlatin an thlah ta a .
44005041	Chutichuan , rorêltute zîng ata an kal chhuak a , chu Hming avâng chuan mualpho tuar tlâka ruat an nih avângin an lâwm hle a .
44005042	Tin , ni tin Pathian biak inah leh anmahni inahte , “ Isua chu Krista a ni , ” tiin , zirtîr leh hril an bâng chuang lo .
44006001	Tin , chûng laia zirtîrho an pun an pun lai chuan , an ni tin thil semah anmahni hmeithaite an ngaihsak ṭhin loh avângin Grik Juda-te chu Hebraite chungah an lo phunnawi ta a .
44006002	Tin , sâwm leh pahnihte chuan zirtîr mipuite chu an ko va , “ Pathian thu hril bânsanin , dawhkânahte rawng kan bâwl chuan a ṭha lo vang .
44006003	Chutichuan , unaute u , in zîngah Thlarau leh fina khat , mi hmingṭha hlîr pasarih thlang rawh u , anni chu hêng thil rêltu atân hian kan siam ang ;
44006004	keini erawh chu ṭawngṭai leh thu rawngbâwlin kan awm leh tlat zêl ang , ” an ti a .
44006005	Chûng thu chuan mipui zawng zawng chu a tilâwm a ; tichuan , Stephana , rinna leh Thlarau Thianghlima khat nên , Philipa nên , Prokora nên , Nikanora nên , Timona nên , Parmena nên , Nikola , Juda-te saphun Antiokei khuaa mi nên an thlang a ;
44006006	chûng mite chu tirhkohte hmaah an dintîr a ; tin , anni chuan an ṭawngṭai a , an chungah an kut an nghat a .
44006007	Tin , Pathian thu chu a lo darh a ; Jerusalem khuaah chuan zirtîrteho an pung nasa ta êm êm a ; puithiamte zîngah pawh mi tam takin chu rinna chu an awih ta a .
44006008	Tin , Stephana chu ngilneihna leh thiltihtheihnain a khat a , mi zîngah thil mak leh chhinchhiahna ropui tak a ti ṭhîn a .
44006009	Nimahsela , Sal Chhuakho te , Kurini khuaa mi te , Aleksandria khuaa mi te inkhâwmna an tiha mi , mi ṭhenkhat leh Kilikia rama mi te , Asia rama mi te inkhâwmnaa mi , mi ṭhenkhat chu an lo thawk a , Stephana chu an rawn hnial a .
44006010	Nimahsela , a finna leh a sawipuitu Thlarau chu an let thla thei ta lo va .
44006011	Tin , mite an tham a , chûng mite chuan , “ Mosia leh Pathian a sawichhiat kan hria , ” an ti a .
44006012	Tin , mite , upate , lehkhaziaktute an fuihpawrh a , Stephana chu an bei a , an man a , rorêltute hnênah an hruai a ;
44006013	tin , hretu derte an siam a , chûng mite chuan , “ He mi hian he in Thianghlim leh Dân hi a sawichhe fo ṭhîn a ;
44006014	he Nazareth Isua hian he in hi a ṭhiat ang a , Mosia Dân min pêkte kha a tidanglam dâwn tih a sawi kan hria , ” an ti a .
44006015	Tin , rorêltuho ṭhute zawng zawng chuan Stephana chu an en reng a , a hmêl chu vântirhkoh hmêl angin an hmu a .
44007001	Tin , puithiam lalber chuan , “ Hêng thu hi a dik em ? ” a ti a .
44007002	Tin , Stephana chuan , “ Unaute u , pate u , ngai teh u , min thlahtu Abrahama , Haran khuaa a awm hmaa Mesopotamia rama a awm lai khân , Ropuina Pathian chu a hnênah a rawn inlâr a ,
44007003	a hnênah , ‘ I khaw lam leh i chiteho zîng ata chhuak la , ram ka la entîr tûr che lamah kal rawh , ’ a ti a .
44007004	Tin , ani chu Kaldai-ho ram ata a kal chhuak a , Haran khuaah a va awm ta a ; tin , a pa a thih hnuin , chuta ṭangin hei , tûna in awmna khaw lamah hian Pathianin a pêm luhtîr a .
44007005	Tin , hetah hi chuan eng mah hmun luah tûr , a ke nghahna tham pawh a pe lo va ; nimahsela , amah leh a hnua a thlahte thlenga ro tûrin pêk a tiam a , fa a la neih hma pawhin .
44007006	“ Tin , Pathianin hetiang hian a sawi : ‘ A thlahte mi ram lamah kum zali an thang ang a , miin bawihah an siam ang a , an tiduhdah bawk ang , ’ tiin .
44007007	Tin , Pathianin , ‘ A bawihtu tûrte hnam chu keimahin ka la ngaihtuah ang a ; tin , chumi zawhah chuan an lo chhuak ang a , hemi hmunah hian ka rawng an la bâwl ang , ’ a ti bawk a .
44007008	Tin , Pathianin a hnênah serh tan thu kha a thlung a ; chutichuan , Abrahama chuan Isaaka a hring a , a ni riat niah a serh a tan a ; tin , Isaaka chuan Jakoba a hring a ; tin , Jakoba chuan chi thlahtu sâwm leh pahnihte kha a hring a .
44007009	“ Tin , chi thlahtute khân Josefa an îtsîk a , Aigupta ram lamah an hralh a ; nimahsela , Pathian a hnênah a awm a ,
44007010	a hrehawm tuar zawng zawngah a chhanchhuak zêl a , Aigupta ram lal Pharaoa pawh a khawngaihtîr a , mi fing tak a ni tih a hriattîr bawk a ; tichuan , ani chuan Aigupta ram leh a ina mi zawng zawng chungah hotuah a siam ta a .
44007011	“ Tin , Aigupta leh Kanaan ram zawng zawngah chuan ṭâm a lo tla a , hrehawm nasa tak a lo thleng ta a ; min thlahtute chuan ei tûr rêng rêng an hmu ta lo va .
44007012	Nimahsela , Jakoba chuan Aigupta ramah buh a awm tih a hriat veleh , min thlahtute chu a tîr chhuak a ; chu chu an kal ṭan tirhna ber a ni .
44007013	Tin , an kal vawi hnihnaah chuan Josefa chu a unaute hnênah chuan a inhriattîr a ; tin , Josefa unaute chu Pharaoa an hriattîr ta a .
44007014	Tin , Josefa chuan a pa Jakoba leh a unau zawng zawng a kohtîr a ; anmahni chu sawmsarih leh panga an ni a .
44007015	Tichuan , Jakoba chu Aigupta ramah a zuk kal a ; tin , ani leh min thlahtute chu an thi ta a ,
44007016	Sukem khua an zâwn thleng a , Abrahaman Sukem khuaa Hamora fapate laka thlân , tangkaruaa a leiah khân an zalh ta a .
44007017	“ Tin , Pathianin Abrahama hnêna thu a tiam kha a hun chu a lo thlen dâwnin , mite chu Aigupta ramah chuan an lo pung a , an lo tam ta deuh deuh va ,
44007018	Josefa hre lo lal dang a lo awm thleng khân .
44007019	Chu mi chuan kan chite a ngamthlêm a , min thlahtute chu a tiduhdah a , an nausênte nung lo tûrin a paih chhuahtîr ṭhîn a .
44007020	Chumi lai chuan Mosia a lo piang a , a hmêl a ṭha êm êm mai a ; a pa inah thla thum an châwm a ;
44007021	tin , an paih chhuahin Pharaoa fanuin a la a , ama fa atân a châwm ta a .
44007022	“ Tin , Mosia chu Aigupta rama mite finna zawng zawng an zirtîr a , a thu-ah leh a thiltihah a ropui êm êm a .
44007023	Tin , ani chuan kum sawmli a lo tlin chuan a unau , Israela thlahte chu kan a tum a .
44007024	Tin , an zînga mi pakhat tihretheih tuar lai a hmu a , a chhan a , tihduhdah tuartu phuba chu a la a , Aigupta mi chu a tihlum ta a .
44007025	Mosia chuan ama kutin Pathianin anmahni a chhanhim tih a unauten an hria emaw a ti a ; nimahsela , an hre si lo .
44007026	Tin , a tûkah an zînga mi pahnih an insual laiin an hnênah a lo thleng a , ‘ Pute u , unau in ni alâwm ; engati nge dik lo taka in intih ? ’ tiin rem a tum a .
44007027	Nimahsela , a ṭhenawm chunga kawhmawh bâwltu zâwk chuan Mosia chu a nam kiang a , ‘ Kan chungah hotuah leh rorêltuah tuin nge siam che ?
44007028	Nimina Aigupta mi i tihhlum ang khân mi tihhlum i tum a ni maw ? ’ a ti a .
44007029	Tin , chumi thu avâng chuan Mosia chu a tlân bo va . Midian ramah a thang reng a , chutah chuan fapa pahnih a nei a .
44007030	“ Tin , kum sawmli a vei hnuin Sinai tlâng thlalêrah , hnimbukah , meialh zîngah vântirhkoh pakhat a hnênah a lo inlâr a .
44007031	Tin , Mosian a hmuh chuan a thil hmuh chu mak a ti êm a ; tin , en tûra a va hnaih laiin Lalpa awin ,
44007032	‘ Kei , i thlahtute Pathian ka nih hi , Abrahama Pathian , Isaaka Pathian , Jakoba Pathian chu , ’ a lo ti a . Tichuan , Mosia chu a khûr a , a en ngam ta lo va .
44007033	Tin , Lalpa chuan a hnênah , ‘ I kephah ata i pheikhawk kha phelh rawh ; i dinna hmun kha lei thianghlim a ni e .
44007034	Aigupta rama ka mi awmte chu an hrehawmzia ka hmu reng asin , an rûm pawh ka hre reng a , anmahni chhanhim tûrin ka lo chhuk ta a ni . Hawh teh , Aigupta ramah ka tîr ang che , ’ a ti a .
44007035	“ Chu Mosia , ‘ Hotu leh rorêltuah tuin nge siam che ? ’ tia an hnar chu , hnimbuka vântirhkoh a hnêna inlâr khân a pui a , Pathianin amah ngei chu hotu leh chhanhimtu ni fâwm tûrin a tîr a ni .
44007036	Ani chuan Aigupta ramah te , Tuifinriat Senah te , thlalêrah te chuan kum sawmli chhûngin thil mak leh chhinchhiahnate a hmuhtîr zêl a , anmahni a hruai chhuak ta a .
44007037	“ Israela thlahte hnêna , ‘ Pathianin keimah mi siam ang hian , in unaute zînga mi zâwlnei pakhat a siamsak ang che u , ’ titu kha a ni , chu Mosia chu .
44007038	Chu mi chu thlalêra mipui pung khâwm zînga Sinai tlânga a betu vântirhkoh hnênah leh min thlahtute hnêna awm kha a ni ; chu mi chu min pêk chhâwn tûra thu nungte latu kha a ni ;
44007039	min thlahtute chuan a thu an zâwm duh lo va , an hnar a , Arona hnênah , ‘ Kan hma hruai tûrin pathiante min siamsak rawh ; he Mosia , Aigupta ram ata min hruai chhuaktu lah hi a chanchin kan hre ta si lo va , ’ tiin an rilrute chu Aigupta ram lamah a lêt leh ta a .
44007040	
44007041	Tin , chûng lai chuan sebâwngno lem an siam a , a lem chu ran talhin an bia a , anmahni kutchhuak chungah chuan an hlim ta a .
44007042	Chutichuan , Pathianin a hawisan a , vâna arsiho chibai an bûk theihna tûrin anmahni a ensan ta a ; zâwlnei lehkhabua , ‘ Israel chite u , thlalêrah khân kum sawmli chhûngin , Sa talh leh ran talhin kei mi bia em ni ?
44007043	Moloka puan in leh pathian Rephana arsi pawh chu , Chibai bûk tûrin a lem in siamte kha , In zâwn zâwk ṭhîn a ; Chuvângin , Babulon khaw piah lamah Ka hruai bo vang che u , ’
44007044	“ A lem a hmuh anga siam tûra Mosia hrilhtuin a ruat ang khân , min thlahtuten thlalêrah khân hriattîrna puan in chu an nei a .
44007045	Chu bawk chu min thlahtute thlah leh pawhin an nei chhâwng zêl a , Pathianin min thlahtute hmaa Jentail a hnawh chhuahteho ram an luah lai khân , Josua luh rualin an luhpui a ; Davida lo awm thleng khân chutah chuan a awm ta reng a .
44007046	Chu Davida chu Pathian mit hmuhin duhsak tlâkin a awm a , Jakoba Pathian tân awmna siamsak a dîl a .
44007047	Nimahsela , Solomonan in chu a saksak ta zâwk a ni .
44007048	Nimahsela , Chungnungbera chu kuta sak inahte a awm ngai lo ; zâwlnei chuan :
44007049	‘ Lalpan , “ Vân ka ṭhutphah a ni a , Lei ka kephah nghahchhan a ni : In eng angin nge mi saksak ang ? Ka chawlhna hmun pawh eng nge ni ?
44007050	Keima kutin hêng thil engkim hi ka siam lo vem ni ? ” a ti e , ’
44007051	“ Mi tihmawh , thinlung leh beng tan lohte u , kumkhuain Thlarau Thianghlim in dodâl fo ve ; in thlahtute tih ang zêl khân in ti ṭhîn .
44007052	In thlahtuten zâwlneite zîngah tu nge an tihduhdah loh ni ? Mi Fel tak lo kal tûr thu hril lâwktute kha an tihlum a ; chu Mi Takzet chu mantîrtu leh thattute nangmahni hi tûnah in ni asin .
44007053	Dân , vântirhkohte pêk chhâwn kha , hmu zeta zâwm si lote u ! ” a ti a .
44007054	Tin , chûng thu chu an hriatin an thin a khei ta a , Stephana chungah chuan an ha an ṭhial a .
44007055	Nimahsela , ani chu Thlarau Thianghlima khat a ni a , vân lam a en tlat a , Pathian ropuizia leh Pathian ding lama Isua ding a hmu a ;
44007056	“ Ngai teh u , vân inhawngte ka hmu a , Pathian ding lama Mihring Fapa ding pawh ka hmu , ” a ti a .
44007057	Chutichuan , anni chu aw ring takin an au va , an beng an hup a , rual takin an bei chiam a ,
44007058	khua ata chu an hnawt chhuak a , lungin an dêng a , a hretute chuan tlangvâl pakhat , a hming Saula ke bulah chuan an puante an dah hlawm a .
44007059	Chutichuan , Stephanan , “ Lal Isu , ka thlarau la ang che , ” tia Lalpa a koh laiin lungin an dêng ruih ruih a .
44007060	Tin , a ṭhingṭhi a , aw ring takin a au va , “ Lalpa , hei an thil tihsual hi an chungah mawh phurhtîr suh ang che , ” a ti a . Tin , chu thu chu a sawi zawh veleh a muhîl ta a . Saula pawh chuan a thih chu a remti a .
44008001	Tin , chumi ni aṭang chuan Jerusalem khuaa kohhran awmte chu nasa takin an tiduhdah ṭan ta a ; tichuan , tirhkohte chauh lo chu Judai leh Samari ram khaw tinah an darh ta vek a .
44008002	Tin , Pathian ngaihsak tuten emaw Stephana chu an phûm a , nasa takin an ṭah a .
44008003	Saula erawh chuan kohhranhote a tiduhdah êm êm a , in tinah a lût a , a hmei a pain a hnûk chhuak a , tân inah a khung ṭhîn .
44008004	Tin , a darhte chu khaw tinah an kal a , thu chu an hril zêl a .
44008005	Tin , Philipa chu Samari khuaah a zuk kal a , an hnênah Krista thu a tlângaupui a .
44008006	Tin , ramhuai bawlhhlawhte chu , mi tam tak an manate kawchhûng ata aw ring taka auva an chhuah avâng leh , zeng leh kebai tam takte pawh an lo dam tâk avângin , mipuiten a thu an hriata a thil mak tihte an hmuhin , Philipa thusawi chu rilru hmun khatin an ngaihsak a .
44008007	
44008008	Tin , chumi khuaah chuan nasa takin an lâwm ta a .
44008009	Tin , a hming Simona , mi pakhat a awm a ; ani chuan , “ Mi lian ka ni , ” tiin , hmânah chumi khuaah chuan dawi hmangin , Samari khuaa mite mak ti takin a siam ṭhîn a ;
44008010	mi zawng zawng chuan , mi chhe ber aṭangin lal ber thlengin , “ He mi hi Pathian thiltihtheihna , Ropui , an tih kha a nih hi , ” tiin , a thu an ngaihsak hlawm ṭhîn a .
44008011	A dawi hmangin rei tak mak ti taka a siam ṭhin avângin a thu an ngaihsak ṭhîn a ni .
44008012	Nimahsela , anni chuan Pathian ram Chanchin Ṭha leh Isua Krista hminga Chanchin Ṭha Philipa hril chu an awih veleh a hmei a pain baptisma an chang ta a .
44008013	Tin , Simona meuh pawhin a awih ve ta a ; tin , baptisma a chan zawhin Philipa hnênah a awm reng a , chhinchhiahna leh thil mak nasa tak tihte a hmu a , mak a ti hle mai ṭhîn a .
44008014	Tin , Jerusalem khuaa tirhkoh awmte khân , Samari khuaa miten Pathian thu an awih tih an hriatin , an hnênah Petera leh Johana chu an tîr a ;
44008015	chu mite chu an zuk thlen chuan Thlarau Thianghlim an hmuh theih nân an ṭawngṭaisak a .
44008016	Chumi hma chuan an zîngah tu ma chungah a la thleng lo ; Lal Isua hmingin baptisma an chang chauh a la ni .
44008017	Tin , tirhkohte chuan an chungah an kut an nghat a , Thlarau Thianghlim an chang ta a .
44008018	Tin , tirhkohte kut nghah avângin Thlarau Thianghlim pêk a ni tih Simonan a hmuhin , “ Hetiang thuneihna hi mi pe ve rawh u , tu chungah pawh kut ka nghahna apiangin Thlarau Thianghlim an hmuh ve nân , ” tiin an hnênah tangka pêk a tum ta a .
44008019	
44008020	Nimahsela , Peteran a hnênah , “ I tangka hi i boral rualin boral ve rawh se , Pathian thilpêk tangka suma lei i tum avângin .
44008021	Hêng thu-ah hian i tel ve lo ve , chan pawh i nei hek lo ; i rilru Pathian ngaihin a fel lo ve .
44008022	Chuvângin , i sual hi sim la , Lalpa hnênah ṭawngṭai rawh ; chutichuan , i rilrua i ngaihtuah hi a ngaidam mahna che .
44008023	Awhna sual nasa tak phuarin i awm tih ka hria e , ” a ti a .
44008024	Tin , Simonan , “ In thil sawi hi eng mah ka chunga a thlen loh nân , nangnin Lalpa hnênah mi ṭawngṭaisak rawh u , ” a ti a , a chhâng a .
44008025	Chutichuan , anni chuan Lalpa thu chu an hriattîra an sawi zawhin , Jerusalem khuaah an haw leh a ; Samari rama mite khaw tam tak hnênah Chanchin Ṭha chu an hril zêl a .
44008026	Tin , Lalpa vântirhkoh pakhatin Philipa chu a bia a , “ Tho la , chhim lama Jerusalem khua aṭanga Gaza khaw zuk chhun kawngah khân kal rawh ; chumi kawng chu thlalêrah a kal tlang a ni , ” a ti a .
44008027	Tichuan , a tho va , a kal ta a . Tin , ngai teh , Ethiopia rama mi pakhat , Ethiopia lalnu Kandaki hnuaia mi tilreh , lal tak , a ro zawng zawng enkawltu , Jerusalem khuaah Pathian be tûrin a han kal a ;
44008028	a haw lam chuan a tawlailîra ṭhu chungin zâwlnei Isaia lehkhabu a chhiar zêl a .
44008029	Tin , Thlarau chuan Philipa hnênah , “ Saw tawlailîr saw va hnaih la , va pâwl rawh , ” a ti a .
44008030	Tin , Philipa chu mi tilreh hnênah chuan a va tlân a , zâwlnei Isaia lehkhabu a chhiar tih a hria a , “ I chhiar kha a awmzia i hria em ? ” a ti a .
44008031	Tin , ani chuan , “ Tu ma mi hrilhfiah lohvin engtin nge ka hriat theih ang ? ” a ti a . Tin , a hnêna ṭhu chhuak tûrin Philipa chu a sâwm ta a .
44008032	Tin , Pathian Lehkha a chhiar lai chu hei hi a ni : “ Talh tûrin berâm angin ani chu an hruai a ; Berâmno a hmul mêttu hmaa a ngawi reng angin , Ani pawhin a kâ a âng lo ;
44008033	A tlâwm laiin a chungah thu rêl an phal lo ; A thlahte chanchin tuin nge la hril ang ? Khawvêl aṭangin a nun an lâksak si a , ”
44008034	Tin , mi tilreh chuan Philipa chu a bia a , a hnênah , “ Zâwlneiin hêng thu hi tu thu nge a sawi , ama thu nge mi dang thu ? Ka zâwt a che , ” a ti a .
44008035	Tin , Philipa chuan a sawi a , chu Pathian Lehkha thu chu a bulah a ṭan a , a hnênah Isua thu a hrilh a .
44008036	Tin , kalkawnga an kal laiin tui awmna an thleng a ; tin , mi tilreh chuan , “ En teh , heta hi tui a awm , baptisma channa tûr engin nge mi dâl kher ? ” a ti a .
44008038	Tin , tawlailîr chu a dintîr a , an pahnihin , Philipa leh mi tilreh chu tuiah chuan an zuk kal dûn a ; tin , Philipa chuan ani chu a baptis ta a .
44008039	Tin , tui ata an chhuah chhoh veleh , Lalpa Thlarau chuan Philipa chu a la bo ta a ; tin , mi tilreh chuan ani chu a hmu leh ta lo , hlim taka a kal tâk zêl avângin .
44008040	Nimahsela , Philipa chu miin Azota khuaah an hmu leh ta a ; tin , a kal tlang a , Kaisari khaw thlengin khaw tinah Chanchin Ṭha chu a hril zêl a .
44009001	Saula erawh chuan Lalpa zirtîrho a vau thu leh thah a tum thu a la chhâk chhuak ta cheu va . puithiam lalber hnênah a kal a ,
44009002	Damaska khuaa inkhâwmna in zawng zawnga mite hnêna pêk tûrin lehkhate a dîl a , Kawnga mi chu tu pawh a hmuh chuan hmeichhia pawh , mipa pawh , Jerusalem khuaah phuar chunga a hruai theihna tûrin .
44009003	Tin , a kal laiin , Damaska khua a thlen dâwnin , thâwklehkhatan êng , vân ata a vêlin a lo êng ta phut a ;
44009004	tin , leiah a tlu a , a hnênah , “ Saula , Saula , nangin engati nge mi tihduhdah ? ” tiin aw a hria a .
44009005	Tin , ani chuan “ Lalpa , tu nge i nih ? ” a ti a . Tin , Lalpa chuan , “ Isua , i tihduhdah hi ka ni e ;
44009006	nimahsela , tho la , khuaah lût rawh ; tichuan , i tih tûr an lo hrilh ang che , ” a ti a .
44009007	Tin , a hnêna kal vete chu dang rengin an ding a , aw zawng an hre na a , tu mah an hmu si lo va .
44009008	Tin , Saula chu lei ata chu a tho va ; tin , a han meng a , eng mah a hmu thei ta lo va ; tichuan , a kutah an kai a , Damaska khuaah an hruai lût a .
44009009	Tin , ni thum khaw hmu lovin a awm a , eng mah a eiin a in lo va .
44009010	Tin , Damaska khuaah chuan a hming Anania , zirtîr pakhat a awm . Tin , Lalpa chuan mumang angin a hnênah , “ Anani , ” a ti a . Tin , ani chuan , “ En teh , Lalpa , heta hi ka awm , ” a ti a .
44009011	Tin , Lalpa chuan a hnênah , “ Tho la , kawtthlêr , ‘ Ngîl ’ an tihah chuan kal la , Juda inah , Tarsa khuaa mi , a hming Saula zâwt chhuak rawh ; ngai teh , a ṭawngṭai mêk a ni ;
44009012	a hming Anania mi pakhat , lûta a mit tivâr tûrin a chungah kut nghatin a hmu tawh e , ” a ti a .
44009013	Tin , Anania chuan , “ Lalpa , chu mi chuan Jerusalem khuaa i mi thianghlimte chunga a tihsual tamzia thu mi tam tak kaah ka hria a ni ;
44009014	tin , hetah pawh i hming lam apiang phuarna tûrin , puithiam lalte hnên ata thu a hmu reng asin , ” a ti a , a chhâng a .
44009015	Nimahsela , Lalpa chuan a hnênah , “ Kal mai rawh ; Jentailte , lalte , Israela thlahte hnêna ka hming put luh nâna ka bêl ruat a ni alâwm ;
44009016	keimah avângin hrehawm engtia nasa nge a tuar tûr tih amah ka la hriattîr dâwn a ni , ” a ti a .
44009017	Tin , Anania chu a va kal a , inah chuan a va lût a ; tin , a chungah a kut a nghat a , “ Ka nau Saul , i mit vârna tûr leh , Thlarau Thianghlim khata i awm theih nân , Lalpa , i lo kalna kawnga i hnêna inlâr Isua khân mi rawn tîr a ni , ” a ti a .
44009018	Tin , thâwklehkhatan a mit ata phuhlip ang a tla ta nghal a , a mit a vâr leh ta a ; tin , a tho va , baptisma a chang ta a .
44009019	Tin , chaw a ei a , a lo harh leh ta a . Tin , Damaska khuaa zirtîrho awmte hnênah chuan ni eng emaw zât a awm a .
44009020	Inkhâwmna inahte chuan Isua chu Pathian Fapa a nihzia thu a tlângaupui ta nghâl a .
44009021	Tin , a thu hretu zawng zawng chuan mak an ti hle a , “ He mi hi Jerusalem khuaa he hming lamtute tiduhdah ṭhîn kha a ni lo vem ni ? Chûng mite chu puithiam lalte hnêna phuar chunga hruai a rawn kal chhan a nih kha , ” an ti a .
44009022	Saula erawh chu a lo chak lehzual a , chu mi chu Krista a ni takzet tih a hrilhfiah a , Damaska khuaa Juda awmte chu a tidang hiau ṭhîn a .
44009023	Tin , ni rei tak hnuah chuan Saula tihlum tûrin Juda-te chu an inrâwn a ;
44009024	nimahsela , Saula chuan an phiar thu chu a lo hre ta a . Tin , tihhlum tumin kulh kawngka tinah chuan a chhûn a zânin an châng ṭhîn a .
44009025	Nimahsela , a zirtîrten ani chu an hruai a , zânah kulh tukverhah bâwmin an thlâk thla ta a .
44009026	Tin , Saula chuan Jerusalem khua a thlen veleh zirtîrhote chu pâwl a tum a ; anni erawh chuan an zain ani chu an hlau va , zirtîr a ni ve tih an ring lo va .
44009027	Barnaba erawh chuan ani chu a hruai a , tirhkohte hnênah chuan a rawn kalpui a , kalkawngah Lalpa a hmuha a biakzia te , Damaska khuaa Isua hminga huai taka thu a hrilzia te pawh chu an hnênah a sawi ta a .
44009028	Chutichuan , Saula chu Jerusalem khuaah chuan , an hnênah lût ṭhîn , chhuak ṭhînin a awm ta a ,
44009029	Lalpa hmingin huai takin thu a hril ṭhîn a . Tin , Grik Juda-te hnênah thu a sawi a , a hnial a ; anni erawh chuan ani chu tihhlum an tum a .
44009030	Tin , unaute chuan chu chu an hriatin Kaisari khuaah an hruai chhuk a , Tarsa khuaah an tîr ta daih a .
44009031	Chutichuan , kohhranhote chu Judai ram vêlah te , Galili ram vêlah te , Samari ram vêlah te chuan an nghet deuh deuh va , muang takin an awm ta a ; tin , Lalpa ṭih dêkin , Thlarau Thianghlim thlamuanin an awm a , an lo pung ta telh telh a .
44009032	Tin , Peteran khua vêl a fan pahin Ludda khuaa mi thianghlim awmte hnênah a zuk kal bawk a .
44009033	Chutah chuan mi pakhat a hming Ainia , a zen avânga kum riat khuma mu reng a hmu a .
44009034	Tin , Petera chuan a hnênah , “ Ainia , Isua Krista chuan a tidam a che ; tho la , i âwngphah zial rawh , ” a ti a . Tichuan , a tho ta nghâl a .
44009035	Tin , Ludda khua leh Saron phaia awmte zawng zawng chuan Ainia chu an hmu a , Lalpa lam an hawi ta hlawm a .
44009036	Tin , Joppa khuaah a hming Tabithi , zirtîr pakhat a awm a ( A Grik hming chu Dorki a ni a , “ sazukla ” tihna a ni ) . Chu hmeichhia chuan thil tihṭhat leh thilpêk a ngah hle a .
44009037	Tin , chûng lai chuan a damlo va , a thi ta a ; tin , an bual fai a , pindan chungnungah an zalh a .
44009038	Tin , Ludda khua chu Joppa khaw kiang a nih avângin , zirtîrteho chuan chutah chuan Petera a awm tih an hria a , “ Rei rial lovin kan hnênah lo kal ang che , ” tia ngên chiam tûrin a hnênah mi pahnih an tîr a .
44009039	Tin , Petera chu a tho va , an hnênah a kal ve ta a . Tin , a thlen veleh pindan chungnungah chuan an hruai a ; hmeithai zawng zawng chu a kianga dingin , Dorki an hnêna a awm laia a kawr siam te , a puan siamte entîr chungin an ṭap hlawm a .
44009040	Nimahsela , Petera chuan an zain a chhuahtîr vek a , a ṭhingṭhi a , a ṭawngṭai ta a ; tin , a ruang lam a hawi a , “ Tabith , tho rawh , ” a ti a . Tichuan , a mit a han meng a , Petera chu a hmuh veleh a ṭhu ta hlawl a .
44009041	Tin , Petera chuan a kut a pe a , a kai tho ta a ; tin , mi thianghlimte leh hmeithaite chu a ko va , damin a kawhhmuh a .
44009042	Tin , chu chu Joppa khua zawng zawng chuan an hre ta vek a ; mi tam takin Lalpa chu an ring ta a .
44009043	Tin , Petera chu Joppa khuaa Simona , savun siamtu inah ni tam tak a châm a .
44010001	Tin , Kaisari khuaah a hming Kornelia mi pakhat a awm a , Itali pâwl an tih , chumi pâwla sipai za hotu a ni a ,
44010002	Pathian ngaihsak mi a ni a , a chhûngte zawng zawng nên Pathian an tih ṭhîn a , mite hnênah thil tam tak a pe ṭhîn a , Pathian hnênah pawh a ṭawngṭai fo va .
44010003	Chu mi chuan behliang mun hun lai vêlah , mumang angin fiah takin Pathian vântirhkoh pakhat a hnêna lûta , “ Korneli , ” tiin a hmu a .
44010004	Tin , Kornelia chuan ani chu a lo en reng a , a hlau va , “ Lalpa , eng nge ni ? ” a ti a . Tin , ani chuan a hnênah , “ I ṭawngṭainate leh i thilpêk thute kha hriat reng tûrin Pathian hmaah a thleng chho ta a .
44010005	Tûnah Joppa khuaah mite tîr la , mi pakhat Simona , Petera an tiha chu , han hruaitîr rawh ;
44010006	savun siamtu Simona hnênah a thleng a ni , a in chu tuifinriat kamah a awm , ” a ti a .
44010007	Tin , vântirhkoh a betu chu a kal veleh , Kornelia chuan a chhiahhlawhte zînga mi pahnih leh a rawngbâwl fote zînga Pathian ngaihsak sipai pakhat a ko va ;
44010008	tin , thu zawng zawng chu an hnênah a hrilh zawhin Joppa khuaah chuan a tîr ta a .
44010009	Tin , a tûkah chuan , an kal laia khaw kiang an thlen dâwnin , Petera chu ṭawngṭai tûrin , chawfâk hun laiin in chungah a lâwn chho va ;
44010010	tin , a ril a lo ṭâm a , chaw ei a duh ta a ; nimahsela , ei tûr an siam lai chuan englovin a zêl ta a .
44010011	Tin , vân inhawngin englo bâwm , puan lian tak ang , a kil lia hlina leia uai thlain a hmu a ;
44010012	chumi chhûngah chuan fuliafa leh rannung leh chunglêng sava tinrêngte an awm a .
44010013	Tin , a hnênah awin , “ Peter , tho rawh ; talh la , ei rawh , ” a rawn ti a .
44010014	Nimahsela , Petera chuan , “ Lalpa , ni lo ve ; thiang lo leh bawlhhlawh eng mah rêng ka ei ngai lo ve , ” a ti a .
44010015	Tin , aw chuan a vawi hnihnaah , “ Pathianin a tihthianghlim tawh chu nangin thiang lo ti suh , ” a ti a .
44010016	Chutiang hlîr chuan vawi thum a lo awm a ; tin , bâwm chu vâna khai chhohvin a awm leh ta nghâl a .
44010017	Tin , Petera chuan mumang anga a hmuh chu a ngaihna hre lova a mangan laiin , Kornelia mi tirhte chuan Simona in chu an lo zâwt chhuak tawh a , kawngkhâr bulah an lo ding a ,
44010018	an au va , Simona , Petera an tiha chu , chutah chuan a thlen leh thlen loh an zâwt a .
44010019	Tin , Petera chuan a mumang ang thu chu a ngaihtuah laiin Thlarauvin a hnênah , “ Ngai teh , mi pathumin an zawng a che .
44010020	Chutichuan , tho la , chhuk la , eng mah ringhlel lovin anmahni zui rawh ; anni chu ka tirh an ni e , ” a ti a .
44010021	Chutichuan , Petera chu , chu mite hnênah chuan a chhuk a , an hnênah , “ In zawn hi ka ni e ; eng nge in rawn kal chhan ? ” a ti a .
44010022	Tin , anni chuan , “ Vântirhkoh thianghlim pakhatin Kornelia , sipai za hotu , mi fel tak , Pathian ṭih , Juda hnam zawng zawng zînga mi hmingṭha hnênah chuan i thusawi a hriat nân , a inah nangmah ko tûr chein a hrilh a ni , ” an ti a .
44010023	Chutichuan , mite chu a ko lût a , a riahtîr ta a . Tin , a tûkah chuan Petera chu a tho va , an hnênah a kal a , Joppa khuaa mi unau tute emaw pawh a hnênah an kal ve a ,
44010024	Tin , a tûk lehah Kaisari khuaah chuan an lût ta a . Tin , Kornelia chuan a laichînte leh a ṭhian duh berte ko khâwmin , anni chu a lo nghâk reng a .
44010025	Tin , Petera chu a luh dâwn lai takin Kornelia chuan a lo hmuak a , a ke bulah a bawkkhup a , Pathian chibai bûk angin a bûk a .
44010026	Nimahsela , Petera chuan ani chu a kai tho va , “ Ding rawh , kei pawh mihring ka ni alâwm , ” a ti a .
44010027	Tin , a hnênah thu sawi chungin a lût a , mi tam tak awm khâwm chu a va hmu a .
44010028	Tin , an hnênah , “ Juda miin hnam dang pâwl leh an hnêna kal a thian lohzia nangnin in hria e ; nimahsela , tu mah thiang lo leh bawlhhlawh ka ti tûr a ni lo tih Pathianin mi hriattîr a ni .
44010029	Chuvângin , mi rawn koh veleh khân hnial lovin ka lo kal ta a nih hi . Tichuan , ka zâwt a che u , eng nge mi rawn koh chhan le ? ” a ti a .
44010030	Tin , Kornelia chuan , “ Ni li a ni ta , tûn hun ang thleng hian ka inah , behliang mun hun ṭawngṭainaah ka ṭawngṭai a ; tin , ngai teh , mi pakhat puan êng tak sinin ka hmaah a lo ding a ,
44010031	‘ Korneli , i ṭawngṭaina kha hriatin a awm ta , mi hnêna i thilpêkte pawh kha Pathianin a hre reng a .
44010032	Chuvângin , Joppa khuaah mi tîr la , Simona , Petera an tiha chu , i hnênah ko rawh ; ani chu tuifinriat kamah savun siamtu Simona inah a thleng a ni , ’ a ti a .
44010033	Chuvângin , i hnênah mi ka rawn tîr ta nghâl a ni ; i lo kal hi a ṭha e . Chutichuan , Lalpan thu a pêk apiang che hre tûrin , tûnah Pathian mit hmuhin kan zain hetah kan awm a nih hi , ” a ti a .
44010034	Tin , Petera chuan a sawi a : “ Pathianin mi duhsak bîk a nei lo tih dik takin ka hria e ;
44010035	nimahsela , hnam tin zîngah tu pawh amah ṭiha , fel taka ti apiang a lâwm zâwng mi an ni ṭhîn .
44010036	Ani chuan thlamuanna Chanchin Ṭha Isua Krista kaa hrilin , Israela thlahte hnênah thu a thawn a ( Isua chu mi zawng zawng Lal a ni a ) ,
44010037	Johanan a tlângaupui ṭhin baptisma zawhah khân , thu , Galili ram aṭanga lo thang ṭana , Judai ram zawng zawnga thang chhuak kha , nangnin in hre bawk alâwm ;
44010038	Nazareth Isua chungchâng thu kha , khatia Pathianin ani chu Thlarau Thianghlim leh thiltihtheihnaa a vûrzia kha ; ani chuan mi chunga tiṭha leh , Diabola tihduhdah zawng zawng tidamin a fang vêl ṭhîn a , a hnênah Pathian a awm avângin .
44010039	Juda-te ramah leh Jerusalem khuaa a thiltih zawng zawng hretute kan ni e ; ani chu thinglêrah khaiin an tihlum ta a .
44010040	Pathianin ani chu ni thum niah a kaitho leh a , fiah takin a entîr a ;
44010041	amaherawhchu , mi zawng zawng hnênah a ni lo , Pathianin hretua a ruat lâwkate hnênah chauh a ni , keimahni , mitthi zîng ata a thawhleh hnua a hnêna eia bârte hnênah hian .
44010042	Ani chu mitthite leh mi nungte chunga Rorêltua Pathian ruat chu a ni tih , mi hnêna tlângaupui leh hriattîr tûrin Pathianin thu min pe a ni .
44010043	Tu pawh amah chu ring apiang , a hming avângin sualte ngaihhnathiamin an awm ang tih , hêng a chanchin hi zâwlnei zawng zawngin an hriattîr ṭhin kha , ” a ti a .
44010044	Tin , Peteran chûng thu a sawi lai tak chuan , thuhretu zawng zawng chungah chuan Thlarau Thianghlim a lo thleng ta a .
44010045	Tin , serh tanho zînga ringtute , Petera rawn zui apiang chuan , Thlarau Thianghlim pêk chu Jentailte chungah pawh leih a nih avângin mak an ti hle a ;
44010046	ṭawng hriat lohtea thu sawiin Pathian fakin an hre si a . Tin , Peteran a bia a ,
44010047	“ Hêng mite , keimahni anga Thlarau Thianghlim hmu ve hi , baptisma an chan loh nân miin tui hman an khap thei em ni ? ” a ti a .
44010048	Tichuan , Isua Krista hminga baptisma chan tûr thu a pe a . Chûng zawhah chuan ni eng emaw zât châmah an ngên a .
44011001	Tin , Judai rama tirhkoh leh unau awmte chuan , Jentailte pawhin Pathian thu an zâwm tih an hre ta a .
44011002	Tichuan , Petera chu Jerusalem khua a thlen chhoh veleh serh tanhoten a hnênah ,
44011003	“ Serh tan lote inah i lût a , an hnênah i ei vei a , ” an ti a , an kalh a .
44011004	Nimahsela , Petera chuan a bul aṭangin indawt zaihin an hnênah a hrilhfiah a :
44011005	“ Joppa khuaah ṭawngṭaiin ka awm a ; tin , englovin mi zêl a , mumang angin englo bâwm , puan lian tak ang , a kil lia hlina vân ata uai thla ka hmu a ; ka kiangah ngei mi rawn hnaih a ;
44011006	tin , chu chu ka en reng a , ka ngaihtuah a , leia mi fuliafate , ramsate , rannungte leh chunglêng savate ka hmu a .
44011007	Tin , awin , ‘ Peter , tho rawh ; talh la , ei rawh , ’ mi tiin ka hre bawk a .
44011008	Nimahsela , keiin , ‘ Lalpa , ni lo ve ; thiang lo leh bawlhhlawh eng mah rêng ka kaah a lût ngai lo , ’ ka ti a .
44011009	Nimahsela , vân ata aw chuan a vawi hnihnaah , ‘ Pathianin a tihthianghlim tawh chu nangin thiang lo ti suh , ’ tiin mi chhâng a .
44011010	Chutiang hlîr chuan vawi thum a lo awm a ; tin , engkim chu vânah khai chhohvin a awm leh ta a .
44011011	Tin , ngai teh u , mi pathum Kaisari khua ata ka hnênah an rawn tîr a , kan awmna kawtah chuan an lo ding reng tawh a .
44011012	“ Tin , Thlarauvin tu mah thlei bîk lova anmahni zui tûrin mi tîr a . Hêng unau paruk pawh hian mi zui ve a , mi inah chuan kan lût a ;
44011013	tin , ani chuan kan hnênah , a ina vântirhkoh ding a hmuhzia leh , vântirhkoh chuan a hnênah , ‘ Joppa khuaah mi tîr la , Simona , Petera an tiha chu han hruaitîr rawh ;
44011014	ani chuan thu a hrilh ang chia , chumi thu chuan nang leh i chhûngte chu chhandamin in awm ang , ’ a tihzia pawh min hrilh a .
44011015	Tin , thu ka sawi tirhin , Thlarau Thianghlim kan chunga a lo thlen tirh lai ang bawk khân an chungah a lo thleng ta a .
44011016	Tin , Lalpa thu , ‘ Johanan tuiin mi a baptis ṭhin kha ; amaherawhchu , nangni zawng Thlarau Thianghlimin baptisma in la chang ang , ’ a tihziate kha ka lo hre chhuak leh ta a .
44011017	Chutichuan , Lalpa Isua Krista an rin veleh , Pathianin thilthlâwnpêk min pêk ang kha an hnêna a pêk ve ahnuin , kei tehlul hi Pathian hnial rual em ka nih ? ” a ti a .
44011018	Chûng thu chu an hriatin an ngawi ta a , “ Chuti a nih chuan Pathianin Jentailte pawh nung atân sim a phal ta a nih tak chu , ” tiin Pathian an fak ta a .
44011019	Tin , Stephana avânga an tihduhdaha darhte kha , Phoiniki ram te , Kupra thliarkâr te , Antiokei khua te thlengin an kal a , Juda-te hnênah chauh lo chuan tu hnênah mah thu chu an hril lo zêl a .
44011020	Nimahsela , an zînga a ṭhen chu Kupra thliarkâr leh Kurini khuaa mite an ni a , chûng mite chuan Antiokei khua chu an thlenin Grik-te hnênah pawh thu an sawi a , Lalpa Isua Chanchin Ṭha chu an hrilh ve ta a .
44011021	Tin , Lalpa kutin anmahni a ṭanpui a ; mi tam takin an ring a . Lalpa lam chu an hawi ta hlawm a .
44011022	Tin , an chanchin thu chu Jerusalem khuaa kohhran awmte bengah chuan a lo lût ta a ; chutichuan , Antiokei khaw thleng chuan Barnaba chu an tîr chhuak ta a .
44011023	Tin , ani chu a va thleng a . Pathian khawngaihzia chu a hmuh chuan a lâwm hle a , ṭhahnemngai taka Lalpa vuan reng tûrin an zain a fuih ta a .
44011024	Barnaba chu mi ṭha tak a ni a , Thlarau Thianghlim leh rinnaa khat a ni . Tin , mi tam takin Lalpa hnênah an tel belhchhah ta a .
44011025	Tin , Barnaba chu Saula zawng tûrin Tarsa khuaah a kal a ;
44011026	tin , a hmuh chuan Antiokei khuaah chuan a rawn hruai a . Tin , kum khat zet kohhrante inkhâwmnaah chuan an tel ve ṭhîn a , mi tam tak an zirtîr bawk ṭhîn a . Antiokei khuaah chuan a ni zirtîrteho chu “ Kristian ” an tih hmasak ber ni .
44011027	Tin , chûng lai chuan zâwlnei tute emaw , Jerusalem khua aṭangin Antiokei khuaah chuan an zuk kal a .
44011028	Tin , an zînga mi pakhat , a hming Agaba chu a ding a , khawvêl zawng zawngah ṭâm nasa tak a tla dâwn tih Thlarau hrilhin a hriattîr a ; chu ṭâm chu Klaudia lal laiin a lo thleng ta a .
44011029	Tichuan , zirtîrteho chuan an theih tâwk ṭheuhvin , Judai rama unau awmte hnênah chuan chhawmdâwlna tûr thawn an tum a ;
44011030	chu chu an ti ta ngei a , Barnaba leh Saula kutah chuan upate hnênah an thawn ta a .
44012001	Tin , chutih lai vêl chuan , Lal Herodan kohhrante zînga tute emaw tihduhdah tumin a kut a lek ta a .
44012002	Tin , Jakoba , Johana unau chu , khandaihin a sât hlum a .
44012003	Chu chuan Juda-te a tilâwm tih a hriatin Petera pawh chu man a tum lehzêl a ( Chûng nite chu chhang dawidim telh loh ni a ni ) .
44012004	Tin , a man hnuah chuan tân inah a khung a , sipai pâwl li , pali ṭheuh zêlin a vên chhâwktîr a ; kalhlên kût zawhah mi zawng zawng hnênah hruai chhuah a tum a .
44012005	Chuvângin , Petera chu tân inah chuan a awmtîr rih a ; nimahsela , kohhranhovin ama tân ṭhahnemngai takin Pathian hnênah an ṭawngṭaisak ṭhîn a .
44012006	Tin , Heroda chuan a hruai chhuah dâwnin , chumi zân takah chuan Petera chu sipai pahnih inkârah khaidiat pahnih bunin a muhîl a ; a vêngtute pawh kawngkhâr bulah an awm a , tân in chu an vêng a .
44012007	Tin , ngai teh , Lalpa vântirhkoh pakhat a kiangah a lo ding a , ripah chuan êng eng emaw a lo êng a ; tin , Petera nâkah a bêng harh a , “ Tho thuai rawh , ” a ti a . Tin , a khaidiatte chu a kut ata a tla ta a .
44012008	Tin , vântirhkoh chuan a hnênah , “ Puan veng la , i pheikhawk bun rawh , ” a ti a . Tin , ani chuan chutiangin a ti a . Tin , vântirhkoh chuan a hnênah , “ I puan bât ṭha la , mi zui rawh , ” a ti a .
44012009	Tin , Petera chu a chhuak a , a zui ta a ; vântirhkoh chêtzia chu a tak a ni tih a hre lo va , mumanga a hmuh emaw a ti zâwk a .
44012010	Tin , vêngtu tawntirh leh a dawttu an pelh hnu chuan , pâwn chhuahna tûr thîr kawngkhâr chu an va thleng a , chu chu an tân a inhawng chawp ta a ; tin , an chhuak a , kawtthlêr pakhat an pêl a ; tin , vântirhkoh chuan a kalsan ta nghâl a .
44012011	Tin , Petera chuan a harh veleh , “ Lalpan a vântirhkoh a tîr chhuak a , Heroda kuta mi leh Juda mite beiseina zawng zawng ata mi chhandam tih tûnah dik takin ka hre ta , ” a ti a .
44012012	Tin , a inngaihtuah zawhin , Johana , Marka an tih , chu mi nu Mari inah chuan a va kal a ; chutah chuan ṭawngṭaiin mi tam tak an lo awm khâwm a .
44012013	Tin , sumhmun kawngkhâr a kik veleh a hming Rodi , nula pakhat , chhâng tûrin a va kal a .
44012014	Tin , Petera aw a hriat veleh , a lâwm avângin kawng chu hawng lovin a tlân lût leh ta zâwk a , kawngkhâr bulah Petera a ding tih a va hrilh a .
44012015	Nimahsela , anni chuan a hnênah , “ I â ta a nih hi , ” an lo ti a . Ani erawh chu , “ Tihtakzet a ni , ” tiin a ṭang ṭâlh a . Tin , anni chuan , “ A vântirhkoh a nih chu , ” an ti a .
44012016	Nimahsela , Petera chuan a kik reng a ; tin , an han hawn chuan amah chu an hmu a , mak an ti hle a .
44012017	Chutichuan , ani chuan an ngawihna tûrin kutin a zâp a , Pathianin tân in ata amah a hruai chhuahziate chu a hrilh ta a . Tin , “ Hêng thu hi Jakoba leh unaute va hrilh rawh u , ” a ti a . Tin , a chhuak a , hmun dangah a kal ta a .
44012018	Tin , ni a chhuah veleh sipaihote chu , “ Petera kha khawiah nge a awm tâk ? ” tiin buai namênin an buai ta lo va .
44012019	Tin , Heroda chuan a zawng a , a hmu si lo va , a vêngtute chu a chhuahchhâl a , tihhlum tûrin thu a pe ta a . Tin , Heroda chu Judai ram ata Kaisari khuaah a zuk kal a , chutah chuan a awm ta reng a .
44012020	Tin , Tura leh Sidon khuaa mite chungah chuan a lungni lo êm êm a ; tin , anni chuan Blasta , lal khum vêngtu chu ṭhianah an siam a , thu khat vuain a hnênah an lo kal a , an khaw lamin lal khaw lama pûr chaw ṭhîn an nih avângin rem an ngên a .
44012021	Tin , a ni tiam niin Heroda chuan lal puan a sin a , lalṭhutphahah a ṭhu a , an hnênah thu a sawi a .
44012022	Tin , mi zawng zawng chuan , “ Pathian aw a nih hi , mihring aw a ni lo ve , ” an ti a , an au ṭhîn a .
44012023	Tin , ani chuan Pathian hnênah chawimawina chu a pêk loh avângin , Lalpa vântirhkohvin chawplehchilhin a man a , rûlhûtin a ei a , a thi ta a .
44012024	Pathian thu erawh chu a darh a , a pung ta zêl a .
44012025	Tin , Barnaba leh Saula chuan rawng chu an bâwl zawhin , Jerusalem khua ata chu an kîr leh ta a , Johana , Marka an tiha chu an hnênah an hruai a .
44013001	Tin , Antiokei khuaa kohhranho awmte zîngah chuan thuhriltute leh zirtîrtute an awm ; chûng chu Barnaba te , Sumeona , Nigera an tih te , Kurini khuaa mi Lukia te , Lal Heroda unau tûr Manaina te , Saula te an ni .
44013002	Tin , Lalpa rawng an bâwla , chaw an nghei laiin Thlarau Thianghlimin , “ Barnaba leh Saula hi anmahni ka ruat chhan ti tûrin mi tihhransak rawh u , ” a ti a .
44013003	Chutichuan , chaw an ngheia an ṭawngṭai zawh chuan an chungah kut an nghat a , an kaltîr ta a .
44013004	Chutichuan , Thlarau Thianghlim tirh chhuahin an kal a , Selukai khuaah an chhuk a , chuta ṭangin Kupra thliarkârah lawngin an kal a .
44013005	Tin , Salamis khuaa an awm laiin , Juda inkhâwmna inahte Pathian thu an hril ṭhîn a ; Johana pawh kha an rawng bâwl tûrin an hruai ve a .
44013006	Tin , thliarkâr chu Paphos khaw thlengin an fang chhuak a , dawithiam , zâwlnei der , Juda mi pakhat an hmu a , a hming chu Barisua a ni a .
44013007	Chu mi chu lal aiawhtu , Serjia Paula , mi fing tak hnêna awm a ni a . Chu lal aiawhtu chuan Barnaba leh Saula chu a ko va , Pathian thu hriat a tum a .
44013008	Nimahsela , Eluma ( Barisua hming dang , a awmzia hi Dawithiam a ni a ) chuan lal aiawhtu chu rin lohtîr tumin anni chu a lo dodâl a .
44013009	Chutichuan , Saula ( Paula an tih bawk ) chu Thlarau Thianghlimin a khat a , ani chu a en reng a ,
44013010	“ Nang mi bum leh huatthlalâk tinrênga khatpa , nang Diabola fapa , nang fel tinrêng malmâkpa , Lalpa kawng fel takte hi tihchhiat i bâng lo vang maw ?
44013011	Hre rawh , tûnah Lalpa kut i chungah a tla a nih hi , i mit a lo del ang a , khaw êng i hmu rih lo vang , ” a ti a . Tichuan , chhûm leh thimin amah chu a bawh ta nghâl a , kuta kaitu tûr zawngin a vâk a vâk ta a .
44013012	Tin , lal aiawhtu chuan chu thiltih chu a hmu a , Lalpa zirtîr thu chu mak a ti hle a , a ring ta a .
44013013	Tin , Paula chu a hote nên chuan Paphos khua aṭang chuan lawngin an kal a , Pamphulia rama Perga khua an thleng a ; tin , Johana khân anni chu a kalsan a , Jerusalem khuaah a kîr leh ta a .
44013014	Nimahsela , anni chu Perga khua ata an kal zêl a , Pisidia rama Antiokei khua an thleng a ; tin , Chawlhniah inkhâwmna inah an lût a , an ṭhu a .
44013015	Tin , Dân Lehkhabu leh Zâwlneite Lehkhabu chhiar zawhin , inkhâwmna in hotuten an hnênah mi an tîr a , “ Unaute u , mite fuihna thu eng emaw in neih chuan sawi rawh u , ” an ti a .
44013016	Tin , Paula chu a ding a , kutin a zâp a , “ Israel mite leh Pathian ṭihtute u , ngai teh u .
44013017	Hêng Israel chite Pathian hian min thlahtute a thlang a , Aigupta rama an thang lai khân a chawimawi a , chungnung kutin chuta ṭang chuan a hruai chhuak ta a .
44013018	Tin , kum sawmli lai thlalêrah khân an thiltihte chu a en thei reng a .
44013019	Tin , Kanaan rama hnam sarih a tihtlâwm hnu khân , an ram chu luah tûrin a pe zêl a ,
44013020	kum zali leh sawmnga chhûng zawng khân . Chûng hnuah chuan rorêltute a pe ṭhîn a , zâwlnei Samuela thleng khân .
44013021	“ Tin , chumi hnuah chuan lal an dîl a ; tichuan , Pathianin Saula , Kisa fa , Benjamin chia mi kha an hnênah a pe a , kum sawmli chhûng atân .
44013022	Tin , ani chu a sawn bo hnu khân an lal atân Davida a siam ta a ; Pathianin chumi thu chu hriattîrin , ‘ Davida , Jesaia fa , ka thinlung ang pu mi ka chhar ta , ani chuan ka duh zâwng ang apiang a ti ang , ’ a ti a .
44013023	“ Chu mi thlahte zîngah chuan Pathianin , thutiam ang zêlin , Israel-ho hnênah Chhandamtu Isua a rawn thlen a ;
44013024	a lo kal hmain Johanan simna baptisma thu , Israel mi zawng zawng hnênah a lo hrilh tê tê a .
44013025	Tin , Johanan a rawngbâwlna a zawh dâwn lai khân , ‘ Nangnin tu-ah nge mi ruat ? Ani chu ka ni lo ve . Nimahsela , ngai teh u , ka hnuah mi tu emaw a lo kal dâwn a ni , kei hi zawng a kephaha pheikhawk phelh tlâk pawh ka ni lo ve , ’ a ti a .
44013026	“ Unaute u , Abrahama thlaha fate u , in zînga Pathian ṭih zawng zawngte u , keimahniho hnênah hian hêng chhandamna thu hi min rawn thawn chhuak a nih hi .
44013027	Jerusalem khuaa awmten an hotute nên , ani chu an hriat loh avâng leh zâwlneite thu , Chawlhni apianga chhiar ṭhin kha , an hriat hek loh avângin , ani chu thiam loh chantîrin , chumi thu chu an hlen ta a .
44013028	A thihna khawp meuh a chungah eng mah an hmuh loh pawhin , Pilata hnênah tihhlum an ngên a .
44013029	Tin , a thu zâwlneiten an ziak lâwk zawng zawng kha a hlen zawhin , thing ata chu an la thla a , thlânah an zalh ta a .
44013030	Nimahsela , Pathianin mitthi zîng ata a kaitho leh ta a ;
44013031	tin , Galili ram ata Jerusalem khuaa ama ruala chho vete hnênah chuan ni rei tak chhûng a inlâr ṭhîn a ; chûng mite chu tûnah hian mi hnênah a thuhretute an ni e .
44013032	Keini pawhin thlahtute hnêna thutiam kha , a chanchin lâwmawm kan rawn hrilh che u hi .
44013033	Khatia Pathianin Isua a kaihthawhah khân , kan fate hnênah hian chûng chu a hlen a ni ; Sam pahnihnaah , ‘ Ka Fapa i ni e , vawiinah hian ka hring a che , ’ tih ziak ang bawk khân .
44013034	Ṭawihna hmuna kal leh lo tûrin , Pathianin ani chu mitthi zîng ata a kaihthawh tûrzia thu chu heti hian a sawi , ‘ Davida hnêna khawngaihna ka tiam tlatte kha nangmah ka pe ang che , ’ tiin .
44013035	Chuvângin , hla dangah , ‘ I Mi Thianghlima chu ṭawih ral i phal lo vang , ’ a ti bawk a .
44013036	Davida zawng , Pathian rorêlsak angin a dam rualpuite rawng a bâwl zawhah khân a muhîl a , a thlahtute hnênah an zalh a , a ṭawih ral tawh alâwm ;
44013037	Pathian kaihthawh erawh kha chu a ṭawih ral loh kha .
44013038	“ Chutichuan , unaute u , hre rawh u ; amah avâng chuan sual ngaihhnathiamna thu in hnênah hrilh a nih hi ;
44013039	tu pawh a ring apiang engkimah ama thiam chantîrin an awm , chûngah chuan Mosia dânin thiam chantîrin in awm thei lo ve .
44013040	Chuvângin , fîmkhur rawh u ; chuti lo chuan , zâwlneite lehkhabua an sawi kha in chungah a lo thleng dah ang e ,
44013041	‘ Hmusittute u , en rawh u , Mak ti ula , boral rawh u ; In dam chhûng hian thil kawng khat ka tih hi , Chu thil chu miin hrilh che u mah sela , In awih tawp lo vang , ’
44013042	Tin , an chhuahin Chawlhni lehah chûng thu chu sawi leh tûrin an ngên a .
44013043	Tin , inkhâwmhote chu an ṭîn veleh , Juda-te leh an saphun Pathian ngaihsak zînga mi tam takin Paula leh Barnaba chu an zui zêl a ; anni chuan an lo bia a , Pathian khawngaihnaah chuan awm reng tûrin an fuih a .
44013044	Tin , Chawlhni lehah chuan a khua thawin Pathian thu ngaithla tûrin an rawn inkhâwm a .
44013045	Nimahsela , Juda-ten mipuite chu an hmuh veleh an îtsîk êm êm mai a ; Paula thusawi chu an hnialkalh a , an sâwt hle a .
44013046	Tin , Paula leh Barnaba chuan huai takin an sawi chhuak a , “ Pathian thu hi nangmahni hnênah sawi hmasak tûr rêng a ni ; nimahsela , in hnar kîr a , chatuana nung tlâk lova in inruat tâk ahnuin , hre rawh u , Jentailte lam kan hawi ta ve ang .
44013047	“ Chutiang chuan Lalpan thu min pe a ni , ‘ Jentailte tiêngtuah ka ruat a che , Kâwlkil thlenga Chhandamtua i awm theihna tûrin , ’
44013048	Tin , Jentailte chuan chûng thu chu an hriatin an lâwm a , Pathian chu an chawimawi a ; tin , chatuana nung tûra ruat apiang chuan an ring ta a .
44013049	Tin , Lalpa thu chu chumi ram khua vêlah chuan a darh ta a .
44013050	Nimahsela , Juda-te chuan hmeichhe zahawm , Pathian ngaihsakte leh khuaa upahote chu an fuih a , Paula leh Barnaba chu an tihduhdahtîr a , an ram ata an hnawt chhuak ta a .
44013051	Tin , anni chuan an chungah an kephaha vaivut an thing thla a , Ikonion khua an thleng a .
44013052	Tin , zirtîrhote chu lâwmna leh Thlarau Thianghlimin an khat hlawm a .
44014001	Tin , Ikonion khuaah chuan Juda-te inkhâwmna inah an lût dûn a , thu an sawi ṭhîn a ; chutichuan , Juda leh Grik tam tak pawhin an ring ta hial a .
44014002	Nimahsela , ring duh lo Juda-ten Jentailte an fuihpawrh a , unaute chu an huattîr a .
44014003	Chuvângin , Lalpaah huai taka thu sawiin chutah chuan rei fe an awm a , ani chuan chhinchhiahna leh thil makte an kuta tihtîrin , a khawngaih thu a hriattîr ṭhîn a .
44014004	Nimahsela , khuaa mipuite chu an inkhing ta a ; a ṭhenin Juda-te chu an ṭan a , a ṭhenin tirhkohte chu an ṭan a .
44014005	Tin , Jentailte , Juda-te , an hotute nên chuan tirhkohte chu zahthlâk taka siam leh lunga den tuma an beih dâwn laiin ,
44014006	anni chuan an lo hria a , Lukaoni ram vêkah chuan Lustra leh Derbe khuaahte leh a vêl ramahte an tlân bo va ;
44014007	chûngah chuan Chanchin Ṭha an hril zêl a .
44014008	Tin , Lustra khuaah chuan ke zeng tu emaw a ṭhu ṭhîn a , a pian tirh ata kebai rêng a ni a , kein a kal ngai lo va .
44014009	Chu mi chuan Paula thusawi a ngaithla a ; tin , Paula chuan ani chu a en reng a , damna tûrin rinna a nei tih a hria a ,
44014010	aw ring takin , “ I kein ding ngîl rawh , ” a ti a . Tin , ani chu a zuang tho va , kein a kal ta a .
44014011	Tin , mipuiten Paula thiltih chu an hmuh veleh Lukaoni ṭawngin ring takin , “ Pathiante chu mihring angin kan hnênah an lo chhuk ta a nih hi ! ” an ti a .
44014012	Tin , Barnaba chu “ Jupita ” an ti a , Paula chu thusawitu zâwk a nih avângin “ Merkuria ” an ti a .
44014013	Tin , Jupita , a biak in dai pâwna awm chu , a puithiamin sebâwngpate leh pangpâr ṭhi hruite kawngkhâr kiangahte a rawn la a , mipuite nên chuan biak nân talh an tum ta a .
44014014	Nimahsela , tirhkoh Barnaba leh Paula chuan chu chu an hriat veleh an puan an pawt thlêr a , mipui zîngah chuan an zuang lût a , an au va ,
44014015	“ Pute u , hêng thil hi engah nge in tih ? Keini pawh in nungchang ang pu mihring kan nih hi ; hêng thil lawilote hi in hawisana , vân te , lei te , tuifinriat te , a chhûnga awm zawng zawng nêna siamtu Pathian nung hnênah chuan in lo pakaina tûrin Chanchin Ṭha kan rawn thlen che u a nih hi .
44014016	Chu Pathian chuan hmânlaiin hnam tin mahni kawng ṭheuh zawh a phal ṭhîn a ;
44014017	nimahsela , amah hriattîrna awm lovin a insiam lo ; chutin thil a tiṭha ṭhîn a , vân ata ruahte leh kum ṭhat kumte a pe che u a , in rilru ei tûr leh lâwmnain a tihkhah ṭhin che u kha , ” an ti a .
44014018	Tin , chûng thu chuan mipuiten anmahni biak nâna ran an talh tûr chu an khap zo ta hrâm hrâm a .
44014019	Nimahsela , Antiokei leh Ikonion khuaa Juda tute emaw chutah chuan an lo kal a , mipuite chu an thlêm thlu ta a ; tichuan , Paula chu lungin an dêng a , thia an rin avângin khua ata chu an hnûk chhuak ta a .
44014020	Nimahsela , zirtîrhote chu a vêla an din laiin a lo tho va , khuaah chuan a lût leh ta a . Tin , a tûkah chuan Barnaba nên Derbe khuaah an kal ta a .
44014021	Tin , chumi khuate hnênah chuan Chanchin Ṭha an hrilh a , zirtîr tam tak an siam hnuin Lustra khuaah te , Ikonion khuaah te , Antiokei khuaah te an kîr leh zêl a ,
44014022	“ Hrehawm tam tak tuarin Pathian ramah kan lût tûr a ni rêng a ni , ” tiin zirtîrhote rilru an tinghet a , rinnaah chuan awm reng tûrin an fuih zêl a .
44014023	Tin , kohhran pâwl tinah chuan upate an ruatsak a , chaw nghei chunga an ṭawngṭai zawhin , an rin Lalpa hnênah chuan a kawltîr zêl ṭhîn a .
44014024	Tin , Pisidia ram chu an fang chhuak a , Pamphulia ram an thleng a .
44014025	Tin , Perga khuaa thu an hril zawhin Attalia khuaah an zuk kal a ;
44014026	chuta ṭang chuan lawngin an chhuak a , Antiokei khua chu an thleng leh ta a , chu chu an thiltih zawh tâk chu ti tûra unauten Pathian khawngaihna kawltîra an chhuahtîrna kha a ni .
44014027	Tin , an thlen hnuin kohhranhote chu an ko khâwm a , Pathianin anmahni hmanga thil a tih zawng zawngte leh , Jentailte tâna rinna kawngkhâr a hawnsakziate chu an hrilh a .
44014028	Tin , zirtîrhote hnênah chuan rei fe an awm ta a .
44015001	Tin , mi tute emaw Judai ram ata an lo chhuk a , “ Mosia dân anga serh in tantîr loh chuan chhandam in ni thei lo vang , ” tiin unaute chu an zirtîr a .
44015002	Chutichuan , Paula leh Barnaba chu anmahni nên inhnial namêna an inhnial lohva , an inkhin tlat avângin , Paula leh Barnaba chu an zînga tute emaw nên , chu thubuai chungah chuan , Jerusalem khuaa tirhkohte leh upate hnênah chho tûrin an ruat a .
44015003	Chutichuan , kohhrante chuan an han thlah a , anni chuan Jentailte hawi kîr lehzia thu chu hril zêlin , Phoiniki ram leh Samari ram an fang chhuak ta a ; tichuan , unaute zawng zawng an tilâwm êm êm a .
44015004	Tin , Jerusalem khua an han thlen chuan kohhranhote , tirhkohte , upate chuan an lo lâwm a ; tin , Pathianin anmahni hmanga thil a tih zawng zawngte chu an hrilh a .
44015005	Nimahsela , Pharisai pâwla mi , ring ve tute emaw an tho va , “ Jentailte chu an serh tan tûr a ni , Mosia dân awih pawh an hnênah tiam kher tûr a ni , ” an ti a .
44015006	Tin , tirhkohte leh upate chu , chumi thu chu ngaihtuah tûrin an inkhâwm a .
44015007	Tin , an inhnial chiam hnuin Petera a tho va , an hnênah , “ Unaute u , Jentailten keima kaa Chanchin Ṭha thu hriaa awih tûra , Pathianin hmâna in zîng ata mi ruatzia kha in hria e .
44015008	Tin , rilru hretu Pathianin keini min pêk ang bawk khân Thlarau Thianghlim an hnênah pe vein , an chungah a lâwm tih a hriattîr a ;
44015009	tin , keini leh anni thlei bîk lovin rinin an rilru a tithianghlim a .
44015010	Chutichuan , min thlahtu leh keini zawh tawh loh nghâwngkawl kha , tûnah zirtîrhote chunga nghah tumin engati nge Pathian fin in hnial kalh le ?
44015011	Anmahni rin ang bawk hian keini pawhin Lalpa Isua khawngaihna avânga chhandam tûr niin kan inring si a , ” a ti a .
44015012	Tichuan , mipui zawng zawng chu an ngawi reng a , Barnaba leh Paulan Pathianin anmahni hmanga Jentailte zînga chhinchhiahna leh thil mak a tih thu kha an hrilh chhûng zawng an ngaithla a .
44015013	Tin , an sawi zawhin Jakoban a sawi ve thung a : “ Unaute u , ka thu ngaithla rawh u ,
44015014	Pathianin ama hming pu atân an zîng ata mite la chhuak tûrin , Jentailte a kan ṭan tirh dân chu Sumeona hian a sawi ta a .
44015015	Tin , chûng thu leh zâwlneite thu hi a inhmeh a ni :
44015016	‘ Chûng zawhah chuan ka kîr leh ang a , Davida bâwkte chim kha ka siam leh ang a , A chhe lai apiang pawh ka rem chho leh ang ;
44015017	Mi dang , Jentail zawng zawng ka hming mi ṭâwmhote chuan , Lalpa an zawn nân . Chu bâwktê chu ka tungding ang , ’ tiin .
44015018	Khawvêl siam tirh ata hêng thu hriattîr ṭhîntu Lalpa chuan a ti e ,
44015019	“ Chuvângin , heti hian ka ruat a ni , Jentailte zînga Pathian lam hawite chu tihrehawm lo ila ,
44015020	milem biakna thil bawlhhlawh ei te , inngaih te , sa reh hlum leh thisen eite bânna tûrin an hnênah lehkha thawn zâwk ila ka ti ber a ni .
44015021	Mosian hmânlai ata tawh khaw tinah a thu tlângaupuitu a nei ṭhîn si a , inkhâwmna inahte Chawlhni apiangin a thu chu chhiar a nih ṭhin kha , ” a ti a .
44015022	Tin , tirhkohte , upate , kohhran zawng zawngte nên chuan , an pâwla mi thlana , Paula leh Barnaba hnênah Antiokei khuaa kaltîr ṭha an ti a ; an thlante hming chu Juda ( Barsabba an tih ) leh Sila an ni , chu mite chu unaute zînga hotu deuh an ni a .
44015023	Tin , hetiang hian an ziak a , an kutah an thawn a : “ Tirhkohte leh unaute zînga upaten Antiokei khua te , Suria ram te leh Kilikia rama Jentail unau awmte chibai an bûk e .
44015024	“ Kan pâwl zînga mi tuten emaw thu sawiin an tibuai che u a , in rilru an timangang tih kan hria e , an hnênah thu eng mah kan pe si lo va .
44015025	Chuvângin , thu khat vuaa kan inkhâwmin , kan duh tak Barnaba leh Paula , Lalpa Isua Krista hming avânga thih dâwn lote kal rual hian , mi thlante in hnêna rawn kaltîr ve ṭha kan ti a .
44015026	
44015027	Chutichuan , Juda leh Sila kan rawn tîr a nih hi , anni pawhin hêng thu bawk hi ṭawngkain an hrilh ang che u .
44015028	Thlarau Thianghlim leh keinin , hêng thu pawimawh lo hi chu , phurrit zual in chungah nghat lo ila a ṭha kan ti ;
44015029	milem biakna sa ei te , sa thisen ei te , sa reh hlum ei te , inngaih te bâng ula kan ti ; hêng hi in bân chuan in tân a ṭha ang . Dam takin awm rawh u , ” tiin .
44015030	Chutichuan , an tirhin an kal a , Antiokei khua chu an zuk thleng a ; tin , mipui an ko khâwm a , lehkha chu an pe a .
44015031	Tin , an chhiar zawhin thlamuanna thu avâng chuan an lo lâwm ta hle a .
44015032	Tin , Juda leh Sila chu zâwlnei an ni bawk a , thu tam takin unaute chu an thlamuan a , an tinghet a .
44015033	Tin , chutah chuan rei deuh an awm hnuin , anmahni tîrtute hnêna hâwng leh tûrin , unaute chuan thlamuang takin an chhuahtîr leh ta a .
44015035	Paula leh Barnaba erawh chu Antiokei khuaah chuan Lalpa thu zirtîr leh hrilin an awm reng a , mi dang tam tak nên .
44015036	Tin , ni eng emaw zât hnuah chuan Paulan Barnaba hnênah , “ Tûnah kal leh ila , khaw tina Lalpa thu kan hrilhna apianga unau awmte kha kan zêl ila , an awm dân i en ang , ” a ti a .
44015037	Tin , Barnaban Johana ( Marka an tih chu ) an hnênah hruai a tum a .
44015038	Paula erawh chuan ani chu an hnêna hruai ṭha a ti lo , Pamphulia ramah anmahni a kîrsana , hnathawhnaa an hnêna a kal ve tâk loh avâng khân .
44015039	Tichuan , nasa takin an inhnial ta a ; chutichuan , an inṭhen a , Barnaban Marka chu a hnênah a hruai a , Kupra thliarkâr lamah lawngin a kal ta a .
44015040	Paula erawh chuan Sila a thlang a , unauten Lalpa khawngaihnaa an kawltîr hnuin a kal chhuak ta a .
44015041	Tin , kohhrante chu tinghet zêlin Suria leh Kilikia ram a fang chhuak ta a .
44016001	Tin , Derbe khuaah leh Lustra khuaah chuan a kal bawk a ; tin , chutah chuan a hming Timothea , zirtîr pakhat a awm ; ani chu ring ve Juda hmeichhe fapa a ni a , a pa erawh chu Grik a ni ;
44016002	Lustra leh Ikonion khuaa unau awmte chuan ani chu an fak ṭhîn a .
44016003	Paulan ani chu an hnêna kal veah a duh a ; tichuan , chumi lama Juda awmte avâng chuan a serh a tansak a , a pa chu Grik a ni tih an hre vek si a .
44016004	Tin , khaw tina an kal pahin , Jerusalem khuaa tirhkoh leh upa awmte thurêl kha zawm atân unaute hnênah an pe zêl a .
44016005	Chutichuan , kohhrante chu rinnaah chuan an nghet ta a , ni tin an pung ta deuh deuh va .
44016006	Tin , Thlarau Thianghlimin Asia rama thuhril a khap avângin , Phrugia leh Galatia ram chu an fang chhuak ta a ;
44016007	tin , Musia ram kiang an thlenin Bithunia rama luh an tum a ; nimahsela , Isua thlarauvin a phal si lo va .
44016008	Chutichuan , Musia ram chu an pêl a , Troas khuaah an chhuk ta a .
44016009	Tin , zânah Paulan mumang angin Makedonia rama mi pakhat dingin , “ Makedonia ramah lo kai la , min pui rawh , ” tia ngên chiamin a hmu a .
44016010	Tin , chu mang chu a man zawh veleh Makedonia ramah chuan kal kan tum ta nghâl a , an hnêna Chanchin Ṭha hrilah Pathianin min ko tih kan hria a .
44016011	Tin , Troas khua ata lawngin kan chhuak a , tluang takin Samothraki khuaah kan kal a , a tûkah chuan Neapoli khuaah kan kal leh a ;
44016012	tin , chuta ṭang chuan Philippi khuaah kan kal a , chumi khua chu Makedonia rama khaw pakhat a ni a , chumi bialah chuan khaw pawimawh ber a ni a , Rom khuaa mi pêmte khua a ni . Chumi khuaah chuan ni tam deuh kan châm a .
44016013	Tin , Chawlhniah chuan kulh kawngkhâr pâwn lamah , lui kamah , ṭawngṭaina hmun nia kan rinah chuan kan kal a ; tin , kan ṭhu a , hmeichhe lo kal khâwmhote hnênah chuan thu kan sawi a .
44016014	Tin , a hming Ludi , puan senduk zuartu , Thuatira khuaa mi , Pathian betu hmeichhe pakhatin kan thu a hria a ; tin , Paula thusawi chu zâwm tûrin Lalpan a thinlung a tivâr ta a .
44016015	Tin , amah leh a chhûngten baptisma an chan zawhin , “ Lalpa ring takzeta mi ruat chuan , ka inah lo thleng rawh u , ” tiin min ngên chiam a , min chelh ta a .
44016016	Tin , ṭawngṭaina hmunah chuan kan kal laiin , nula tu emaw ramhuai aienthiam zâwlin min tâwk a , ani chuan a aien avângin a pute chu sum tam tak a hmuhtîr ṭhîn a .
44016017	Chu mi chuan Paula leh keini min zui a , “ Hêng mi chhandamna kawng hrilhtu che u hi , Chungnungber Pathian bawih an nih hi , ” tiin a au va .
44016018	Chutiang chuan ni rei tak a ti ṭhîn a . Chutichuan , Paula chu a lungni ta lo va , a hawi a , ramhuai hnênah chuan , “ Isua Krista hmingin a kawchhûng ata chhuah thu ka pe a che , ” a ti a . Tin , chutih lai tak chuan a chhuak ta nghâl a .
44016019	Tin , a pute chuan an sum hmuhna a bo tih an hriatin , Paula leh Sila chu an man a , hotute hmaah dâwr hmunah an hnûk lût a .
44016020	Tichuan , rorêltute hnênah an hruai a , “ Hêng mite hi Juda-te an ni a , kan khua an tibuai êm êm a ,
44016021	dân eng emaw kan lawm leh zawm thiang lote hi an hril ṭhîn a , Rom mi kan ni si a , ” an ti a .
44016022	Chutichuan , mipuite pawh chu tirhkohte bei tûrin an lo thawk ve a , rorêltute chuan an puante an phih hlihsak a , tianga vuak thu an pe a .
44016023	Tin , vawi tam tak an vuak zawhin tân inah an khung a , a vêngtu hnênah him taka vên tûr an ti tlat a ;
44016024	chuti kauva thu an pêk avâng chuan ani chuan rip chhûngnungah a khung a , an keahte chuan thingkawl a buntîr tlat a .
44016025	Nimahsela , zanlaiah Paula leh Sila chu Pathian hnênah an ṭawngṭai a , hla an sa a , mi tângten an ngaithla a ;
44016026	tin , thawklehkhatah lîr nasa takin a lo nghîng a ; chutichuan , tân in lungphûmte lam chu a nghîng a ; tin , kawngkhâr zawng zawng chu a inhawng nghâl a , mi tin kawl bunte chu a lo inphelh ta vek a .
44016027	Tin , a vêngtu chu a muhîl a lo harh a , tân in kawngkhârte chu inhawngin a hmu a , mi tângte chu an tlan bo emaw a ti a , a khandaih a phawi a , a intihlum dâwn a .
44016028	Nimahsela , Paula chu aw ring takin a au va , “ Eng mah intih suh ; kan zain hetah kan la awm vek alâwm , ” a ti a .
44016029	Tin , a vêngtu chuan khâwnvârte a lam a , a zuang lût a , hlauva khûr chungin Paula leh Sila hmaah chuan a bawkkhup a ;
44016030	tin , anni chu a hruai chhuak a , “ Pute u , chhandama awm tûrin eng nge ka tih tûr ? ” a ti a .
44016031	Tin , anni chuan , “ Lalpa Isua ring la ; tichuan , chhandamin i awm ang , nang leh i chhûngte nên , ” an ti a .
44016032	Tin , a hnênah leh a ina awm zawng zawng hnênah chuan Lalpa thu an sawi a .
44016033	Tin , chumi zânah , chumi lai la la chuan a hruai a , an vuakna vualte chu a sil fai a ; tin , ani leh a chhûngte zawng zawng chuan baptisma an chang ta nghâl a .
44016034	Tin , a inah a hruai chho va , ei tûr a hlui a ; tin , Pathian an rin avângin , ani chu a chhûngte zawng zawng nên an hlim ta êm êm a .
44016035	Tin , ni a chhuahin rorêltute chuan , “ Kha mite kha chhuah rawh , ” tiin mi mantute an tîr a .
44016036	Tin , tân in vêngtu chuan Paula hnênah an thu a hrilh a , “ Rorêltute chuan chhuah tûr che uin mi an rawn tîr a ni ; chuvângin , tûnah lo chhuak ula , thlamuang takin kal rawh u , ” a ti a .
44016037	Nimahsela , Paula chuan an hnênah , “ Rom mi kan ni si a , kan thiam leh thiam loh hre lovin vântlâng mit hmuhin min vua a , tân inah min khung a ; tûnah hian a rûkin min hnawt chhuak dâwn vei a ni maw ? A ni tawp lo vang ; anmahni ngei lo kal sela , min rawn hruai chhuak rawh se , ” a ti a .
44016038	Chutichuan , mi mantute chuan chûng thu chu rorêltute hnênah chuan an hrilh a . Tin , Rom mi an ni tih an hriat chuan an hlau ta a ;
44016039	tin , an va kal a , an thlêm chiam a , an hruai chhuak a , khua ata chu kal bovah an ngên a .
44016040	Tin , tân in ata chu an chhuak a , Ludi inah chuan an lût a ; tin , unaute chu an hmu a , an thlamuan a , an chhuak ta a .
44017001	Tin , Amphipoli khua leh Apollonia khua an kal pêl a , Thessalonika khua an thleng ta a , chutah chuan Juda-te inkhâwmna in a awm a ;
44017002	tin , Paula chu a dân pângngaiin an hnênah a lût a , Chawlhni vawi thum Pathian Lehkha Thu aṭangin khûn taka chhûtpuiin ,
44017003	Krista chu hrehawm tuar tûr rêng a nihzia te , mitthi zîng ata pawh tholeh tûr rêng a nihzia te chu a hrilhfiah a , a tilang ṭhîn a ; “ He Isua , a thu ka hrilh che u hi , amah hi Krista chu a ni , ” a ti bawk ṭhîn a .
44017004	Tichuan , an zînga ṭhenkhat chu thlêm thlûkin an awm a , Paula leh Sila chu an pâwl ta a ; Pathian ngaihsak Grik mipui tam tak leh hmeichhe puipa tam tak nên .
44017005	Nimahsela , Juda-ten an huphurh a ; dâwr hmuna mi sual thatchhia tute emaw an hnênah an hruai a , mipui an ko khâwm a , khua zawng zawng chu an chawk buai a ; Jasona in chu an rawn ṭhâwng a , vântlâng hnêna hruai chhuah tumin .
44017006	Tin , anni chu an hmu lo va , Jasona leh unau dang tute emaw chu khaw hotute hnênah an hnûk lût a , an au va , “ Khawvêl chawk buaitute kha hetah pawh an lo kal a ,
44017007	Jasona hian a lo thleng vei a ; hêngho zawng zawng hi , ‘ A hming Isua , lal dang a awm , ’ tiin , Kaisara thu kalhin an awm ṭhîn a ni , ” an ti a .
44017008	Tin , mipui leh khaw hotute chuan chûng thu chu an han hriat chuan an buai ta a ;
44017009	tin , Jasona leh mi dangte hnên ata chu an aia hrên tûr englo an la a , an chhuah ta a .
44017010	Tin , unaute chuan a zân a zânin Paula leh Sila chu Beroia khuaah an kaltîr ta nghâl a ; chuta an va thlen chuan Juda-te inkhâwmna inah an lût a .
44017011	Chuta mite chu Thessalonika khuaa mite ai chuan an lo ṭha zâwk a ; chutichuan , rilru lâwm takin thu chu an pawm a , an thusawi chu a dik leh dik loh hriat nân ni tin Pathian Lehkhaah an zawng ṭhîn a .
44017012	Chutichuan , chûngho zînga mi tam tak chuan an ring ta a ; Grik hmeichhe zahawmte leh mipate pawh duaiin an ring ta lo bawk a .
44017013	Nimahsela , Thessalonika khuaa Juda-hote chu , Paulan Beroia khuaah Pathian thu a hril tih an hriat veleh , chutah pawh chuan an va kal a , mipui an fuihpawrh a , an tibuai leh ta a .
44017014	Chutichuan , unaute chuan tuifinriat thlenga kal tûrin Paula chu an tîr chhuak ta nghâl a , Sila leh Timothea erawh chu chutah chuan an la awm reng a .
44017015	Tin , Paula hruaitute chuan Atheni khaw thlengin an hruai a ; tin , Sila leh Timothea chu theihtâwpa a hnêna kal thuaina tûr thuchah sinin an haw ta a .
44017016	Tin , Paulan Atheni khuaah anni chu a lo nghah lai chuan , khua chu pathian lema khatin a hmu a , a rilruin a helh ta a .
44017017	Chutichuan , inkhâwmna inah Juda-te leh Jentail Pathian ngaihsakte a hnial ṭhîn a , dâwr hmunah pawh chuta lo awm apiangte chu ni tin a hnial bawk ṭhîn .
44017018	Tin , Epikuria mi leh Stoik mi zînga mi fing tute emaw pawhin ani chu an rawn hnial a . A ṭhenin , “ He mi kamtam hian eng nge sawi a tum ? ” an ti a . A ṭhenin ( Isua thu leh thawhlehna thu a hril avângin ) “ Ram dang pathiante thu hriltu a ni âwm e , ” an ti a .
44017019	Tin , ani chu an chelh a , Areopagi-ah chuan an rawn hruai a , a hnênah , “ He zirtîrna thar i sawi ṭhin hi min hriattîr thei ang em ?
44017020	Thil mak eng emaw kan bengahte i rawn thlen a ni ; chutichuan , hêng thil awmzia hi hriat kan duh e , ” an ti a .
44017021	Atheni khuaa mi zawng zawng chu , an khuaa mikhual awmte pawh , an hman châng apiangin thu thar tawh phawt chu sawiin emaw , a ngaithla talin emaw an awm chawt ṭhîn rêng a ni .
44017022	Tin , Paula chu Areopagi lai takah chuan a ding a , a sawi a . “ Nangni Atheni khuaa mite u , engkimah sakhaw ngaihsak mi tak in ni tih ka hria e .
44017023	Ka lên paha in chibai bûkate ka en laiin maichâm pakhat , a chunga , ‘ Hriat Loh Pathian Tân ’ tia ziak ka hmu a ni . Chutichuan , hre lova chibai in bûk ṭhina kha , chu mia thu chu ka hrilh che u a nih hi .
44017024	Pathian , khawvêl leh a chhûnga thil zawng zawng siamtu chu , lei leh vân Lal a nih avângin kuta sak inahte a awm lo va ;
44017025	thil tlachham angin mihring kuta rawngbâwlsakin a awm hek lo , amah ngei chu engkim hnêna nunna te , thâwkna te leh thil zawng zawng petu a ni zâwk e .
44017026	Tin , lei chung zawng zawnga awm tûrin bul hmun khat vekin hnam tin a siam a , an tân hun bite a ruat a , an awmna rîte pawh a khamsak a ,
44017027	Pathian an zawna , an dap an dapa , an hmuh mial theih nân ; nimahsela , ani chuan min hlat lo ṭheuh si a .
44017028	Amah avângin kan nung , kan che , kan awm a ni si a ; in hla phuah thiam tute emaw pawhin , ‘ Keini pawh a thlahte kan ni si , ’ tia an sawi ang khân .
44017029	Chutichuan , Pathian thlahte kan nih ahnuin , Pathian pangti chu rangkachak te , tangkarua te , lung te , mihring themthiam leh remruata chher te ang hi emaw tih , kan ring tûr a ni lo ve .
44017030	Chutichuan , Pathianin kan hriat loh laite a hai der ṭhîn a ; nimahsela , tûnah hian ram tina mi zawng zawng sim tûr thu a pe ta a ni , ni a tiam avângin ;
44017031	chumi niah chuan a mi ruata chu , leia mite fel takin a ngaihtuahtîr ang ; chu chu Pathianin amah chu mitthi zîng ata kaithovin , mi zawng zawng hnênah a hriattîr tawh a ni , ” tiin .
44017032	Tin , mitthi zîng ata thawhlehna thu chu an hriat veleh a ṭhenin an nuihsan a ; a ṭhenin , “ He thu hi i hnênah kan la ngaithla leh ang e , ” an ti a .
44017033	Chutichuan , Paula chu an zîng ata a chhuak ta a .
44017034	Nimahsela , mi tute emaw a hnênah an tel ta tlat a , an ring ta a ; chûng zînga ṭhenkhat chu Areopagi-a mi Dionusia leh hmeichhe pakhat , a hming Damari leh an hnêna mi dangte nên chuan an ni .
44018001	Chûng thil hnuah chuan Paula chu Atheni khua ata chu a chhuak a , Korinth khuaah a kal ta a .
44018002	Tin , a hming Akuila , Juda pakhat a hmu a , chu mi chu Ponto rama piang a ni a , Klaudian Juda zawng zawng Rom khua ata chhuah thu a pêk avângin , a nupui Priskilli nên Itali ram ata lo kal hlim an ni a .
44018003	Tin , Paula chu chu mite hnênah chuan a thleng ta a , tin ; an hnathawh ang thawk a nih avângin anmahni a hrawn a , an hnênah a thawk ve ṭhîn a ; an hnathawh chu puan in siam a ni a .
44018004	Tin , Chawlhni apiangin inkhâwmna inah khûn takin thu a hril ṭhîn a , Juda-te leh Grik-te chu thlêm thlûk a tum ṭhîn a .
44018005	Tin , Sila leh Timothea chu Makedonia ram ata chu an lo chhukin , Paula chu thuhril chauhvin a awm ta a . Isua kha Krista chu a ni tih Juda-te hnênah a hrilhfiah ṭhîn a ni .
44018006	Nimahsela , an dodâla an sâwtin , Paulan a puan a thing a , an hnênah , “ In thihna mawh chu nangmahnin phur ang che u ; kei zawng ka hul a ni e ; tûn achinah Jentailte hnênah ka kal ang , ” a ti a .
44018007	Tin , chuta ta chu a kal a , a hming Tita Justa , mi pakhat inah a lût a , chu mi chuan Pathian a be ṭhîn a ; a in pawh chu inkhâwmna in nêna inzawm a ni .
44018008	Tin , Krispa , inkhâwmna in hotu chuan a chhûngte zawng zawng nên Lalpa an ring a ; Korinth khuaa mi tam tak pawhin an hria a , an ring ve a , baptisma an chang ta a .
44018009	Tin , zânah Lalpan Paula hnênah chuan mumang angin , “ Hlau suh la , ngawi lovin thu sawi zêl rawh ;
44018010	kei i hnênah ka awm alâwm , tina tûr chein tu mân i chungah kut an thlâk lo vang ; he khuaah hian mi tam tak ka nei si a , ” a ti a .
44018011	Tin , Paula chu chutah chuan , Pathian thu zirtîrin an zîngah kum khat leh thla ruk a awm ta a .
44018012	Tin , Galliova Akaia rama lal aiawha a awm laiin Juda-ten rual takin Paula an bei a , rorêlna ṭhutphah hmaah an hruai a ,
44018013	“ He mi hrep hian Dân lo anga Pathian be tûrin mi a thlêm thlu ṭhîn a ni , ” an ti a .
44018014	Tin , Paula a chhân dâwnin , Galliovan Juda-te hnênah chuan , “ Juda-te u , hêng hi thil dik lo thu emaw , thil tihsual emaw tal ni sela , matheilovin ka ngaihsak ang che u a ;
44018015	nimahsela , thute , hmingte , in dân chungthute mai a nih chuan nangmahnin rêl zâwk rawh u ; kei zawngin chutiang thu chu ngaihtuah ka duh lo ve , ” a ti a .
44018016	Tin , rorêlna ṭhutphah aṭang chuan anni chu a hnawt bo ta a .
44018017	Tin , Grik mi zawng zawngin inkhâwmna in hotu Sosthena chu an man a , rorêlna ṭhutphah hmaah chuan an vua a , Galliova chuan chûng an thiltih chu engah mah a ngai lo va .
44018018	Tin , chumi hnuah chuan Paula chu ni rei tak a la châm reng a ; chumi zawh chuan unaute chu ṭawng ṭhain a ṭhen a , chuta ta chu Suria ram lamah lawngin a kal ta a , a hnênah Priskilli leh Akuila chu an kal ve bawk a ; Paulan thutiam a neih avângin Kenkriai khuaah a lu a mêt zet a .
44018019	Tin , Ephesi khua chu an thleng a , chutah chuan anni chu a hnutchhiah ta a ; ani erawh chu inkhâwmna inah a lût a , Juda-te hnênah khûn takin thu a sawi rih a .
44018020	Tin , rei deuh châmah an ngên a ; nimahsela , a remti lo va ,
44018021	“ Pathianin a phal chuan in hnênah ka lo kal leh ang , ” tiin ṭawng ṭhain a ṭhen a , Ephesi khua ata chu lawngin a kal ta a .
44018022	Tin , lawng ata chu Kaisari khuaah a chhuak a , Jerusalem khuaah a han kal a , kohhranhote chu chibai a bûk a ; tin , chumi zawhah chuan Antiokei khuaah a zuk kal ta a .
44018023	Tin , chutah chuan rei ngial a awm hnuin a kal leh a , zirtîrho zawng zawng tinghetin Galatia ram leh Phrugia ram chu a fang chhuak vek a .
44018024	Tin , Juda pakhat , a hming Apollova , Aleksandria khuaa piang , mi fing tak , Ephesi khuaah chuan a zuk kal a ; ani chuan Pathian Lehkha Thute a hre nasa êm êm a .
44018025	Chu mi chu Lalpa Kawng thu zir tawh a ni a , rilrua ṭhahnemngai tak a nih avângin Isua chanchin chu ngun takin a hril a , a zirtîr ṭhîn a , Johana baptisma thu chauh a hre si a .
44018026	Tin , inkhâwmna inah huai takin thu a sawi ṭan ta a . Chutichuan , Priskilli leh Akuila chuan a thusawi an hriatin an inah an hruai a , a hnênah Pathian Kawng thu fel lehzualin an hrilhfiah ta a .
44018027	Tin , ani chuan Akaia rama kal kai a tum veleh unauten an fuih a , amah an lo lawmna tûrin zirtîrhote hnênah lehkha an ziaksak a ; tin , a thlen chuan Pathian khawngaihna avânga ringtute chu nasa takin a pui a ;
44018028	vântlâng hriatin Juda-te chu nasa takin a tidang a , Pathian Lehkha Thu hmangin Isua kha Krista chu a ni tih a hriattîr ṭhîn a .
44019001	Tin , Paula chuan khawchhak bial a fang chhuak zet a , Apollova Korinth khuaa a awm hlân khân Ephesi khua chu a thleng a , zirtîrho tute emaw a hmu a ;
44019002	tin , ani chuan an hnênah , “ In rin tirh lai khân Thlarau Thianghlim in chang em ? ” a ti a . Tin , anni chuan a hnênah , “ Chang lo , Thlarau Thianghlim a awm tih rêng hriat pawh kan hre lo , ” an ti a .
44019003	Tin , ani chuan , “ Eng baptisma-ah nge in chan le ? ” a ti a . Anni chuan , “ Johana baptisma-ah , ” an ti a .
44019004	Tin , Paula chuan , “ Johana kha chuan mi hnênah , ‘ Mi rawn zuitu tûr ( Isua ) chu in la ring tûr a ni , ’ tiin simna baptisma-in a baptis ṭhîn a nih kha , ” a ti a .
44019005	Tin , chu thu chu an hriat veleh Lalpa Isua hmingin baptisma an chang ta a .
44019006	Tin , Paulan an chungah a kut a nghat a , Thlarau Thianghlim chu an chungah a lo thleng ta a ; tichuan , ṭawng hriat lohtein thu an sawi a , Pathian thu pawh an hril ta a .
44019007	An za chuan patling sâwm leh pahnih lai an ni .
44019008	Tin , Paula chu inkhâwmna inah a lût ṭhîn a , thla thum lai huai takin thu a sawi a , Pathian ram kawng thu-ah chuan mi a hnial a , mi a thlêm thlu ṭhîn a .
44019009	Nimahsela , a ṭhen an tihmawha , an awih duh lohva , mipui hmaah Kawng chu an sawichhiat veleh chuan ani chuan anmahni a kalsan a , zirtîrhote chu a kai hrang a , ni tin Turanna zirtîrna inah mi a hnial ṭhîn a .
44019010	Chutiang hlîr chuan kum hnih lai a ti a ; chutichuan , Asia rama awm zawng zawng , Juda-te leh Grik-te pawhin Lalpa thu chu an hre ta hial a .
44019011	Tin , Pathianin Paula kutin thil mak namên a tihtîr lo va ;
44019012	chutichuan , a taksa ata inhrûkna puante emaw , fênthuahte emaw damlote hnênah an rawn keng a , an nâte a reh ṭhîn a , an kawchhûng ata ramhuaite pawh an chhuak ṭhîn a .
44019013	Tin , thiam zuara vâk vâk Juda tuten emaw , “ Paulan a thu a tlângaupui ṭhin Isua hmingin kan vau a che , ” tiin , ramhuai paite chungah Lalpa Isua hming an lam vei ṭhîn a .
44019014	Tin , Juda mi , puithiam lal pakhat , Skeva chuan chutiang ti ve ṭhîn fapa pasarih a nei a .
44019015	Nimahsela , ramhuaiin an hnênah , “ Isua ka awih e , Paula pawh ka hria e , nangni erawh chu tu nge maw in nih le ? ” a ti a , a chhâng a .
44019016	Tin , ramhuai pai chuan a rawn zuan a , an za chuan a hneh a , a ngam ta zâwk a ; chutichuan , chumi in ata chu saruak leh inhliamin an tlân chhuak ta hial a .
44019017	Chutichuan , Ephesi khuaa awm zawng zawng , Juda-te leh Grik-te hnênah pawh chumi thu chu a thang ta a ; tichuan , an zain an hlau va , Lalpa Isua hming chu a lian ta a .
44019018	Tin , ringhote pawh chu a ṭhen tam tak an lo kal a , an thiltihte thupha an chawi a , an inpuang ta a .
44019019	Dawi hmang tam tak pawhin an lehkhabute an rawn la khâwm a , mi zawng zawng mit hmuhah an hâl ta a ; tin , a man an chhût a , chêng sîngnga niin an hria .
44019020	Chuti kauva nasa chuan Lalpa thu chu a darh a , a hneh ta zêl a .
44019021	Tin , chûng zawhah chuan Paulan , Makedonia ram leh Akaia ram chu fan chhuah riha , Jerusalem khuaa kal a rilrûk a , “ Chuta ka kal zawh chuan Rom khua ka tlawh bawk tûr a ni , ” a ti a .
44019022	Chutichuan , a rawngbâwltu pahnih , Timothea leh Erasta chu Makedonia ramah a kaltîr zet a , ani erawh chu Asia ramah a awm rih a .
44019023	Tin , chûng lai vêl chuan Kawng avâng chuan buai namênin mi an buai ta lo va .
44019024	Mi pakhat , a hming Demetria , tangkarua chhera , tangkaruaa Diani lem siamtu chuan , a siam thiamte hnênah inhlawhfâkna tam tak a pe ṭhîn a ;
44019025	chu mi chuan anni chu a ko khâwm a , an hnathawh ang thawktute nên ; tin , an hnênah , “ Pute u , he hna hi kan hausakna a ni tih in hria e .
44019026	Hetah Ephesi khua chauhvah hian ni lovin , Asia ram khua vêl zawng zawng thawah pawh he Paula hian , ‘ Kuta siam pathiante hi Pathian an ni lo , ’ tiin mi tam tak a thlêm thlu a , a pakaitîr zo tawh a ni tih nangni ngei pawhin in hmuin in hre bawk a ;
44019027	chutichuan , kan hnathawh a lân ang tih a hlauhawm chauh hi a ni lo va , pathiannu ropui tak Diani biak in pawh hi an rawn ngai tlâwm ang a , Asia rama mi zawng zawng leh khawvêla miin an biak ṭhin hi , a ropui tehlul nên , a tlâwm ang tih a hlauhawm bawk a ni , ” a ti a .
44019028	Tin , chûng thu chu an hriat veleh an thinur ta êm êm a , “ Ephesi khuaa mi Diani hi ropui tak a ni ! ” tiin an au va .
44019029	Tichuan , a khuain an buai ta vek a , Gaia leh Aristarka , Makedonia rama mi , Paula hnungzuitute chu an man a , a rualin ennawm inah an tlânpui chiam a .
44019030	Tin , Paulan mipui zînga luh a tum chuan zirtîrhoten an phal lo va .
44019031	Tin , Asia ram hotu berte zînga ṭhenkhat chu Paula ṭhiante an ni a , a hnênah mi an tîr a , ennawm inah chuan lût lui lo tûrin an thlêm chiam a .
44019032	Tin , awm khâwmhote chu an buai a , mi tam zâwkin an inkhâwm chhan pawh an hre lo va ; chuvângin , ṭhenkhat thu pakhatin an au va , ṭhenkhat thu dangin an au va .
44019033	Tin , mipui zînga ṭhenkhatin Aleksandra chu an thiamna thu sawi dân tûr chu an hrilh a , Juda-ten ani chu mi hma lamah an nam phei a . Tin , Aleksandra chuan a kutin a zâp a , mi zawng zawng hnênah chuan an thiamna thu sawi a tum a .
44019034	Nimahsela , ani chu Juda mi a ni tih an hriat veleh , dârkâr hnih lai rual takin , “ Ephesi khuaa mi Diani hi ropui tak a ni ! ” ti hlîrin an au an au va .
44019035	Tin , khaw lehkhaziaktuin mipui chu a tihdaih zawh chuan , “ Ephesi khuaa mite u , Diani ropui tak biak in leh vân aṭanga milem tla kha , Ephesi khuaa mite hi a vêngtu in ni tih tu nge hre lo awm ni ?
44019036	Chutichuan , hêng thu hi hnial rual a nih loh ahnu , in ngawi reng tûr a ni , thu dâwn lovin eng mah in ti tûr a ni lo .
44019037	Hêng mi , heta in rawn hruaite hi biak in suam hmangte an ni lo va , kan pathiannu sawichhetu lah an ni hek lo .
44019038	Chutichuan , Demetria leh a ṭhian themthiamte pawhin tu lakah pawh thupawi an neih chuan , thupawi sawina inte chu hawn sa a ni alâwm , lal aiawhtute pawh an awm a ; inchhâl rawh se .
44019039	Thil dang pawi nei rêng in nih chuan inkhâwm pângngaiah an rem ang .
44019040	Vawiina bengchhen avâng hian chhâl hlauhawmin kan awm tâk hi , a bul awm si lovin ; chuti chu a ni si a , he inkhâwm chhan hi eng mah kan sawi theih dâwn loh hi , ” a ti a .
44019041	Tin , chûng thu a sawi zawh chuan awm khâwmhote chu a ṭîntîr ta a .
44020001	Tin , bengchheng chu a reh hnuin , Paulan zirtîrhote chu a kohtîr a , a fuih a , ṭawng ṭhain a ṭhen a , Makedonia rama kal tûrin a chhuak ta a .
44020002	Tin , thu tam taka zirtîrhote chu fuih zêlin chumi ram chu a fang chhuak a , Grik ram a thleng ta a .
44020003	Tin , chutah chuan thla thum a thang hnuin , Suria ram lamah lawngin a kal dâwn a , Juda-ten amah an phiar avângin Makedonia ramah hâwn tlang a tum leh ta zâwk a .
44020004	Tin , Purrha fapa Sopatera , Beroia khuaa mi te , Thessalonika khuaa mi Aristarka leh Sekunda te , Derbe khuaa mi Gaia te , Timothea te , Asia rama mi Tukika leh Trophima te chu a hnênah Asia ram thlengin an kal ve a .
44020005	Chûngho chuan kan hma an hruai a , Troas khuaah chuan min lo nghâk reng a .
44020006	Keini erawh chu , chhang dawidim telh loh ni zawng zawng hnuah chuan , Philippi khua ata chu lawngin kan chhuak a , ni nga chinah Troas khuaah an hnên kan thleng a ; chutah chuan ni sarih kan châm a .
44020007	Tin , ni sarih ni hmasa berah chuan chhang phel tûra kan awm khâwm laiin , Paula chuan a tûka kal a tum avângin an hnênah khûn takin thu a hril a ; zanlai thlengin thu a sawi a .
44020008	Tin , pindan chungnung kan awm khâwmnaah chuan khâwnvâr tam tak a awm a .
44020009	Tin , a hming Eutuka , tlangvâl pakhat tukverhah chuan a ṭhu a , a lo muthlu a lo muthlu a . Tin , Paulan thu a sawi rei tâk avângin ani chuan a mutchhuak a tuar ta lo va , in chhâwng thumna aṭang chuan a tla ta a , thiin an chhar a .
44020010	Nimahsela , Paula chu a chhuk a , a chungah a bawh a , a pawm a , “ Thlaphâng suh u , a hnuk a la chat lo ve , ” a ti a .
44020011	Tin , Paula chu a chho leh a , chhang chu a phel a , chaw a ei a , rei tak , khawvâr thleng hialin an hnênah thukhawchâng a sawi a , chumi hnuah chuan a kal ta a .
44020012	Tin , râwlthar chu damin an hruai a , thlamuan namênin an thlamuang ta lo va .
44020013	Keini erawh chu lawngah kan lo kal tawh a , Asso khaw pan tûrin lawng chuan kan lo chhuak hmasa a , chutah chuan Paula chu lo chuantîr ve kan tum a ; ani chuan kea lo kal a tum avângin chutiang chuan aman a ruat rêng a ni a .
44020014	Asso khuaa min rawn fin chuan kan chuantîr ta a , Mitulini khua kan thleng a .
44020015	Tin , chuta ṭang chuan lawngin kan kal leh a , a tûkah chuan Kio thliarkâr zâwn kan thleng a ; tin , a tûk lehah Sami thliarkâr kan tlawh a ; tin , a tûk lehah chuan Mileti khua kan thleng leh a .
44020016	Tin , Paula chuan Asia rama awm rei a duh loh avângin , Ephesi khua chu lawngin pelh a tum sa rêng a ni ; a theih chuan Jerusalem khuaah Pentikos ni nan a tum a , a kal hmanhmawh a ni .
44020017	Tin , Mileti khua aṭang chuan Ephesi khuaah mi a tîr a , kohhran upahote a hnênah a kohtîr a .
44020018	Tin , a hnên an lo thlen chuan ani chuan an hnênah : “ Asia ram ka tlawh tirh ni ata kha in hnêna ka awm chhûng zawng khan , ka awmzia kha in hria e ;
44020019	thuhnuairawlh ber chung leh , Juda-ten mi phiar avânga mittui tla leh , thil hrehawm ka chunga tlate tuar chunga Lalpa rawng ka bâwl ṭhin kha ;
44020020	khati khân a sâwt tûr thu in hnênah eng mah hrilh che u ka tîm loh va , vântlâng zîngah te , in tinah te ka zirtîr ṭhin che ua ,
44020021	Juda-te leh Grik-te hnênah pawh Pathian lama rilru lamlêt thu leh , kan Lalpa Isua Krista lam rin tûr thu ka hriattîr ṭhin kha .
44020022	Tin , hre rawh u , tûnah hian rilrua kal lo thei lova ka inhriat avângin , Jerusalem khuaah ka kal dâwn hi , chutah chuan ka chunga thil lo thleng tûr chin ka hre lo ve .
44020023	Thlarau Thianghlimin , ‘ Phuarna leh hrehawmnain a hmuak a che , ’ tiin khaw tinah mi hriattîr ṭhîn , chûng chauh chu ka hria a ni .
44020024	Nimahsela , ka tlânsiakna kawng ka hmabâk hlen tûr leh , Pathian khawngaihna Chanchin Ṭha hriattîr tûr , Lalpa Isua hnên aṭanga khami rawngbâwl hna ka hmuh kha thawk zo phawt ila , ka nun pawh thlâkhlelh tlâkah ka ruat lo ve .
44020025	“ Tin , hre rawh u , nangni zawng zawng , Pathian ram thu tlângaupui zêla ka vah ka vah ṭhinnate hian , ka hmêl in hmu leh tawh lo vang tih ka hria e .
44020026	Chuvângin , mi zawng zawng thisenah ka hul a ni tih vawiinah hian ka hriattîr a che u .
44020027	Pathian rêl zawng zawng a zain in hnênah hrilh ka tîm loh kha .
44020028	Pathian kohhranho , ama thisena a leite chu châwm tûrin , nangmahni leh in hote zawng zawng chungah chuan fîmkhur rawh u , Thlarau Thianghlimin an chunga hotuah a siam che u hi .
44020029	Ka kal hnuin chinghne kawlhte in zîngah an lo lût ang a , pâwlho chu an zuah lo vang tih ka hria e .
44020030	In zînga mi ngei pawh hi , zirtîrhote in hnêna pakaitîr tûrin , thu hran sawi in lo la awm ang .
44020031	Chuvângin , ngaihven rawh u , kum thum meuh , mittui tla chunga a chhûn a zâna mi tin zilh ka bân loh kha hre reng rawh u .
44020032	“ Tûnah hian Pathian leh a khawngaihna thu-ah ka kawltîr a che u , chu chuan a siam lian thei che u a , mi rilru thianghlimte zîngah ro chan a neihtîr thei bawk a che u .
44020033	Tu ma tangkaruate , rangkachakte , silhfênte ka awh ngai loh kha .
44020034	Hêng kutte hian kei leh ka ṭhiante châkkhai a deh chhuah ṭhin kha , nangni ngeiin in hria e .
44020035	Engkim ka tih apiangah ka tihhmuh ṭhin che u kha , chutianga thawk rim chung leh , Lalpa Isua thu hre reng chung chuan mi chak lote in ṭanpui tûr a ni ; amah ngeiin , ‘ Englo lâk aiin pêkin lukhâwng a nei zâwk , ’ a tih kha , ” a ti a .
44020036	Tin , chûng thu a sawi zawh chuan a ṭhingṭhi a , an zain a ṭawngṭaipui a .
44020037	Tin , an za chuan an ṭap zawih zawih a , Paula chu pawmin an fâwp ngawih ngawih a ,
44020038	a hmêl an hmuh leh tawh loh tûr thu a sawi chu an lungngaihna ber a ni . Tin , lawng thleng chuan amah an thlah ta a .
44021001	Tin , anni nên chuan kan inṭhen a , lawngin kan chhuak a , chumi hnuah chuan ngîl takin Kaw thliarkâr kan thleng a ; tin , a tûkah Rhodi thliarkâr kan thleng leh a , chuta ṭang chuan kan kal zêl a , Patara khua kan thleng a ;
44021002	tin , Phoiniki rama kai tûr lawng pakhat kan hmu a , kan chuang a , kan kal ta zêl a .
44021003	Tin , Kupra thliarkâr kan hmu a , vei lam chhawnin kan pêl a . Suria ram lamah kan kal zêl a , Tura khuaah chuan khawmualah kan chhuak ta rih a ; chutah chuan lawnga bungrua thiar chhuah tûr a ni a .
44021004	Tin , zirtîrhote kan zawng chhuak a , chutah chuan ni sarih kan châm a ; tin , anni chuan Thlarau hrilhin , Paula hnênah Jerusalem khua tlawh loh tûr an ti a .
44021005	Nimahsela , chûng ni zawhah chuan kan chhuak a , kan kal ta a , unaute chuan an zain , an nupui fanaute nên dai pâwn thlengin min thlah a ; tin , tuifinriat kamah chuan kan ṭhingṭhi a , kan ṭawngṭai a .
44021006	Tin , “ Dam takin , ” kan inti a , lawngah chuan kan chuang a ; anni erawh chu an inah an haw leh ta a .
44021007	Tin , Tura khua ata lawnga kan chhuah hnu chuan Ptolemai khua kan thleng a , unaute chibai kan bûk a , an hnênah ni khat kan châm a .
44021008	Tin , a tûkah chuan kan chhuak a , Kaisari khua kan thleng a ; tin , Chanchin Ṭha hriltu Philipa inah kan lût a , ani chu pasarihte zînga pakhat a ni a , a hnênah kan châm a .
44021009	Chu mi chuan fanu pali a nei a , nula thianghlim an ni a , Pathian thu an hril ṭhîn a .
44021010	Tin , chutah chuan ni tam tak kan châm a , chutih lai chuan Judai ram ata a hming Agaba , zâwlnei pakhat a lo chhuk a .
44021011	Tin , kan hnênah a lo kal a , Paula kâwnghrên a la a , a kete , a kutte amahin a inphuar a ; tin , “ ‘ Jerusalem khuaa Juda-te chuan hetiang hian he kâwnghrên neitu hi an phuar ang a , Jentailte kutah an pe bawk ang , ’ Thlarau Thianghlimin a ti e , ” a ti a .
44021012	Tin , chûng thu chu kan hriat veleh keini leh chumi khuaa mite chuan , Paula chu Jerusalem khuaa han kal lo tûrin kan ngên chiam a .
44021013	Paula chuan a chhâng a , “ Eng in ti nge ni in ṭah in ṭaha , ka lung in tihchhiat ? Lalpa Isua hming avâng chuan Jerusalem khuaa phuar chang ka huam lo va , thih pawh ka huam asin , ” a ti a .
44021014	Tin , thlêm rual a nih loh ahnu chuan , “ Lalpa thu thu ni rawh se , ” kan ti a , kan bâng ta a .
44021015	Tin , chumi hnuah chuan kan bungrua kan siam a , Jerusalem khuaah kan han kal a .
44021016	Kaisari khuaa mi zirtîrho tute emaw kan hnênah an kal ve a , anni chuan a hming Mnasona , zirtîr hmasa pâwl , Kupra thliarkâra mi pakhat , kan thlen in pa tûr chu an hruai ve a .
44021017	Tin , Jerusalem khua kan thlen chuan unauten hlim takin min lo lâwm a .
44021018	A tûkah chuan Paula hovin Jakoba hnênah kan lût a ; chutah chuan kohhran upate zawng zawng pawh an awm a .
44021019	Tin , Paula chuan anmahni chibai a bûk zawhin , a rawngbâwlna hmanga Pathianin Jentailte zînga thil a tihtîr apiang chu a kip a kawiin a sawi a .
44021020	Tin , unaute chuan chûng thu chu an hriatin Pathian an chawimawi a ; tin , Paula hnênah chuan , “ Unaupa , Juda-te zînga ringtute tamzia i hmu a ; an zain Dân chungah ṭhahnem ang ngai bawk a ;
44021021	tin , nangin Jentailte zînga Juda awmte zawng zawng hnênah chuan , an fate serh tan loh tûr leh , dân anga awm loh tûr , tiin Mosia thlauhthlâkna tûr i zirtîr ṭhîn tih , mi kâ aṭangin i thu hi an hria a .
44021022	Engtin nge ni ta ang le ? I lo thleng tih an hre dâwn ngei si a .
44021023	Chuvângin , i hnêna kan sawi ang hian ti ang che : Thutiam nei mipa pali kan hnênah an awm ;
44021024	chûng mite chu hruai la , an hnênah inthian fai ve la , an lu an meh theih nân an tân sum sêng rawh ; chutichuan , mi zawng zawngin mi ka aṭanga i thu an hriat apiang kha , tih tak a ni lo tih an hria ang a , nangmah ngei pawh Dân zâwmin fel takin i awm ve zâwk tih an hre dâwn nia .
44021025	Jentailte zînga ringtute chungchâng thu zawng , milem biakna thil ei kawngah te , sa thisen ei kawngah te , sa reh hlum ei kawngah te , inngaih kawngah te an inthiarfihlîm tûr a ni , tiin kan rêl a , kan ziak tawh kha , ” an ti a .
44021026	Tin , a tûkah chuan Paulan mipate chu a hruai a , an hnênah a inthian fai ve a , Pathian biak inah chuan a lût a , an tâna sa talh ṭheuh tûr a pêksak hma loh chuan , inthen faina ni an nei rih dâwn tih puithiam hnênah a hrilh lâwk a .
44021027	Tin , ni sarih chu a tlin dâwn ruaiin , Asia rama Juda-te chuan Paula chu Pathian biak inah chuan an hmu a , mipui zawng zawng an fuihpawrh a , ani chu an man a ,
44021028	an au va , “ Israel mite u , min pui rawh u ! He mi hi ram tinah mi zawng zawng hnênah Juda mi te , Dân te , he in te sawichhetu kha a nih hi ; chu lo pawh , Pathian biak inah hian Grik mite pawh a luhpui a , he in thianghlim hi a tibawlhhlawh tawh a ni , ” an ti a .
44021029	( Chumi hmain khuaah chuan Ephesi khuaa mi Trophima chu a hnênah an hmu a , Paulan chu mi chu Pathian biak inah a luhpui an ring a ni . )
44021030	Tin , a khuain an phu ta mur mur a , mite chu an tlân khâwm a ; Paula chu an man a , Pathian biak in ata chu an hnûk chhuak a ; kawngte chu an khâr ta nghâl a .
44021031	Tin , ani chu tihhlum an tum lai chuan , Jerusalem khuaa mi zawng zawng an buai tih thu chu sipai pâwl hotu lal ber hnên a han thleng a ,
44021032	Tin , ani chuan sipaite leh sipai za hotute a hruai ta nghal a , an hnênah a tlân chhuk a ; tin , tin , anni chuan hotu lal ber leh sipaite chu an hmuh veleh Paula vuak an bâng ta a .
44021033	Tin , hotu lal ber chuan a rawn hnaih a , Paula chu a chelh a , khaidiat pahnih buntîr thu a pe a ; tu nge a niha , eng nge a tih a zâwt a .
44021034	Tin , mipui zîngah chuan a ṭhen thu khatin an au va , a ṭhen thu dangin an au va ; tin , bengchheng avângin a ngaihna a hre thei lo va , kulhbînga hruai luh thu a pe a .
44021035	Tin , Paulan kailâwn a thlen laiin , mipuiin an beih nasat avângin sipaiten ani chu an chawi kâng zêl a ;
44021036	mi zawng zawngin , “ Tiboral rawh u , ” tia auvin an zui huai huai si a .
44021037	Tin , Paula chu kulhbîngah chuan an hruai luh dâwn laiin , ani chuan sipai hotu lal ber hnênah chuan , “ I hnênah thu kam khat ka sawi thei ang em ? ” a ti a . Tin , ani chuan , “ Grik ṭawng i hria elo ?
44021038	Hmâna mite fuihpawrha , mihring phil hmangho sângli thlalêra hruai chhuaktu , Aigupta rama mi kha i ni lo vem ni ? ” a ti a .
44021039	Paula erawh chuan , “ Juda mi , Kilikia rama Tarsa khuaa mi ka ni , khaw namêna awm ka ni lo ; mi khawngaih la , mi zawng zawng hnênah thu mi hrilhtîr rawh , ” a ti a .
44021040	Tin , a remtih veleh Paula chu kailâwnah chuan a ding a , mipui ngawih nân a kutin a zâp a ; tin , an ngawih ṭhuap veleh Hebrai ṭawngin an hnênah :
44022001	“ Unaute u , pate u , tûnah in hnênah ka thiamna thu ka hrilh dâwn che u hi ngaithla rawh u , ” a ti a .
44022002	Tin , Hebrai ṭawngin an hnênah thu a sawi tih an hriat veleh an ngawi lehzual a ; tin , ani chuan ,
44022003	“ Juda mi ka ni a , Kilikia rama Tarsa khuaa piang ka ni ; nimahsela , he khuaah hian Gamaliela ke bulah chuan zira sei lian ka ni , min thlahtute Dân awmze khermei tak chu zir ṭhîna awm ka ni , vawiina nangmahni zawng zawng ang tak hian Pathian tâna ṭhahnem bawk ṭhîn ka ni .
44022004	Tin , he Kawnga mite hi tihlum hial khawpin ka tiduhdah ṭhîn a , a hmei a pain ka phuar a , tân inah ka khungtîr ṭhîn a .
44022005	Puithiam lalber leh upate zawng zawng pawhin chûng thu chu mi hriatpui thei e , an hnên ata pawh unaute pêk atân lehkha ka hmuh kha ; tin , Damaska khuaa awm apiang an hrem atân , phuar chunga Jerusalem khuaa hruai tûrin ka kal kha .
44022006	“ Tin , ka kal a , Damaska khaw kiang kan thlen chuan chawfâk hun laiin , thâwklehkhatan vân ata êng nasa tak ka vêlan a lo êng ta phut a ;
44022007	tin , leiah ka tlu a , ka hnênah , ‘ Saula , Saula , nangin engati nge mi tihduhdah ? ’ tiin aw ka hria a .
44022008	Tin , keiin , ‘ Lalpa , tu nge i nih ? ’ tiin ka chhâng a . Tin , ani chuan ka hnênah , ‘ Nazareth Isua , i tihduhdah hi ka ni , ’ a ti a .
44022009	Tin , ka ṭhiante chuan êng chu an hmu na a , mi betu aw erawh chu an hre lo .
44022010	Tin , keiin , ‘ Lalpa , eng nge ka tih ang ? ’ ka ti a . Tin , Lalpa chuan ka hnênah , ‘ Tho la , Damaska khuaah lût rawh ; thil zawng zawng i tih tûra ruat apiang an hrilh ang che , ’ a ti a .
44022011	Tin , chu êng ropui avâng chuan khua ka hmu thei ta lo va , ka ṭhianten kutin mi kai a , Damaska khuaah ka lût ta a .
44022012	“ Tin , mi pakhat , Anania , Dân kawnga Pathian ngaihsak leh chuta Juda awm zawng zawng hnêna hmingṭha chu ,
44022013	ka hnênah a lo kal a , ka kiangah a ding a , ka hnênah , ‘ Ka nau Saul , mit vâr nei rawh , ’ mi ti a . Tin , chumi lai tak chuan amah ka han hmu ta a .
44022014	Tin , ani chuan , ‘ Min thlahtute Pathianin a duh zâwng hriaah leh Mi Feltaka chu hmua , a ṭawngkâ hriaah pawh a ruat tawh che a .
44022015	I hmuh leh i hriat thu-ah khân mi zawng zawng hnênah ama thu hretu i ni ang .
44022016	Tin , engati nge i la awm reng le ? Tho la , ama hming lam chungin baptisma chang la , i sualte tlêng fai ta che , ’ mi ti a .
44022017	“ Tin , Jerusalem khuaah hian ka hâwn leh hnuin , Pathian biak ina ka ṭawngṭai laiin englovin mi zêl a ;
44022018	tin , ‘ Hmanhmawh la , Jerusalem khua ata chhuak rawh ; ka chanchin i hril tûr chu an pawm dâwn loh hi , ’ a mi tih lai ka hmu a .
44022019	“ Tin , keiin , ‘ Lalpa , inkhâwmna in tina a ringtu che apiang tân inah ka khunga , ka vuak ṭhin kha an hre si a ;
44022020	tin , i thu hretu Stephana thisen an chhuah lai khân kei pawh a kiangah ka ding a , ka lo remti a , a tihlumtute puante ka vêng hlawm bawk a ni , ’ ka ti a .
44022021	“ Tin , ani chuan , ‘ Kal rawh , heta ṭanga hla taka Jentailte hnênah ka tîr zâwk ang che , ’ mi ti ta a , ” a ti a .
44022022	Tin , chu thu thleng chuan an ngaithla a ; tin , aw ring takin , “ Mi hetiang nek hi khawvêl ata tiboral rawh u ; nung tui a ni lo ve , ” an ti ta a .
44022023	Tin , an au va , an puante an hlîp a , an paih a , vaivut an vânvawrh a ;
44022024	chutichuan , sipai hotu lal ber chuan Paula chu kulhbîng chhûnga hruai luh thu a pe a , a chungah chuti êma an au chhan chu hriat nân vuak chunga chhâl tûrin a ti a .
44022025	Tin , savun hruia an phuar belhbawm zawhin , Paulan a kianga ding sipai za hotu hnênah chuan , “ Rom mi rêng rêng in vaw thei em ni , thiam loh chantîr hnu pawh ni si lo lehnghâl ? ” a ti a .
44022026	Tin , sipai za hotu chuan chu chu a hriat veleh , sipai hotu lal ber hnênah chuan a kal a , “ I thiltih tûr hi fîmkhur teh khai ! He mi hi Rom mi a lo ni e , ” a ti a , a hrilh a .
44022027	Tin , sipai hotu lal ber chu a lo kal a , a hnênah , “ Rom mi i ni maw ? Mi hrilh rawh , ” a ti a . Tin , ani chuan , “ Ni e , ” a ti a .
44022028	Tin , sipai hotu lal ber chuan , “ Chumi khaw mi ni tûrin kei zawngin tangka tam tak ka sêng asin , ” a ti a , a chhâng a . Tin , Paula chuan , “ Kei zawng Rom mi rênga piang ka ni , ” a ti a .
44022029	Tichuan , nghaisa chunga chhâl tumte chuan ani chu an kalsan ta nghâl a ; sipai hotu lal ber pawhin Rom mi a ni tih a hriat chuan a hlau va , a phuar avângin a hlau bawk a .
44022030	Tin , a tûkah chuan Juda-ten eng vângin nge Paula an hêk tih hriat fel tumin , sipai hotu lal ber chuan ani chu a phelh a , puithiam lalte leh rorêltu zawng zawngte inkhâwm tûr thu a pe a , Paula chu a hruai chhuak a , an hmaah a dintîr ta a .
44023001	Tin , Paula chuan rorêltute chu a en reng a , “ Unaute u , vawiin thlengin Pathian mit hmuha ṭha lama ka hriat apiang tiin ka awm ṭhîn e , ” a ti a .
44023002	Tin , puithiam lalber Anania chuan Paula kianga dingte hnênah a kâa bensak tûrin a ti a .
44023003	Tin , Paula chuan a hnênah , “ Nang , lung pal hnawih vâr pa , Pathianin a bêng zâwk ang che ; nang , Dân anga mi ngaihtuah tûrin i ṭhu a , Dân lo anga mi ben tûr i ti vei a ni maw ? ” a ti a .
44023004	Tin , a kianga miten , “ Pathian puithiam lalber i hau vei maw ? ” an ti a .
44023005	Tin , Paulan , “ Unaute u , puithiam lalber a ni tih ka hre lo a ni : ‘ I chipuite hotu chungah thu ṭha lo sawi suh , ’ tih pawh ziak a ni si a , ” a ti a .
44023006	Tin , Paulan a ṭhen Saddukaite , a ṭhen Pharisaite an ni tih a lo hriatin rorêltute zîngah chuan a au va , “ Unaute u , Pharisai ka ni , Pharisai fapa pawh ka ni ; mitthi thawhleh beiseina thu-ah chhuahchhâlin ka awm a nih hi , ” a ti a .
44023007	Tin , chu chu a sawi zawh chuan Pharisaite leh Saddukaite chu an inhnial a , rorêltute chu an inkhing ta a .
44023008	( Saddukaiten , “ Mitthi thawhlehna rêng a awm lo , vântirhkohte , thlaraute pawh a awm hek lo , ” an ti ṭhîn ; Pharisaite erawh chuan chumi kawng pahnih chu a awm tih an awih si a . )
44023009	Tichuan , nasa takin an buai ta a ; Pharisaite lama mi lehkhaziaktu ṭhenkhat an ding a , an hnial a , “ He mi hi eng mah a sualna kan hre lo ve ; thlarau pawhin , vântirhkoh pawhin ani hi bia pawh ni sela , eng nge pawi ang ? ” an ti a .
44023010	Tin , an inhnial nasat deuh deuh avângin , sipai hotu lal ber chuan Paula chu an pawh sawm a hlau va , sipaite hnênah , zuk kala an zîng ata kulhbînga hruai chho lui tûrin a ti a .
44023011	Tin , a zânah chuan Lalpa chu Paula kiangah a ding a , “ Thlamuang takin awm rawh , Jerusalem khuaa ka thu i hriattîr ang bawk hian Rom khuaah pawh i hriattîr tûr a ni , ” a ti a .
44023012	Tin , ni a chhuahin Juda-te an ṭang rual a , Paula an thah hma loh zawng eng mah eia bâr lo tûrin chhia an chham a .
44023013	Chumi thu phiartute chu sawmli aia tam an ni .
44023014	Tin , anni chu puithiam lalte leh upate hnênah an kal a , “ Paula kan thah hma loh zawng eng mah tem lo tûrin chhia kan chham ta vek a ni .
44023015	Chuvângin , nangnin , rorêltute nên a thu fel lehzuala ngaihtuah tum angin , in hnêna hruai thla tûrin sipai hotu lal ber hnênah pehhêl deuhvin han sawi rawh u ; in kiang hnai a thlen hma pawhin , keini amah that tûrin kan inpeih reng e , ” an ti a .
44023016	Nimahsela , Paula farnua fapain an chân thu chu a lo hria a , kulhbîngah chuan a va lût a , Paula chu a va hrilh a .
44023017	Tin , Paula chuan sipai za hotu pakhat a ko va , “ He tlangvâl hi hotu lal ber hnênah chuan hruai rawh ; a hnênah thu eng emaw sawi tûr a nei a ni âwm e , ” a ti a .
44023018	Chutichuan , sipai hotu lal ber hnênah chuan a va hruai a , “ Paula , mi tâng khân mi ko va , he tlangvâl hi i hnêna rawn hruai tûrin mi tîr a , i hnênah thu eng emaw sawi tûr a nei a ni âwm e , ” a ti a .
44023019	Tin , sipai hotu lal ber chuan a kutah a chelh a , a kal hranpui a , a rûkin , “ Eng nge mi hrilh tûr i neih chu ? ” tiin a zâwt a .
44023020	Tin , ani chuan , “ Paula thu chu fel lehzual deuhva i ngaihtuah tûr angin , naktûkah rorêltute hnêna hruai chhuk tûrin Juda-ten dîl che an remti tlâng a .
44023021	Nimahsela , an thu lo awih suh ang che ; an zînga mi sawmli aia tamin an châng reng a , chûng mite chuan amah an thah hma loh chu eng mah eia bâr lo tûrin chhia an chham a ; tûnah hian i thu nghâkin inpeih sain an awm reng a ni , ” a ti a .
44023022	Tin , sipai hotu lal ber chuan tlangvâl chu a kaltîr a , “ Hêng thu hi mi lo hriattîr tawh tih tu mah hrilh suh ang che , ” a ti tlat a .
44023023	Tin , sipai za hotu pahnih a ko va , “ Zân mut reh hunah Kaisari khaw thlenga kal tûrin sipai zahnih nên , sakawr chung chuang mi sawmsarih nên , fei keng mi zahnih nên siam rawh u , ” a ti a ;
44023024	tin , ram awptu Felika hnênah chuan him taka an thlentîr theih nân , Paula an chuantîrna tûrin sate lo siam tûr a ti bawk a .
44023025	Tin , hetiang hian lehkha a ziak a :
44023026	“ Klaudia Lusian Felika , ram awptu ṭha ber chibai a bûk e .
44023027	“ He mi hi Juda-ten an mana , an thah dâwn laiin an hnênah sipaite hruaiin ka kal a , Rom mi a ni tih ka hria a , ka chhanchhuak ta a .
44023028	Tin , an hêkna chhan hriat ka duh a , an rorêltute hnênah ka hruai chhuk a ;
44023029	chutichuan , an dân thu engahte emaw hêk a ni tih ka hria a ; nimahsela , an hêkna thu-ah thihna leh phuarna khawp meuh tûrin eng mah ka hre si lo .
44023030	Tin , Juda-ten amah an châng tih miin min hriattîr veleh i hnênah ani hi ka rawn tîr ta nghâl a ni , a hêktute pawh a chunga thupawi an neih apiang i hmaa sawi tûrin thu ka pe bawk a , ” tiin .
44023031	Chutichuan , sipaite chuan a thupêk ang chuan Paula chu a zân a zânin an hruai a , Antipatri khua an thlenpui a .
44023032	Tin , a tûkah chuan sakawr chung chuang mite chu a hnêna kal zêl tûrin an kîrsan a , kulhbîngah chuan an kal leh ta a ;
44023033	tin , anni chuan Kaisari khua chu an thleng a , ram awptu hnênah lehkha chu an pe a , Paula pawh a hmaah an dintîr a .
44023034	Tin , ram awptu chuan a chhiar zawhin Paula awmna ram a zâwt a . Tin , Kilikia rama mi a ni tih a hriat veleh ,
44023035	“ A hêktu che pawh chu an lo thlen hunah i thupawi ka ngaihtuah ang , ” a ti a . Tin , Heroda inah vên tûr thu a pe a .
44024001	Tin , ni nga chinah puithiam lalber Anania a lo thleng chhuk a , upa tute emaw nên , a hming Tertulla , thusawi thiam pakhat nên ; tin , Paula chunga thupawi chu ram awptu hnênah an sawi a .
44024002	Tin , Paula chu an koh chhuah hnu chuan Tertulla chuan amah a hêk ṭan a : “ Felik ṭha ber , nangma zârah thlamuang êm êmin kan awm avâng leh , i enkawl avânga he chite tân hian sualte khap ṭhatin a awm ṭhin avângin ,
44024003	kumkhuain khawiah pawh lungawi takin kan lâwm ṭhîn .
44024004	Amaherawhchu , i tân ninawm lutuk nih ka duh lo va , i nunnêmnain thu kam khat erawh chu mi ngaihthlâksak tûrin ka ngên a che .
44024005	He mi hi mi huatthlala tak , khawvêla Juda-teho zawng zawng chawk buaitu leh Nazareth mite pâwla an tupa ber pakhat a nih kan hria a ;
44024006	Pathian biak in tihbawlhhlawh a tum bawk a ; chuvângin , kan man a ,
44024008	nangmah ngeiin chhuahchhâlin kan hêkna thil zawng zawng hi ama lakah i hre thei ang , ” a ti a .
44024009	Tin , Juda-te pawh chuan , “ Chûng thu chu chutiang chu a ni , ” tiin an ṭanpui ve a .
44024010	Tin , ram awptu chuan thu sawi tûra Paula chu kuta a zah veleh Paula chuan , “ Nang , kum tam tak he chite rorêlsaktu hi i nih ka hriat avângin , lâwm takin ka thiamna thu ka sawi dâwn hi .
44024011	Jerusalem khuaah Pathian be tûrin ka han kal achin chu , ni sâwm leh ni hnih lo liam a la ni lo vang tih i la hre thei ang ;
44024012	Pathian biak inah pawh , inkhâwmna inahte pawh , khuaah pawh tu mah ka hnial leh mipui ka fuihpawrh annin min hmu hek lo ;
44024013	tûnah pawh an mi hêkna thu hi i hriatah a bul an chhui chhuak thei hek lo vang .
44024014	Nimahsela , he thu hi i hnênah ka inpuang ang , ‘ pawl hrang ’ an tih Kawng dân angin min thlahtute Pathian ka be ṭhîn . Dân leh Zâwlneite Lehkhabua ziak zawng zawng ringin ;
44024015	tin , mi felte leh fel lote thawhlehna a awm ang tih Pathian lamah ka beisei a , hênghote pawh hian chûng chu an awih ve bawk si a ;
44024016	chumi avâng chuan Pathian hnên lamah leh mihring hnênah pawh , rilru sual lo mawlh hi vawn ka tum fo ṭhîn .
44024017	Tin , kum tam tak hnuah hian , Jerusalem-a ka chipuite hnênah thilpêk tûr leh sa talh tûr rawn kengin ka lo kal a ;
44024018	tin , chûng thil ka pêk lai chuan mipui tel lovin , bengchheng lovin , Pathian biak inah thianghlimin min hmu a .
44024019	Nimahsela , chutah chuan Asia rama mi Juda tute emaw an awm kha , chûngte chuan ka chungah thu an neih chuan hetah hian i hmaa awmin min hêk tûr a ni .
44024020	A nih loh leh , hêng mite ngei hian rorêltute hmaa ka din lai khân , ka tihsual eng nge an hmuh sawi rawh se ,
44024021	he thu kam khat avâng hian a nih nghâl loh chuan , an zînga dingin , ‘ Mitthi thawhlehna thu-ah vawiinah hian in hmaah chhuahchhalhin ka awm a nih hi , ’ ka tih kha , ” a ti a , a chhâng a .
44024022	Tin , Felika chuan Kawng thu chu a lo hre hle tawh a , “ Sipai hotu lal ber Lusia chu a lo thlen thlâk hunah in thu ka la rem ang , ” tiin thu chu a dah ta rih a .
44024023	Tin , Paula chu duat deuhva , a ṭhiante rawngbâwlsak khap lova , vêntîr tûrin sipai za hotu hnênah chuan thu a pe a .
44024024	Tin , ni eng zât emaw chinah Felika chu a lo kal leh a , a nupui Drusilli , Juda hmeichhia nên , Paula chu a kohtîr a , Krista Isua rinna thu chu a ngaithla a .
44024025	Tin , Paula chuan felna thu te , insûm thu te , rorêlna lo la awm tûr thu te khûn taka a hrilh laiin Felika chuan hlauhawm a ti êm a , “ Kal leh ta rih rawh , hun remchâng ka neih hunah ka ko vang che , ” a ti a .
44024026	Paulan tangka a pêk a beisei bawk a ; chuvângin , a ko zing deuh va , a be ṭhîn a ni .
44024027	Nimahsela , kum hnih a vei hnu chuan Porkia Festan Felika chu a thlâk ta a ; tin , Felika chuan Juda-te zîngah hmingṭhat a duh a , Paula chu phuar sain a hnutchhiah ta a .
44025001	Chutichuan , Festa chuan ram chu a awp ta a ; tin , ni thum chinah Kaisari khua aṭang chuan Jerusalem khuaah a han kal a .
44025002	Tin , puithiam lalte leh Juda puipate chuan a hnênah Paula chungchâng thu chu a chhe lamin an lo hriattîr a ;
44025003	Jerusalem khuaa han hruaitîr tûrin khawngaihna an lo ngên chiam bawk a ; kalkawnga lo châna thah an tum a .
44025004	Nimahsela , Festa chuan , “ Paula chu Kaisari khuaah an vêng reng a ni , kei pawh rei lo têan ka haw dâwn e .
44025005	Chuvângin , chu mi chuan sualna a neih chuan , in zînga thunei apiangin mi zui thla sela , hêk rawh se , ” a ti a , a chhâng a .
44025006	Tin , an zîngah chuan ni riat emaw , ni sâwm emaw lo liam chu a châm lo va , Kaisari khuaah a haw thla ta a ; tin , a tûkah chuan rorêlna ṭhutphahah a ṭhu a , Paula chu rawn hruai tûrin thu a pe a .
44025007	Tin , ani chu a lo thlen chuan Jerusalem khuaa mi Juda lo chhukte chu a vêlah an ding a , a chungah thupawi tam tak , rit tak tak an sawi an sawi a , a bul erawh chu an chhui chhuak thei si lo va .
44025008	Tin , Paula chuan a thiamna thu a sawi a , “ Juda-te dân chungchângah te , Pathian biak in thu-ah te , Kaisara chungah te pawh thil rêng rêng ka tisual lo ve , ” a ti a .
44025009	Nimahsela , Festa chuan Juda-te zînga hmingṭhat a duh a , Paula hnênah chuan , “ Jerusalem khuaa han kala , khitah ka hmaa hêng thu hi rêl i duh em ? ” a ti a , a chhâng a .
44025010	Paula erawh chuan , “ Kaisara rorêlna ṭhutphah hmaa ro mi rêlsakna tûrah hian ka din hi ; Juda-te chungah thil eng mah ka tisual lo , nang pawhin chu chu i hre chiang hle si a .
44025011	Mi sual ka niha , thihna khawp meuh thil ti ka nih chuan thih pawh ka hnial lo ve ; nimahsela , hêngho min hêkna thil hi a bul eng mah a awm loh chuan , tu mahin an hnênah min pe thei lo vang . Kaisara hnênah ka thlen ang , ” a ti a .
44025012	Tin , Festa chuan a rorêlpuite a biakrâwn zawhin , “ Kaisara hnênah thlen i tum vei a , Kaisara hnênah i kal mawlh ang chu , ” tiin a chhâng a .
44025013	Tin , ni eng zât emaw chinah chuan , Lal Agrippa leh Berniki chuan Kaisari khua an lo thleng a , Festa chibai an bûk a .
44025014	Tin , ni tam tak chutah chuan an châm avângin , Festa chuan Paula thupawi chu lal hnênah chuan a sawi a , “ Felika khân mi tâng tu emaw a hnutchhiah a ;
44025015	Jerusalem khuaa ka awm lai khân puithiam lalte leh Juda upaten a chungchâng thu min hrilh a , thiam loh chantîr an ngên a .
44025016	Tin , keiin an hnênah , ‘ An hêka leh a hêktute an inhmatawna , an hêkna kawngah a thiamna thu sawi vena remchâng a hmuh hma loh chuan , mi rêng rêng hrem tûra thlah hi Rom khuaa mi dân a ni lo ve , ’ tiin ka chhâng a .
44025017	Tin , heta an lo thlenin , rei rial lovin a tûkah chuan rorêlna ṭhutphahah ka ṭhu a , chu mi chu han hruai tûrin thu ka pe a .
44025018	Tin , a hêktute an din laiin , ka rin ang rêngin a chungah sualna thupawi eng mah rêng an sawi si lo va ;
44025019	an sakhaw dânte leh Isua , mi pakhat thi tawh , Paula chuan , ‘ A nung leh a ni , ’ tiin a sawi a , chutih avâng chuan a chungah thubuaite an nei a lo ni zâwk a .
44025020	Tin , keiin chûng thute chu ngaihtuah ngaihna rêng ka hre lo va , Jerusalem khuaa kala , khita a chûngthu chu rêlsak a duh leh duh loh ka zâwt a .
44025021	Nimahsela , Paula chuan lalber rêla khêk a ngên ta zâwk a ; chuvângin , Kaisara hnêna ka kaltîr theih hma loh chuan vêng tûrin thu ka pe a , ” a ti a .
44025022	Tin , Agrippa chuan Festa hnênah chuan , “ Kei pawh chu mi thusawi chu ngaihthlâk ka lo duh fo rêng a ni , ” a ti a . Tin , ani chuan , “ Naktûkah a thusawi i ngaithla ang chu , ” a ti a .
44025023	Chutichuan , a tûkah chuan Agrippa leh Berniki chu ropui takin an lo kal a , thusawina inah an lo lût a , sipai hotu liante nên , khuaa mi ṭha deuh deuhte nên ; tin , Festa thuin Paula chu an rawn hruai luhtîr a .
44025024	Tin , Festa chuan , “ Lal Agrippa leh heta kan zînga awm zawng zawngte u , he mi in hmuh hi a ni , a chungchâng thua Juda-te zawng zawngin an zain nung tawh lo tûr , tia auva Jerusalem khuaah leh heta min biakna kha .
44025025	Nimahsela , thihna khawp meuhvin eng mah a ti lo tih ka hria a ; tin , amahin Lalber hnêna thlen a tum avângin tirh ka tum a ni ;
44025026	nimahsela , a thu mumal eng mah ka lal hnênah ziak tûr ka hre si lo va . Chuvângin , in hmaah ka rawn hruai chhuah hi , Lal Agripp , nangma hmaa rawn hruai bîk deuh ka ni e , chhuahchhâl zawha eng emaw tal ziak tûr ka hmuh theih nân .
44025027	Mi tâng lalber hnêna tirha , a chunga an hêkna thu hriat teltîr loh chu âtthlâk niin ka hre si a , ” a ti a .
44026001	Tin , Agrippa chuan Paula hnênah chuan , “ I thiamna thu i sawi thei e , ” a ti a . Tin , Paula chuan a kut a phar a , a thiamna thu a sawi a ;
44026002	“ Lal Agripp , Juda-ten mi hêkna zawng zawnga ka thiamna thu vawiinah hian i hmaa ka sawi dâwn avâng hian lâwmin ka inhria ;
44026003	hei hi ka lâwmna ber a ni , Juda-te zîngah dân leh thubuai zawng zawng kawnga i fin ngawt avângin ; chuvângin , muang taka mi ngaihthlâksak tûrin ka ngên a che .
44026004	A tîra ka naupan lai ata ka chite zîngah leh Jerusalem khuaa ka awm dân kha , Juda zawng zawngin an hria e ;
44026005	a tîr ata ka chanchin an hria e , khatia kan sakhaw pâwl khermei ber dân pangngaia Pharisaia ka awm kha , an duh chuan mi sawipui thei a ni .
44026006	Tin , Pathianin min thlahtute hnêna thu a tiam kha beisei kawng thu-ah , hetah tûnah rorêlsaka ka din hi ;
44026007	chu thutiam chu kan hnam sâwm leh hnam hnihin , a chhûn a zâna Pathian rawng ṭhahnemngai taka bâwlin hmuh an beisei ṭhîn . Aw lalpa , chumi beisei thu avâng chuan Juda-ten mi hêk a nih hi .
44026008	“ Pathianin mitthite a kaitho tih hi engati nge awihawm lohva in ruat ni ?
44026009	Kei pawhin Nazareth Isua hming kalh lamin thil tam tak ti ila ṭhain ka lo ring ṭhîn a .
44026010	Chu ang chu Jerusalem khuaah ka ti bawk ṭhîn a ; tin , puithiam lalte hnên aṭangin thu ka hmu a , mi thianghlimte zînga mi tam tak tân inahte ka khung bawk ṭhîn a ; an tihhlum laiin tihhlum remti lamah ka ṭang bawk ṭhîn .
44026011	Tin , inkhâwmna in tinah ka hrem fo va , Isua thu sâwttîr ka tum hrâm ṭhîn a ; tin , an chungah ka kawlh êm êm a , ram dang khaw thleng pawhin ka tiduhdah ṭhîn .
44026012	“ Chutiang ti tûr chuan puithiam lalte thu hmu leh , an tirhna lehkha kengin Damaska khuaah ka kal a ;
44026013	tin e , lalpa , ka kal laiin chawfâk hun a ni a , vân ata êng eng emaw , ni êng aia êng zâwk , keimah leh ka kalpuite vêlah êngin ka hmu a .
44026014	Tin , kan zain leiah kan tlu a , Hebrai ṭawngin , ‘ Saula , Saula , nangin engati nge mi tihduhdah ? Chhunna tiang khen i tân a na e , ’ mi tiin aw ka hria a .
44026015	“ Tin , keiin , ‘ Lalpa , tu nge i nih ? ’ ka ti a . “ Tin , Lalpa chuan , ‘ Isua , i tihduhdah hi ka ni ;
44026016	nimahsela , tho la , ding rawh ; hêng i thil hmuhte leh i hnêna ka la inlârna tûr thilte nên , chumi rawngbâwlah leh hretua siam tûr chein i hnênah ka rawn inlâr a nih hi ;
44026017	mi zawng zawng leh Jentailte kut ata ka chhanhim ang che , an mit tivâr tûrin an hnênah ka tirh che hi ;
44026018	chutichuan , thim chu êng lamah an hawisan ang a , Setana thuneihna chu Pathian lamah an hawisan ang , sual ngaihhnathiamna an hmuh nân leh , min rin avânga thianghlim tawhte zînga ro chan an neih nân , ’ a ti a .
44026019	“ Chuvângin , Lal Agripp , vâna mi inlâra chu ka hnial lo va ,
44026020	a tîrin Damaska khuaa mite hnênah , chumi hnuah chuan Jerusalem khuaa mite hnênah te , Judai ram tina mite hnênah te , Jentailte hnênah te pawh , sim hming pu tlâka thil tia , sima Pathian lam an hawina tûrin ka hril zâwk ṭhîn a ni .
44026021	Chûng avâng chuan a ni Juda-ten Pathian biak inah min mana min tihhlum an tum tâk ni .
44026022	Nimahsela , Pathian hnên aṭanga ṭanpuina ka hmuh avângin , vawiin thlengin mi tête leh mi liante hnêna thu hriattîrin ka la awm reng a , zâwlneite leh Mosian lo thleng tûr an tih thu chauh lo chu thu dang sawi lovin ;
44026023	khatia , ‘ Kristan hrehawm a tuar ang a ; tin , mitthi zîng ata a thawhleh avângin , mi zawng zawng hnênah leh Jentailte hnênah pawh êng hmuhtîrtu hmasa ber a ni ang , ’ an tih thu kha , ” a ti a .
44026024	Tin , chutianga a thiamna thu a sawi lai chuan Festa chuan aw ring takin , “ Paula , i â a ni ; i zir tamnain a tiâ che a nih hi , ” a ti a .
44026025	Nimahsela , Paula chuan , “ Festa ṭha ber , ka â lo asin ; thu dik tak leh thu fing tak ka sawi zâwk a nih hi .
44026026	Hêng thu hi lal hian a hria alâwm , a hnênah pawh hlau lovin ka sawi hi ; hêng thil hi eng mah a hnênah zêp a ni lo tih dik takin ka hria e ; hêng hi in kila tih a ni si lo .
44026027	Lal Agripp , zâwlneite thu i awih em ? I awih tih ka hria e , ” a ti a .
44026028	Tin , Agrippa chuan Paula hnênah , “ Rei lo tê chauh thlêma Kristiana mi siam i tum a nih hi ! ” a ti a .
44026029	Tin , Paula chuan , “ Rei sela , rei suh sela , nang chauh ka ti lo , vawiina ka thu hretu zawng zawng pawh hi , keimah anga awm atân Pathian hnênah ka dîl a ni , kawlte hi erawh chu bun ve lovin , ” a ti a .
44026030	Tin , lal nên , ram awptu nên , Berniki nên , an hnêna ṭhute nên chuan an tho hlawm a ;
44026031	tin , an kal hrang a , an inbia a , “ He mi hian thihna leh kawl bunna khawp meuh thil eng mah a lo tih loh hi , ” an ti a .
44026032	Tin , Agrippan Festa hnênah , “ He mi hian Kaisara hnêna thlen lo tiam tawh suh sela chuan a chhuak mai tûr , ” a ti a .
44027001	Tin , Itali rama lawnga kan kal tûr thu an tihtlûk veleh , Paula leh mi tâng dang tute emaw , Augusta pâwla mi sipai za hotu , a hming Julia an kawltîr a .
44027002	Tin , Adramutteno khaw lawng , Asia ram tuifinriat kama khaw awmte tlawh tûrah chuan kan chuang a , tuifinriatah kan kal ta a ; Makedonia rama mi Aristarka , Thessalonika khuaa mi kan hnênah a awm a .
44027003	Tin , a tûkah Sidon khua kan tlawh a . Tin , Julia chuan Paula a tiṭha hle a , intiharh tûrin a ṭhiante hnênah a lêntîr a .
44027004	Tin , chuta ṭang chuan tuifinriatah kan kal leh a , thliin a ni lo lamah min nem avângin , Kupra thliarkâr phên thli ûp lamah kan kawi a .
44027005	Tin , Kilikia ram leh Pamphulia ram dep tuifinriat kan pelh hnuin , Lukia rama Mura khua kan thleng a .
44027006	Chutah chuan sipai za hotu chuan Aleksandria khaw lawng , Itali ram tlawh tûr chu a hmu a ; chumiah chuan min chuantîr a .
44027007	Tin , ni rei tak zawi zawiin kan kal a , harsa takin Knido khaw zâwn kan thleng hrâm hrâm a , thliin min hnar avângin Salmoni hrûla Kret thliarkâr phên thli ûp lamah kan kawi a ;
44027008	tin , harsa takin vaukam kan hrût a , Litengsâwl Mawi an tih hmun chu kan thleng ta a ; chumi kiangah chuan Lasai khua a awm .
44027009	Tin , ni tam tak a ral tawh avâng leh lawnga kal a hlauhawm tawh avângin , ( Chaw nghei ni chu a lo pêl tawh si a ) Paula chuan anni chu a zilh a ,
44027010	an hnênah , “ Pute u , lawnga tûna kal hian chhiatna leh boralna nasa tak a thleng dâwn tih ka hria e , a sum leh lawng chungah chauh ka ti lo va , keimahni chungah pawh ka ti a ni , ” a ti a .
44027011	Nimahsela , sipai za hotu chuan Paula thusawi ai chuan lawngpu leh lawng neitu thu a awih zâwk a .
44027012	Tin , thlasik tuar nân litengsâwl chu a rem loh avângin , a tam zâwkin chuta ṭanga tuifinriata kal chhuaha , Phoiniki khua thlen hrâma , chuta thlasik tuar chu an rawtpui a ; Phoiniki chu Kret thliarkâra litengsâwl pakhat a ni a , hmârchhak leh chhimchhak chhawng a ni .
44027013	Tin , chhim thli chu zawi zawia a lo tleh veleh chuan , an duh zawng an hmu em maw an ti a , thîrchakai chu an khai chhuak a , Kret thliarkâr kam chu an hrût an hrût a .
44027014	Nimahsela , rei lo te achinah chuan khawmual lam aṭang chuan thli na tak a lo tleh chhuk ta a , chu thli chu Eurakuilo an ti ṭhîn a .
44027015	Tin , lawng chu a rawn nam fuh a , thli lam a hawi theih loh veleh an thlah ta a , min lên min lên ta mai a .
44027016	Tin , a hming Kauda , thliarkâr tê tak tê phên thli ûp lamah kan kawi a , harsa takin lawnglêng chu kan hum thei hrâm a ;
44027017	tin , an kaih chhuah hnuin chhanna hruite an hmang a , lawng hnuai lamah an la vêt a , an phuar a ; tin , puanzârna engkim an titlu a ; chuti lo chuan , litengsâwl Surti an tiha len luh an hlau va ; chutichuan , min lên min lên ta a .
44027018	Tin , a tûkah chuan tuifâwnin min vawrh nek avâng chuan lawnga bungrua chu tuiah an paih ṭan ta a .
44027019	Tin , a tûk lehah anmahni kut meuhvin lawng bungrua an paih chhuak leh ta a .
44027020	Tin , ni rei tak , ni pawh , arsi pawh a lang lo va , thlipui namênin min nuai lo va , nun rêng kan beisei tawh lo .
44027021	Tin , chaw ei lova rei tak an awm hnuin , an zîngah Paula a ding a , “ Pute u , Kret thliarkârah khân phelh lovin , ka thu kha awiha hêng chhiat leh boralna hi thlen lo tûr in ni na a le .
44027022	Nimahsela , tûnah pawh hian thlamuang taka awm tûrin ka fuih a che u ; in zîngah tu mahin nunna in hloh dâwn lo ve , lawng erawh hi chu a bo dâwn a ni .
44027023	A ta ka ni a , a rawng ka bâwl ṭhin Pathian kha , chu mi vântirhkoh pakhat nizân khân ka kiangah a lo ding a , ka hnênah ,
44027024	‘ Paula , hlau suh , Kaisara hmaah i ding tûr a ni ; tin , ngai rawh , lawnga i hnêna kal zawng zawngte pawh hi Pathianin a pe a che , ’ mi ti a ni .
44027025	Chuvângin , pute u , thlamuang takin awm rawh u ; Pathian ka ring e , mi hrilh ang zêlin a awm dâwn .
44027026	Nimahsela , thliarkâr engah emaw min lên chhuak tûr a ni , ” a ti a .
44027027	Tin , Adria tuifinriatah thliin lehlam lehlamah min lên min lên a , zan sâwm leh zan li a tlin zân chuan , zanlaiah emaw , lawng mite chuan khawii khawmual emaw thleng dâwnin an inhria a ;
44027028	chutichuan , tui thûk lam an teh a , hlam sawm leh hlam ngain an hria a ; tin , rei lo têah an teh leh a , hlam sâwm leh hlam ngain an hria a .
44027029	Tin , lawng mei lamah thîrchakai pali an thlâk a ; chuti lo chuan , lung chhe hmunah min lên chhuak hlauh dah ang e , tih an hlau va ; tin , khawvâr hlân an nghâkhlel hle mai a .
44027030	Tin , lawng mite chuan lawng hnâr lamah thîrchakaite thlâk tûr anga tiderin , lawnglêng chu tuifinriatah an thlâk a , lawng chu tlânsan an tum a .
44027031	Chutih lai chuan Paula chuan sipai za hotu leh sipaite hnênah chuan , “ Hêngho hi lawnga an awm reng loh chuan in him thei lo vang , ” a ti a .
44027032	Tichuan , sipaite chuan lawnglêng hruite chu an zai chat a , an thlah ta a .
44027033	Tin , khawvâr dâwn lai chuan Paula chuan mi zawng zawng chu chaw eiah a tîr a , “ Vawiin hi ni sâwm leh ni li a ni tawh , eng mah ei lovin in nghâk a , in nghei reng a ni .
44027034	Chuvângin , chaw ei atân ka tîr chiam a che u ; in damna tûr a nih hi ; in zîngah tu ma samzai pakhat mah a boral lo vang , ” a ti a .
44027035	Tin , chu thu chu a sawi zawhin chhang a la a , mi zawng zawng hmaah Pathian hnênah lâwm thu a sawi ta a ; tin , a phel a , a ei ṭan ta a .
44027036	Tichuan , anni pawh thlamuang takin an awm a , chaw an ei ve ta a .
44027037	Tin , lawnga mi chu kan zain zahnih leh sawmsarih leh paruk kan ni a .
44027038	Tin , an ei kham chuan buh chu tuifinriatah an paih a , lawng chu an tizâng deuh va .
44027039	Tin , nî a chhuah chuan khawmual chu khawii lai nge a nih an hre lo va ; nimahsela , khawii litengsâwl emaw ṭiaupho nei an hmu a , chumi chungah chuan , an theih chuan lawng chhuahtîr an tum a .
44027040	Tin , thîrchakai thlunnate chu an zai chat a , tuifinriatah an hnutchhiah a ; chumi rual chuan kar herna phuarnate chu an phelh a , hma lam puanzâr chu thli chhêm tûr ziain an hnûk chho va , ṭiaupho chu an pan ta a .
44027041	Nimahsela , tuizangkhauh pahnih intawhna hmunah kan lût hlauh va , lawng chu lei an suttîr ta a ; tichuan , lawng hnâr lam chu a tâng ta tlat a , tihchêt zawh lohvin a awm reng a , a mei lam erawh chu tuifâwn a nasat avângin a keh sawm ṭan ta a .
44027042	Tin , sipaite chuan mi tângte chu tihhlum an rawt a ; chuti lo chuan , tui hleuh kaite an awm ang a , an tlân bo vang tih an hlau va .
44027043	Nimahsela , sipai za hotu chuan Paula chhanhim a duh a , an thiltum chu a khap a ; tui hleuh thiam apiang tuifinriatah zuang thlaa khawmual lo kai hmasa tûr leh ,
44027044	mi dang chu , a ṭhen thingphêk chungah te , a ṭhen lawng bungraw dang chungah te kai tûrin thu a pe a . Chutiang chuan an zain khawmualah him takin an kai ta vek a .
44028001	Tin , kan kai zawh chuan thliarkâr hming chu Meliti a ni tih kan lo hre ta a .
44028002	Tin , awze miten khawngaih namênin min khawngaih lo va ; ruah a lo sûr avâng leh a vawh avângin mei an chhêm a , kan zain min lo lâwm a .
44028003	Tin , Paula chuan thing têl khat a fawm a , meiah a tuah a , a sat avângin rûl a lo chhuak a , a kutah a chû a , a bet ta reng a ,
44028004	Tin , awze mite chuan rannung a kuta inkhai reng chu an hmuhin , “ He mi hi tualthat a ni phawt e , tuifinriat aṭangin tlân chhuak mah sela Phubalatua chuan a nun a awih tawh lo a nih hi , ” an ti a .
44028005	Nimahsela , ani chuan rannung chu meiah a thing thla a , eng mah a ti lo va .
44028006	Anni erawh chuan a vûn emaw , thâwklehkhata thia a tlûk nghâl emaw an ring a ; rei tak an nghâk a , eng mah a ti lo tih an hriat chuan an rilru an lamlêt a , “ Pathian a nih hi , ” an ti ta zâwk a .
44028007	Tin , chumi hmun kiangah chuan chumi thliarkâra lal ber , a hming Publia ram a awm ; chu mi chuan min lo lâwm a , ni thum lâwm takin min thleng a .
44028008	Tin , Publia pa chu khawsik leh santên veiin a lo mu reng a ; tin , a hnênah Paula a lût a , a ṭawngṭai a , a chungah a kutte a nghat a , a tidam ta a .
44028009	Chu chu a tih zawh chuan chumi thliarkâra mi dang na nei apiang chu an lo kal a , an dam ta hlawm a ;
44028010	chu mite chuan nasa takin min chawimawi a ; tin , kan kal dâwn chuan kan châkkhai apiang lawngah an dah hlawm a .
44028011	Tin , thla thum chinah , a hming Phîr , Aleksandria khaw lawng , thlasika thliarkâra awm tawh , chumi lawngah chuan kan kal ta a .
44028012	Tin , Surakus khua kan tlawh a , chutah chuan ni thum kan châm a .
44028013	Chuta ṭang chuan kan kal kual a , Region khua kan thleng a ; tin , ni khat chinah chhim thli a lo tleh a , a tûk lehah Puteoli khua kan thleng leh a ;
44028014	chutah chuan unaute kan hmu a , an hnêna ni sarih châman min ngên a ; chutiang chuan Rom khaw lamah kan kal ta zêl a .
44028015	Tin , unauten kan chanchin an hriat veleh , chuta ṭang chuan Appia Dâwr leh Khualbûk Pathum chinah min hmuak tûrin an lo kal a ; Paulan chu mite chu a hmuh chuan Pathian hnênah lâwm thu a sawi a , a muang ta a .
44028016	Tin , Rom khuaa kan luh chuan Paula chu a vêngtu sipai hnênah amah chauhva awm an phal a .
44028017	Tin , ni thum chinah Paula chuan Juda-te hotu deuh apiang a ko khâwm a ; tin , an rawn inkhâwmin an hnênah , “ Unaute u , mi zawng zawng leh min thlahtute dân chunga eng mah ka tih loh pawhin , Jerusalem khua aṭangin Rom mite hnênah min tântîr a ni .
44028018	Tin , anni chuan min chhuahchhâl zawhin , thihna khawp meuh ka chungah eng mah a awm loh avângin thlah min tum a .
44028019	Nimahsela , Juda-ten chu chu an hnial avângin Kaisara hnêna thlen lo thei ka ni ta lo va ; nimahsela , ka chite hêkna neia ti ka ni lo ve .
44028020	Chûng kawngah chuan nangni hi hmuhah leh biak atân ka ko che u a ni ; Israel-te beisei ka ṭâwmpui avânga he khaidiat hi bun ka ni si a , ” a ti a .
44028021	Tin , anni chuan a hnênah , “ I chanchin Judai ram ata lehkhatein kan hmu lova , unaute tu mahin heta lo kalin i chungah thupawi eng mah an puang hek lo , sawi pawh an sawi hek lo .
44028022	Amaherawhchu , he pâwl hi ram tinah sawichhiat an ni si a , nangin engtin nge i ngaih hriat kan duh e , ” an ti a .
44028023	Tin , ni an tiam a , chumi niah chuan a thlen inah a hnênah mi tam tak an lo kal a ; zîng aṭanga tlai lam thlengin an hnênah chu thu chu a hrilhfiah a , Pathian ram thu a hriattîr a , Mosia Dân Lehkha thu leh Zâwlneite Lehkhabu thuin Isua lamah anmahni a thlêm a thlêm a .
44028024	Tin , a ṭhenin a thu sawi chu an ring a , a ṭhenin an ring lo va .
44028025	Tin , an inngeih ta lo va , Paulan thu kam khat a sawi zawhin an kal chhuak ta a . A thusawi chu hei hi a ni : “ Thlarau Thianghlimin zâwlnei Isaia kaan in thlahtute hnêna a sawi kha a dik ngawt mai ,
44028026	‘ He chite hnênah hian va sawi rawh : Beng zawngin in hre na ang a , a ngaihna erawh chu in hre tawp lo vang ; Hmuh zawng in hmu na ang a , hriat erawh chu in hre tawp lo vang ;
44028027	He chite thinlung hi a lo chawlawl ta a , An bengte a lo ngawng deuh va , An maimitchhîng bawk a , Chuti lo chuan , kan mitin kan hmu ang a , Kan bengin kan hria ang a , Kan thinlungin kan hre bawk ang a , Kan hawi kîr leh ang a , Anin min tidam hlauh dah ang e , ’ an ti a ,
44028028	“ Chutichuan , Pathian chhandamna thu hi Jentailte hnêna thawn a ni tih hre rawh u , anni zawngin ngaih pawh an ngaithla ang , ” a ti a .
44028030	Tin , Paula chu kum hnih pumhlûm a in luah hawhah a awm a , a hnêna lût apiang a lâwm ṭhîn a ,
44028031	Pathian ram thu a hrilh a , Lal Isua Krista thu pawh huai takin a zirtîr ṭhîn a , tu mahin amah an khap si lo va .
45001001	Paula , Isua Krista bawih , tirhkoh ni tûra koh , Pathian Chanchin Ṭha hril tûra tihhrana chuan
45001002	( chu Chanchin Ṭha , a Fapa kan Lalpa Isua Krista thu chu , Pathianin hmânlaiin a Lehkha thianghlimah chuan a zâwlneite kain a tiam tawh a ; ani chu tisa lam thu-ah chuan Davida thlaha piang a ni a ,
45001003	
45001004	thianghlimna thlarau lam thu-ah erawh chuan , mitthi zîng ata a thawhlehna chuan Pathian Fapa a nih nasa takin a hriattîr a ;
45001005	a hming avânga rinna chu hnam tin zînga mi awihtîr tûrin , amah avâng chuan khawngaihna leh tirhkoh nihna kan chang ta ;
45001006	chûng zîngah chuan nangni pawh Isua Krista kohte in ni a ) ,
45001007	Rom khuaa Pathian duh tak , mi thianghlima awm tûra kohte zawng zawng hnênah : Pathian kan Pa leh Lal Isua Krista hnên ata khawngaihna leh remna in hnênah awm rawh se .
45001008	Khawvêl zawng zawngah in rinna thu a than avângin , in zaa chunga ka lâwmna thu Isua Krista zârah ka Pathian hnênah ka sawi hmasa rih a ni .
45001009	Ka ṭawngṭainaahte chuan bâng lovin in hming ka lam fo va , tûnah tal hian in hnêna ka lo kalna tûrin , Pathian thu thua zin hun remchâng ka hmuh hrâm hrâm theih nân ka dîl ṭhîn tih , a Fapa Chanchin Ṭhaa ka thlarauva a rawng ka bâwl ṭhin Pathian chu a hretu a ni si a .
45001010	
45001011	In nghehna tûra thlarau lam thilpêk eng emaw ka pêk theihna tûr che uin hmuh ka châk hle si che u a ;
45001012	chu chu , in rinna leh ka rinnain kan inthlamuan tawn theihna tûr , ka tihna a ni .
45001013	Tin , unaute u , Jentail dangte hnêna ka thawh rim rah ka hmuh tawh ang bawkin , nangni zîngah pawh rahte ka hmuh theihna tûrin , in hnênah vawi tam tak lo kal ka tum tawh tih in hriat loh ka duh lo va ; nimahsela , tûn hma zawng khân dâlin ka awm fo ṭhîn a .
45001014	Grik mite leh awze mite hnênah bat ka nei ; mi fing leh mi fing lote hnênah pawh .
45001015	Chutichuan , nangni Rom khuaa awmte hnênah pawh Chanchin Ṭha ka theihtâwpa hril tûrin ka inpeih reng a ni .
45001016	Chanchin Ṭha chu ka zahpui si lo va ; tu pawh a ring apiangte tân chhandamna tûra Pathian thiltihtheihna a ni si a ; a tîrah Juda mi tân a ni a ; tin , Grik mi tân pawh a lo ni leh a .
45001017	Chumiah chuan rin lehzual nân , rinnain Pathian felzia chu a lo lang a , “ Mi fel chu rinnain a dam ang , ” tia ziak ang khân .
45001018	Thutak fel lo taka dâltute Pathian ngaihsak lohna leh fel lohna zawng zawng chungah chuan , vân aṭangin Pathian thinur a lo lang a ni ;
45001019	Pathianin a hriattîr tawh avângin , Pathian chanchin hriat tûr mi chu an rilruah hriattîrin a awm si a .
45001020	A thil hmuh theih loh ( a chatuan thiltihtheihna leh a Pathianzia ) chu khawvêl siam tirh ata fiah taka hmuhin a awm a , thil siamah chuan a lang a ni ; chu vâng chuan , chhuanlam tûr an nei lo ;
45001021	Pathian hre siin Pathian angin an chawimawi lo va ; lâwm thu pawh an sawi hek lo ; thil lawilo an ngaihtuah ta zâwk a , an thinlung â chu a lo thim ta a .
45001022	Finga inngaiin mi âah an lo chang a ,
45001023	thi thei lo Pathian ropuina chu thi thei mihring te leh sava te , fuliafa te , rannung te lem angah an chantîr ta a .
45001024	Chuvângin , an taksa zahthlâk taka insiam tawn tûrin , an thinlung châk zâwng anga thil bawlhhlawh tih phalin Pathianin a hawisan a ni .
45001025	Pathian thutak chu dâwta chantîrin , a Siamtu biak aiin a siama chu biain a rawng an bâwl ta zâwk si a . A Siamtu chu chatuana fak tlâk a ni . Amen .
45001026	Chumi avâng chuan Pathianin zahthlâk taka hur phalin a hawisan a ; an hmeichhiate meuh pawhin an awm dân pianpui chu dan lo anga awm tûrin an intidanglam si a ;
45001027	mipate pawhin hmeichhe hman dân pângngai bânsana hurin an inît a , mipa leh mipa ṭha lo takin an inti a , an sual man hmuh tûr chu anmahniah an hmu a .
45001028	Tin , Pathian hriat an duh loh avângin , thil mawi lote ti tûra a duh loh zâwng rilru neih phalin Pathianin a hawisan ta ;
45001029	chutichuan , fel lohna zawng zawng te , sualna zawng zawng te , duhâmna zawng zawng te , suahsualna zawng zawng tein an lo khat a ; îtsîkna te , tualthahna te , inhauna te , bumna te , nungchang ṭha lo tein an khat a ; sesea thu lâk hmang te ,
45001030	mi rêl hmang te , Pathian huat zâwng te , intivei te , chapo te , mi uang te , thil sual thar tichhuaktu te , nu leh pa thu awih lo te ,
45001031	rilru nei lo te , thutiam bawhchhetu te , hmangaihna pianpui nei lo te , khawngaihna nei lo te an lo ni a ;
45001032	chutianga thil titute chu thi zia rêng an ni tih Pathian ruat chu hre rengin , anmahni changa ti pawh ni lovin , mi dang ti ṭhînte chungah chuan an lâwm bawk ṭhîn .
45002001	Chuvângin , aw mihring , mi sawisêltu , tu pawh ni mah la , chhuanlam rêng i nei lo ve ; mi dang i sawisêlna ngeiah chuan nangmah leh nangmah thiam loh inchantîr i ni asin ; nang , sawisêltu pawhin chutiang thilte chu i ti ve ṭhîn si a .
45002002	Chutiang thil ti ṭhîntute chungah chuan Pathianin a sawisêlna chu thu dik tak lam zêl a ni tih kan hre si a .
45002003	Aw mihring , chutiang thil ti ṭhînte sawisêltu , nangin chutiang chu i ti ve bawk si a ; Pathianin a sawisêlna chu pumpelh i inring em ni ?
45002004	A nih loh leh , Pathian ṭhatnain simna tûrin a hruai ṭhîn che tih hre lovin , a ṭhatna ngahzia leh , a en theihzia leh , a dawhtheihzia te chu i ngainêp em ni ?
45002005	I luhlul leh i thinlung khauh avângin , thinurna leh Pathian rorêlna fel tak lo lanna ni atân chuan i chungah thinurna i khâwl khâwm chawp a ni .
45002006	Pathian chuan mi tin an thiltih ang zêlin a rêlsak ang ;
45002007	thil ṭha ti fan fana , ropuina leh chawimawina leh boral theih lohna zawngtute hnênah chuan chatuan nunna a pe ang ;
45002008	amaherawhchu , kawhmawh bâwla , thutak zâwm lova , fel lohna zâwm zâwktute chungah chuan thinurna leh thinrimna te ,
45002009	hrehawmna leh lungngaihna nasa takte a awm ang , mihring thil tisual apiangte thlarau chungah a awm ang , Juda mi thlarau chungah a awm hmasa ang a , Grik mi thlarau chungah a awm leh ang ;
45002010	amaherawhchu , thil ṭha titu apiang hnênah chuan ropuina te , chawimawina te , thlamuanna te pêk a ni ang , Juda mi hnênah pêk hmasak a ni ang a , Grik mi hnênah a ni leh ang ;
45002011	Pathianin mi duhsak bîk a nei si lo va .
45002012	Tu pawh Dân nei lova thil tisual chu , Dân lo bawkin a boral ang ; tin , tu pawh Dân neia thil tisual chu , Dâna rorêlin a awm ang .
45002013	Dân hretu maite chu Pathian mit hmuhin mi fel an ni lo va ; Pathianin ka Chanchin Ṭha sawi anga mihringte thurûk Isua Krista hmanga a ngaihtuah niah chuan , Dân anga titute chu mi fela chhiarin an awm zâwk ang . Dân nei lo Jentailten mahni thinlung pianpuia Dân thilte chu an tihin , chûng chuan dân nei lo mah sela , anmahni leh anmahni dânah an innei chawp si a , an thinlungah Dân thiltih ziak a ni tih an entîr a , chu chu an chhia leh ṭha hriatnain a hriatpui a , an rilrute chu a inhnial a , thiam loh a chantîr thûl a , thiam a chantîr thûl a .
45002014	
45002015	
45002016	
45002017	Nimahsela , nang Juda hming pu i ni si a , Dân chu i rinchhana , Pathian i chhuana ,
45002018	a duh zâwng i hriata , Dân thua zirtîrin i awm avângin thil ṭha tak chu ṭha i ti a ,
45002019	Dânah chuan finna leh thutak awm dân i neih avângin nang ngei , mitdelte hruaitu , thim zînga awmte êntu , mi fing lote tifingtu , nausênte zirtîrtu niah i inring a ;
45002020	
45002021	chutiang i nih ahnuin , nang , mi dangte zirtîrtu , nangmah i inzirtîr lo maw ? Nang , mi rûk ru lo tûra hrilhtu , nangin i ru ṭhîn maw ?
45002022	Nang , mi uirê lo tûra hrilhtu , nangin i uirê ṭhîn maw ? Nang , milem hawtu , nangin milem biak ina thilte i ru ṭhîn maw ?
45002023	Nang , Dân chhuangtu , nangin Dân i bawhchhiat avângin Pathian i tihmingchhe ṭhîn a ni maw ?
45002024	An ziak ang ngei khân , Pathian hming chu nangmahni avângin Jentailte zîngah tihchhiatin a awm ta a nih hi .
45002025	Dân zâwmtu i nih chuan serh tan chu a sâwt takzet a ni ; Dân bawhchhetu i nih erawh chuan i serh tan chu tan loh ang mai a lo ni tawh .
45002026	Chuvângin , serh tan loh miin Dân thuruatte a vawn chuan , a serh tan loh chu tan anga ngaih a ni dâwn lo vem ni ?
45002027	Tin , mahni pianziaa serh tan lohvin Dân chu a zawm kim chuan , nang , lehkha thu leh serh tan Dân bawhchhetu , a sawisêl dâwn lo che em ni ?
45002028	A lang maia Juda mi ni chu Juda mi tak a ni lo va ; a langa tisa maia serh tan chu serh tan tak a ni bawk hek lo .
45002029	Amaherawhchu , a lang mai ni lova Juda mi ni chu Juda mi tak a ni ; tin , serh tan tak chu rilru lama tan a ni , lehkha thu maiah ni lovin , thlarauvah a ni ; chu mi chuan mihring fak a hlawh lo va , Pathian fak a hlawh zâwk a ni .
45003001	A nih leh , Juda mi chuan sâwtna eng nge a neih chuan bîk ? Serh tan pawh eng nge a sâwtna ?
45003002	Kawng tinah a sâwt hle ; Pathian thute an hnênah kawltîrin a awm avâng a ni ber a .
45003003	Mi ṭhenkhatten rinna nei lo mah sela eng nge maw ti chuang le ? An rin lohna chuan Pathian rinawmzia engmahlovah a siam chuang em ni ?
45003004	Hnai lo ve ; Pathian chu mi dik tak ni sela , mi tin erawh chu mi dawthei ni zâwk rawh se ; “ Nangin i thusawiin thiam i chan theiha , Rorêla i awm pawhin i hneh theih nân , ”
45003005	Nimahsela , kan fel lohna hian Pathian felna chu a tihlan mawi lehzual chuan eng nge kan sawi ang ? Pathianin mi a hrem hian mi fel lo a ni em ni ? ( Mihring dân angin ka sawi a ni . )
45003006	Hnai lo ve ; chuti a nih chuan Pathianin engtin nge khawvêl ro a rêl ang ?
45003007	Nimahsela , ka dâwt thu sawi avânga Pathian thu dikzia amah tiropui khawp hiala a lan lehzual si chuan , engati nge kei pawh mi sual anga thiam loh chantîra ka la awm ni ?
45003008	Engati nge ( mi hêka , mi ṭhenkhatin sawi loh pui mi sawitîr angin ) , “ Thil ṭha a lo thlen theih nân thil sual i ti ang u , ” tiin kan sawi zâwk loh ? Chutiang mite chuan thiam loh an chan chu a fel a ni .
45003009	A nih leh anni aiin kan ṭha chuang bîk em ni ? Hnai lo ve ; Juda-te leh Grik-te chu sual bawiha awm vekah tûn hma lamah pawh kan puh tawh kha ;
45003010	“ Tu mah mi fel tak rêng an awm lo , Pakhat mah an awm hauh lo ;
45003011	Tu mah hre thiam rêng an awm lo , Tu mah Pathian zawng rêng an awm lo .
45003012	A ni lo lamah an pêng ta vek a ; Eng maha tlâktlai lovin an lo awm ta vek a . Tu mah thil ṭha ti rêng an awm lo , Pakhat tê mah an awm hauh lo .
45003013	An hrawk chu thlân inhawng a ni a ; An leiin bumna thu an sawi a . An kam chhûngah rûl tûr a awm a .
45003014	An kâ chu ânchhe lawhna leh thu khâin a khat a .
45003015	An ke chu thisen chhuah tûrin a pên chak a ;
45003016	An kawngah chuan boralna leh hrehawmna a awm a ;
45003017	Thlamuanna kawng pawh an hre lo .
45003018	An mit hmuhah Pathian ṭihna rêng a awm lo , ”
45003019	Dânin eng pawh a sawi apiang chu , Dân thu thua awmte hnênah a sawi a ni tih kan hria a ni , ka tinrêng a chîp theih nân leh khawvêla mi zawng zawng Pathian rorêlin an awm theih nân .
45003020	Chutichuan , Dân thiltih avângin mi tu mah a mit hmuhin thiam changin an awm lo vang ; Dân avângin sual hriat famkimna a lo awm a ni si a .
45003021	Nimahsela , tûnah Dân leh zâwlneite hriattîr angin Dân lova Pathian felna chu tihlanin a awm ta ;
45003022	chu chu Pathian felna , Isua Krista rin avânga a ring apiangte hnêna tihlana awm chu a ni ( danglamna rêng a awm lo va ,
45003023	mi zawng zawngin thil an tisual tawh vek a , Pathian ropuina an chang zo ta lo a ni ) ;
45003024	chûng ringtute chu , Krista Isuaa tlanna awm avâng chuan , a khawngaihnain a thlâwna thiam chantîrin an awm a ;
45003025	Pathian dawhtheihnaa hmânlai sualte hai dera a awm avâng khân , Pathianin ama felzia entîr nân Krista Isua chu , a thisena , rinna avânga sual thupha chawinaah a ruat a ;
45003026	tûnlaia a felzia entîr nân a ni , amah ngei chu mi fel a nih theihna tûr leh , Isua ring apiang thiam chantîrtu a nih theihna tûrin .
45003027	Inchhuanna chu khawiah nge a awm ni le ? Pâwn lama khâr hnanin a awm ta . Eng dânin nge ni le ? Thiltihna dânin em ni ? Ni lo ve , rinna dânin a ni zâwk .
45003028	Chutichuan , Dân thiltih ni lovin , rinnain miin thiam changin kan ruat a ni .
45003029	Pathian chu Juda-te Pathian chauh em ni ? Jentailte Pathian pawh a ni ve lo vem ni ? Ni ve e . Serh tante chu an rin avânga thiam chantîrtu tûr leh , serh tan lohte chu an rin azâra thiam chantîrtu tûr chu Pathian pakhat chauh a nih si chuan , Jentailte Pathian pawh a ni ve ang chu .
45003030	
45003031	A nih leh , rin avângin Dân chu engmahlovah kan siam em ni ? Hnai lo ve , Dân chu kan tinghet zâwk a ni .
45004001	A nih leh , Abrahama , tisa dâna min thlahtu chuan eng nge a hmuh kan tih ang ?
45004002	Abrahaman thiltih avânga thiam a chan si chuan chhuan tûr a nei a ni ; Pathian lamah erawh chuan a nei lo ve .
45004003	Pathian Lehkhain eng nge a sawi ni ? “ Abrahama chuan Pathian a ring a ; tin , chu rinna chu a felnaa ruat a ni , ” tiin a sawi a ni .
45004004	Tin , hnathawktu hlawh chu khawngaihnaa ruat a ni lo va , bata ruat a ni zâwk e .
45004005	Amaherawhchu , hna thawk lova , Pathian ngaihsak lo , thiam chantîrtu ring zâwka rinna chu , ama felnaa ruat a ni .
45004006	Mi , a thiltih ngaihtuah lova Pathianin fela a ruata chu mal a sâwmsak thu Davida pawhin :
45004007	“ An bawhchhiatnate ngaihdama awm leh , An sualte khuha awm chu An eng a thâwl e .
45004008	Lalpan khawlohna neia a ruat loh chu A eng a thâwl e , ”
45004009	A nih leh , chu mi engthâwlna chu serh tanho chungah chauh nge a awm , serh tan lohho chungah pawh ? “ Abrahama rinna chu a felnaa ruat a ni , ” kan ti si a .
45004010	Chu chu engtia ruat nge ni le ? A serh tan hnuah nge , a serh tan hmain ? A serh tan hnuin a ni lo va , a serh tan hmain a ni zâwk .
45004011	Chutichuan , serh tan lova a awm laia rinnaa felna a hmu tih hriatna , serh tan chhinchhiahna chu a hmu a ; chu felna chu an tâna ruat a nihna tûrin , serh tan lohte zînga ringtu zawng zawng pa a nih theih nân ;
45004012	serh tanho pa pawh a nih theih bawk nân - serh tan mai pa a ni lo va , kan pa Abrahama serh tan lova a awm laia rinna a neih ang nei fâwmte pa a ni zâwk .
45004013	Dân avângin Abrahama leh a thlahte hnênah chuan khawvêl ro luahtu tûr a ni ang tih thu zawng tiam a ni si lo va , rinnaa felna avângin a ni zâwk e .
45004014	Dâna mite chu ro luahtute an nih si chuan , rinna engah mah a tlâktlai lo va , thutiam pawh chu eng mah a ni ta lo va ;
45004015	Dân chuan thinurna a siam si ṭhîn a ; Dân awm lohnaah erawh chuan bawhchhiatna pawh a awm hek lo .
45004016	Chuvângin , khawngaihnain a nih theih nân rinna avângin a nih hi , thlahte zawng zawng chuan thutiam chu matheilova an hmuhna tûrin , Dân nei mite chauhvin an hmu lo vang a , Abrahama neih ang rinna neite pawhin an hmu bawk ang . Mitthite tinungtu leh , thil awm lote awm anga sawitu , a rin Pathian mit hmuhah chuan Abrahama chu kan zaa pa a ni ( “ Chi tam takte paah ka siam a che , ” tih ziak ang khân ) .
45004017	
45004018	Beiseina âwm a awm loh pawhin ani chuan beisei takin a ring a , chi tam takte pa a lo nih theih nân ; “ Khiti zât khian i thlahte an la awm ang , ” tia hrilh ang khân .
45004019	Tin , rinna nghet lo chuang lovin , a taksa thi tawh anga awm chu a ngaihtuah a ( amah chu kum za lai mi a ni si a ) , Sari chin pawh a ngaihtuah bawk a ;
45004020	nimahsela , rinna tlachhamin Pathian thutiam chu a ringhlel lo va , Pathian a chawimawi a ,
45004021	a thutiam chu a hlawhtlintîr thei tih a awih hle bawk a , a rinna chu a lo nghet ta zâwk a .
45004022	Chuvângin , a rinna chu a felnaa ruat a lo ni tawh .
45004023	Chutichuan , a rinna chu a felnaa ruat a ni tih hi amah vâng chauhva ziak a ni lo va ,
45004024	keimahni vâng pawhin a ni . Isua kan Lalpa mitthi zîng ata kaithotu chu ringtu kan ni a , kan rinna chu felnaa ruat a ni dâwn .
45004025	Chu Isua chu kan sual avângin mantîrin a awm a , thiam kan channa tûrin kaihthawhin a awm bawk a .
45005001	Chuvângin , rinna avânga thiam changa awmin , kan Lalpa Isua Krista avângin Pathian nên inremin i awm ang u ;
45005002	amah avâng vêk chuan he khawngaihna kan din nghehnaah hian rinnain kan lût ta a ; Pathian ropuina beiseiin lâwmin i awm bawk ang u .
45005003	Tin , chuti chauh chu ni lovin , kan hrehawmnaah pawh lâwmin i awm ang u , hrehawmna chuan chhelna a siam a ,
45005004	chhelna chuan hriat fiahna a siam a , hriat fiahna chuan beiseina a siam tih kan hre si a ;
45005005	tin , Thlarau Thianghlim kan hnêna min pêk khân Pathian hmangaihna chu kan thinlunga a leih tawh avângin , beiseina chuan a timualpho lo va .
45005006	Kan la chak loh lai khân a hun têin Krista chu mi sualte ai chuan a lo thi ta si .
45005007	Mi fel aia thih miin a duh âwm lo hle si a , mi ṭha ai erawh chuan mi tu emaw tal chuan thih a ngam mial mahna .
45005008	Nimahsela , Pathian chuan a mi hmangaihna chu fak tlâkin a lantîr a , mi sualte kan la nih laia Krista kan aia a thih avâng khân .
45005009	Chutichuan , a thisena thiam chantîra kan awm tawh hnu hian , amah avângin Pathian thinurna lak ata chu chhandamin kan awm ngei ang .
45005010	Hmêlma kan nih lai maha a Fapa thihna avânga Pathian nêna lo inrem tawh kan nih si chuan , inrema kan awm tawh hnu hian a nunna avângin chhandamin kan awm ngei ang .
45005011	Chuti chauh pawh a ni lo va , inremna tûna min hmuhtîrtu , kan Lalpa Isua Krista avâng chuan Pathianah kan lâwm bawk a ni .
45005012	Chutichuan , mi pakhat avângin khawvêlah sual a lût a , sual avângin thihna a lût bawk a , chutiang bawkin mi zawng zawngin thil an lo tihsual avângin , thihnain mi zawng zawng a fan chhuak ta a .
45005013	Dân awm hmain khawvêlah sual a awm tawh si a ; dân a awm si loh chuan sual chu suala ngaih a ni lo ;
45005014	nimahsela , Adama awm achin Mosia awm thlengin , Adama bawhchhiatna anga thil tisual lote chungah pawh thihna chuan ro a rêl ṭhîn . Adama chu lo la kal tûra nên tehkhinna a ni .
45005015	Nimahsela , thilthlâwnpêk chu sualna nên a inang lo bawk . Mi pakhat sual avâng mah khân mi tam tak chu an thih si chuan , Pathian khawngaihna leh mi pakhat , Isua Krista khawngaihna avânga thilpêk chu mi tam tak chungah vûrin a awm ngei ang .
45005016	Tin , thilpêk chu mi pakhat sual avânga thil lo awm nên a inang hek lo ; thiam loh chantîrna rorêlna chu mi pakhat avângin a lo awm a , thiam chantîrna thilthlâwnpêk erawh chu sual tam tak avângin a lo awm ta zâwk si a .
45005017	Mi pakhat sual avânga thihnain chu mi pakhat avâng maha ro a rêl si chuan , khawngaihna nasa tak leh felna thilpêk hmutute chuan , mi pakhat ( Isua Krista ) avâng khân nunnaah chuan ro an rêl ngei ang .
45005018	Chutichuan , sual pakhat avângin thiam loh chantîrna rorêlna chu mi zawng zawng chungah a lo awm a ; chutiang bawkin thil fel pakhat tih avângin , nunna hmuh nân thiam chantîrna thilthlâwnpêk chu mi zawng zawng chungah a lo awm .
45005019	Mi pakhat tihmawh avâng khân mi tam tak chu mi sual an lo ni ta a ; chutiang bawkin mi pakhat tihawih avâng khân mi tam tak chu mi fel an lo ni ang .
45005020	Tin , sual a lan lehzual theih nân Dân a lo awm lehnghâl a . Nimahsela , sual a punna apiangah khawngaihna chu a pung lehzual ṭhîn ;
45005021	sual chuan thihnain ro a rêl ang takin , khawngaihna chuan felnain chatuan nun channa khawp hialin kan Lalpa Isua Krista zâra ro a rêl theih nân .
45006001	Eng nge kan sawi tâk ang le ? Khawngaihna chu a pun lehzual theih nân sualin kan awm reng dâwn em ni ?
45006002	Hnai lo ve . Keini sual kawnga thi tawh sualin engtin nge kan la nun theih cheu vang ?
45006003	Keini zîngah Krista Isuaa baptisma chang apiangte chu a thihnaah baptis-in kan awm tih in hre lo em maw ni ?
45006004	Chuvângin , a thihnaah baptisma kan chanin , a hnêna phûm vein kan awm ; Pa ropuinain mitthi zîng ata Krista a kaihthawh ang khân , keini pawh nunna tharin kan awm theih nân .
45006005	A thihna anpuia amah nên kan inzawm tawh si chuan , a thawhlehna anpui pawhin kan inzawm bawk ang .
45006006	Hêng hi hria ila : kan mihring hlui chu a hnênah khen behin a awm ve ta , sual pu taksa chu tihborala a awm theih nân , tûn achinah sual bawiha kan awm lohna tûrin .
45006007	Tu pawh thi tawh chu sual lakah a chhuak tawh si a .
45006008	Tin , Krista hnêna kan thih ve tawh chuan a hnênah kan nung ve bawk ang tih kan ring a ni ;
45006009	Krista chu mitthi zîng ata kaihthawhin a awm a , a thi leh dâwn tawh lo tih kan hre si a ; thihna chuan ama chungah thu a nei tawh lo .
45006010	A thihna chu sual lam kawngah chatuan atân vawi khat chauh a thi a ni , a nunna erawh chu Pathian lam kawngah a nung a ni .
45006011	Chutiang bawkin nangni pawh sual lam kawngah thi tawhah inruat ula , Pathian lam kawngah erawh chuan Krista Isuaah nungah inruat rawh u .
45006012	Chuvângin , in taksa duh zâwng in zawmna tûrin in taksa thi theiah chuan sualnain rorêl suh se .
45006013	In taksa pêngte pawh fel lohna hriamhrei atân sualna hnênah pe phal hek suh u ; amaherawhchu , mitthi zîng ata nung leh angin Pathian hnênah inpe ula , in taksa pêngte pawh chu felna hriamhrei atân Pathian hnênah pe phal zâwk rawh u .
45006014	Sualnain in chungah thu a nei dâwn tawh si lo , dân rorêla awm in ni lo va , khawngaihna rorêla awm in ni zâwk si a .
45006015	Engtin nge ni ang le ? Dân rorêla awm kan nih lohva , khawngaihna rorêla awm kan nih zâwk avâng hian kan sual tûr em ni ang ? Hnai lo ve .
45006016	Tu hnênah pawh an thu awih tûra bawiha in luh chuan ( thihna khawpa sual bawih emaw , felna khawpa thu awih bawih emaw ) , a thu in awiha bawih chu in ni tih in hre lo vem ni ?
45006017	Amaherawhchu , sual bawihte ni mah ula , zirtîr dân a hnêna in inpêkna chu rilru takzetin in lo awih a ; tin , sual lak ata chhuahin in awm a , felna bawihte in lo ni ta a ; chuvângin , Pathian hnênah lâwm thu awm rawh se
45006018	
45006019	( in tisa chak lohzia avângin mihring dânin thu ka sawi a ni e ) ; in taksa pêngte chu bawlhhlawhna hnênah leh , bawhchhiatna tûrin bawhchhiatna hnênah bawiha in pe phal ang khân , tûnah in taksa pêngte chu thianghlimna tûrin felna hnênah bawihah pe phal rawh u .
45006020	Sual bawihte in nih lai khân felna lakah in fihlîm a ni .
45006021	Tûna in thil zahpui tâkahte hian , khâng lai khân rah eng nge in lo hmuh ṭhin le ? Khâng thil tâwpna kha thihna a ni ṭhîn asin .
45006022	Tûnah erawh chuan sual lakah tihfihlîma awma , Pathian bawihte in lo nihin , thianghlimna hmu khawpin in rah in nei asin , chumi tâwpna - chatuana nunna nên .
45006023	Sual man chu thihna a ni si a ; Pathian thilthlâwnpêk erawh chu , kan Lalpa Krista Isua zârah chuan chatuana nunna a ni .
45007001	A nih leh , unaute u , dân chuan mi a dam chhûng zawng a chungah ro a rêl ṭhîn tih in hre lo vem ni ? ( Dân hre mite hnênah ka sawi a nih hi . )
45007002	Hmeichhe pasal nei chu a pasal dam chhûng zawng dânin a pasalah phuar belhbawmin a awm ṭhîn ; nimahsela , a pasal chu a thih chuan , pasal kawngah dân ata chu thlahin a awm ṭhîn .
45007003	Chutichuan , a pasal dam chhûnga mi dang a neih chuan , “ Uirenu , ” an ti ang ; a pasal a thih erawh chuan , chu dân ata chu thlahin a awm a ; chutichuan , mi dang nei mah sela , uirê a ni lo .
45007004	Chutichuan , ka unaute u , mi dang ( Pathian lama kan rah theihna tûra mitthi zîng ata kaihthawha ngei kha ) in neih theih nân , Krista taksa avângin Dân kawngah tihthihin in lo awm ta a .
45007005	Tisaa kan awm lai khân , Dân avânga duh zâwng sual lo chhuakte chuan kan taksa pêngahte thihna khawpa rah tûrin a thawk ṭhîn .
45007006	Tûnah erawh chuan min chelhtu lakah thi tawhin , Dân ata thlahin kan awm ta ; lehkha ziak hlui ang mai ni lova , thlarau thara rawng kan bâwl theih nân .
45007007	Eng nge kan sawi tâk ang le ? Dân chu sual em ni ? Hnai lo ve . Nimahsela , Dân avânga hriat ni suh sela chu sual ka hre lo tûr ; Dân chuan , “ Awt suh , ” ti suh sela chu awh hi ka hre lo tûr a ni .
45007008	Nimahsela , sualnain , thupêk avâng chuan remchân lai hmuin , awhna tinrêng ka chhungah a awmtîr a . Dân lo chuan sualna chu thi a ni .
45007009	Tin , hmânah khân kei dân lovin ka nung a ; nimahsela , thupêk chu a lo awm veleh sual a lo harh a , kei chu ka thi ta a .
45007010	Tin , nunna tûra thupêk chu thihna tûr a lo ni tih ka lo hre ta a ;
45007011	sualnain thupêk avâng chuan remchân lai hmuin mi bum a , thupêk chu hmangin mi tihlum ta a ni .
45007012	Chutichuan , Dân chu a thianghlim a ni , thupêk pawh chu a thianghlim a , a fel a , a ṭha a ni .
45007013	A nih leh , thil ṭha chu ka tân thihna a lo ni em ni ? Hnai lo ve . Sualna chu ka tân thihna a lo ni ta zâwk a ni ; chutichuan , sualna chu sualna a ni tih a lan theih nân , thil ṭha chu hmangin mi tihlum a ni ; sualna chu ( thupêk avâng khân ) sual nasa tak a lo nih theihna tûrin .
45007014	Dân chu thlarau lam thil a ni tih kan hre si a ; kei erawh chu tisa lama mi , sual bawiha hralh tawh ka ni .
45007015	Thil ka tih hi a ngaihna ka hre si lo ; ka thiltih ṭhin hi , ka thiltih duh zâwng a ni si lo , ka thil huat zâwng tak chu ka ti zâwk ṭhîn a ni .
45007016	Ka tih duh loh zâwng chu ka tih si chuan , Dân chu a ṭha tia awih ka ni ang asin .
45007017	Chutichuan , ka thiltih hi keima tih a ni tawh lo va , sual keimaha awm tih chu a ni zâwk .
45007018	Keimahah ( chu chu ka tisaah tihna a ni ) thil ṭha rêng a awm lo tih ka hria ; thil ṭha tih duhna chu keimahah a awm na a , thil ṭha tihna erawh chu a awm si lo .
45007019	ṭhatna , tih ka duh hi ka ti lo va ; sualna , tih ka duh loh hi ka ti zâwk si ṭhîn a .
45007020	Ka duh loh zâwng chu ka tih si chuan , a titu chu kei ka ni tawh lo va , sual keimaha awm chu a ni zâwk e .
45007021	Chutichuan , he dân hi ka lo hre ta : thil ṭha tih ka duh laiin sualna ka hnênah a lo awm ṭhîn a ni .
45007022	Ka rilru tak takin Pathian dân chungah ka lâwm si ṭhîn a ;
45007023	nimahsela , ka taksa pêngahte hian dân danglam a awm tih ka hria , chu chuan ka rilru dân a do va , ka taksa pêngtea sualna dân awm hnênah chuan salah mi hruai ṭhîn a .
45007024	Mi rethei ka va ni tehlul êm ! He thihna taksa lakah hian tuin nge mi chhanchhuak ang ?
45007025	Isua Krista , kan Lalpa avângin Pathian hnênah lâwm thu ka sawi a ni . Chutichuan , keimah tak chuan ka rilru chuan Pathian dân rawng ka bâwl ṭhîn a , ka tisa erawh chuan sualna dân rawng ka bâwl ṭhîn .
45008001	Chutichuan , tûnah zawng Krista Isuaa awmte tân chuan , thiam loh chantîrna rêng a awm tawh lo .
45008002	Krista Isuaa Nunna Thlarau dân chuan sualna leh thihna dân ata chu mi tichhuak tawh si a .
45008003	Tisa avânga Dân chu a chak lohva , a tih theih rual loh chu Pathianin ama Fapa ngei , tisa sual ang puin , sual thawi nân rawn tîrin , tisaa sualna awm chu thiam loh a chantîr ta a ni ;
45008004	tisa dân zawh lova Thlarau dân zawh zâwktu keimahniah hian Dân thuruat chu hlena a awm theihna tûrin .
45008005	Tisa dâna awmte chuan tisa lam thilte an duh ṭhîn ; Thlarau dâna awmte erawh chuan Thlarau lam thilte an duh ṭhîn .
45008006	Tisa lam thilte duh chu thihna a ni si a , Thlarau lam thil duh erawh chu nunna leh thlamuanna a ni ;
45008007	tisa duh zâwng chu Pathian dona a nih avângin . Chu chu Pathian dânin a awm si lo va , awm pawh a awm thei bawk hek lo a ni .
45008008	Chutichuan , tisaa awmte chuan Pathian an tilâwm thei lo .
45008009	Nimahsela , Pathian Thlarau nangmahnia a awm takzet chuan , tisaa awm in ni lo va , Thlarauva awm in ni zâwk e . Amaherawhchu , tu pawh Krista Thlarau nei lo chu ama mi a ni lo .
45008010	Krista chu nangmahnia a awm si chuan , sualna avângin taksa chu a thi a ni , thlarau erawh chu felna avângin nunna a ni .
45008011	Nimahsela , mitthi zîng ata Isua titholehtua Thlarau chu nangmahnia a awm chuan , mitthi zîng ata Krista Isua titholehtu khân , nangmahnia awm Thlarau zârah chuan in taksa thi theite chu a tinung bawk ang .
45008012	Chuvângin , unaute u , bat kan nei ; tisa dâna awm tûrin tisa lakah erawh chuan a ni lo .
45008013	Tisa dâna in awm chuan in thi ngei tûr a ni ; amaherawhchu , taksa thiltihte Thlarauva in tihhlum ṭhin chuan in nung ang .
45008014	Pathian Thlarau hruaia awm apiangte chu Pathian fate an ni si a .
45008015	Hlauva awm leh tûrin bawih nihna thlarau in hmu a ni si lo va ; fa nihna thlarau in hmu a ni zâwk e , chu thlarau avâng chuan “ Abba ! ( Ka pa ! ) ” tiin kan au ṭhin hi .
45008016	Thlarau ngei chuan , keimahni thlarau nên Pathian fate kan ni tih min hriattîr ṭhîn ;
45008017	tin , fate kan nih chuan ro luahtute kan ni a ; Pathian ro luahtu , Krista luahpuitute kan ni ; a hnêna chawimawia kan awm ve theihna tûra amah kan tuarpui takzet chuan .
45008018	Tûnlaia tuarnate hi nakina kan chunga ropuina tihlan tûr nên chuan tehkhin thamah ka ruat si lo .
45008019	Thil siam zawng zawngte chuan beisei êm êmin Pathian fate lo lanna chu an nghâkhlel hle si .
45008020	Thil siam zawng zawngte chu thil lawilo thu thua awmtîrin an awm tawh ( an duha awm an ni lo va , a awmtîrtu vâng a ni zâwk e ) , beiseina neiin ;
45008021	thil siam zawng zawngte ngei pawh chu chhiatna bawih ata tihchhuahin an awm ang a , Pathian fate zalênna ropuiah chuan an lût dâwn si a .
45008022	Thil siam zawng zawngte chu , tûn thlengin rûm leh nau vei na tuarin an awm hlawm tih kan hre si a .
45008023	Chu chang a ni lo , keini , Thlarau hmahruai neitute ngei pawh hian , fa kan nihna ( kan taksa tlanna ) chu nghâkin , keini meuh pawh kan rilruin kan rûm bawk si .
45008024	Beiseinain a ni chhandamin kan awm ni ; nimahsela , hmuh theih reng beiseina hi beiseina a ni lo ve . Miin a hmuh theih reng chu engati nge a la beisei ṭhin ?
45008025	Kan hmuh loh chu kan beisei erawh chuan kan nghâk fan fan ṭhîn a ni .
45008026	Chutiang bawkin Thlarau chuan kan chak lohnaahte min pui ṭhîn a ; engtia ṭawngṭai tûr nge tih kan hre si lo va ; nimahsela , Thlarau chuan rûm sawi hleih theih lohvin min ṭawngṭaisak ṭhîn .
45008027	Tin , Pathian duh zâwng ang zêla mi thianghlimte chu a ṭawngṭaisak ṭhin avângin , rilrute Entu chuan Thlarau duh zâwng chu a hre ṭhîn a ni .
45008028	Tin , Pathian hmangaihtu , ama ruat anga a kohvate tân chuan , an ṭhatna tûrin engkimin a thawhsak hlawm ṭhîn tih kan hria ;
45008029	a hriat lâwkate chu ama Fapa ang taka awm tûrin a ruat lâwk si a , a Fapa chu unau tam takte zînga fa tîr a lo nih theih nân .
45008030	Tin , a ruat lâwkate chu a ko bawk a ; tin , a kohvate chu thiam a chantîr bawk a ; tin , thiam a chantîrate chu a chawimawi bawk a .
45008031	Chûng thu-ah chuan eng nge kan sawi ang le ? Pathian kan lama a ṭan chuan tuin nge min do thei ang ?
45008032	Ama Fapa ngei pawh zuah lova kan zaa aia petu chuan , thil zawng zawng pawh a thlâwnin min pe tel lo vang em ni ?
45008033	Pathian mi thlante chu tuin nge hêk ang ? Thiam chantîrtu kha Pathian a ni si a ;
45008034	tuin nge thiam loh chantîr ang ? Thia kha Krista Isua chu a ni si a ; a ni , tholeh ta zâwka , Pathian ding lama awma min sawisaktu bawka kha a ni .
45008035	Krista hmangaihna ata chu tuin nge min ṭhen ang ? Hrehawmnain emaw , lungngaihnain emaw , tihduhdahnain emaw , ṭâmin emaw , saruaknain emaw , hlauhawmnain emaw , khandaihin emaw min ṭhen ang em ni ?
45008036	“ Nangmah avângin nilêngin thahin kan awm ṭhîn ; Berâm talh tûrte anga ngaih kan ni , ”
45008037	Ṭhen suh e , chûng zawng zawngah chuan , min hmangaihtu avâng chuan ropui taka ngamtu kan ni .
45008038	Thihna te , nunna te , vântirhkoh te , lalna te , thil awm sa te , thil lo la awm tûr te , thiltihtheihna te , sânna te , thûkna te , thil siam dang rêng rêngte pawhin , kan Lalpa Krista Isuaa awm Pathian hmangaihna ata chu min ṭhen thei lo vang tih dik takin ka hre si a .
45008039	
45009001	Kristaah chuan thu tak tak ka sawi a ni , ka daw lo ve , Thlarau Thianghlim zârah chuan ka chhia leh ṭha hriatna pawh hian mi hriatpui a .
45009002	Ka thinlungah hian hrehawmna nasa tak leh lungngaihna reh thei lo ka pai asin .
45009003	Ka unaute , tisa lama ka chipuite aiah hian , kei hi Krista hnên ata tihhran khawpin ânchhe dawngin awm hial ila ka ti si a ;
45009004	Israel mi an ni si a ; fa nihna te , ropuina te , thuthlung zawng zawng te , Dân pêkna te , Pathian rawngbâwlna te , thutiam zawng zawng te an ta a ni a ;
45009005	pute chu an ta a ni bawk a , tisa lam thu-ah Krista chu anmahni zîng ata lo chhuak a ni bawk a ; ani chu thil zawng zawng chunga awm , chatuana fak tlâk Pathian a ni . Amen .
45009006	Nimahsela , Pathian thu chu engmahlo anga awm ta a ni lo ve . Israela thlahte chu Israel mi an ni vek lo ve ;
45009007	Abrahama thlahte an nih avângin an zain a fate an ni vek hek lo ; “ Isaaka-ah hian i thlahte an ti ang , ” tih a ni zâwk .
45009008	Chu chu , tisa fate chu Pathian fate an ni lo va , thutiam fate chu Abrahama thlaha ruat an ni zâwk tihna a ni .
45009009	Thutiam chu hei hi a ni : “ Tûn ang hun hian ka lo kal ang a , Sari chuan fapa a hring ang , ” tih hi .
45009010	Chu chang a ni lo ve , Rebeki pawhin mi pakhat ( kan pu Isaaka ) laka phîr a pai lai khân -
45009011	nautê chu an la pian hmaa , chhia leh ṭha an la tih hmain , thiltih vâng ni lovin , a kotu duh vâng ni zâwkin , thlan lam thu-ah Pathian thuruat chu a ngheh theih nân -
45009012	a hnênah chuan , “ A upa zâwkin a naupang zâwk rawng a bâwl ang , ” Pathianin a tih kha .
45009013	“ Jakoba ka hmangaih a , Esauva erawh chu ka hua , ” tih ziak ang khân .
45009014	Eng nge kan sawi tâk ang le ? Pathianah chuan fel lohna a awm em ni ? Hnai lo ve .
45009015	Ani chuan , “ Ka khawngaih apiang chu ka khawngaih ang a , zah ka ngaihna chung apiangah chuan zah ka ngai ang , ” tiin Mosia hnêna a sawi si kha .
45009016	Chuvângin , a duhtu vâng a ni lo va , a tlantu vâng a ni hek lo , a khawngaihtu Pathian vâng a ni zawk e .
45009017	Pathian Lehkha Thuin Pharaoa hnênah chuan , “ Hemi avâng ngawt hian ka tungding chia , nangmahah chuan ka thiltihtheihna ka entîr theihna tûr leh , khawvêl zawng zawnga ka hming a than theih nân , ” a ti si a .
45009018	Chutichuan , Pathianin a duh apiang a khawngaih ṭhîn a , a duh apiang pawh a tiluhlul ṭhîn a ni .
45009019	Nang chuan ka hnênah , “ Engati nge a la dem cheu ni ? A duh zâwng tuin nge dodâl ni ? ” i ti dâwn a ni âwm e .
45009020	A ni ; nimahsela , aw mihring , Pathian hnial veitu chu tu nge maw i nih le ? Thil siam chuan a siamtu hnênah , “ Engati nge hetianga mi siam ? ” a ti ang em ni ?
45009021	Bellei tlang khatin bêl pakhat hlu tak leh , bêl dang pakhat hlu lo taka siam tûrin bêlvawtu chuan bellei chungah thu a nei lo vem ni ?
45009022	Khawngaihna bêl , ropui tûra a lo buatsaih lâwkate chungah chuan , a khawngaihna ngahzia a entîr theih nan , thinurna bêl boral tlâkte chungah chuan Pathianin a thinur leh a thiltihtheihna lantîr duh mah sela , a dawh hrâm hrâm chuan eng nge pawi ang ?
45009023	
45009024	( Chu khawngaihna bêlte chu Juda-te zîng ata chauh ni lovin , Jentailte zîng ata pawh kohte kan ni . )
45009025	Hosea lehkhabuah chuan : “ Ka mite ni ngai lo chu ‘ Ka mite ’ ka ti ang ; Tin , hmangaih ngai lohvi chu , ‘ Hmangaihi ’ ka ti ang .
45009026	Tin , heti hi a lo ni ang a , an hnênah , ‘ Ka mite in ni lo ve , ’ a tihna hmunah ngei chuan Pathian nung fate vuahin an awm ang , ”
45009027	saia pawhin Israel mite thu aupuiin , “ Israel mite chu tuifinriata ṭiau zâtin tam mah sela , a hrem bâk chauh chu chhandamin an awm ang .
45009028	Lalpa chuan rang taka ti zo diamin lei chungah a hrem tûr thu a hlen dâwn si a , ” a tih kha .
45009029	Isaia vêkin , “ Mipuite Lalpa chuan chi thlahtu min lo zuahsak suh sela chu , Sodom khua angin kan awm tawh ang a , Gomorra khua anga siamin kan awm tawh bawk ang , ”
45009030	Eng nge kan sawi tâk ang le ? Jentail , felna ûm lote chuan felna an lo phâk tawh a ni - rinna avânga felna chu .
45009031	Israel , felna dan ûmte erawh chuan felna dân chu an phâk zo ta lo .
45009032	Eng vâng nge ni ? Rinnain an ûm lohva , thiltiha hmuh theih angin an ûm vâng a ni . Tlûkna lungah chuan an tlu si a ;
45009033	“ Ngai teh , Zion-ah chuan tlûkna lung leh Dâlna lungpui ka dah a , Tu pawh amah ring apiang chu A mualpho lo vang , ”
45010001	Unaute u , ka thinlung duh zâwng leh anni tâna Pathian hnêna ka ṭawngṭaina chhan ber hi , chhandama an lo awm theihna tûr a ni .
45010002	Pathian lamah ṭhahnem an ngai tih ka hriatpui a ni , hre famkim ang erawh chuan an ngai lo .
45010003	Pathian felna hre lovin , anmahni felna tihngheh tumin Pathian felnaah an intulût si lo .
45010004	Krista chu a ring apiangte tân felna an hmuh theihna tûra Dân tibângtu a ni si a .
45010005	Mosia chuan , “ Dâna felna zâwm chu , chu felna avâng chuan a nung ang , ” tiin a ziak a .
45010006	Rinnaa felna erawh chuan heti hian a sawi : “ In rilruin , ‘ Tu nge vânah lâwn ang ? ’ emaw ( chu chu chung lam ata Krista hruai chhuk tûr tihna a ni ) ;
45010007	‘ Tu nge leilâwtah chhuk ang ? ’ emaw ( chu chu mitthi zîng ata Krista hruai chhoh leh tûr tihna a ni ) ti suh u , ” tiin .
45010008	A nih leh eng nge a sawi ? “ Thu chuan a hnaih a che , i kâ leh i thinlungah pawh a awm , ” tiin a sawi a ni ; chu chu rinna thu kan hril ṭhin hi a ni ;
45010009	“ I kain Isua chu Lalpa a ni tih i ṭana , mitthi zîng ata Pathianin a kaitho tih i thinlunga i rin chuan , chhandamin i awm ang , ” tih hi .
45010010	Miten thinlungin an ring a , felna an hmu ṭhîn a ; kain an ṭan a , chhandamna an hmu bawk ṭhîn a ni .
45010011	Pathian Lehkha Thuin , “ Tu pawh amah ring apiang an mualpho lo vang , ” a ti a ni .
45010012	Juda leh Grik mite chu engah mah an danglam chuang si lo va . Lalpa pakhat , an zaa chunga Lalpa a ni a , a lamtu apiangte chungah chuan ṭhatna a ngah si ṭhîn a .
45010013	“ Tu pawh Lalpa hming lam apiangte chu chhandamin an awm ang , ” tih a ni a .
45010014	A nih leh , an rin lohva chu engtin nge an lam ang ? A thu an hriat lohva chu engtin nge an rin ang ? Thu hriltu awm lovin engtin nge an hriat ang ?
45010015	Tirh an nih loh chuan engtin nge thu an hril ang ? “ Thil ṭha chanchin lâwmawm thlentute ke chu a va mawi êm ! ” tih ziak ang khân .
45010016	Nimahsela , Chanchin Ṭha chu an za chuan an awih vek lo . Isaian , “ Lalpa , kan thusawi tuin nge ring ? ” a ti si a .
45010017	Chutichuan , rinna chu hriatna avângin a lo awm ṭhîn a ; tin , hriatna chu Krista thu avângin a lo awm .
45010018	A nih leh , an bengin an hre lo vem ni ? Hria e le , “ An thâwm chu ram tinah a thang a , An thu chu kâwlkil thlengin a thang chhuak ta . ” “ Chia sawi tham lohte chu hmangin Ka thîktîr ang che u a ; Chi fing lote chu hmangin Ka tithinur ang che u , ” “ Mi zawng lote hmuhin ka awm a , Mi lam lote hnênah hriattîrin ka awm , ” “ Mi tihmawh leh hnialhrâtte tân Nilêngin ka bânte ka phar ṭhin kha , ”
45010019	A nih leh , Israel miten an hre lo vem ni ? “ Chia sawi tham lohte chu hmangin Ka thîktîr ang che u a ; Chi fing lote chu hmangin Ka tithinur ang che u , ” tiin , Mosian a sawi hmasa ber .
45010020	Tin , Isaian huai takin , “ Mi zawng lote hmuhin ka awm a , Mi lam lote hnênah hriattîrin ka awm , ” a ti a .
45010021	Amaherawhchu , Israel mite thu-ah chuan , “ Mi tihmawh leh hnialhrâtte tân Nilêngin ka bânte ka phar ṭhin kha , ” a ti a .
45011001	A nih leh , Pathianin a mite chu a paih thla em ni ? Hnai lo ve . Kei pawh Israel mi , Abrahama thlah , Benjamin hnam ka ni si a .
45011002	Pathianin a mi hriat lâwkte chu a paih thla lo ve . Pathian Lehkha Thuin Elija thu a sawi hi in hre lo vem ni ? Ani chuan Israel mite chungthu Pathian hnênah a thlen a ,
45011003	“ Lalpa , i zâwlneite an tihlum a , I maichâmte an tichim a ; Keimah chauh ka la awm a , Kei pawh mi tihhlum an tum a ni , ”
45011004	Nimahsela , Pathianin engtin nge a chhân ? “ Baala hmaa ṭhingṭhi ngai lo mi sângsarih ka tân ka la zuah reng a ni , ” tiin a chhâng a .
45011005	Chutiang bawkin tûnlai pawh hian , khawngaiha thlan ang zia ziain paih thlâk bâk chu an la awm .
45011006	Khawngaihna vâng a nih chuan thiltih vâng a ni tawh lo vang ; chuti a nih loh chuan khawngaihna hi khawngaihna a ni tawh lo vang .
45011007	Engtin nge ni ta ang le ? Israel mite chuan an zawn chu an hmu lo va , thlante erawh chuan an hmu a , a dang zawng zawngte chu an chawlawl zo tawh a .
45011008	“ Pathianin vawiin thlengin an hnênah mutthlûkna thlarau a pe a , hmuh theih lohna mitte , hriat theih lohna bengte nên , ” tih ziak ang khân .
45011009	Tin , Davida chuan , “ An dawhkân chu an tân thang leh , fal leh , Tlûkna leh thungrulhna lo ni rawh se ;
45011010	An hmuh theih loh nân an mitte lo thim rawh se , Nangin an hnungzâng kûntîr fo vang che , ”
45011011	A nih leh , an petek chu an tlûk hlenna tûr em ni ? Hnai lo ve . An tlûk avângin Jentailte hnênah chuan chhandamna a lo thleng ta zâwk a ni , Israel mite thîktîr nân .
45011012	Tichuan , an tlûkna mah khawvêl tihhausakna a niha , an kiamna mah Jentailte hausakna a nih bawk chuan , an famkimna chu an hausakna a va ni lehzual dâwn em !
45011013	hutichuan , nangni Jentailte hnênah ka sawi a ni . Kei , Jentailte tirhkoh ka nih avângin ka chipuite ka thîktîr theih hrâmna tûr leh , an zînga ṭhenkhatte ka chhandam theihna tûrin ka rawngbâwlna hi ka chawimawi a ni .
45011014	
45011015	Anmahni paih thlâkna mah khawvêl ṭhian lehna a nih chuan , anmahni lawm lehna tûr chu thihna ata nun lehna lo chu eng nge ni ang ?
45011016	Tin , chhang hlâwm sawh thlâk hmasak chu a thianghlim chuan , a hlâwm pum chu chutiang bawk chu a ni ; tin , a zung chu a thianghlim chuan a zârte chu chutiang bawk chu a ni .
45011017	Tin , a zâr ṭhenkhatte chu tihtliaha a awmin , nang , olive suak nia , anmahni zînga zawmin i awma , olive thinga ṭhatna zung ṭâwm ve tawh i nih chuan ,
45011018	zâr dangte lakah chuan inchhuang suh . Inchhuang mah la , nang chu a zung châwmtu i ni lo va , a zung chu a châwmtu che a ni zâwk e .
45011019	Tin , nangin , “ Zawma ka awm theih nân zârte tihtliahin an awm tawh alâwm , ” i ti ang le .
45011020	A ni , an rin lohna avângin tihtliahin an awm a , nang chu i rinna avângin i ding a ni . Chapo suh la , hlau zâwk rawh ;
45011021	Pathianin zâr takte chu a zuah si loh chuan nang pawh a zuah bîk lo vang che .
45011022	Chutichuan , Pathian ṭhatzia leh a ṭihbaiawmzia chu ngaihtuah rawh , a tlute tân chuan a ṭihbaiawm a ni ; nanga tân erawh chuan a ṭha a ni , a ṭhatnaa i awm reng chuan ; chuti lo chuan , nang pawh sah thlâkin i awm ve ang .
45011023	Tin , anni pawh chu ring lova an awm reng loh chuan zawmin an awm ang ; Pathianin anmahni a zawm leh thei si a .
45011024	Nang olive suak rêng ata sah chhum mah , pian dân lo anga olive thing ṭhaah zawma i awm chuan , chûng a zâr taktakte chu anmahni olive thing pângngaiah chuan zawm an va ni dâwn nasa êm !
45011025	Unaute u , he thurûk hi in hriat loh ka duh si lo ; chuti lo chuan , in intifing ang ; Jentailte famkimna a lo thlen hma chuan Israel mi ṭhenkhatte chungah chawlawlna a lo thleng rih a ni , tih hi ;
45011026	chutichuan , Israel mi zawng zawng chhandamin an awm ang ; “ Zion aṭangin Chhandamtu chu a lo chhuak ang a , Jakoba hnên ata Pathian ngaihsak lohna a tibo vang .
45011027	Chu chu an hnêna ka thuthlun tûr chu a ni , An sualte ka lâk bo hunah chuan , ”
45011028	Chanchin Ṭha lam ngaihtuah chuan nangmahni avângin hmêlma an ni a ; thlan thu lam ngaihtuah erawh chuan thlahtute avâng khân duh takte an ni .
45011029	Pathianin a thilthlâwnpêkah leh a kohnaah chuan a rilru a lamlêt ngai si lo va .
45011030	Hmânah chuan Pathian thu in awih lo va ; nimahsela , tûnah chuan an awih loh avângin khawngaihna in hmu si a .
45011031	Chutiang bawkin , tûnah chuan Pathianin a khawngaih che u avâng hian , khawngaihna an hmuh ve theihna tûrin anni pawh chuan an awih ta lo a nih hi .
45011032	Pathianin a khawngaih vek theih nân mi zawng zawng awih lohnaah a khung ta vek si a .
45011033	Pathian finna leh hriatna ngahzia chu a va thûk êm ! A rorêlnate chu hriat theih rual leh , a kawngte chu chhui theih rual a va ni lo êm !
45011034	Lalpa rilru chu tuin nge hria ? Tu nge a remruatsaktuah pawh ṭang tawh ?
45011035	A rulh leh tûr pawhin a hnênah tuin nge thil pe hmasa ?
45011036	Amah aṭang leh , amah avâng leh amaha tân thil zawng zawng hi a lo awm a ni si a ; a hnênah chuan chatuanin ropuina chu awm rawh se . Amen .
45012001	Chutichuan , unaute u , Pathian khawngaihna avâng hian , inthawina nung leh , thianghlim leh , Pathian lawm tlâk ni tûrin , in taksa chu inhlânah ka ngên a che u ; chu chu in rawngbâwlna âwm rêng a ni .
45012002	He khawvêl dân ang hian awm suh ula ; Pathian duh zâwng , a ṭha leh , lawm tlâk leh , ṭhat famkim chu in hriat fiah theih nân , in rilru a thara awmin lo danglam zâwk tawh rawh u .
45012003	Pathianin mi pêk khawngaihna avâng hian , in zînga tu mah inngaihhlut tâwk aliama inngaihlu lovin , Pathianin mi tin hnêna rinna tâwk a pêk ang zêlin , fel taka ngaihtuah zâwk tûrin ka ti ṭheuh a che u .
45012004	Taksa pumkhatah pêng tam tak kan nei a , pêng zawng zawng thiltih erawh chu a inang lo va ;
45012005	chutiang bawkin keini tam tak ni mah ila , Kristaah chuan taksa pumkhat kan ni a ; a mal malin inpêng tawn ṭheuh kan ni .
45012006	Khawngaihna min pêk ang zia zêlin thilthlâwnpêk hrang hrang kan nei ṭheuh va , thuhril tûr a nih chuan kan rin tâwk ang zêlin i hril ang u ;
45012007	rawng bâwl tûr a nih chuan rawng i bâwl tlat ang u ; zirtîrtu pawhin zirtîr tlat rawh se ;
45012008	zilhtu pawhin zilh tlat rawh se ; thil petu chuan ui lovin pe rawh se ; rorêltuin taima takin rêl rawh se ; mi khawngaihtuin lâwm takin khawngaih rawh se .
45012009	Hmangaihna chu vervêkna tel lovin ni rawh se . Sual lam chu hua ula , ṭha lam chu pawm tlat rawh u .
45012010	Unaute hmangaih kawngah chuan hmangaih takin inlainat tawn ṭheuh rawh u ; chawimawi kawngah chuan induhsak tawn ṭheuh ula ;
45012011	taihmâk kawngah chuan thatchhe suh ula ; thlarau kawngah chuan ṭhahnemngai ula ; Lalpa rawng bâwl ula ;
45012012	beiseina kawngah chuan lâwm ula ; hrehawm tuarna kawngah chuan chhel ula , ṭawngṭaina kawngah chuan ṭawngṭai fan fan ula ;
45012013	mi thianghlimte tlâkchhamnaah chhawmdâwl ula ; mikhualte lâwmin awm fo ula .
45012014	A tiduhdahtu che u chu malsâwmsak ula ; malsâwm ula , ânchhia chu lawh suh u .
45012015	Lâwmte chu lâwmpui ula , ṭapte chu ṭahpui rawh u .
45012016	Ngaihtuah hmun khatin awm tawn ṭheuh rawh u . Inngaihtuah sâng lutuk suh ula , mi tête pâwl zâwk rawh u . Intifing suh u .
45012017	Tu sual pawh sualin thungrûl suh u . Mi zawng zawng ngaiha thil mawi ngaihtuah lâwk rawh u .
45012018	A theih phawt chuan nangmahni lam tal , mi zawng zawng nên inremin awm rawh u .
45012019	Duh takte u , in phuba la suh ula , Pathian thinurna kian zâwk rawh u , “ ‘ Phuba rêng rêng keima lâk tûr a ni , keiman ka thungrûl ang , ’ Lalpain a ti , ” tih ziak a ni si .
45012020	Chuvângin , i hmêlma a rilṭâm chuan ei tûr pe rawh , a tuihâl chuan in tûr pe rawh : chutiang i tih chuan a lu chungah meiling i chhêk khâwm a ni ang .
45012021	Sual ngam chein awm suh la , ṭhatnain sual chu ngam zâwk rawh .
45013001	Mi tin an chunga rorêltute thu thuin awm rawh se . Pathian thu lovin tu mah rorêltu an awm si lo ; rorêltua awmte hi Pathian ruat an ni .
45013002	Chuvângin , tu pawh rorêltu hnial chu Pathian ruat dodâl an ni a ; a dodâltute chuan anmahni chungah rorêlna an hmu ang .
45013003	Rorêltute chu thil ṭha titu tân chuan hlauhawm an ni lo va ; thil ṭha lo titu tân erawh chuan hlauhawm an ni . A nih leh , rorêltu hlau lova awm i duh em ? Thil ṭha ti la , a fak i hlawh ang chu ;
45013004	ani chu i ṭhatna tûra Pathian rawngbâwltu a ni si a . Nimahsela , thil sual i tih chuan hlau rawh , khandaih chu a keng mai mai si lo va ; ani chu Pathian rawngbâwltu , thil tisualtu chunga thinura phuba latu a ni si .
45013005	Chuvângin , thinur hlauh vâng chauh ni lovin , i chhia leh ṭha hriatna avâng pawhin rorêltu thu thuin i awm tûr rêng a ni .
45013006	Hemi avâng hian chhiah pawh in chawi ṭhîn alâwm ; chutiang thil ngei ti fan fan tûrin Pathian rawngbâwltute an ni si a .
45013007	Mi zawng zawng hnênah pêk tûr apiang pe rawh u ; lei man pêkna tûra hnênah chuan lei man pe ula ; chhiah chawina tûra hnênah chuan chhiah chawi ula ; ṭih tûra chu ṭih ula ; pawisak tûra chu pawisa rawh u .
45013008	Inhmangaih tawnna ngawt lo chu tu ma eng mah ba suh u ; mahni mihringpui hmangaihtu chuan dân chu a zawh famkim tawh si a .
45013009	Hêng , “ Uire suh , tualthat suh , ru suh , awt suh , ” tih leh thupêk dang la awm rêng rêngte hi , “ Nangmah i inhmangaih angin i vêngte i hmangaih tûr a ni , ” tih hian a khai khâwm vek si a .
45013010	Hmangaihnain vêngte a tikhawlo ngai lo va ; chuvângin , hmangaihna hi dân zawh famkimna a ni .
45013011	Tûnlai thil awmzia in hriat avâng leh , muhîl thawhharh a hun tawh takzet tih in hriat avângin chu chu ka sawi a ni ; tûnah chuan kan rin tirh lai ai khân kan chhandamna chu a hnai ta zâwk si a .
45013012	Zân hi a ral lek lek tawh a , khua a vâr dâwn ta e ; chuvângin , thima thiltih chu paih ila , êng thuamin i inthuam ang u .
45013013	Chhûna awm angin mawi takin i awm ang u , zu in buai leh zu ruia awm lovin , hur leh inngaih hmanga awm lovin , insual leh inîtsîka awm lovin .
45013014	Lal Isua Krista chuan inthuam zâwk ulang , in tisa châkna puitlin tûrin eng mah insiam suh u .
45014001	Tin , rinnaa chak lo mi chu a rinhlelhnate sawisêl lovin lâwm rawh u .
45014002	Mi pakhatin thil engkim ei theiin a inring a , mi chak lo erawh chuan thlai chauh a ei ṭhîn .
45014003	Engkim ei mi chuan a ei lo mi hmusit suh se ; ei lo mi pawhin a ei mi chu sawisêl suh se ; Pathianin ani chu a lâwm tawh alâwm .
45014004	Mi dang chhiahhlawh sawisêltu chu tu nge maw i nih le ? A din leh a tlûk chu ama hotu tân a ni . Nimahsela , ani zawng dintîrin a awm ang , Lalpa chuan a dintîr thei si a .
45014005	Mi pakhatin ni khat hi ni dang aiin a ngaihlu bîk ṭhîn a , mi dangin ni zawng zawng hi inang ṭheuhvin a ngai ṭhîn a ni . Mi tin mahni rilruah inhre chiang rawh se .
45014006	Ni serhtu chuan Lalpa chawimawi nân a serh ṭhîn a ni . Tin , engkim eitu chuan Pathian hnênah lâwm thu a sawi avângin , Lalpa chawimawi nân a ei ṭhîn ; a ei lotu pawh chuan Pathian hnênah lâwm thu a sawi a , Lalpa chawimawi nân a ei lo ṭhîn a ni .
45014007	Tu mah mahni tâna nung kan ni lo va , tu mah mahni tâna thi kan ni hek lo .
45014008	Kan nun chuan Lalpa tân kan nung a , kan thih pawhin Lalpa tân kan thi a ni si ; chuvângin , kan nun pawhin , kan thih pawhin , Lalpa ta kan ni .
45014009	Krista thihna leh a lo nun lehna chhan chu , mi nung leh mitthi Lalpa a nih theihna hi a ni si .
45014010	Nimahsela , nangin engati nge i unau i sawisêl ni ? A ni loh leh , nangin engati nge i unau i hmuhsit ni ? Pathian rorêlna ṭhutphah hmaah kan vaiin kan la ding dâwn si a ;
45014011	“ Lalpa chuan , ‘ Mi tinrêng Ka hmaah an kûn ang a , Lei tinrêng pawh Pathian hnênah a inpuang ang , Tiin , chhia ka chham a ni , ’ a ti a , ”
45014012	Chutichuan , kan zain Pathian hnênah mahni chanchin kan sawi ṭheuh tûr a ni .
45014013	Chuvângin , i insawisêl tawh suh ang u , tu pawhin mahni unau dâlna emaw , tlûkna emaw siam loh tum zâwk rawh u .
45014014	Amah ngawtah chuan thiang lo eng mah rêng a awm lo tih , Lalpa Isuaah chuan ka hre êm êm mai ; englo thiang lova ngaitu tân erawh chuan , ama tân chuan a thiang lo a ni .
45014015	I englo ei vânga i unau rilru a nat chuan , hmangaih dân ang i zâwm tawh lo a ni . A thih ai Kristan a thihsaka chu i englo eiin tiboral suh .
45014016	Chutichuan , in tâna ṭhatna chu sual lama sawiin awm suh se ;
45014017	Pathian ram chu ei leh in lam thu a ni si lo va , felna te , remna te , Thlarau Thianghlima lâwmna te a ni zâwk e .
45014018	Tu pawh chûng thua Krista rawng bâwl chu , Pathian lawm zâwng leh mihring fakin a awm ṭhîn a ni .
45014019	Chutichuan , inremna tûr leh intihsâwt tawnna tûr thilte chu i ûm ang u .
45014020	I englo ei vângin Pathian hnathawh tichhe suh . Thil zawng zawng a thianghlim ngei mai ; nimahsela , a englo eiin mi a tihtlûk chuan a eitu tân sualna a ni .
45014021	I unau tlûkna tûr a nih chuan sa ei loh te , uain in loh te , thil eng pawh tih loh a ṭha a ni .
45014022	Rinna i neih chu Pathian hmaah nangmah chauhva hriatin nei mai rawh . Mahni ṭha tih kawnga thiam loh inchantîr lo chu a eng a thâwl e .
45014023	Amaherawhchu , ringhleltuin a ei chuan , rinnaa a ei loh avângin thiam loh a chang a ni ; eng pawh rinna lova tih chu sual a ni si a .
45015001	Chutichuan , keini mi chakte hian mahni lâwmna zawng lovin , mi chak lote chak lohnate chu kan tuarpui zâwk tûr a ni .
45015002	Mahni vêngte tihsâwt nân an ṭhatna tûrin tihlâwm i tum ṭheuh vang u ;
45015003	Krista pawh chuan mahni lâwmna a zawng si lo ; “ Nangmah hautute hauna chu ka chungah a tla ta a , ” tih ziak ang khân a ni zâwk .
45015004	Pathian Lehkha Thua chhelna leh thlamuanna hmua beiseina kan neih theihna tûrin , hmânlaia ziak apiangte chu keimahni min zirtîrna tûrin ziak a ni si a .
45015005	Chutichuan , kan Lalpa Isua Krista Pathian leh a Pa chu , thinlung hmun khat leh inthuruala kan chawimawi theihna tûrin , chhelna leh thlamuanna Pathian chuan , Krista Isua sawi angin rilru hmun khat pu tawnin awmtîr che u rawh se .
45015006	
45015007	Chuvângin , Krista chuan Pathian tihropui nân a lâwm che u ang bawk khân , inlâwm tawn rawh u .
45015008	Hei hi ka sawi chu a ni ; thlahtute hnêna thutiamte kha tinghet tûr leh , a khawngaihna avânga Jentailten Pathian an chawimawi theihna tûrin , Pathian thu a dik tih hriattîr nân , Krista chu serh tante rawngbâwltuah a lo awm a . “ Chuvângin , Jentailte zîngah chuan , Ka fak ang chia , I hming chawimawina tûrin Hla ka sa ang , ” tih ziak ang khân .
45015009	
45015010	Tin , “ Nangni Jentail zawng zawngte u , A mite nên lâwm rawh u , ” a ti leh a .
45015011	Tin , “ Nangni Jentail zawng zawngte u , Lalpa chu fak rawh u ; Mi zawng zawng pawhin Amah fak rawh se , ” a ti leh a .
45015012	Tin , Isaian , “ Jesaia zungzâm chu a awm ang a , Jentailte lala awm tûrin A lo chhuak tûr chu a awm bawk ang ; Ani chu Jentailte chuan an beisei chhan ang , ” a ti leh bawk a .
45015013	Thlarau Thianghlim thiltihtheihna azârah beiseina in ngah theihna tûrin , beiseina Pathian chuan , in rin avângin lâwmna leh remna tinrêngin tikhat che u rawh se .
45015014	Tin , ka unaute u , nangmahni chungthu chu , nangmahni ngei ṭhatnain in khat a , finna tinrêng in ngah a , in inzilh tawn thei bawk tih keimah tak pawhin dik takin ka hria .
45015015	Nimahsela , Jentailte zînga Krista Isua rawngbâwltua ka awm theihna tûrin , Pathianin mi pêk khawngaihna avâng hian hriatpui tûr che uin , khawimaw kâr kârah huai deuhvin ka ziak a ni . Ka Jentail hlante chu Thlarau Thianghlim tihthianghlim an niha , lawm tlâk an nih theihna tûrin , Pathian Chanchin Ṭha kawngah puithiam hna ka thawk a ni .
45015016	
45015017	Chutichuan , Pathian lam kawngah Krista Isuaah chuan chhuan tûr ka nei a ni .
45015018	Kristan Jentailte awihtîr tûrin thusawi leh thiltihin , chhinchhiahnate leh thil makte , thiltihtheihna leh Thlarau Thianghlim thiltihtheihnaah keimah mi hmanga a thiltihte lo chu eng mah ka sawi ngam si lo va . Jerusalem khua leh a vêl ram aṭangin , Illurikon ram thlengin , Krista Chanchin Ṭha chu ram tinah ka hril kim tawh ; keimah mi hmanga a thiltih chu chuti kau chu a ni .
45015019	
45015020	A ni , mi dang lungphûm chunga rem chho ka lo nih loh nân , Chanchin Ṭha chu Krista hming lam tawhna hmunah hril lovin ,
45015021	“ A chanchin la hrilhna ngai loh mite chuan An hmu ang a , La hre ngai lote chuan An hria ang , ”
45015022	Chu vâng tak pawh chuan a ni in hnêna lo kal ka ṭhulh fo ṭhin ni .
45015023	Tûnah erawh chuan hêng ram vêlah hian thawhna hmun rêng ka nei ta lo va , kum tam tak chu in hnêna lo kal châkin ka awm tawh bawk a .
45015024	Spain rama ka kal hun hunah kal pahin hmuh che u ka beisei si a , nangmahni pâwl kham deuh zet ila , chu lama ka kalnaah chuan nangniho mi zuk thlah ka beisei bawk a .
45015025	Tûnah erawh chuan mi thianghlimho rawngbâwl tûrin Jerusalem khuaah ka kal rih dâwn a ni .
45015026	Makedonia leh Akaia rama mite chuan lungni takin Jerusalem khuaa mi thianghlimte zînga retheite tân sum an thawh lâwm tawh si a .
45015027	A ni , lungni takin an ti a , an lakah an ba rêng bawk a ni ; Jentailten an thlarau lam thilte an ṭâwmpui si chuan , khawvêl lam thila anmahni chhawmdâwl ve thung a ṭûl rêng a ni .
45015028	Chuvângin , chu chu ka tiha , rah pawh chu anmahni fel taka ka hmuhtîr zawhin , nangmahni tlawhin Spain ramah ka kal zêl ang .
45015029	Tin , in hnêna ka lo kal hun chuan , Krista malsâwmna famkim puin ka lo kal ang tih ka hria .
45015030	Unaute u , in mi ṭawngṭaisaknaah chuan Judai rama ringlote laka ka him theih nân leh , Jerusalem khaw tâna chhawmdâwlna ka ken hi mi thianghlimho lâwm zâwng tak a nih theih nân , mi ṭawngṭaipui hrâm tûrin Lalpa Isua Krista leh Thlarau Thianghlim hmangaihnain ka ngên chiam a che u ;
45015031	
45015032	Pathian remtih anga hlim taka in hnêna ka lo kala , kan harh tlân theihna tûrin .
45015033	Remna Pathian chu in zaa hnênah awm rawh se . Amen .
45016001	Kan farnu Phoibi , Kenkriai khuaa kohhranho rawngbâwltu hi , Lalpa hminga mi thianghlimte ang bawka in lo lawmna tûr leh , in puih a ngaihna apianga in puih tûrin hmêlhriattîr che u ka duh a ni . Amah ngei pawh hi mi tam tak puitu a lo ni ṭhîn a , keimah ngei pawh mi pui a ni .
45016002	
45016003	Priskilli leh Akuila , Krista Isuaa ka hnathawhpui , ka nun chhanhim nâna nghâwng dawhte kha chibai mi bûksak ang che u ; kei chang ni lovin , Jentail kohhranho pâwl zawng zawngin anni hnênah chuan lâwm thu an sawi a ni .
45016004	
45016005	An ina kohhran inkhâwmho chu chibai mi bûksak bawk ang che u . Ka duh tak Epaineta , Asia rama Krista ring hmasa ber kha , chibai mi bûksak ang che u .
45016006	Mari , in tâna thawk rim kha chibai mi bûksak ang che u .
45016007	Ka chipui Andronika leh Junia , ka tânpuite kha chibai mi bûksak ang che u ; anni chu tirhkohte zînga hmingthang tak an ni a , kei aia Kristaa awm hmasa zâwk an ni a .
45016008	Amplia , Lalpaa ka duh tak kha chibai mi bûksak ang che u .
45016009	Kristaa kan hnathawhpui Urbana leh ka duh tak Stakua kha chibai mi bûksak ang che u .
45016010	Kristaa mi tak , Apellia kha chibai mi bûksak ang che u . Aristobula chhûngte zînga mite kha chibai mi bûksak ang che u .
45016011	Ka chipui Herodiona kha chibai mi bûksak ang che u . Narkissa chhûngte zînga mi , Lalpaa awmte kha chibai mi bûksak ang che u .
45016012	Truphaini leh Truphosi , Lalpaa thawk rim ṭhînte kha chibai mi bûksak ang che u . Duh tak Persi , Lalpaa thawk rim êm êm tawh kha chibai mi bûksak ang che u .
45016013	Lalpaa thlan Rufa leh a nu , ka nu ve bawk kha chibai mi bûksak ang che u .
45016014	Asunkrita te , Phlegona te , Hermia te , Patroba te , Herma te , an hnêna unau awmte nên khân chibai mi bûksak ang che u .
45016015	Philologoa leh Juli nên , Nerea leh a farnu nên , Olumpa nên , an hnêna mi thianghlim awm zawng zawng nên khân chibai mi bûksak ang che u .
45016016	Fawh thianghlimin chibai inbûk rawh u . Krista kohhranho zawng zawngin chibai an bûk a che u .
45016017	Tin , unaute u , zirtîrna thu nangmahni zir loh lama inṭhenna leh tlûkna siamtute chu vêng ṭha tûr leh hawisan tûrin ka ngên a che u .
45016018	Chutiang mite chuan kan Lalpa Krista rawng an bâwl lo va , anmahni pum rawng an bâwl zâwk ṭhîn a ; an kam ṭhat leh an kam thiamin mi fing lote rilru an bum ṭhîn .
45016019	In awihzia chu mi zawng zawng zîngah a thang chhuak ta si a . Chuvângin , nangmahni chungthuah ka lâwm a ni ; amaherawhchu , ṭha lamah chuan in fina , sual lamah in fin loh ka duh a ni .
45016020	Tin , remna Pathian chuan in kephah hnuaiah Setana chu a rawn rah perhtîr thuai ang che u . Kan Lalpa Isua Krista khawngaihna chu in hnênah awm rawh se .
45016021	Ka hnathawhpui Timothea leh ka chipui Lukia te , Jasona te , Sosipatera tehovin chibai an bûk a che u .
45016022	Kei , Tertia , he lehkhaziaktu hian Lalpa hmingin chibai ka bûk a che u .
45016023	Keimah leh kohhranho zawng zawng thlen in pa Gaia chuan chibai an bûk a che u . Khuaa sum enkawltu Erasta leh unaupa Kuarta chuan chibai an bûk a che u .
45016025	Ka Chanchin Ṭha leh Krista thu hrilh angin , thurûk puanna ang hian ( chu thurûk chu chatuan ata a inthup ṭhîn a , tûnah erawh chuan tihlan a ni a , rinna chu an lo awihna tûrin , chatuan Pathian thupêk ang zêlin , Zâwlneite Lehkha Thuin hnam tin hnênah hriattîr a ni tawh ) , nangni tinghet theitu
45016026	
45016027	Pathian finga chauh hnênah chuan , Isua Krista avângin chatuana ropuina awm rawh se . Amen .
46001001	Paula , Pathian duh zâwnga Isua Krista tirhkohva koh leh kan unaupa Sosthena chuan ,
46001002	Korinth khuaa Pathian kohhranho awm , Krista Isuaa tihhran , mi thianghlim ni tûra kohte hnênah , ram tina kan Lalpa ( anmahni leh keimahni Lalpa ) Isua Krista hming lam zawng zawng hnênah nên :
46001003	Pathian kan Pa leh Lalpa Isua Krista hnên ata khawngaihna leh remna in hnênah awm rawh se .
46001004	Krista Isuaa Pathian khawngaihna in hnêna pêk avâng khân in chungthuah Pathian hnênah lâwm thu ka hril fo thîn ;
46001005	engkimah , thusawi tinrêngah leh hriatna tinrêngah amahah chuan tihhausaka in awm thu-ah khân ;
46001006	chutiangin Krista thu ka hriattîr chu nangmahniah tihngheha a awm kha ;
46001007	chutichuan , kan Lalpa Isua Krista inlârna nghâkin , thilpêk rêng rêngah in hlawhtling lo lo ve ;
46001008	ani chuan kan Lalpa Isua Krista niah chuan sawisêl bova in awm nân , a tâwp thlengin a tinghet bawk ang che u .
46001009	Pathian , a Fapa Isua Krista kan Lalpa pâwlnaa ko lûttu che u kha a rinawm a ni .
46001010	Tin , unaute u , in zain thu thuhmun in sawi a , in zînga inṭhenna rêng a awm lohna tûrin , rilru hmun khat leh ngaihtuahna hmun khata fel taka in inzawm tlat zâwkna tûrin , kan Lalpa Isua Krista hmingin ka ngên a che u .
46001011	Ka unaute u , in chungchâng thu chu , in zîngah inhnialnate a awm tih Kloii chhûngte chuan mi hrilh a ni .
46001012	Hei hi a ni ka tih chu , mi tinin , “ Kei Paula pâwl ka ni , ” “ Kei zawng Apollova pâwl ka ni , ” “ Kei zawng Kipha pâwl ka ni , ” “ Kei zawng Krista pâwl ka ni , ” in tih hlawm hi .
46001013	Krista chu ṭhenin a awm em ni ? Paula chu in aia khen behin a awm em ni ? A nih loh leh , Paula hminga baptis-in in awm em ni ?
46001014	Krispa leh Gaia lo chu in zînga mi tu mah ka baptis loh che u avângin , Pathian hnênah lâwm thu ka sawi ṭhîn a ni ;
46001015	chuti lo chuan , miin keima hminga baptis in ni emaw an ti dah ang e .
46001016	Stephana chhûngte erawh chu ka baptis bawk a ; chûng lo chu mi dang ka baptis emaw ka hre lo .
46001017	Krista chuan baptis tûrin mi tîr si lo , Chanchin Ṭha hril tûrin mi tîr zâwk a ni ; thu finga hril lovin ; chuti lo chuan , Krista kraws chu engmahlovah an chantîr dah ang e .
46001018	Kraws thu chu boral mêkte tân chuan âtna a ni si a ; keini chhandam mêkte tân erawh chuan Pathian thiltihtheihna a ni zâwk e .
46001019	“ Mi fing finna chu ka tiboral ang a , Remhre remhriatna chu ka paih thla ang , ”
46001020	Mi fing chu khawiah nge ? Lehkhaziaktu chu khawiah nge ? He khawvêla hnialtu chu khawiah nge ? Pathianin khawvêl finna hi âtthlâk a ni tih a hriattîr lo vem ni ?
46001021	Pathian finnaah chuan , khawvêlin finna hmanga Pathian an hriat theih loh hnuin , thuhril âtthlâk hmanga a ringtute chhandam chu Pathianin ṭha a ti hle si a .
46001022	Juda-te chuan chhinchhiahnate an phût ṭhîn a , Grik-te chuan finna an zawng bawk ṭhîn a ;
46001023	keini erawh chuan Krista khen beh thu kan hril ṭhîn a nih hi ; chu chu Juda-te tân chuan tlûkna , Jentailte tân thu âtthlâk a ni a ;
46001024	nimahsela , Juda-te pawh ni sela , Grik-te pawh ni sela , kohte tân zawng Krista , Pathian thiltihtheihna leh Pathian finna chu a ni .
46001025	Pathian âtna chu mihring aiin a fing zâwk a , Pathian chak lohna pawh chu mihring aiin a chak zâwk bawk si a .
46001026	Unaute u , a kohna che u hi ngaihtuah teh u , tisa lama mi fing tam tak te , mi chak tam tak te , mi ṭha tam tak te koh an nih lohzia hi ;
46001027	nimahsela , Pathianin khawvêl thil âte chu a thlang zâwk a , mi fingte chu a tihmualpho theihna tûrin ; tin , Pathianin khawvêl thil chak lote chu a thlang a , thil chakte chu a tihmualpho theihna tûrin ;
46001028	tin , khawvêl thil chhia leh thil hmuhsitawmte , thil awm lote nên lam Pathianin a thlang a , thil awmte chu engmahlova a siam theihna tûrin ;
46001029	chutichuan , Pathian hmaah mi tu mah an inchhuang thei lo vang .
46001030	Nangni erawh chu ama zârah Krista Isuaah chuan in awm a ni ; ani chu Pathian hnên ata kan tân finnaah siam a ni , felnaah te , thianghlimnaah te , tlannaah te nên ;
46001031	chutichuan , an ziak ang khân , “ A chhuang apiangin Lalpa chhuang rawh se . ”
46002001	Tin , unaute u , kei zawng Pathian thurûk hrilh che uin in hnêna ka lo kal lai khân , thusawi ropui leh finna ropui nêna lo kal ka ni lo .
46002002	Isua Krista , amah ngei khen beha a awm thu chauh lo chu in zîngah eng mah rêng hriat ka tum loh kha .
46002003	Tin , chak lo leh hlauvin , nasa taka khûr chungin in zîngah ka awm a .
46002004	Tin , in rinna chu mihring finnaa innghat lovin , Pathian thiltihtheihnaa innghata a awm theih zâwkna tûrin , ka ṭawngka chhuak leh ka thuhrilte chu thu finga thlêmna thuin a ni lo va , Thlarau leh thiltihtheihna hriattîrin a nih zâwk kha .
46002005	
46002006	Amaherawhchu , puitlingte zîngah chuan thufing zawng kan sawi ṭhîn ; nimahsela , he khawvêl thufing hi a ni lo , he khawvêl rorêltu boral tûrte thufing hi a ni hek lo ;
46002007	Pathian thufing thurûk chu kan sawi zâwk ṭhîn a ni , thufing inthup , kan ropuina tûra Pathianin khawvêl awm hmaa a ruat lâwk tawh chu .
46002008	Chu chu he khawvêl rorêltute rêng rêng hian an hre lo ; hria sela chuan ropuina Lalpa chu an khêng bet lo vang .
46002009	“ Mita hmuh ngai loh , benga hriat ngai loh , Mihring rilrua lût ngai lo , Pathianin a hmangaihtute tân A buatsaih apiangte chu , ”
46002010	Keini erawh chu chûng chu Pathianin Thlarauvin min hriattîr ta a ni ; Thlarau chuan engkim a chhui chhuak si ṭhîn ; a ni , Pathian thu ril pawh .
46002011	Mihring thute chu mihring rilru , a chhûnga awm vêk lo chuan , mihring zîngah tuin nge hria ang ? Chutiang bawkin Pathian thute chu Pathian Thlarau vêk lo chuan tu mân an hre lo .
46002012	Chutichuan , a thlâwna Pathianin thil min pêkte chu kan hriat theihna tûrin , keini zawngin khawvêl thlarau ni lovin , Thlarau , Pathian hnêna mi chu , kan hmu zâwk a ni .
46002013	Mihring finna zirtîr thua sawi lovin , Thlarau zirtîr thua sawi zâwkin , Thlarau lam thute chu thlarau lam mite hnêna hrilh fiahin , chûng thil min pêk thute pawh chu kan sawi ṭhîn .
46002014	Khawvêl mi chuan Pathian Thlarau lam thilte chu a lâwm ṭhîn lo , ani ngaih chuan âtthlâk a ni si a ; Thlarauva hriat fiah a nih avângin a hre thei lo rêng rêng bawk a ni .
46002015	Thlarau mi erawh chuan thil engkim a hre fiah ṭhîn a , ani lah chu tu mân an hre fiah si lo .
46002016	Tuin nge Lalpa rilru hre tawha , amah chu zirtîr thei ang ? Keini erawh chuan Krista rilru kan pu a ni .
46003001	Tin , unaute u , thlarau mite hnêna sawi angin in hnênah thu ka sawi thei lo va , tisa mite hnêna sawi angin ka sawi zâwk kha , Kristaa nausênte hnêna sawi ang maiin .
46003002	Chaw ni lovin , hnutêin ka châwm che u kha , chaw in la ei theih loh avâng khân ; a ni , tûnah pawh in la ei thei ta lo fo a ni ,
46003003	tisa mi in la nih fo avângin . In zîngah inîtsîkna leh inhnialna a awm ṭhin avâng hian tisa mi la niin , mihring angin in la awm a ni lo vem ni ?
46003004	Mi pakhatin , “ Paula pâwl ka ni , ” mi dangin , “ Kei zawng Apollova pâwl ka ni , ” in tih chhûng zawng mihring in la ni lo vem ni ?
46003005	Apollova chu eng nge a nih le ? Paula pawh chu eng nge a nih ? Rawngbâwltu , nangmahni rintîrtu che u chauh an ni asin , chu pawh chu Lalpan a pêk ang ve ve chauh zêlin a ni .
46003006	Keiin ka phun a , Apollovan tuiin a châwm a ; nimahsela , Pathianin a ṭhantîr a ni .
46003007	Chutichuan , a ṭhantîrtu Pathian chauh lo chu , a phuntu chu eng mah a ni lo va , tuia châwmtu pawh chu eng mah a ni hek lo .
46003008	Tin , a phuntu leh tuia châwmtu chu pumkhat an ni ; nimahsela , anmahni thawh rim ang zêlin mahni lâwmman an hmu ve ve ang .
46003009	Keini zawng Pathian hnathawhpuite kan ni si a ; nangni hi Pathian thlawhhma chu in ni a , Pathian in sak chu in ni bawk a .
46003010	Pathian khawngaihna mi pêk ang zêlin , in sa hotu ber fing tak angin keiin lungphûm ka rem a , mi dangin a chungah in an sa a . Nimahsela , mi tin a chunga an sakzia tûrah fîmkhur ṭheuh rawh se .
46003011	Lungphûm rem tawh sa lo chu lungphûm dang tu mân an rem thei tawh si lo va , chu lungphûm chu Isua Krista chu a ni .
46003012	Tin , lungphûm chungah chuan tu pawhin rangkachakin emaw , tangkaruain emaw , lung man tamin emaw , thingin emaw , hnimin emaw , buhpâwlin emaw in sa sela ,
46003013	mi tin hnathawh chu a lang tawh ang . Ni chuan a tilang dâwn si a , meia a inlâr dâwn avângin ; mei ngei chuan mi tin hnathawh chu eng ang nge a nih a fiah tawh ang .
46003014	Tu hnathawh pawh a chunga a sak chu a awm reng chuan , chu mi chuan lâwmman a hmu ang .
46003015	Tu hnathawh pawh a kan chuan , chu mi chuan a chân ang ; amah tak erawh chu chhandamin a awm ang ; amaherawhchu , meia kal tlang ang maiin .
46003016	Pathian in in nih leh Pathian Thlarau nangmahniah a awm reng tih in hre lo vem ni ?
46003017	Tu pawhin Pathian in chu a tihkhawloh chuan , chu mi chu Pathianin a tikhawlo vang ; Pathian in chu a thianghlim si a , chu in chu nangmahni in ni e .
46003018	Tu mân mahni intihder suh se . In zîngah tu pawh he khawvêlah hian finga a inngaih chuan , a lo fin theihna tûrin mi âah lo chang rawh se .
46003019	He khawvêl finna hi Pathian ngaih chuan âtna a ni si a . “ Ani chuan mi fingte chu anmahni fin vervêknain a âwk ṭhîn , ” tih ziak a ni si a ;
46003020	“ Lalpa chuan mi fingte ngaihtuahnate chu a thlâwn a ni tih a hria , ” tih ziak a ni leh bawk a .
46003021	Chuvângin , tu mân mihringte chhuang suh se . Engkim hi in ta a ni vek si a ;
46003022	Paula emaw , Apollova emaw , Kipha emaw , khawvêl emaw , nunna emaw , thihna emaw , thil awm sa emaw , thil lo la awm tûr emaw , a zavaiin in ta vek a ni ;
46003023	nangni pawh Krista ta in ni a ; Krista pawh chu Pathian ta a ni .
46004001	Keiniho hi Krista rawngbâwltuah leh Pathian thurûk enkawltuah miin min ngai rawh se .
46004002	Hetah hian enkawltu chu mi rinawm nih a ngai bawk a ni .
46004003	Nimahsela , nangnin mi fiahna leh mihring ngaihtuahnain mi fiahna chu ka tân thil tê tak tê a ni ; mahni pawh ka infiah ngai hek lo .
46004004	Eng mah indemna ka hre si lo va ; nimahsela , chu chuan thiam mi chantîr chuang lo ; mi fiahtu chu Lalpa a ni zâwk .
46004005	Chutichuan , a hun hma hian eng mah fiah suh u , Lalpa lo kal hma loh zawng ; ani chuan thima thil thuhrûkte chu êngah a rawn la chhuak ang a , thinlunga tumte pawh a tilang bawk ang ; chumi hunah chuan , mi tinin Pathian lakah chuan mahni chan tâwkah fak an hlawh ṭheuh tawh ang .
46004006	Tin , unaute u , thu ziakte chu in khûm lohna tûrin , keimahniah hian in zir theih nân , chûng thute chu in ṭhatna tûrin kei leh Apollovan kan inbel a ni , in zîngah tu mân pakhat chhuangin pakhat in uan khum loh nân .
46004007	Nang tuin nge tilêm chuang che ? I dawn loh chu eng nge i neih ni ? I dawn a nih si chuan engati nge dawn ni lo anga i uanpui ni ?
46004008	Tûn apangin in tlai ta a , tûn apangin in hausa ta a , kan tel lovin ro in rêl ta a nih hi le ; a ni , rorêl tak tak ula chu ka duh a ni , keini pawhin nangmahni nêna ro kan rêl theih nân .
46004009	Pathianin keini tirhkohte hi thi tûra ruat sa angin a hnuhnûng berah min târ chhuakah ka ngai a ni ; khawvêlte leh vântirhkohte leh mihringte mit hmuha ennawma siamin kan awm hi .
46004010	Keini zawng Krista avângin mi â kan ni a , nangni erawh chu Kristaah chuan mi fing in ni zâwk e ; keini zawng kan chak lo va , nangni erawh chu in chak e ; nangni zawng mi chawimawiin in awm a , keini erawh chu mi hmuhsitin kan awm zâwk a ni .
46004011	Tûn thleng pawh hian kan rilṭâmin kan tuihâl a , silhfên kan khawp lo va , mi kut thak hnawihna kan ni a , awmna bulbâl kan nei lo va ;
46004012	mahni kuta thawkin kan rim hle a ; miin min hauvin mal kan sâwmsak ṭhîn a ; miin min tihduhdahin kan tuar hrâm hrâm ṭhîn a ;
46004013	miin min hêkin kan thlêm ṭhîn a ; tûn thleng pawh hian khawvêl hnâwmhnawk , thil zawng zawng bawlhhlawh angin miin min siam a ni .
46004014	In zahna tûrin hêng thu hi ka ziak lo va , ka fa duh takte anga zilh tûr che uin ka ziak zâwk a ni .
46004015	Kristaah chuan zirtîrtu sîngkhat nei mah ula , pa zawng tam tak in nei si lo a ni ; keiin Krista Isuaah chuan Chanchin Ṭhain ka hring che u a nih kha .
46004016	Chutichuan , mi zir tûrin ka ngên a che u .
46004017	Chumi avâng chuan Timothea , Lalpaa ka fa duh tak leh rinawm chu , in hnênah ka rawn tîr a ni ; ani chuan Kristaa ka awm dân , ram tina kohhranho pâwl tina ka zirtîr ṭhin ang hi a hriattîr leh ang che u .
46004018	Tin , kei in hnêna lo kal tawh lo tûr ang maiin ṭhenkhat in uang a ni .
46004019	Nimahsela , Lalpan rem a tih chuan rei lo tê chinah in hnênah ka lo kal ang ; chutichuan , mi uangte thu chu ni lovin , an thiltihtheihna chu ka hre zâwk tawh ang .
46004020	Pathian ram chu thu-ah a awm lo va , thiltihtheihnaah a awm zâwk a ni .
46004021	Eng nge in duh zâwk ? Vuakfung nên nge in hnênah ka lo kal anga , hmangaihna leh thuhnuairawlhna rilru puin ?
46005001	In zîngah inngaih a awm tih thu a thang vêl chiam a ni ; chutiang inngaih chu Jentailte zîngah pawh awm ngai hlei lo , in zînga mi pakhatin a pa nupui a neih kha .
46005002	Tin , chu thil titu chu in zîng ata hnawh chhuah nâna lungngaih tâk aruangin in uang zâwk si a .
46005003	Keimah ngei hi , taksain ka tel lo na a , thlarauvah erawh chuan ka tel a , thil chuti kau titu chu tûnah pawh Lalpa Isua hmingin in zînga tel ang takin ka ngaihtuah zo tawh ;
46005004	nangni leh ka thlarau chu kan Lalpa Isua thiltihtheihnaa inkhâwmin ,
46005005	mi chutiang chu , a thlarau Lalpa niah chuan chhandama a awm theih nân , a tisa tiboral tûrin Setana pe ila ka ti a ni .
46005006	In uan chhan hi a ṭha lo ve . Dawidim tlêm têin chhang hlâwm chu a pumin a fan chhuak ṭhîn tih in hre lo vem ni ?
46005007	Dawidim tel lo in ni ang bawkin , chhang hlâwm thar in lo nih theih nân dawidim hlui chu thian fai rawh u . Kan kalhlên kûtna tûr pawh an talh tawh si a , Krista ngei chu ;
46005008	chuvângin , i kût ang u , dawidim hluia kût lovin , nunchhiat leh sualna dawidima kût hek lovin , takna leh dikna chhang , dawidim telh lohvin i kût zâwk ang u .
46005009	Ka lehkhathawnah khân inngaih hmangte pâwl lo tûrin in hnênah ka ziak kha ;
46005010	he khawvêla inngaih hmangte emaw , duhâm leh hlêprute emaw , milem betute emaw hi zawng pâwl hauh loh tûr ti ka ni lo ve ; chutiang ni sela chuan khawvêl ata kal chhuak ngei tûr in ni dâwn si a .
46005011	Tûnah erawh chuan tu pawh , unau hming pu siin , inngaih hmang mi emaw , mi duhâm emaw , milem be mi emaw , hauh hmang mi emaw , zu ruih hmang mi emaw , hlêpru mi emaw ni sela , pâwl lo tûrin in hnênah ka ziak a ni ; mi chutiang hnênah chuan ei pawh ei lo tûrin .
46005012	Pâwn lam mite chu keia lo ngaihtuah tûr em ni ? Pathianin a ngaihtuah ang chu !
46005013	In zînga mite chu nangmahni ngaihtuah tûr a ni lâwm ni ? Mi sual chu in zîng ata hnawt chhuak rawh u .
46006001	In zîngah tu pawhin mi dang chungah thupawi nei ula , mi thianghlimte hmaa thlen lovin , mi fel lote hmaah in thlen ngam dâwn em ni ?
46006002	A nih leh , mi thianghlimte chuan khawvêl an ngaihtuah dâwn tih in hre lo em ni le ? Tin , khawvêl mah hi in ngaihtuaha a awm dâwn chuan , thil tê berte pawh chu ngaihtuah tlâk lo em ni in nih le ?
46006003	Tûn dam chhûng khawsak thute chu sawi loh , vântirhkohte lam pawh kan ngaihtuah dâwn tih in hre lo vem ni ?
46006004	Chutichuan , tûn dam chhûng khawsak thute ngaihtuah tûr in neihin , kohhranho zînga mi hmuhsitawmte chu in ngaihtuahtîr ṭhîn em ni ?
46006005	In zahna tûrin ka sawi a ni . A unaute kâra thu titlu thei mi fing pakhat tal in zîngah in hmu thei lo a ni ang maw ,
46006006	unauvin a unau rorêlnaa a thlen zâwk ṭhin ? Ringlote hmaah a ni lehnghâl si .
46006007	A ni , hei hi in fel zawh zân lohna pakhat chu a ni pang mai , thupawi in neih tawn ṭhin hi . Engati nge dik lo taka tihna chu in tuar zâwk loh ? Engati nge tihdâwnna chu in tuar zâwk loh ?
46006008	A ni , nangmahni ngeiin in unaute chungah pawh in tidik lo va , in tidâwng zâwk ṭhîn .
46006009	A nih leh , mi fel lote chuan Pathian ram an luah lo vang tih in hre lo vem ni le ? Bumin awm suh u ; inngaih hmangte emaw , milem betute emaw , uirête emaw , mi hurte emaw , mawngkawhurte emaw ,
46006010	rûk hmangte emaw , mi duhâmte emaw , zu ruih hmangte emaw , mi hau hmangte emaw , hlêprute emawin Pathian ram an luah lo vang .
46006011	Tin , nangni ṭhenkhat chutiang mi in nih ṭhin kha ; nimahsela , Lalpa Isua Krista hmingah leh kan Pathian Thlarauvah tlen fai in ni tawh a , tihthianghlim in ni tawh a , thiam chang in ni tawh .
46006012	Thil engkim tih ka tân a thiang a ; nimahsela , thil engkim tih a ṭha kher lo . Thil engkim tih ka tân a thiang a ; nimahsela , eng bawihah mah ka inphal lo .
46006013	Ei tûrte chu pum tân a ni a , pum chu ei tûrte tân a ni ; nimahsela , Pathianin a tiboral ve ve dâwn . Tin , taksa hi inngaih nân a ni lo va , Lalpa tân a ni zâwk e ; Lalpa pawh chu taksa tân a ni .
46006014	Tin , Pathianin Lalpa chu a kaitho va , keini pawh a thiltihtheihnain min kaitho ve bawk ang .
46006015	In taksa chu Krista pêngte a ni tih in hre lo em ni ? Krista pêngte chu lâksakin nawhchizuar pêngahte ka siam dâwn em ni le ? Hnai lo ve .
46006016	A nih leh , nawhchizuar zawm chu amah nên pumkhat an ni tih in hre lo em ni le ? “ An pahnihin tisa pumkhat an lo ni tawh ang , ” a ti si a .
46006017	Lalpa zawm erawh chu amah nên thlarau pumkhat an ni .
46006018	Inngaih hi tlânsan rawh u . Mihring thil tihsual tinrêng hi taksa pâwn lamah a ni ; mi ngaih hmang erawh chuan ama taksa chungah thil a tisual a ni .
46006019	A nih leh , in taksa chu , in chhûnga awm Pathian hnên aṭanga in hmuh , Thlarau Thianghlim in a ni tih in hre lo em ni le ? Mahni ta pawh in ni lo va ,
46006020	mana lei in ni tawh asin ; chuvângin , in taksaah chuan Pathian chawimawi rawh u .
46007001	Tin , in thil ziak thute kha chu : mipa tân hmeichhe khawih loh a ṭha a ni .
46007002	Nimahsela , inngaihnate a awm ṭhin avângin mipain nupui bîk nei ṭheuh sela , hmeichhia pawhin pasal bîk nei ṭheuh rawh se .
46007003	Pasal chuan a nupui hnênah a chan tûr tâwk chu pe rawh se ; chutiang bawkin nupui pawhin a pasal hnênah a chan tûr tâwk chu pe bawk rawh se .
46007004	Nupui chuan ama taksa chungah thu a nei lo va , a pasal chuan thu a nei zâwk a ni ; chutiang bawkin pasal pawhin ama taksa chungah thu a nei lo va , a nupui chuan thu a nei zâwk a ni .
46007005	Ṭawngṭai tûra in inpêk theih nân rei lo tê atân rem in tih ve ve chauh loh chuan , a tua mah intidâwng suh u , chumi hnu chuan in awm dân pângngaiin awm leh thuai ula ; chuti lo chuan , in insûm zawh loh avângin Setanan a thlêm dah ang che u .
46007006	Nimahsela , he thu hi thu pe lamin ka sawi lo va , phal lam thuin ka sawi zâwk a ni .
46007007	Nimahsela , mi zawng zawng keimah ang tak hian awm vek sela ka duh a ni . Amaherawhchu , mi tinin Pathian hnên ata thilpêk mahni hmuh zâwng an nei ṭheuh a ni , pakhatin kawng khatin , midangin kawng dangin .
46007008	Nimahsela , lêngṭûlte leh hmeithaite hnênah chuan heti hian ka ti a ni : keimah ang tak hian awm sela an tân a ṭha ang .
46007009	Insûm theihna an neih loh erawh chuan innei rawh se ; hur aiin inneih chu a ṭha zâwk si .
46007010	Tin , innei sate hnênah chuan thu ka pe ( keima pêk erawh chu ni lovin , Lalpa pêk a ni zâwk ) : nupui chuan a pasal ṭhen suh se ;
46007011	a ṭhen vêk chuan pasal nei tawh lovin awm law law rawh se , a nih loh leh a pasal nên vêk innei leh rawh se ; tin , pasal chuan a nupui ma suh se .
46007012	Mi dang hnênah erawh chuan Lalpa ni lovin , keimahin ka sawi : unau tu pawhin nupui ringlomi nei sela , ani chuan a hnêna awm reng a lungnih chuan ma suh se .
46007013	Tin , hmeichhia , pasal ringlomi nei chuan , a pasalin a hnêna awm reng a lungnih chuan ṭhen suh se .
46007014	Pasal ringlomi chu a nupui zârah tihthianghlimin a awm a , nupui ringlomi pawh chu a pasal zârah tihthianghlimin a awm bawk si a ; chuti ni suh sela , in fate chu an thianghlim lo vang ; nimahsela , an thianghlim reng e .
46007015	Nimahsela , a ring lo zâwk chuan ṭhen sela , ṭhen mai rawh se , chutiangah zawng unaupa emaw , farnu emaw hrên an ni tawh lo ve ; Pathian erawh chuan inrem taka awm tûrin min ko a ni .
46007016	Aw nupui , i pasal i chhandam dâwn leh dâwn loh engtin nge i hriat ni ? Aw pasal , i nupui i chhandam dâwn leh dâwn loh engtin nge i hriat ni ?
46007017	Eng pawh ni sela , Lalpa chuan mi tin hnêna a sem pângngai ang ṭheuh leh , Pathianin mi tin a kohna pângngai ang ṭheuhvah awm rawh se . Chutiangin kohhran pâwl zawng zawngah ka ruat ṭhîn .
46007018	Serh tan tawh hnu koh an awm em ? Serh tan loh mi lo ni suh se . Serh tan lova awm koh an awm em ? Serh tantîr suh se .
46007019	Pathian thupêkte pawm chauh lo chu serh tan hi eng mah a ni lo va , serh tan loh pawh hi eng mah a ni hek lo .
46007020	Mi tin kohva an awm laia an chan pângngaiah chuan awm reng ṭheuh rawh se .
46007021	Bawiha i awm koh i ni em ? Chu chu engto duh suh , remchâng a awm erawh chuan chhuah tum mai rawh .
46007022	Bawiha awm Lalpa kohva chu Lalpa bawih chhuahtîr a ni si a ; chutiang bawkin bawih lova awm kohva chu Krista bawih a ni .
46007023	Mana lei in ni tawh ; mihringte bawihah lût suh u .
46007024	Unaute u , mi tin kohva in awm laia in chan pângngaiah chuan Pathian hnênah awm reng rawh u .
46007025	Tin , nula thianghlim lam thu-ah zawng Lalpa thupêk rêng ka nei lo va ; nimahsela , rinawma awm tûrin Lalpa hnên ata khawngaihna hmu ka nih avângin , ka ngaihtuah zia ka sawi ang .
46007026	Chutichuan , tûnlai hrehawm avâng hian hei hi ṭhain ka ring , mi a awm ngaia awm reng hi .
46007027	Nupuiah phuar belhbawm i ni em ? Phelhna zawng suh . Nupuiah phuar belhbawm loh i ni em ? Nupui zawng suh .
46007028	Nimahsela , nupui i neih chuan thil i tisual lo ve , nula thianghlim pawhin pasal a neih chuan thil a tisual hek lo . Amaherawhchu , chutiang mite chuan tîsaah chuan hrehawm an tuar ang ; nimahsela , kei zawngin tuar lohtîr che u ka duh a ni .
46007029	Amaherawhchu , unaute u , hei hi ka ti a ni : tûn achinah chuan nupui neite chu nei lo anga an awm theihna tûr leh , ṭapte chu ṭap lo anga an awm theihna tûr leh , lâwmte chu lâwm lo anga an awm theihna tûr leh , leitute chu nei lo anga an awm theihna tûr leh , khawvêl hmangtute chu hmang lutuk lova an awm theihna tûrin hun hi tihtawiin a awm a ni ; he khawvêl awm dân hi a boral mêk a nih hi .
46007030	
46007031	
46007032	Nimahsela , lungkham nei lova in awm ka duhsak che u a ni . Nupui nei lo chuan Lalpa tihlâwm theihna zia tûr ngaihtuahin Lalpa lam thil chu a lungkham ṭhîn .
46007033	Nupui nei erawh chuan a nupui tihlâwm theihna zia tûr ngaihtuahin khawvêl lam thil a lungkham zâwk ṭhîn .
46007034	Tin , pasal nei leh nula thianghlim chu an inang lo bawk a . Pasal nei lo chuan a taksa leh a thlarauvah chuan thianghlim taka a awm theihna tûrin , Lalpa lam thil chu a lungkham ṭhîn ; pasal nei erawh chuan a pasal tihlâwm theihna zia tûr ngaihtuahin , khawvêl lam thil chu a lungkham zâwk ṭhîn .
46007035	Chûng chu in ṭhatna tûrin ka sawi a ni ; khuahkhirh che u ka tum a ni lo va , awm dân mawi tâwka in awm theihna tûr leh , Lalpa rawng chu buai lova in bâwl theihna tûrin ka sawi zâwk a ni .
46007036	Amaherawhchu , tu pawhin a fanu nula thianghlim a lên reitîr kawngah tidik lova a inrin chuan , ani chu a vânglai a niha , a ṭûl bawk si chuan , a tih duh chu ti rawh se ; thil a tisual lo ve , neihtîr rawh se .
46007037	Nimahsela , rilru nghet tak pua , ṭûl ti lova , ama duh zâwng erawh chu hlen theia , a fa nula thianghlim chu vawn reng a rilrua tum tlattu chuan a tiṭha zâwk ang .
46007038	Chutichuan , pasal neihtîrtu chuan a tiṭha e ; nimahsela , a neihtîr lotu chuan a tiṭha lehzual a ni .
46007039	Nupui chu a pasal a dam chhûng chuan phuar a ni ; nimahsela , a pasal a thih tawh chuan a duh apiang a nei thei ang ; amaherawhchu , Lalpaa awm mi a ni tûr a ni .
46007040	Nimahsela , keia ngaih chuan , a awm ngaia a awm reng chuan a eng a thâwl zâwk ang ; kei pawhin Pathian Thlarau chu nei ve bawkin ka inring a ni .
46008001	Tin , milemte laka inthawina thilte thu kha chu : kan zain hriatna kan nei ṭheuh tih kan inhria . Hriatna zawngin mi a uantîr ṭhîn a , hmangaihna erawh chuan mi a siam ṭha ṭhîn .
46008002	Tu pawhin thil eng emaw hriaa a inrin chuan , a hriat tûr ang chu a la hre lo ve .
46008003	Amaherawhchu , tu pawhin Pathian a hmangaih chuan , chu mi ngei chu ama hriat a ni .
46008004	Chutichuan , milemte laka inthawina thil ei kawngah zawng , khawvêlah hian milem rêng rêng chu eng mah a nih lohzia leh , pakhat chauh lo chu Pathian dang rêng rêng an awm lohzia chu kan hria .
46008005	Vânah emaw , leiah emaw , pathian hming pute awm mah sela ( chutiang pathian tam tak leh lalpa tam tak an awm si a ) ,
46008006	keini tân erawh chuan Pathian pakhat chauh ( Pa chu ) a awm a , ama hnên aṭangin engkim a chhuak a , keini pawh ama tâna awm kan ni ; Lalpa pakhat chauh ( Isua Krista chu ) a awm bawk a , amah vângin engkim a awm a , keini pawh amah vâng bawka awm kan ni .
46008007	Amaherawhchu , chu hriatna chu mi zawng zawngah a awm lo ; chutichuan , ṭhenkhatin tûn thlengin milem be ṭhang an nih avângin , milem laka inthawina thil ang taka ngaiin an ei ṭhîn ; tichuan , an chhia leh ṭha hriatna chu a chak loh avângin an lo bawlhhlawh ṭhîn .
46008008	Nimahsela , ei tûr hian Pathian mit min tluntîr chuang lo vang ; ei mah suh ila kan chhe chuang lo va , ei mah ila kan ṭha chuang hek lo .
46008009	Nimahsela , fîmkhur rawh u ; chuti lo chuan , duh duha in tlat theihna hi eng emaw tiin mi chak lote tân tlûkna a lo ni dah ang e .
46008010	Nang , hriatna nei mi , tu pawhin milem biakna ina chaw kîla an hmuh si che chuan , anni chu mi chak lo lo ni sela , an chhia leh ṭha hriatna chuan milem laka inthawina thil ei a lo ngam dâwn lâwm ni ?
46008011	Tichuan , i hriatna avâng chuan mi chak lo ( unau , a thih ai Kristan a thihsaka ) chu a boral dâwn a ni .
46008012	Unaute chunga chutiang thil in tihsuala , an chhia leh ṭha hriatna chu a chak loh nâk alaia in hliam hlauh hian , Krista chunga thil tisual in ni .
46008013	Chumi avâng chuan , ei tûr hian ka unau a tihtlûk chuan , ka unau ka tihtlûk lohna tûrin kumkhuain sa rêng rêng ka ei tawh lo vang .
46009001	Zalên ka ni lo vem ni ? Tirhkoh ka ni lo vem ni ? Kan Lalpa Isua ka hmu tawh lo vem ni ? Nangniho hi Lalpaa ka hnathawh in ni lo vem ni ?
46009002	Mi dangte tân tirhkoh ni mah suh ila , nangni tân tal zawng ka ni ; Lalpaa ka tirhkoh nih chhinchhiahna chu nangmahni hi in ni asin .
46009003	Mi chhuahchhâltute ka chhânna chu hei hi a ni .
46009004	Ei leh in tûrin thu kan nei lo vem ni ?
46009005	Tirhkoh dangte leh Lalpa unaute leh Kipha ang khân nupui ring mi hruai vêl tûrin thu kan nei lo vem ni ?
46009006	A nih loh leh , hna thawk lo tûrin kei leh Barnaban thu kan nei lo bîk em ni ?
46009007	Sipai tu nge mahni inchâwma râl kâp ngai ni ? Tuin nge a rah ei si lovin , grêp huan siam ngai ni ? A nih loh leh , tuin nge ran rual hnutê ei si lovin ran rual enkawl ngai ni ?
46009008	Chûng thu chu mihring ang maiin ka sawi em ni ? Dân thu pawhin chûng ngei chu a sawi bawk lo vem ni ?
46009009	Mosia Dân Lehkhabuah chuan , “ Sebâwngpain buh a chîl laiin a hmui phuar suh ang che , ” tih ziak a ni si a . Pathianin sebâwngpa tân mai em ni a ngaihtuahsak ni ?
46009010	Keimahni tân chauh a sawi a ni lâwm ni ? Ni e , keimahni tân a ni an ziak ni ; lei lettu chuan beisei neiin leh tûr a ni a , buh vawtu pawh chuan chan neih ve beiseiin vuak tûr a ni si a .
46009011	Keinin thlarau lam thilte chu in hnêna kan tuh tawh chuan , tîsa lam thilte chu seng mah ila , thil hlâwk tak em ni ang ?
46009012	Mi dang mahin in chunga thuneihna chu an chan chuan , keini hi chang tûr kan ni lehzual lâwm ni ? Nimahsela , chu thuneihna chu kan hmang lo : Krista Chanchin Ṭha kan dâl lohna tûrin engkim kan tuar hrâm hrâm zâwk a ni .
46009013	Thil serh buatsaih vêltute chuan Pathian biak ina mi thil an ei leh , maichâma rawngbâwltute chuan maichâma thilhlanah chanvo an nei tih in hre lo vem ni ?
46009014	Chutiang takin , Lalpa chuan Chanchin Ṭha hriltute chu Chanchin Ṭha chu an ei hmuh nân a ruat a ni .
46009015	Nimahsela , kei zawngin chûng chu pakhat mah ka hmang lo a ni ; ka chunga chutianga in tih nân hêng thu hi ka ziak a ni hek lo ; tu pawhin ka chhuan hi engmahlova an siam ai chuan , thi mai ila ka tân a ṭha zâwk si a .
46009016	Chanchin Ṭha hril mah ila , chhuan tûr rêng rêng ka nei si lo , tih mâkmawh ka chungah a innghat a ni si a ; Chanchin Ṭha hril suh ila , ka chung a pik dâwn si a .
46009017	Chu chu mahni thu thua ka tih chuan lâwmman ka nei a ni ; nimahsela , mahni thu thuin a nih si loh chuan , Chanchin Ṭha enkawlna hna mi kawltîr mai a ni ang .
46009018	Ka lâwmman chu eng nge ni le ? Chanchin Ṭhaa ka thuneihna chu ka hman zawh loh nân , Chanchin Ṭha ka hrilin , hlawh lova Chanchin Ṭha rawng ka bâwl theih hi a ni .
46009019	Tu ma bawih ni mah suh ila , mi tam lehzual ka lâk luh theihna tûrin mi zawng zawng bawihah ka insiam ta .
46009020	Tichuan , Juda-te ka lâk luh theihna tûrin Juda-te hnênah Juda mi angin ka awm ṭhîn , Dân hnuaia awmte ka lâk luh theihna tûrin Dân hnuaia awmte hnênah Dân hnuaia awm angin ka awm thin , Dân hnuaia awm si lovin .
46009021	Dân nei lote ka lâk luh theihna tûrin dân nei lote hnênah dân nei lo angin ka awm ṭhîn , Pathian dân awih lo si lovin , Krista dân zâwm siin .
46009022	Chak lote ka lâk luh theihna tûrin chak lote hnênah chak lo angin ka awm ṭhîn ; eng emaw ti tala ṭhenkhat tal ka chhandam theihna tûrin , mi zawng zawng hnênah engkim ka ni tawh .
46009023	Chanchin Ṭha avângin engkim ka ti ṭhîn , chan ka neih ve theih nân .
46009024	Intlânsiakhote chu an zain an tlân a ; nimahsela , pakhat chauhvin lâwmman a hmu ṭhîn tih in hre lo vem ni ? In hmuh theih nân chutiang tak chuan tlân rawh u .
46009025	Tin , intihsiaknaahte chuan a bei ṭâlh ṭâlh apiang chu engkimah an insûm ṭhîn a ni . Anni zawngin lallukhum chhe thei hmu tûrin an bei a , keini erawh chuan lallukhum chhe thei lo hmu tûrin .
46009026	Chutichuan , tiam chin lam panin ka tlân ngat ngat a ni , boruak mai hnek lovin mahni ka inhnek zâwk ṭhîn a ;
46009027	chu vâng chuan , ka taksa ka tichhel a , ka thuhnuaiah ka dah tawh a ni ; chuti lo chuan , mi dangte hnêna ka tlângaupui hnu pawhin , eng emaw tiin keimah ngei hi paih thlâkin ka awm dah ang e .
46010001	Unaute u , hêng hi in hriat loh ka duh lo ve , khatia min thlahtute zawng zawng chhûm hnuaia an awm veka , an zaa tuifinriat pawh an kai veka ,
46010002	an zaa chhûmah leh tuifinriatah pawh Mosia bêl tûra baptis-a an awm veka ,
46010003	an zaa thlarau lam chaw hmun khat pawh an ei ṭheuhva ,
46010004	an zaa thlarau lam in tûr hmun khat pawh an in ṭheuh kha ; anmahni zuitu thlarau lam lungpuia mi kha an in ṭheuh si a ; chu lungpui chu Krista a ni .
46010005	Nimahsela , an zînga mi tam zâwk chungah chuan Pathian a lungni ta lo va ; thlalêrah khân tlu hlumin an awm a .
46010006	Tin , chûng chu kan tân entîrna a ni , thil sual an châk ang bawk khân kan châk ve loh nân .
46010007	An zînga ṭhenkhat milem betu an ni ang khân milem betu ni suh u , “ Mipui chu ei leh in tûrin an ṭhu hlawm a , infiam tûrin an tho leh a , ” tih ziak ang khân .
46010008	An zînga ṭhenkhatin nula an ngai a , ni khatah sînghnih leh sângthumin an tlûk hlum phah ang khân i inngai hek suh ang u .
46010009	An zînga ṭhenkhatin Lalpa an fiaha , rûla tihborala an awm phah ang khân Lalpa chu i fiah hek suh ang u .
46010010	An zînga ṭhenkhat an phunnawi a , tiboraltu tihborala an awm phah ang khân phunnawi hek suh u .
46010011	Tin , chûng chu entîrna tûrin an chungah a lo thleng a nih kha ; keini , hun tâwp lo thlennate hi min zilhna tûrin an ziak a ni bawk a .
46010012	Chuvângin , dinga inring chu fîmkhur rawh se ; chuti lo chuan , a tlu dah ang e .
46010013	Mihring tuar theih ang chauh lo chu thlêmna rêng rêng in chungah a thleng ngai lo . Pathian zawng a rinawm a ni , ani chuan in tuar theih tâwk aliam chu thlêmna in tawh a phal lo vang ; in tuar theihna tûrin thlêmna rualin tlân chhuahna kawng a siam nghâl zâwk ang .
46010014	Chuvângin , ka duh takte u , milem biak hi tlânsan rawh u .
46010015	Mi fingte hnêna sawi angin ka sawi a ni ; ka thusawi hi ngaihtuah rawh u .
46010016	Malsâwmna no mal kan sâwmsak ṭhin hi Krista thisen ṭâwmpuina a ni lo vem ni ? Chhang kan phel ṭhin hi Krista taksa ṭâwmpuina a ni lo vem ni ?
46010017	Keini mi tam tak hi chhang tlang khat , taksa pumkhat kan nih hi ; kan zain chhang tlang khata mi kan chang ṭheuh si .
46010018	Tisa lama Israel-ho chu en teh u ; inthawina sa eitute chuan maichâm chu an ṭâwmpui lo vem ni ?
46010019	Milem leh a hnêna thil hlante chu chaw tak khûka khûkpui tûr ka tihna em ni ? Ni suh e .
46010020	Jentailte inthawina chu Pathian lakah ni lovin , ramhuaiho lakah an inthawi ṭhîn a ni tih ka sawi zâwk a ni ; nangni zawngin ramhuaiho in ṭâwmpui ka duhsak lo che u asin .
46010021	Lalpa no leh ramhuai no in in kawp thei lo vang ; Lalpa dawhkâna mi leh ramhuai dawhkâna mi in ei kawp thei hek lo vang .
46010022	A nih loh leh , Lalpa chu thîk tûrin chawhthawh kan tum a ni maw ? Amah aiin kan chak zâwk em ni ?
46010023	Thil engkim tih a thiang a ; nimahsela , thil engkim tih a ṭha kher lo . Thil engkim tih a thiang a ; nimahsela , thil engkim tihin mi a siam ṭha lo .
46010024	Tu pawhin mahni ṭhatna tûr zawng lovin , mi dang ṭhatna tûr zawng zâwk rawh se .
46010025	Sa dâwra an zawrh apiang chu , chhia leh ṭha hriatna avânga eng mah zâwt kher lovin ei mai rawh u ;
46010026	lei leh a chhûnga mi zawng zawng hi Lalpa ta a ni si a .
46010027	Ringlomi zînga tuin emaw a sâwm che ua , kal in duh si chuan chhia leh ṭha hriatna avânga eng mah zâwt kher lovin , an hlui che u apiang chu ei mai rawh u .
46010028	Amaherawhchu , tuin emaw , “ Hei hi inthawina a ni , ” tiin a hrilh che u chuan , a hriattîrtu che u avâng leh chhia leh ṭha hriatna avângin ei suh u ,
46010029	nangma chhia leh ṭha hriatna ka ti lo va , mi dang chhia leh ṭha hriatna chu a ni ka tih zâwk ni . Engah nge mi dang chhia leh ṭha hriatnain ka zalênna a sawisêl ni ?
46010030	Lâwm taka ka chan chuan , a chunga lâwm thu ka sawina chungah hian engah nge sawichhiat ka nih ni ?
46010031	Chutichuan , in ei pawhin , in in pawhin , in tih apiangah pawh Pathian ropuina tûr hlîrin ti rawh u .
46010032	Keiin mahni sâwtna zawng lovin , chhandam an nih theihna tûrin mi tam tak sâwtna zawng zâwkin , mi zawng zawng engkima ka tihlâwm ang tak hian , Juda-te tân pawh , Grik-te tân pawh , Pathian kohhranho tân pawh , an tlûk phahna tûr rêng eng mah ti suh u .
46010033	
46011001	Mi zirtute ni rawh u , kei pawh Krista zirtu ka ni ang bawk hian .
46011002	Tin , engkima mi hriat reng avâng leh , thurochhiah ka hrilh che u ang taka in vawn tlat avângin ka fak a che u .
46011003	Amaherawhchu , mipa tawh phawt lu chu Krista a ni , hmeichhe lu chu mipa a ni , Krista lu chu Pathian a ni tih in hriat ka duh a ni .
46011004	Mipa , lukhum khum chunga ṭawngṭai emaw , thuhril emaw apiangin an lu chu an timualpho a ni .
46011005	Amaherawhchu , hmeichhia , lukhum khum lova ṭawngṭai emaw , thu hril emaw apiangin an lu an timualpho a ni ; ziah kâwn nên thuhmun reng a ni si a .
46011006	Hmeichhia lukhum khum lova a awm si chuan , mêt law law rawh se ; amaherawhchu , hmeichhe tân lu meh emaw , ziah kâwn emaw a zahthlâk si chuan lukhum khum zâwk rawh se .
46011007	Mipa zawng Pathian anpui leh ropuina a nih avângin , lukhum khum tûr a ni lo rêng rêng si a ; hmeichhia erawh chu mipa ropuina a ni .
46011008	Mipa hi hmeichhia aṭanga chhuak a ni lo va ; hmeichhia erawh chu mipa aṭanga chhuak a ni zâwk a .
46011009	Mipa hi hmeichhe tâna siam a ni hek lo ; hmeichhia erawh chu mipa tâna siam a ni zâwk .
46011010	Chumi avâng chuan , vântirhkohte avângin hmeichhiain a lu-ah mipa thuneih chhinchhiahna a khum tûr a ni .
46011011	Nimahsela , Lalpaah chuan hmeichhia hi mipa tel lovin a awm thei lo va , mipa pawh hi hmeichhia lovin a awm thei hek lo .
46011012	Hmeichhia hi mipa aṭanga chhuak a ni ang bawkin , mipa pawh hi hmeichhe laka piang a ni si a ; amaherawhchu , engkim hi Pathian aṭanga chhuak vek a ni .
46011013	Nangmahni inngaihtuah rawh u , hmeichhiain lukhum khum lova Pathian hnêna ṭawngṭai hi a mawi em ni ?
46011014	Mipa hian sam sei a neih chuan a tân a zahthlâk a ni tih , in thinlung pianpui pawhin a hriattîr lo che u em ni ?
46011015	Hmeichhia erawh chuan sam sei a neih chuan a tân ropuina a ni zâwk ; a sam chu a khuhna tûra pêk a ni si a .
46011016	Eng pawh ni rawh se , hnial an awm a nih pawhin keini zîngah chutiang dân kan nei lo , Pathian kohhranho pawhin an nei hek lo .
46011017	Amaherawhchu , he thu ka hrilh che uah hian ka fak thei lo a che u , in ṭhat lehzualna tûr lam ni lovin , in chhiat lehzualna tûr lam zâwka in inkhâwm ṭhin avâng hian .
46011018	A hmasa berin , kohhranhova in inkhâwmin in zîngah inṭhenna a awm ṭhîn tih mi sawi ka hre si a ; rin pawh ka ring deuh bawk a ni .
46011019	In zînga a taktakte chu an lan theih nân , in zîngah rin hranna pawh a awm bawk tûr rêng a ni .
46011020	Chutichuan , in inkhâwmin , Lalpa Zanriah ei rual tûr a ni lo ,
46011021	mi tinin in eiin mahni zanriah in ei hmasa si ṭhîn a ; tichuan , mi pakhat ril a ṭâm a , mi pakhat a rui si a .
46011022	Engtizia nge ? Ei leh inna tûr in in nei lo vem ni ? A nih loh leh , Pathian kohhranho in hmusitin , eng mah nei lote chu in mualpho em ni ? In hnênah eng nge ka sawi tâk ang ? Ka fak dâwn che u em ni ? Hemi kawngah hian ka fak thei lo a che u .
46011023	Ka thu hrilh chhâwn che u kha Pathian hnên ata ka hmuh asin , khatia , Lalpa Isua chuan mantîra a awm zâna chhang a lâka ,
46011024	lâwm thu a sawi zawha a phela , “ Hei hi ka taksa , in aia pêk tûra chu a ni , mi hriat reng nân hei hi ti ṭhîn rawh u , ” a tih kha .
46011025	Chutiang bawka zanriah ei zawha no pawh chu a lâka , “ He no hi ka thisena thuthlung thar chu a ni , in in apiangin mi hriat reng nân hei hi ti ṭhîn rawh u , ” a tih kha .
46011026	Chu chhang chu in eia , no chu in in apiangin , a lo kal leh hma loh zawng Lalpa thihna chu in entîr ṭhîn a ni si a .
46011027	Chuvângin , tu pawh ei tlâk lova chhang chu ei emaw , Lalpa no in emaw apiang chuan , Lalpa taksa leh thisen chungah thiam loh a chang ang .
46011028	Chutichuan , mi mahni infiah chawp zâwk rawh se , chutiangin chhang chu eiin no chu in rawh se .
46011029	A ei leh a intu chuan Lalpa taksa chu khûn taka a ngaihtuah si loh chuan , mahni chunga rorêlna tûrin a eiin a in ṭhîn a ni si a .
46011030	Chuvângin , in zînga mi tam tak in chak lovin in bawrhsâwm a ni , duai pawh in muhîl lo ve .
46011031	Amaherawhchu , khûn takin mahni inngaihtuah ṭhîn ila chuan rorêlsakin kan awm ṭhîn lo tûr .
46011032	Nimahsela , rorêlsaka kan awm pawhin , khawvêl nêna thiam loh changa kan awm ve loh nân , Lalpa thununin kan awm ṭhîn a ni .
46011033	Chuvângin , ka unaute u , ei tûra in inkhâwmin innghâk hlawm ṭhîn rawh u .
46011034	In inkhâwm chu rorêlna in tuar phah lohna tûrin , tu pawhin a ril a ṭâm chuan a in lamah ei rawh se . Tin , thu dang chu ka lo kal hun hunah ka rawn tifel ang e .
46012001	Tin , unaute u , thlarau lam thilpêk thute chu in hriat loh ka duh lo ve .
46012002	Jentailte in nih lai khân engtizia pawha an hruai che u ang apiang khân , khâng milem aw nei lote lamah khân hruai bovin in awm tih in hria e .
46012003	Chuvângin , tu mân Pathian Thlarauva thu sawiin , “ Isua chu ânchhe dawng a ni , ” an ti ngai lo ; tin , tu mân , Thlarau Thianghlimah chauh lo chuan , “ Isua chu Lalpa a ni , ” an ti thei ngai lo tih ka hriattîr a che u .
46012004	Tin , thilpêk hrang hrang a awm a , Thlarau erawh chu hmun khat a ni .
46012005	Rawngbâwl dân hrang hrang pawh a awm a ; nimahsela , Lalpa chu hmun khat a ni .
46012006	Hnathawh dân hrang hrang pawh a awm a , Pathian erawh chu hmun khat a ni - mi zawng zawnga engkim thawktu chu .
46012007	Nimahsela , sâwt tlânna tûrin Thlarau hriattîrna chu mi tin hnênah pêk ṭheuh a ni .
46012008	Mi pakhat hnênah Thlarauvah chuan finna thu pêk a ni a ; mi dang hnênah chu Thlarau vêk thu chuan hriatna thu pêk a ni a ;
46012009	tin , mi dang hnênah , chu Thlarau vêkah chuan rinna pêk a ni a ; mi dang hnênah , Thlarau hmun khatah chuan , tihdam theihna thilpêkte pêk a ni a ;
46012010	mi dang hnênah thil mak tih theihnate pêk a ni a ; mi dang hnênah thuhril theihna pêk a ni a ; mi dang hnênah thlaraute hriat dik theihna pêk a ni a ; tin , mi dang hnênah ṭawng chi hrang hranga thusawi theihnate pêk a ni a ; mi dang hnênah ṭawng hriat lohte hrilhfiah theihna pêk a ni si a ;
46012011	nimahsela , chûng zawng zawng chu , Thlarau hmun khat vêk chuan , mi tin hnênah a duh ang zêla sem ṭheuhvin a thawk ṭhîn .
46012012	Taksa hi pumkhat a ni a , pêng tam tak a nei a , taksa pêng zawng zawng chu tam mah sela , taksa pumkhat a ni si a ; Krista chu chutiang bawk chu a ni .
46012013	Kan zain , Juda-te emaw , Grik-te emaw , bawih emaw , bawih lo emaw , taksa pumkhata awm tûrin Thlarau pakhat chauhvah baptis-in kan awm ṭheuh si a , Thlarau pakhat chauh min intîr ṭheuh bawk a .
46012014	Taksa hi pêng khat chauh a ni si lo va , pêng tam tak a ni zâwk .
46012015	Kephah hian , “ Kut ka nih loh avângin taksaa tel ka ni lo ve , ” ti sela , chumi avâng chuan taksaa tel lo a ni chuang lo ve .
46012016	Tin , beng hian , “ Mit ka nih loh avângin taksaa tel ka ni lo ve , ” ti sela , chumi avâng chuan taksaa tel lo a ni chuang lo ve .
46012017	Taksa pum pui hi mit ni vek sela , ri hriatna chu khawiah nge a awm ang ? A pum puiin ri hriatna ni vek sela , rim hriatna chu khawiah nge a awm ang ?
46012018	Nimahsela , Pathianin pêng tinrêngte hi taksaah hian a duhna apiangah a awmtîr ṭheuh tawh a ni .
46012019	Chutichuan , chûng zawng zawng chu pêng khat chauh ni sela , taksa hi khawiah nge a awm ang ?
46012020	Amaherawhchu , pêng tam tak an ni zâwk a ; nimahsela , taksa pumkhat chauh a ni si a .
46012021	Tin , mit hian kut hnênah , “ Engah mah ka duh lo va che , ” a ti thei lo ; lu pawh hian kephahte hnênah , “ Engah mah ka duh lo va che u , ” a ti thei bawk hek lo .
46012022	A ni , chutih ahnêkin , taksa pêng chak âwm lo zâwka langte hi an pawimawh zâwk êm êm a ni ;
46012023	tichuan , taksa pêng chawimawi tlâk loh zâwka kan ruat ṭhinte hi , chûng ngei chu kan chawimawi nasa zâwk ṭhîn ; chutichuan , kan pêng mawi lote hian mawina nasa zâwk an hmu ṭhîn ;
46012024	kan pêng mawite erawh hi chuan chutianga tih an ngai lo . Taksaah hian inṭhenna rêng rêng awm lo va , a pêngte hian inang taka an inbuaipui tawn ṭheuh zâwkna tûrin , Pathianin mawina nei lo pêng chu chawimawi nasa zâwkin taksa hi a rem khâwm a ni zâwk .
46012025	
46012026	Chutichuan , pêng khatin a tuar chuan pêng zawng zawngin an tuarpui ṭhîn , pêng khat chawimawia a awm chuan pêng zawng zawngin an lawmpui ṭhîn .
46012027	Chutichuan , nangniho hi Krista taksa chu in ni a , a pêngte in ni ṭheuh bawk a .
46012028	Tin , Pathianin ṭhenkhat chu kohhranho zîngah a dah a-a pakhatnaah chuan tirhkohte , a pahnihnaah chuan thuhriltute , a pathumnaah chuan zirtîrtute a dah a ; chumi hnuah chuan thil mak tihte a awm a ; chumi hnuah chuan tihdam theihna thilpêk te , ṭanpui theihna thilpêk te , rorêl thiamna thilpêk te , ṭawng chi hrang hranga thusawi theihna thil pêk te chu a awm leh a .
46012029	An zain tirhkoh an ni vek em ni ? An zain thuhriltu an ni vek em ni ? An zain zirtîrtu an ni vek em ni ? An zain thil mak titu an ni vek em ni ?
46012030	An zain tihdam theihna thilpêkte an nei vek em ni ? An zain ṭawng hriat lohtein thu an sawi vek em ni ? An zain thu an hrilhfiah vek em ni ?
46012031	Thilpêk ropui berte chu châk hle zâwk rawh u . Tin , kawng ṭha lehzual ka entîr dâwn a che u .
46013001	Mihring ṭawngte leh vântirhkoh ṭawngtein thu sawi mah ila , hmangaihna ka neih si loh chuan dâr - ri mai mai emaw , dârbenthek - ri mai mai emaw ka lo ni ang .
46013002	Tin , thuhril theihna neiin , thurûk zawng zawng leh hriatna zawng zawng hre vek mah ila , tlâng sawn theihna khawp hial rinna famkim nei mah ila , hmangaihna ka neih si loh chuan eng mah ka ni lo vang .
46013003	Tin , mi retheite châwm nân ka sum zawng zawng pe vek mah ila , ka taksa pawh kâng tûrin inpe mah ila , hmangaihna ka neih si loh chuan ka tân eng mah a sâwt lo vang .
46013004	Hmangaihnain a dawhthei a , ngil a nei bawk ṭhîn ; hmangaihnain a îtsîk lo va ; hmangaihna a infak lo va , a uang lo va ,
46013005	a che mawi lo lo va , mahni hma a sial lo va , a thinur duh lo va , sual lamah a ngaihtuah lo va ;
46013006	fel lohnaah a lâwm lo va , thutak erawh chu a lawmpui ṭhîn a ;
46013007	engkim a tuar hrâm hrâm a , engkim a ring a , engkim a beisei a , engkim a tuar chhuak ṭhîn .
46013008	Hmangaihna hi eng tikah mah a reh lo vang ; amaherawhchu , thu hrilnate hi awm mah sela tihbân a la ni ang a ; ṭawng hriat lohte hi awm mah sela a la bâng ang a ; hriatna hi awm mah sela tihbân a la ni ang .
46013009	A kim lovin kan hria a , a kim lovin thu kan hril bawk ṭhîn a ni .
46013010	A famkim a lo thlen hunah erawh chuan a kim lo hi tihbân a ni tawh ang .
46013011	Ka naupan laiin naupang ṭawngin ka ṭawng a , naupang hriatin ka hria a , naupang ngaihtuahin ka ngaihtuah ṭhin ; tûna ka lo puitlin hnu hian naupang tih dân chu ka bân tawh .
46013012	Tûnah zawng dârthlalangah kan hmu riai ruai a ni , chutih hunah erawh chuan inhmatawnin a ni tawh ang ; tûnah zawng a kim lovin ka hria , chutih hunah erawh chuan mi hriat kim ṭhin ang hian ka hre kim tawh ang .
46013013	Chutichuan , hêng pathum - rinna te , beiseina te , hmangaihna te hi a awm reng ang ; tin , hêngahte hian a ropui ber chu hmangaihna hi a ni .
46014001	Hmangaihna hi ûm zêl ula ; thlarau lam thilpêkte pawh châk cheu rawh u ; amaherawhchu , thu in hril theihna tûr lek phei chu châk bîk rawh u .
46014002	Ṭawng hriat lohva thu sawi chuan mihring hnêna sawi ni lovin , Pathian hnêna sawi a ni zâwk si a , tu mân a thusawi chu an hre si lo ; nimahsela , thlarauvah chuan thurûk a sawi a ni .
46014003	Thuhriltu erawh chuan mihring hnênah siam ṭhatna thu te , fuihna thu te , thlamuanna thu te a sawi zâwk ṭhîn .
46014004	Ṭawng hriat lohva thu sawi chuan mahni chauh a insiam ṭha ṭhîn , thuhriltu erawh chuan kohhranho a siam ṭha zâwk ṭhîn .
46014005	Tin , in zain ṭawng hriat lohtea thu in sawi ka duhsak che u a ; chu ai mah chuan , thu in hril ka duhsak lehzual che u a ni ; kohhranhovin insiamṭhatna an hmuh theihna tûrin , a hrilhfiah leh nghâl loh chuan , thuhriltu chu ṭawng hriat lohtea thusawitu ai chuan a ropui zâwk rêng rêng a ni .
46014006	Tûnah hian unaute u , ṭawng hriat lohtea thu sawiin in hnênah lo kal ang ila , hriattîrna lam emaw , hriatna lam emaw , thuhrilna lam emaw , zirtîrna lam emaw in hnêna ka sawi si loh chuan , eng nge ka tihsâwtna che u awm ang ?
46014007	Thil nung lo ri theite pawh , phênglâwng emaw , ṭingṭang emaw hi mumal neia a rîk loh chuan , eng hla nge an tuma an kaih , engtin nge a hriat theih ang ?
46014008	Tawtawrâwt hi mumal nei lova a rîk chuan tu nge râl kâp tûrin inbuatsaih ang ?
46014009	Chutiang bawkin nangni pawhin lei hian ṭawng hriat awla in sawi loh chuan , eng thu nge in sawi engtin nge a hriat theih ang ? Boruaka ṭawng mai in ni ang asin .
46014010	Khawvêlah hian ṭawng chi hrang tam tak a awm a ni ang e ; nimahsela , awmze nei lo rêng rêng a awm si lo .
46014011	Amaherawhchu , a ṭawng awmzia chu ka hriat si loh chuan kei hi a sawitu tân awze mi ka ni ang a ; a sawitu pawh chu ka tân awze mi a ni bawk ang .
46014012	Chutichuan , nangni pawhin thlarau lam thilpêkte chunga ṭhahnem in ngaih avâng hian , kohhran siam ṭhatna tûra in ngah theih nân zawng rawh u .
46014013	Chuvângin , ṭawng hriat lohva thu sawi chuan a hrilhfiah theih nân ṭawngṭai rawh se .
46014014	Ṭawng hriat lohva ka ṭawngṭai chuan , ka thlarau zawng a ṭawngṭai ngei a , ka hriatna erawh chu a hlâwk chuang lo .
46014015	Engtin nge ni ta ang le ? Thlarauvin ka ṭawngṭai ang a , hriat theih pawhin ka ṭawngṭai bawk ang ; thlarauvin hla ka sa ang a , hriat theih pawhin ka sa bawk ang .
46014016	Chuti lo chuan , thlarauvin malsâwmsak mah la , la hre lote awmnaa awm chuan i lâwm thu sawiah chuan engtin nge “ Amen ” a tih theih ang , i thusawi chu hre thei lo puiin ?
46014017	Nang zawngin lâwm thu i sawi ṭha zet tak a , mi dang erawh chu a siam ṭha chuang si lo .
46014018	Nangmahni zawng zawng aiin ṭawng hriat lohva thu ka sawi hnem zâwk avângin Pathian hnênah lâwm thu ka sawi a ;
46014019	nimahsela , kohhranho inkhâwmnaah chuan ṭawng hriat lohva thu sîngkhat sawi aiin , mi dangte ka zirtîr theih nân ka hriat theihnain thu panga chauh sawi ka duh zâwk a ni .
46014020	Unaute u , rilru lamah naupang suh u ; amaherawhchu , sual kawngah zawng nausên ula , rilru lamah erawh chuan puitling rawh u .
46014021	Dân Lehkhabuah chuan , “ ‘ Awze mite ka leh ram danga mite hmuiin hêng mite hnênah hian thu ka sawi ang a ; chuti pawhin mi ngaithla chuang lo vang , ’ Lalpan a ti , ” tih ziak a ni .
46014022	Chuvângin , ṭawng hriat lohte hi ringtute tân chhinchhiahna a ni lo va , ringlote tân a ni zâwk ; thuhril erawh hi chu ringlote tân chhinchhiahna a ni lo va , ringtute tân a ni zâwk .
46014023	Chuvângin , kohhranho zawng zawng in inkhâwmin , in zaa ṭawng hriat lohtea thu in sawi chuan la hre lote emaw , ringlote emaw lo lût sela , â an ti dâwn lo che u em ni ?
46014024	In zaa thu in hril erawh chuan ringlo emaw , la hre lo emaw lo lût sela , a thiam lohzia in zaa tihlan a ni tawh ang a , in zaa chhuahchhalh a ni tawh ang ;
46014025	a thinlunga thurûkte chu tihlanin a awm tawh ang ; chutichuan , bawkkhupin Pathian chibai a bûk ang a , Pathian in zîngah a awm takzet tih a puang ang .
46014026	Unaute u , engtin nge ni ta ang le ? In rawn inkhâwmin fakna hla emaw , thu zirtîr emaw , hriattîrna thu emaw , ṭawng hriat loh emaw , hrilhfiahna emaw in nei ṭheuh ṭhîn a . Engkim siam ṭhatna tûrin tih ni rawh se .
46014027	Tu pawhin ṭawng hriat lohva thu an sawi chuan pahnihin emaw , a tam berah pathumin emaw ni sela , inchhâwk zêlin ni bawk rawh se ; tin , mi pakhatin hrilhfiah rawh se ;
46014028	hrilhfiahtu an awm loh erawh chuan kohhran inkhâwmah chuan ngawi rengin awm sela , mahni leh Pathian hnênah sawi rawh se .
46014029	Thuhriltute pawhin pahnihin emaw , pathumin emaw sawi sela , mi dangte chuan ngun takin ngaihtuah rawh se .
46014030	Amaherawhchu , a kianga ṭhu mi dang hnênah hriattîrna thu pêkin a lo awm chuan , a hmasa chu ngawi mai rawh se .
46014031	Mi zawng zawngin an zir theihna tûr leh , mi zawng zawng thlamuanga an awm theihna tûrin , in zain pakhat zêlin thu in hril thei si a .
46014032	Thuhriltute thlaraute chu thuhriltute thu thuin an awm a ni .
46014033	Pathian chu buaina Pathian a ni lo va , remna Pathian a ni zâwk si a , mi thianghlim kohhranho zawng zawnga a awm ang hian .
46014034	Kohhranho inkhâwmnaah chuan hmeichheho chu ngawi rengin awm rawh se ; anni zawng thu an sawi phal a ni si lo ; Dân Lehkhabuin a sawi ang bawk khân , thu zâwmin awm zâwk rawh se .
46014035	Tin , eng pawh zir an duh chuan in lamah mahni pasal zâwt rawh se ; kohhran inkhâwmnaa hmeichhe thusawi hi a zahthlâk si a .
46014036	Pathian thu hi nangmahni laka chhuak a ni maw ? A nih loh leh nangmahni hnên chauhvah a lo thleng a ni maw ?
46014037	Tu pawh thuhriltuah emaw , thlarau miah emaw a inngaih chuan , in hnêna thu ka ziak hi Lalpa thupêk a ni tih lo hre rawh se .
46014038	Nimahsela , tu pawhin a hriat loh chuan hre lovin awm mai rawh se .
46014039	Chutichuan , ka unaute u , thuhril hi châk hle ula , ṭawng hriat lohtea thusawi pawh hi khap suh u ;
46014040	nimahsela , engkim mawi tak leh fel taka tih ni rawh se .
46015001	Tin , unaute u , Chanchin Ṭha ka hrilh che u kha ka hriattîr leh ang che u a ; chu Chanchin Ṭha chu in lawma , chumiah vêk chuan in dina ,
46015002	ka thu hrilh che u kha in ring mai mai a nih lohva , in pawm tlat a nih chuan , chumiah bawk chuan chhandam mêkin in awm a ni .
46015003	A hmasa berin ka hmuh ve bawk chu ka hrilh chhâwn che u kha ; khatia , Krista chu Pathian Lehkha thu ang zêla kan sualte avânga a thiha ,
46015004	an phûma , Pathian Lehkha Thu ang zêla ni thum nia kaihthawha a awma ,
46015005	Kipha hnêna a rawn inlâr te kha ; chumi hnuah chuan sâwm leh pahnihte hnênah a inlâr leh a ,
46015006	chumi hnuah chuan unau zanga aia tam hnênah a inlâr leh a , chûng zînga mi tam zâwk chu tûn thlengin an la dam cheuva , ṭhenkhat erawh chu an muhîl ta a ;
46015007	chumi hnuah chuan Jakoba hnênah a inlâr leh a ; chumi hnuah chuan tirhkoh zawng zawngte hnênah ;
46015008	tin , a tâwp berah chuan a hun lova piang ang , keima hnênah pawh a inlâr a .
46015009	Kei zawng tirhkoh zînga tê ber , Pathian kohhranho ka tihduhdah avânga tirhkohva vuah tlâk loh ka ni si a .
46015010	Nimahsela , Pathian khawngaihna avângin ka nih nih ka ni ta ; tin , a khawngaihna mi pêk chu a thlâwnin a awm lo va ; chutih ahnêkin anmahni zawng zawng aiin ka thawh rim zâwk kha ; nimahsela , keimahin ka thawk lo va , Pathian khawngaihna ka hnêna awm khân a thawk zâwk a ni .
46015011	Eng pawh ni sela , kei pawhin , anni pawhin , khati khân kan hril ṭhîn a , khati khân nangnin in ring bawk a .
46015012	Tin , Krista thu , mitthi zîng ata kaihthawhin a awm tih an hril si chuan , engtizia nge in zînga ṭhenkhatin , “ Mitthi thawhlehna rêng rêng a awm lo , ” in tih ni ?
46015013	Mitthi thawhlehna rêng rêng a awm si loh chuan Krista pawh kha kaihthawhin a awm lo vang ;
46015014	tin , Krista kha kaihthawhin a awm loh chuan kan thuhril hi engmahlo a ni ang a , in rin pawh engmahlo a ni bawk ang .
46015015	A ni , Krista a kaitho tih Pathian kan hriatpui avâng khân , Pathian lam thu-ah hriatpuitu dawthei kan lo ni bawk ang , mitthite kaihthawha an awm loh chuan amah pawh a kaitho lo vang chu .
46015016	Mitthite kaihthawhin an awm si loh chuan Krista pawh kha kaihthawhin a awm lo vang ;
46015017	tin , Krista kha kaihthawhin a awm loh chuan in rin chu engmahlo a ni ang a , in sualnaah chuan in la awm fo a ni ang .
46015018	Chuti a nih chuan Kristaa muhîl tawhte kha an boral ta a ni ang .
46015019	Tûn dam chhûng chauhva Krista chunga beiseina kan neih chuan , mi zawng zawnga khawngaihthlâk ber kan lo ni ang .
46015020	Nimahsela , Krista chu mitthi zîng ata kaithawhin a awm takzet a ni , muhîlte thawh hmahruaitu a lo ni ta .
46015021	Mihring vânga thihna a lo awm avângin , mihring avâng vêkin mitthi thawhlehna a lo awm ta bawk a .
46015022	Adama-ah chuan mi zawng zawng an thi ṭhîn ang hian , Krista-ah chuan mi zawng zawng tihnunin an awm bawk ang .
46015023	Nimahsela , mahni hun ṭheuh zêlah ; Krista chu thawh hmahruaitu a ni a ; chumi hnua a lo kal lehnaah chuan Krista tate chu .
46015024	Chumi hnuah chuan a tâwp chu a lo la thleng ang ; chumi hnuah chuan rorêlna zawng zawngte leh , thuneihna leh thiltihtheihna zawng zawngte a tihbo hnuah , Pathian hnênah , Pa hnên ngeiah chuan ram chu a pe ang ;
46015025	a hmêlma zawng zawng a ke hnuaia a dah hma loh chuan , ani chu lalah a awm tûr rêng a ni si a .
46015026	Hmêlma hnuhnûng ber tihbova awm tûr chu thihna hi a ni .
46015027	“ Ani chuan a ke hnuaiah engkim a dah si a . ” Nimahsela , “ A hnuaiah engkim dahin awm , ” a tih hian , a hnuaia engkim dahtu chu a tel ve lo tih a lang reng a ni .
46015028	Tin , a hnuaia engkim dahin a awm hun chuan , Fapa ngei pawh chu a hnuaia engkim dahtu hnuaiah chuan daha a awm bawk ang , Pathian chu engkima engkim a nih theihna tûrin .
46015029	Chutiang a nih loh chuan mitthi puala baptisma changte chu engtin nge an tih ang ? Mitthite chu kaihthawha an awm dâwn hauh loh chuan , eng atân nge anmahni puala baptisma an chan ṭhin le ?
46015030	Eng vângin nge keini pawh hi dârkâr tina hlauhthâwnawma kan awm ṭhin ni ?
46015031	Unaute u , Krista Isua kan Lalpaa ka chhuanna che u chu chhâlin , “ Ni tin ka thi ṭhîn , ” ka ti a ni .
46015032	Mihring tih angin Ephesi khuaa sakawlhte kha sual ka nih chuan ka tân eng nge sâwt ang ? Mitthi kaihthawha an awm dâwn loh chuan i eiin i in ang u hmiang , naktûkah kan thi dâwn alâwm .
46015033	Bumin awm suh u ; “ Ṭhian sualte chuan nungchang ṭha an tikhawlo ṭhîn . ”
46015034	Fel takin harh ula , thil tisual suh u , ṭhenkhat chuan Pathian hriatna rêng in neih loh hi ; hei hi in lo zahna tûrin ka sawi a ni .
46015035	Nimahsela , tuin emaw , “ Mitthite chu engtin nge kaihthawhin an awm dâwn ? Taksa eng ang puin nge an lo kal dâwn ? ” a ti a ni ang e .
46015036	Nang mi â , nangmah ngeiin i tuh ṭhin pawh hi a thih zet loh chuan tihnunin a awm hlei nêm ;
46015037	tin , i tuh ṭhin hi , a taksa la awm tûr chu i tuh lo va , a fang mai i tuh zâwk ṭhîn , buh fang emaw , chi dang fang emaw a ni thei e ;
46015038	nimahsela , Pathianin ama duh ang zêlin taksa a pe ṭhîn , a fang tin hnênah mahni taksa ṭheuh chu .
46015039	Tisa zawng zawng hi tisa chi khat a ni lo va ; mihring tisa a dang a , sa tisa a dang a , sava tisa dang a , sangha tisa a dang a ni .
46015040	Vân taksate a awm bawk a , lei taksate pawh ; nimahsela , vân taksa ropuina chu a dang a , lei taksa ropuina chu a dang a ni .
46015041	Ni ropuina chu a dang a , thla ropuina chu a dang a , arsite ropuina chu a dang a ; arsi leh arsi pawh ropuinaah chuan a inang si lo .
46015042	Mitthi thawhlehna pawh hi chutiang bawk chu a ni . Ṭawih theia tuhin a awm a ; ṭawih thei lova kaihthawhin a awm ;
46015043	chawimawi lohva tuhin a awm a , ropui taka kaihthawhin a awm ; chak lova tuhin a awm a , thiltihtheihna neia kaihthawhin a awm ;
46015044	mihring lam taksaa tuhin a awm a , thlarau lam taksaa kaihthawhin a awm . Mihring lam taksa a awm chuan thlarau lam taksa pawh a awm ang .
46015045	Chutiang bawkin , “ Mihring hmasa ber Adama chu mi nung a lo ni , ” tih ziak a ni ; Adama hnuhnûng zâwk chu nunna petu thlarau a lo ni a .
46015046	Nimahsela , thlarau lam chu a awm hmasa lo va , mihring lam chu a awm hmasa zâwk ; chumi hnuah chuan thlarau lam chu a awm a .
46015047	Mihring hmasa ber chu leia mi , leia siam a ni a ; mihring pahnihna chu vâna mi a ni .
46015048	Leia siam mi ang kha leia siam mite pawh hi an ni a ; vâna mi ang kha vâna mite pawh chu an ni .
46015049	Tin , leia siam mi anna kha kan put angin , vâna mi anna chu kan pu bawk dâwn a ni .
46015050	Unaute u , “ Tisa leh thisen hian Pathian ram chu a luah thei lo vang a , ṭawih thei hian ṭawih thei lo chu a luah hek lo vang , ” tih ka sawi a nih hi .
46015051	Ngai teh u , thurûk ka hrilh dâwn che u hi : kan zain kan muhîl kher lo vang a ; nimahsela , kan zain tawtawrâwt hnuhnûng ber rîk hunah chuan rei lo têah , mit khap kâr lovah tihdanglamin kan awm vek tawh ang ; tawtawrâwt chu a ri dâwn si a ; chutichuan , mitthite chu ṭawih thei lova kaihthawhin an awm ang a , keini pawh tihdanglamin kan awm tawh ang .
46015052	
46015053	He ṭawih thei hian ṭawih theih lohna a sin tûr a ni a , he thi thei pawh hian thih theih lohna a sin bawk tûr a ni .
46015054	Chutichuan , he ṭawih thei hian ṭawih theih lohna a sina , he thi thei hian thih theih lohna a sin hunah , chumi hun ngeiah chuan , “ Hnehnain thihna a lem zo ta , ” tih thuziak hi a lo thleng ang .
46015055	Aw thihna , i hnehna chu khawiah nge a awm tâk ? Aw thihna , i tûr chu khawiah nge a awm tâk ?
46015056	Thihna tûr chu sual a ni a ; sual thiltihtheihna chu dân thu chu a ni .
46015057	Nimahsela , kan Lalpa Isua Krista zâra hnehna min petu Pathian hnênah chuan lâwm thu awm rawh se .
46015058	Chuvângin , ka unau duh takte u , nghet takin , tihchêt rual lohvin , Lalpa hna ṭhahnemngai taka thawk fovin awm rawh u , in thawh rimna chu Lalpaah chuan a thlâwn ngai lo tih in hre si a .
46016001	Tin , mi thianghlimte tâna thawhlâwm thu kha zawng , Galatia rama kohhranho pâwl hnênahte thu ka pêk angin nangni pawhin lo ti ve rawh u .
46016002	Ni sarih ni hmasa berah chuan mi tinin , malsâwmna in hmuh ang zia zêlin dah khâwl ṭheuh ula ; ka lo kal huna thawhlâwm khawn rêng rêng a awm loh nân .
46016003	Tin , in khawngaih thilpêk chu Jerusalem khuaa kalpui tûrin , ka lo thlen hunah tu pawh ṭha in tih apiang lehkhate kengin ka tîr ang .
46016004	Tin , ka kal vena âwm a nih phei chuan ka hnênah an kal ang .
46016005	Tin , Makedonia ram ka fan chhuah hnu-ah chuan in hnênah ka lo kal ang ; Makedonia ram chu ka fang rêng rêng dâwn si a .
46016006	Nangni hnênah erawh chuan ka châm reng a ni thei e , thlasik chhûng zawng pawh a ni mahna , khawiah pawh ka kalna tûr apiangah nangnin mi thlah theihna tûrin .
46016007	Tûna kal pah maia hmuh che u ka duh lo va , Lalpan rem a tih chuan in hnênah rei deuh châm ka beisei si a .
46016008	Nimahsela , Pentikos thlengin Ephesi khuaah hian ka châm reng ang ,
46016009	kawngka zau tak leh sâwt tak ka tân a inhawng si a , dotute tam tak an awm bawk .
46016010	Tin , Timothea kha a lo thlen chuan , ṭi lova in hnêna a awm nân fîmkhur rawh u ; keiin ka thawh ang bawk hian Lalpa hna chu a thawk si a .
46016011	Chuvângin , tu mân hmusit suh se ; ka hnêna a lo kal theih nân thlamuang takin thlah zâwk ang che u ; unaute rualin amah lo hmuh ka beisei si a .
46016012	Kan unau Apollova thu kha chu , unaute ruala in hnêna lo kal tûrin ka ngên chiam a ; nimahsela , tûnah zawng lo kal a duh hauh lo va ; a remchân hunah erawh chuan a lo kal ang .
46016013	Invêng ula , rinnaah chuan ding nghet ula , intihuai ula , chak takin awm rawh u .
46016014	In tih apiang chu hmangaiha tih ni vek rawh se .
46016015	Unaute u , Stephana chhûngte chu Akaia rama awih hmahruaitute an ni a , mi thianghlimte rawngbâwl tûrin an inpe tih in hria e ;
46016016	chutiang mite hnênah leh , hnathawha ṭanpui leh , thawk rim apiangte hnênah chuan intulût tûrin ka ngên a che u .
46016017	Tin , Stephana te , Fortunata te , Akaika te an lo kal hi ka lâwm a ni , in awm loh pawh lang lova min siam avângin .
46016018	Anni hian ka rilru leh in rilru an tiharh si a ; chutichuan , hetiang mite hi lâwm rawh u .
46016019	Asia ram kohhrante hian chibai an bûk a che u . Akuila leh Priskilli , an ina kohhran inkhâwmho nên hian Lalpaah chuan chibai tam takin an bûk a che u .
46016020	Unau zawng zawng hian chibai an bûk a che u . Fawh thianghlimin chibai inbûk ṭheuh rawh u .
46016021	Kei Paulan keima kut ngeia chibai ka bûkna che u a nih hi .
46016022	Tu pawhin Lalpa a hmangaih loh chuan ânchhe dawngin awm rawh se . Kan Lalpa chu a lo kal e .
46016023	Lalpa Isua Krista khawngaihna chu in hnênah awm rawh se .
46016024	Krista Isua ka hmangaihna hi in zaa hnênah awm rawh se . Amen .
47001001	Paula , Pathian duh zâwnga Krista Isua tirhkoh leh kan unaupa Timothea chuan , Korinth khuaa Pathian kohhranho awmte hnênah , Akaia ram zawng zawnga mi thianghlim awm zawng zawngte hnênah nên :
47001002	Pathian kan Pa leh Lalpa Isua Krista hnên ata khawngaihna leh remna in hnênah awm rawh se .
47001003	Kan Lalpa Isua Krista Pathian leh Pa , khawngaihnate Pa leh thlamuanna zawng zawng Pathian chu fakin awm rawh se .
47001004	Pathianin keimahni min thlamuanna ngeiin , hrehawm eng anga awmte pawh chu kan thlamuan ve theihna tûrin , ani chuan kan hrehawmna zawng zawngah min thlamuan ṭhîn .
47001005	Krista tuarnate chu kan chunga a chuang a liam ang tak hian , kan thlamuanna hi Krista zârah a chuang a liam a ni .
47001006	Nimahsela , hrehawma kan awm leh , nangmahni thlamuanna tûr leh chhandamna tûr a ni a ; thlamuana kan awm leh , nangmahni thlamuan vena tûr a ni a , chu chuan kan hrehawm tuar bawk hi chhel taka in tuarnaah chuan a thawk ṭhîn a ni .
47001007	Tin , hrehawmna chang vete in nih ang hian , thlamuanna chang vete in ni bawk tih kan hriatin kan beiseisakna che u hi a nghet a ni .
47001008	Unaute u , Asia rama kan chunga hrehawm thleng thu kha in hriat loh kan duh lo va , khatia , nasa taka , tuar zawh rual lohva , nun rêng pawh beisei lo khawp hiala delh beha kan awm kha .
47001009	A ni , thih mai chauh hmabâk tawhin kan inhria a , mahni inring lova , Pathian , mitthi kaithotu chu kan rin zâwk theihna tûr a lo ni .
47001010	Chutianga thihna râpthlâk ata chu Pathianin min chhanchhuak tawh a , min la chhanchhuak leh ang ; min la chhanchhuak leh zêl dâwn tih amahah chuan beiseina kan nghat a ;
47001011	mi tam tak zâra thilpêk kan hmuh avângin , mi tam takin kan chunga lâwm thu an sawi theihna tûrin nangni pawhin in mi ṭawngṭaisaknaah chuan min ṭan rualpui ula .
47001012	Kan chhuan chu hei hi a ni , kan chhia leh ṭha hriatna thu hriattîr chu , thianghlimna leh Pathian dikna neiin , tisa finnaah ni lovin , Pathian khawngaihna zâwkin khawvêlah hian kan chêt kha , nangmahni lamah kan che ṭha lehzual a .
47001013	In chhiar ṭhina , awih pawh in awiha lo kha chu thu dang rêng rêng in hnênah kan ziak lo ; kan Lalpa Isua Niah chuan nangni kan chhuan in ni dâwn ang bâwkin , keini pawh in chhuan kan ni dâwn tih in zînga ṭhenkhatin min awihsak ve tâk ang khân , a tâwp thlengin kan thu chu in awih ka beisei bawk a .
47001014	
47001015	Tin , chu rinna chu neiin , khawngaihna leh hnih in hmuh theihna tûrin , in hnênah lo kal hmasa ila ,
47001016	nangmahni tlawh pahin Makedonia ramah kal zêl ila , Makedonia ram aṭangin in hnênah lo lêt leh ila ka ti a ; tin , Judai rama ka kalna tûrah chuan nangmahni thlahin awm ila ka ti bawk a .
47001017	Chutichuan , chutiang ka rilrûk lai khân ka rilru ngheh lohzia lantîr em ni ka nih ? A nih loh leh , ka hnênah , “ A ni , a ni , ” tih leh , “ A ni lo , a ni lo , ” tih chu awm ve ve tûrin , thiltih ka tum ṭhin chu tisa angin em ni ka tum ?
47001018	Eng pawh ni rawh se , Pathian a rinawm angin , nangmahni lamah kan thu hi , “ A ni , ” tih leh , “ A ni lo , ” tih a ni ve ve si lo .
47001019	Pathian Fapa Isua Krista , a thu kei leh Silvana leh Timothean in zînga kan hrila kha , “ A ni , ” leh , “ A ni lo , ” a ni ve ve si lo va , amahah chuan , “ A ni , ” tih a awm zâwk a ni .
47001020	Pathian thutiamte chu eng zât pawh ni se , amahah chuan , “ A ni , ” tih chu a awm si a ; chutichuan , amah avâng pawhin “ Amen ” tih chu a âwm a ni , keimahni avânga Pathian ropuina tûrin .
47001021	Tin , Kristaa nangmahni nêna min tinghettu leh keini hriak min thihtu chu Pathian a ni ;
47001022	ani chu min chhinchhiahtu leh kan thinlunga zakhamna Thlarau min petu a ni bawk a .
47001023	Nimahsela , ka thlarau chunga hretu atân Pathian ka ko a ni ; nangmahni zuah tûr che uin a ni Korinth khuaa ka lo kal tâk loh ni .
47001024	In rinna chungah lalna kan nei ka ti lo va , in lâwmna ṭanpuitu kan ni ka ti zâwk a ni ; rinnaa ding in ni si a .
47002001	Nimahsela , keima lam thu-ah zawng hei hi ka lo tum ta tlat a ni , lungngai chung chuan in hnêna lo kal leh tawh lo tûrin .
47002002	Keiin ka tihlungngaih si che u chuan , ka tihlungngaiha vêk lo chuan tuin nge mi tilâwm ta ang le ?
47002003	Chutichuan , kha ngei kha ka ziak a ni ; chuti lo chuan , ka lo kal hunah , ka lâwmna tûrte lakah chuan lungngaihna ka hmu zâwk dah ang e ; ka lâwmna chu in zaa lâwmna a nih ka rinsak hlawm si che u a .
47002004	Mittui tam tak tla chungin , thinlung hrehawm leh thlaphâng êm êma ka ziak a nih kha ; chu chu tihlungngaiha in awmna tûr a ni lo va , in chunga hmangaihna nasa lehzual ka neih hi in hriat theih zâwkna tûrin a ni .
47002005	Nimahsela , tu pawhin mite a tihlungngaih chuan , keimah chauh mi tilungngai a ni lo va , ( ka tih luattuk lohna tûrin ) in zain a tilungngai hlek ṭheuh zâwk che u a ni .
47002006	Chutiang mi tân chuan mi tam takin an hrem chu a tâwk tawh a ni .
47002007	Chutichuan , hrem leh tawh ahnêkin in ngaidamin in thlamuan zâwk tûr a ni ; chuti lo chuan , eng emaw tiin mi chutiang chu a lungngaih lutuknain a lem zo dah ang e .
47002008	Chumi avâng chuan ama lama in hmangaihna chu tinghet tûrin ka ngên a che u .
47002009	Hemi avâng pawh hian ka ziak a ni , kawng tinrênga thu in awih leh awih loh ka fiah theihna tûr che uin .
47002010	Eng kawngah pawh mi in ngaihdam apiang , kei pawhin ka ngaidam ve a ; kei pawhin ka ngaihdam tawh sa chu , eng pawh ka lo ngaihdam tawh chuan nangmahni avângin Krista hmaah chuan ka ngaidam a ni ;
47002011	chuti lo chuan , Setanan min dinchan khalh dah ang e ; a ngamthlêmna chu kan hai si lo va .
47002012	Tin , Krista Chanchin Ṭha hril tûra Troas khua ka thlen lai khân , Lalpaah chuan kawng mi lo hawnsak na a ,
47002013	ka unaupa Tita chu ka hmuh loh avângin ka thlarau lamah chuanmuanna rêng rêng ka nei chuang lo va ; chutichuan , anni chu ṭawng ṭhain ka ṭhen a , ka chhuak a , Makedonia ramah ka kal ta a .
47002014	Nimahsela , Kristaa hnehnaa min hruai fotu leh , keimahni hmanga hmun tina amah hriatna rim hriattîrtu Pathian hnênah chuan lâwm thu awm rawh se .
47002015	Chhandam mêkahte leh boral mêkahte chuan Pathian tân Krista rimtui kan ni si a ;
47002016	pâwl khatte tân chuan thihna lakah thihna tûr rim kan lo ni a , pâwl khatte tân chuan nunna laka nunna tûr rim kan lo ni a . Chûng ang atân chuan tu nge tling zo vang ?
47002017	Mi tam takin Pathian thu hi mite buma sumdâwn nân an hmang angin keini zawngin kan hmang ve si lo va ; tihtakzet zâwkin , Pathian tirh zâwkin , Pathian mit hmuhin Kristaah chuan thu kan sawi ṭhîn a ni .
47003001	Mahni insawimawi kan ṭan leh dâwn ta maw ? A nih loh leh , in hnêna pêk tûr emaw , in hnên ata emaw sawimawina lehkha , mi ṭhenkhat tân a ngai angin kan tân a ngai ve dâwn maw ?
47003002	Nangni hi kan lehkha , kan thinlunga ziak , mi zawng zawng hriat leh chhiar chu in ni e :
47003003	Krista lehkha , keimahni min ziaktîr , lehkhatuia ziak ni lo , Pathian nung Thlarauva ziak zâwk , lung phêka ziak ni lo , tisa thinlung phêka ziak zâwk chu in ni tih chiang taka lantîr a ni si a .
47003004	Tin , Pathian lamah chutiang rinna chu Krista zâra kan neih a ni ;
47003005	eng pawh keimahni aṭanga chhuaka ruat tûrin keimahni ngawtin kan tlin kan ti lo va ; kan tlin theihna chu Pathian hnên ata a ni zâwk .
47003006	Amah bawk chuan thuthlung thar rawngbâwltuahte min tlintîr a ; a lehkha thu mai rawngbâwltuahte ni lovin , a thlarau rawngbâwltuahte a ni zâwk e ; lehkha thu mai chuan a tihlum si ṭhîn a , thlarau erawh chuan a tinung ṭhîn a ni .
47003007	Mosia hmêl a ropui avângin Israel fate chuan a hmêl an en reng thei lo va ( chu ropuina chu a ral ta riai riai a ) , thihna rawngbâwlna , lunga hawrawpa ziak mah chuti khawpa ropuia a thlen chuan ,
47003008	Thlarau rawngbâwlna chu engti taka ropuiin thleng ang maw !
47003009	Thiam loh chantîrna rawngbâwlna mah a ropui chuan , felna rawngbâwlna chu ropui lamah chuan a nasa zâwk êm êm tûr a ni .
47003010	Tihropuia awm tawha chuan hemi lamah zawng ropuina rêng a nei ta si lo , ropuina nasa zâwk chuan a khûm avângin .
47003011	Ral ta riai riaia mah ropuia a thlen chuan , awm reng tûra chu ropuia tuamin a awm zâwk êm êm tûr a ni .
47003012	Chutichuan , chutiang beiseina chu kan neih avângin engkim kan sawi chhuak ṭhîn a ni .
47003013	Mosia tih ang khân kan ti lo ve ; ani chuan ral ta riai riaia ral tâwpna chu Israel fate chuan an en reng lohna tûrin , a hmai chu hmai khuhnain a khuh a :
47003014	an rilru erawh chu tihkhauhvin a awm ta zâwk a ; vawiin thleng pawh hian thuthlung hlui chu an chhiarin khuhna pângngai chu hlîm lohvin a awm reng si a , chu khuhna chu Kristaah chuan tihbovin a awm ta a .
47003015	Nimahsela , vawiin thleng hian Mosia Lehkhabu an chhiar apiangin , an thinlungah chuan khuhna a awm ṭhîn .
47003016	Nimahsela , an thinlung chu Lalpa lama a hawi tik apiangin , khuhna chu lâk bo a ni tawh ang .
47003017	Tin , Lalpa chu Thlarau a ni a ; Lalpa Thlarau awmna apiangah zalênna a awm ṭhîn .
47003018	Chutichuan , keini chu kan zain hmai khuh lovin , dârthlalang anga Lalpa chhun ênin , ropuina aṭanga ropui zêlin , chumi anpui ngeia awm tûrin tihdanglamin kan awm ṭhîn , Lalpa ( Thlarau ) ata chu kan hmuh ang zêlin .
47004001	Chumi avâng chuan khawngaihna kan hmuh ang zêla he rawngbâwlna hi kan neih avângin kan dawl lo va ;
47004002	thil zahthlâk inthupte chu kan malmâk ta zâwk a , ngamthlêmna thu kan hmang lo va , Pathian thu mi bum nân kan hmang hek lo ; thutak hriattîrin Pathian mit hmuhin mi tin chhia leh ṭha hriatna mit kan intluntîr zâwk ṭhîn a ni .
47004003	Nimahsela , kan Chanchin Ṭha hi khuha a awm chuan , boral mêkahte hian a ni , khuha a awm ni ;
47004004	Krista , Pathian anpui , a ropuizia Chanchin Ṭha êng chuan anmahni a chhun ên theih lohna tûrin , chûngahte chuan he khawvêl pathian hian ringlote rilru a tidel ta a .
47004005	Mahni thu kan hril si lo va , Krista Isua chu Lalpa a nih kan hril zâwk ṭhîn a , keini pawh Isua avânga in bawih kan nih kan hril bawk ṭhîn .
47004006	Isua Krista hmêlah chuan Pathian ropuizia hriatna êng chu min pe tûrin , “ Thim ata êng a êng chhuak ang , ” titu Pathian chuan kan thinlungte hi a chhun êng ta si a .
47004007	Nimahsela , thiltihtheihna nasatzia chu keimahni hnêna mi ni lovin , Pathian ta a nih theih zâwkna tûrin chu ro chu hlum bêlahte kan vawng a ni .
47004008	Lehlam lehlama nêksâwrin kan awm a ; nimahsela , kan thaw a ipik si lo ; mangangin kan awm a ; nimahsela , kan bei a dawng si lo ;
47004009	tihduhdahin kan awm a ; nimahsela , kalsanin kan awm si lo ; vuak thlûkin kan awm a ; nimahsela , tihboralin kan awm si lo ;
47004010	kan taksaah hian kumkhuain Isua thihna chu kan pu zêl ṭhîn a , Isua nunna pawh kan taksaah hian a lan theih nân .
47004011	Keini nungdama la awmte hi Isua avânga thi tûra mantîrin kan awm fo va , Isua nunna pawh kan tisa thi theiah hian a lan theih nân .
47004012	Chutichuan , keimahniah hian thihnain a thawk ṭhîn a , nangniah erawh chuan nunnain a thawk zâwk ṭhîn a ni .
47004013	Amaherawhchu , “ Ka ring a ; chuvângin , thu ka sawi a ni , ” tih ziak ang khân , chumi rinna rilru ngei pu chuan keini pawhin kan ring ve a ; chuvângin , thu kan sawi bawk a ;
47004014	Lalpa Isua kaithotu chuan keini pawh Isua hnênah min kaitho ve dâwn a , nangmahni nên min dintîr dâwn tih kan hre si a .
47004015	Engkim nangmahni ṭhatna tûr a ni si a , khawngaihna chu mi tam zâwk zâra tihpuna awmin , Pathian ropuina tûrin lâwm thu nasa tak a sawitîr theih nân .
47004016	Chumi avângin kan dawl lo va ; kan pâwn lam mihring hi lo awngrawp telh telh mah sela , kan chhûng lam mihring chu ni tin siam thar zêlin a awm zâwk a ni .
47004017	Kan hrehawm nêp tak , tûn mit khap kâr chhûng chauhva awm tûr hian , ropuina nasa tak chatuan atân min siamsak nasa tulh tulh a ni ;
47004018	thil hmuh theihte hi en lovin , thil hmuh theih lohte chu kan en zâwk si a ; thil hmuh theihte hi rei lo tê atân a ni a , thil hmuh theih lohte erawh chu chatuan atân a ni si a .
47005001	Kan awmna leia in hi ṭhiat mah sela , vânah in , kuta sak loh , chatuana awm tûr , Pathian hnên ata in nghet chu kan nei tih kan hre si a .
47005002	Vân ata kan awmna tûr sin thuah châk êm êmin hemi inah hian kan rûm takmeuh si ṭhîn a ;
47005003	chutianga sinin awm ila saruakin kan awm lo vang .
47005004	Keini he awmnaa awmte hi rit phurin kan rûm takzet si a ; sin lova awm kan duh vâng a ni lo va , sin thuaha awm kan duh vâng a ni zâwk , thi thei hi nunna lem zawhin a awm theih nân .
47005005	Tin , chumi ngei atâna min buatsaihtu chu Pathian a ni , zakhamna Thlarau min petu kha .
47005006	Chutichuan , taksaa kan awm chhûng hian Lalpa hnênah kan awm lo tih hriain , kumkhuain muang takin kan awm ṭhîn
47005007	( hmu theia kal lovin , rinnain kan kal zâwk si a ) ;
47005008	muang takin kan awm , ka ti , taksaa awm lova Lalpa hnêna awm kan duh zâwk .
47005009	Chuvângin , awm ila , awm suh ila , ama lâwm zâwng mi nih kan tum tlat ṭhîn a ni .
47005010	Mi tinin taksaa thiltihte , a chhia a ṭhain , kan tih ang zêla kan hmuh ṭheuh theihna tûrin , Krista rorêlna ṭhutphah hmaah chuan tihlanin kan awm vek tûr a ni si a .
47005011	Chutichuan , Lalpa ṭih nachâng hriain mihringte chu kan thlêm ṭhîn a , Pathian hnênah erawh chuan lantîrin kan awm a ; nangmahni chhia leh ṭha hriatnaah pawh lantîra kan awm ka beisei .
47005012	In hnênah kan insawi mawi leh a ni lo va , thinlung lam ni lova , a lang lam mai chhuangtute chu eng emaw chhânna tûr in neih theihna tûrin , keimahni lamah chhuan chhan siam che uin kan sawi zâwk a ni e .
47005013	Kan ât leh Pathian tân a ni a ; kan fin leh nangni tân a ni si a .
47005014	Krista hmangaihna chuan min tîr lui a ni ; heti hian kan ngaihtuah : mi zawng zawng thih aiin mi pakhat a thi a ; chuvângin , mi zawng zawng chu an thi a ni ;
47005015	tin , a nungte chu anmahni tân an nun tawh lohva , an thih aia thia tholeha tân chuan an nun tawh zâwkna tûrin a ni mi zawng zawng thih aiin a thih ni .
47005016	Chumi avâng chuan tûn achinah hian keini zawngin tisa lamah chuan tu mah kan hre tawh lo vang ; tisa lamah Krista chu lo hre tawh mah ila , tûnah zawng kan hre leh tawh lo ve .
47005017	Chumi avâng chuan tu pawh Kristaa a awm chuan thil siam thar a lo ni a ; thil hluite chu a ral ta a ; ngai teh u , a lo thar ta .
47005018	Nimahsela , engkim hi Pathian hnên ata chhuak a ni a ; ani chuan Krista avângin amah nên inremin min siam a , inremna rawngbâwl hna min pe a ;
47005019	khatia , Pathianin Kristaah chuan khawvêl hi amah nên inrema a siama , an bawhchhiatnate chu bawhchhiatnaa ruatsak lova , inremna thu min kawltîr kha .
47005020	Chutichuan , Krista aia palai kan ni a , Pathianin keimahni min hmangin a ngên chiam che u tih theih a ni ; “ Pathian nên lo inrem rawh u , ” tiin Krista aiah kan ngên che u a ni .
47005021	Amahah chuan Pathian felna kan lo nih theihna tûrin , sual rêng rêng hre lo chu Pathianin keimahni avângin sualah a siam a .
47006001	Tin , Pathian khawngaihna chu sâwtpui lova in hmuh lohna tûrin , amah thawhpuituten kan ngên chiam a che u .
47006002	“ Hun lâwmawmah ka ngaithla che a , Chhandamna niah ka ṭanpui che , ”
47006003	Kan rawngbâwl hna hi an dem lohna tûrin , eng kawngah mah tlûk phahna tûr rêng rêng kan siam lo va ;
47006004	Pathian rawngbâwltute angin engkimah mi mit tlungin kan awm zâwk ṭhîn , nasa taka chhelnaah te , hrehawmnaah te , nêksâwrnaah te , hnawh chêpnaah te ,
47006005	vuaknaah te , lung in tânnaah te , buainaah te , thawh rimnaah te , mutmawhnaah te , chaw ngheinaah te ,
47006006	thianghlimnaah te , hriatnaah te , dawhtheihnaah te , ngilneihnaah te , Thlarau Thianghlimah te , hmangaihna tak takah te ,
47006007	thutak thu-ah te , Pathian thiltihtheihnaah te ; ding lam leh vei lama felna hriamhreitein ,
47006008	ropuina leh chawimawi lohnain , hming sawichhiat leh hming sawiṭhatin ; tihdertu angin , mi dik tak ni siin ;
47006009	mi hriat tham loh angin , hmingthang tak siin ; thi lek lek angin , ngai teh u , kan nung si ; thunun angin , tihhlum si lohvin ;
47006010	lungngai angin , nimahsela , lâwm fo siin ; rethei angin , nimahsela , mi tam tak tihausa siin ; eng mah nei lo angin , nimahsela , engkim ngah siin .
47006011	Aw , Korinth-a mite u , kan thinlung pawh phawrh vekin in hnênah thu kan sawi a ,
47006012	kan inhawng a , nangni erawh chu in inhawng ve si lo .
47006013	Tichuan , in chunga kan tih ang bawk khân , nangni pawh kan lakah inhawng ve tûrin fate ngenin kan ngên a che u .
47006014	Ringlomite nên rual lo taka nghâwngkawl bât dûnin awm suh u ; suahsualna leh felnain eng nge inṭâwmna an neih ? A nih loh leh thim leh êngin eng nge inpâwlna an neih ?
47006015	Beliara leh Krista pawhin eng nge inzawmna an neih ? A nih loh leh ringlo leh ringtu chuan eng nge chan dun an neih ?
47006016	Milemte leh Pathian biak in pawhin eng nge inremna an neih ? Keini zawng Pathian nung biak in kan ni si ; Pathianin , “ Anmahniah ka awm ang a , Anmahniah ka lêng bawk ang ; Tin , an Pathian ka ni ang a , Anni pawh ka mite an ni ang , ” “ ‘ An zîng ata lo chhuak ula , A hrangin awm rawh u , Thil bawlhhlawh rêng rêng pawh dek suh u . ’ Lalpan a ti . ” “ ‘ Ka lâwm ang che u a ,
47006017	Chuvângin , “ ‘ An zîng ata lo chhuak ula , A hrangin awm rawh u , Thil bawlhhlawh rêng rêng pawh dek suh u . ’ Lalpan a ti . ” Chutichuan , “ ‘ Ka lâwm ang che u a ,
47006018	In tân Pa ka ni ang a , Nangni pawh ka tân fanu fapa in ni ang , ’ Lalpa Engkimtitheia chuan a ti . ”
47007001	Chutichuan , duh takte u , chûng thutiam chu kan neih avângin , tisa leh thlarau bawlhhlawhna zawng zawngah i intifai ang u , Pathian ṭih dêk chunga thianghlimna tifamkimin .
47007002	In thinlungah hmun min kian rawh u ; tu chungah mah kan tisual lo va , tu mah kan tikhawlo lo va , tu mah kan dinchan khalh lo ve .
47007003	Chu chu thiam loh chantîr tûr che uin ka ti a ni lo ve ; thih leh thi tlânga , dam leh dam tlâng tûrin kan thinlungah hian kan vawng che u tih hmân lawkah khân ka sawi kha .
47007004	Nangni lamah chuan ka ṭawng ngamzia hi a nasa a , ka chhuanzia che u hi a nasa a ni ; thlamuannain ka khat a , kan hrehawmna zawng zawngah chuan hlimin ka khat liam a .
47007005	Makedonia ram kan thlen pawh khân , kan tisain muanna rêng rêng a nei chuang lo va , lehlam lehlamah tihhrehawmin kan awm ta zâwk a ; pâwn lamah insualnate a awm a , chhûng lamah hlauhnate a awm a .
47007006	Nimahsela , inngaitlâwmte thlamuantu Pathian chuan , Tita lo kalna chuan min thlamuan ta a ;
47007007	a lo kalna chauh chuan a ni lo va , in lunglênzia te , in ṭahzia te , ka chunga in ṭhahnemngaihzia te min hrilhin , nangmahnia a thlamuanna pawh chuan min thlamuan ta a ni ; chutichuan , ka lâwm lehzual ta a .
47007008	Ka lehkhathawn khân tilungngai che u mah ila ka inchhîr ta lo ; a tîrah erawh kha chuan ka inchhîr a ni , kha lehkhathawn khân a tilungngai che u tih ka hriat avângin ; nimahsela , rei lo tê chauh a nih kha .
47007009	Tûnah chuan ka lâwm a ni , tihlungngaiha in awm vâng a ni lo va , simna tûra in lungngaih vâng a ni zâwk e . Keimahni avânga eng mah in chân lohna tûrin Pathian duh zâwng anga tihlungngaihin in awm si a .
47007010	Pathian duh zâwnga lungngaihna chuan chhandamna tûra simna a thlen a , chu chu inchhîrawm loh tak a ni a . Khawvêl lungngaihna erawh chuan thihna a thlen zâwk ṭhîn .
47007011	Ngai teh mah u , Pathian duh zâwnga tihlungngaiha in awmna chuan thil lâk urhsûnna te , pawi khawih ve lo in ni tih lantîr duhna te , sual huatna leh sual hlauhna te , min ngaihna leh ṭhahnemngaihna te , sual titu thunun zêl tûra inpeihna te a neihtîr tâk che u hi .
47007012	Chutichuan , in hnênah ziak mah ila , a sual titu vâng khân ka ziak lo va , a sual tuartu vâng khân ka ziak hek lo , kan chunga in ṭhahnemngaihzia Pathian mit hmuha in hnêna hriattîra a awm theihna tûrin ka ziak zâwk a ni .
47007013	Chuvângin , thlamuanin kan awm ta rêng a ; keimahni thlamuanna chauh lovah pawh , Tita lâwmna avangin kan lâwm nasa lehzual a , nangni zawng zawngin a rilru in tihharhsak tâk avângin .
47007014	A hnênah eng kawngah pawh nangmahni chhuang che u mah ila , ka mualpho si lo va ; mualpho ahnêkin engkim in hnêna thu tak tak kan sawi ṭhîn ang khân , Tita hmaa kan chhuan chu thu tak tak a lo ni ta ngei a .
47007015	Tin , in zaa a thu in awihzia te , hlau leh khûr chunga amah in lawmzia te chu hre rengin , a thinlung chu nangmahni lamah a chêng nasa lehzual ta a ni .
47007016	Kawng tinrêngah in chunga ka muan avângin ka lâwm a ni .
47008001	Tin , unaute u , Makedonia rama kohhranho zînga Pathian khawngaihna pêk chu kan hriattîr dâwn a che u :
47008002	khatia hrehawma fiahna nasa tak chunga an hlimna liam leh nasa taka an retheihna chu a liam a , an thilphalna nasa taka a chan tâkzia kha .
47008003	Khawngaihna , mi thianghlimte rawngbâwla tel ve chu , nasa taka min dîl chiamin , an theih tâwkin , a ni , an theih tâwk aia liam pawh , anmahni duh thu ngeiin an pe tih ka hriatpui asin .
47008004	
47008005	Chu pawh chu kan rin loh ang takin an ti a , Pathian duh zâwngin anmahni ngei Lalpa hnênah leh keini hnênah an inpe hmasa tê tê a ni ;
47008006	Chutichuan , hmâna a lo tih ṭan tawh avâng khân , he khawngaihna pawh hi nangmahnia ti zo nghâl tûrin Tita chu kan ngên ta hial a .
47008007	Chutichuan , engkim - rinna te , thusawi thiamna te , hriatna te , ṭhahnemngaihna zawng zawng te , min hmangaihnate in ngah ang hian , chu khawngaihna pawh chu in ngah theih nân taihmâk chhuah rawh u .
47008008	Thu pe lamin ka sawi lo va , mi dang ṭhahnemngaihnain in hmangaihna takzia pawh chu fiah tûrin ka sawi zâwk a ni .
47008009	Kan Lalpa Isua Krista khawngaihna chu , a retheihna avânga in lo hausak theihna tûrin , hausa mah sela nangmahni avâng ngeiin a lo retheih tâk kha in hre si a .
47008010	Tichuan , chumiah chuan ka ngaih dân ang a ni ka sawi ni , chu chu in tân a ṭha si a . Kum khat a ni tawh , a ṭan hmasatute in ni a , in ti ṭan chauh pawh ni lovin , duh pawh in duh ṭan ta bawk a .
47008011	Chutichuan , duh tûrin inpeihna a awm ang khân , in neih ang zêla hlenna pawh a awm theihna tûrin , tûnah zawng ti hlen tawh rawh u .
47008012	Inpeihna chu a awm phawt chuan , mi a neih loh pui ni lovin , a neih ang zia zêla a pêk chu lawm tlâk a ni si a .
47008013	Mi dang an rim lohva , nangni in rimna tûrin ka ti a ni lo va ,
47008014	inchawhrual nân , in neih liam chu tûnlai hian an tlâkchham phuhrûkna a lo niha , an neih liam pawh in tlâkchham phuhrûkna a lo la nih ve thung theihna tûrin ka ti zâwk a ni ; chutichuan , chawhrualna a lo awm thei ang :
47008015	“ A chhar tam chuan a chuangin a nei lo va , a chhar tlêm chuan a tlachham hek lo , ” tih ziak ang khân .
47008016	Tin , in chunga ka ṭhahnemngaihna ang Tita thinlunga pe ṭhîntu Pathian hnênah chuan lâwm thu awm rawh se .
47008017	Ani chuan kan ngenna chu a pawm ngei a ; nimahsela , kan ngen avâng chauh ni lovin , amah ngei chu ṭhahnemngai tak a ni a , ama duhthlan ngeiin in hnêna kal tûrin a chhuak dâwn a ni .
47008018	Tin , a hnênah unaupa kan tîr ve dâwn a , ani chu Chanchin Ṭha kawnga an fak thu kohhranho zawng zawngah a thang chhuak a ;
47008019	chuti chauh pawh a ni lo va , Lalpa ropuina tûr leh kan inpeihzia entîr tûra a rawng kan bâwl he khawngaihna thu-ah hian , kan hnêna khaw fang ve tûra kohhranho ruat ve rêng a ni bawk a .
47008020	A rawng kan bâwl he thilpêk kawngah hian tu mân min dem lohna tûrin kan fîmkhur a ;
47008021	Lalpa ngaih chauhvah ni lovin , mihring ngaih pawha thil mawi kan ngaihtuah lâwk ṭhîn a ni .
47008022	Tin , an hnênah kan unaupa kan kaltîr ve dâwn a , ani chu kawng tam takah ṭhahnemngai tak a ni tih vawi tam tak kan fiah tawh a , tûnah phei chuan a rin êm êm che u avângin ṭhahnem a ngai nasa lehzual ta a ni .
47008023	Tita hi chu ka ṭhian leh nangmahni lama ka hnathawhpui a ni a ; tin , kan unaute hi chu kohhranho tirhkoh , Krista ropuina chu an ni .
47008024	Chumi avâng chuan in hmangaih tih hriatna leh , kan chhuanna che u hriatna chu kohhranho hmaah chuan an hnênah tilang rawh u .
47009001	Mi thianghlimte rawngbâwl thu zawng in hnêna ka ziak a ngai lo ve ;
47009002	in inpeihzia chu ka hre si a , chumi kawng thu-ah chuan , “ Kum khat a ni tawh , Akaia ram chu inbuatsaihin an awm ta , ” tiin , Makedonia rama mite hnênah ka chhuang ṭhîn che u a ; chutichuan , in ṭhahnemngaihna chuan an zînga mi tam tak a chawk harh ta a .
47009003	Nimahsela , chumi kawng thu-ah chuan ka chhuanna che u chu engmahlo a lo nih lohna tûrin unaute hi ka kaltîr dâwn a , ka sawi ang taka inbuatsaihin in lo awm theih nân ;
47009004	chuti lo chuan , Makedonia rama mi tuten emaw mi lo zui hlauhvin , inbuatsaih lova an rawn hmuh che u chuan , keini ( nangni kan ti lo ) hi kan rinna che u kawngah hian kan mualpho dah ang e .
47009005	Chuvângin , unaute hi in hnêna lo kal hmasaa , tlang taka thilpêk in tiam tawh kha lo siam lâwk tûra ngen ṭûlin ka ring a ni , chumi ngei chu lâk luih ang lova , tlang taka pêk ang zâwkin peih saa a lo awm nân .
47009006	Amaherawhchu , chutiang kawngah chuan theh tlêm chuan a ât tlêm ang a , theh tam chuan a ât tam bawk ang .
47009007	Mi tinin ui chunga pe lovin , pêk loh theih loh anga ngaia pe hek lovin , an thinlunga an tum ang zêlin pe ṭheuh rawh se ; Pathian chuan hlim taka petu a ni a hmangaih ni .
47009008	Tin , Pathianin khawngaihna tinrêng in chungah a vûr thei a ni ; chutichuan , nangnin engkimah a tâwk zet nei fovin , hnathawh ṭha tinrêng atân in ngah thei ang :
47009009	“ A sem darh a ; Retheite hnênah a pe a , A felna chu kumkhuain a awm reng , ”
47009010	Tin , thilphalna tinrêng , keimahni avânga Pathian hnêna lâwm thu sawina siamtu chu nei tûra engkima tihhausaka awmin , thehtu hnêna chi petu leh ei atâna chhang petu chuan , in theh tûr chi chu a pe che uin , a tihpunsak ang che u a , in felna rahte chu a tihhlâwksak bawk ang che u .
47009011	
47009012	He chhawmdâwlna rawngbâwlna hian , mi thianghlimte tlâkchhamnate chu a phuhrûksak chauh pawh a ni si lo va , Pathian hnêna lâwm thu sawina tam taka changin a luang liam bawk a ni .
47009013	He rawngbâwlna hian a fiahna che u avângin , Krista Chanchin ṭha lama in thurin in zawm avâng leh , anmahni tân leh mi zawng zawng tâna thawhlâwma in thilphal avâng hian , Pathian an tiropui ṭhîn asin .
47009014	Anmahni ngei pawhin in chunga Pathian khawngaihna nasa tak avângin , in tâna ṭawngṭai chungin an ngai hle che u a ni .
47009015	A thilpêk sawi hleih theih loh avângin Pathian hnênah lâwm thu awm rawh se .
47010001	Tin , kei Paula , in zînga in mit hmuha thuhnuairawlh taka awma , in hnêna awm loh veleha nangmahni lam zuam si ṭhîna ngei hian , Krista zaidamna leh nunnêmnain ka ngên a che u ;
47010002	a ni , in hnêna ka awm hunah ṭhenkhat , tisa anga awma min ruatte chunga huai taka awm ka tum ngamna ang hian ka zuam lohna tûr che uin ka ngên a che u .
47010003	Tisaah awm mah ila , tisa indo angin kan indo lo va
47010004	( keini inrâlthuamnate chu tisaa mi a ni si lo va , kulhpui nghet takte ṭhiatna tûra Pathian zârah thil ti thei tak a ni zâwk ) ,
47010005	hnialnate leh thil sâng tinrêng Pathian hriatna dâl tûra sâng taka siamte chu ṭhiatin , ngaihtuahna tinrêng Krista thu awihna salah kan hruai a ;
47010006	in thu awihzia a famkim hunah chuan , thu awih lohna zawng zawng phuba la tûrin kan inpeih bawk a .
47010007	In mit hmuha thil awmte chu a ni in en ṭhin ni . Tu pawhin Krista ta nia a inrin chuan , hei hi mahniin ngaihtuah leh rawh se , amah chu Krista ta a ni ang bawkin keini pawh kan nih ve hi .
47010008	Kan thuneihna ( nangmahni ṭhiat nân ni lova , nangmahni siam ṭhat nân zâwka Lalpan min pêk hi ) chhuang nasa lehzual mah ila ka mualpho dâwn si lo va ;
47010009	ka lehkhathawnte chuan tihhlauh che u tum anga ka lan loh nân chu chu ka ti a ni .
47010010	“ A lehkhathawnte chu a ritin a khauh va , a taksa lam erawh chu a âwmnêm a , a ṭawng pawh a sitawm a ni , ” an ti si a .
47010011	Chutiang mi chuan hei hi ngaihtuah rawh se , in hnêna kan awm loh laia lehkhathawna thua kan awm angin , in hnêna kan awm hunah pawh thiltihah kan awm bawk ang .
47010012	Ṭhenkhat mahni insawimawite zîngah chuan kan inchhiar tel ngam lo va , anmahni nên kan intehkhin ngam hek lo ; amaherawhchu , anni zawng mahni leh mahni intehin , mahni leh mahni intehkhinin rilru nei lovin an awm .
47010013	Keini erawh zawng kan tehna tâwk aliamah chuan kan uang lo vang a , Pathianin bial min chantîr a , chu tehna ang zêl chuan kan uang zâwk ang , nangmahni pawh bial hial tûra tehna chu .
47010014	Bial phâk loh pui bial che u angin kan huam zau lutuk si lo ; Krista Chanchin Ṭha hrilin in khaw thleng pawhin kan lo kal kha :
47010015	kan tehna tâwk liama mi , mi dang thawh rimte chu kan chhuang lo va ; in rinna a ṭhan ang zêlin , kan bial chin ang zêlah , in zîngah nasa taka tihlenin kan awm ang tih beiseina kan nei zâwk a .
47010016	Buatsaih sa kawng thu-ah chuan mi dang bial chhuang lovin , in piah lam ram thleng pawha Chanchin Ṭha kan hril theih nân .
47010017	Nimahsela , “ A chhuang apiangin Lalpa chu chhuang rawh se . ”
47010018	Mahni insawimawi chuan fak a hlawh si lo va , Lalpan a sawimawi chuan fak a hlawh zâwk a ni .
47011001	Ka ât deuhnaah hian nangnin min dawhtheih ka va duh êm ! A ni , dawh pawh mi dawhthei ngei chhap e .
47011002	Pathian thîknain asin ka thîk che u ni ; Krista hnênah chuan nula thianghlim anga ka pêk theihna tûr che uin , pasal pakhat ka hualsak si che u a .
47011003	Nimahsela , rûl chuan a ngamthlêmnain Evi a bum ang khân , Krista lama takna leh thianghlimna ata chu , eng emaw tiin in rilru an tikhawlo dah ang e , tih ka hlauthâwng a ni .
47011004	Kan hrilh che u ni lo , Isua dang hrila in hnêna lo kal apiang in lo ngaithei a , thlarau in chan ngai loh chu in chang a , chanchin ṭha dang in pawm ngai loh chu in pawm duh zêl mai maw !
47011005	Chûng tirhkoh lian berte chu eng kawngah mah tluk loh ka inring lo asin .
47011006	Thusawiah zawng ṭawng hmang thiam mah suh ila , hriatnaah chuan chutiang ka ni lo ; a ni , engkimah , mi zawng zawng zîngah , nangmahni lama kan lantîr kha .
47011007	A nih loh leh , Pathian Chanchin Ṭha a thlâwn ngawta ka hrila , chawisâna in awm theihna tûra ka intihhniam khân thil ka tisual a lo ni maw ?
47011008	In zînga ka thawh lai khân kohhran dangten min chhawmdâwl a , nangmahni pui tûrin anni chu ka tihek a .
47011009	Tin , in hnêna ka awma , ka tlâkchham lai khân tu mah ka tihautak lo va ; unaute chuan Makedonia ram ata an lo kalin ka tlâkchhamna chu min rawn phuhrûksak si a ; engkimah nangmahni tihautak lova ka insiam kha , khatiang khân ka insiam zêl ang .
47011010	Krista thutak keimaha a awm ang hian , Akaia ram lama he ka chhuanna hi tu mân min tihrehsak lo vang .
47011011	Eng vângin nge ? Ka hmangaih loh che u vâng em ni ? Pathianin a hria .
47011012	Nimahsela , remchânna hmu duhte lak ata remchânna chu ka sah chah theihna tûrin , ka tih ṭhin hi ka ti zêl ang ; an chhuannaah chuan keimahni awm ang hian an lo awm theih nân .
47011013	Mi chutiangte chu Krista tirhkohva insiam chawp , tirhkoh derte , hnathawktu mi bum hmangte an ni si a .
47011014	Chu chu a mak lo ve ; Setana meuh pawh êng tirhkohvah a insiam chawp si ṭhîn a .
47011015	Chuvângin , a rawngbâwltute pawh chu , felna rawngbâwltuah insiam chawp mah sela thil mak a ni lo ve ; chûngho tâwpna chu an thiltih ang zêlin a ni ang .
47011016	Ka sawi leh ang , tu mân mi âah min ruat suh se ; nimahsela , min ruat vêk chuan , kei pawhin tlêm tala ka chhuan ve theih nân mi â angin min dawh rawh u .
47011017	Ka sawi hi Lalpa thu angin ka sawi lo va , ka chhuan rinna hian â ang takin ka sawi zâwk a ni .
47011018	Mi tam takin tisa anga an chhuan avângin kei pawhin ka chhuang ve teh ang .
47011019	Nangni zawng mi fing in nih avângin mi âte chu lungawi takin in dawh si ṭhîn a .
47011020	Miin bawihah siam che u sela , ei zo duak che u sela , salah man che u sela , mahni inchawimawi sela , in hmaiah bêng che u sela , in dawh si ṭhîn a .
47011021	Kan lo chak ta lo angin insitin ka sawi a ni . Nimahsela , tu pawhin eng kawngah pawh an ngam apiang ( â takin han sawi ta ila ) kei pawhin ka ngam .
47011022	Hebrai mite an ni maw ? Kei pawh ka ni . Israel mite an ni maw ? Kei pawh ka ni . Abrahama thlahte an ni maw ? Kei pawh ka ni .
47011023	Krista rawngbâwltute an ni maw ? ( mi â angin han sawi ta ila ) Ka ni zâwk mah ; thawh rimnaahte nasa lehzualin , tân ina tânnaahte nasa lehzualin , vuaknaahte hleihluak takin , thihnaahte vawi tam tak .
47011024	Juda-te lakah vuakna vawi khata vawi sawmli tling lo vawi nga ka tâwk a ;
47011025	vawi thum tianga vuakin ka awm a , vawi khat lunga denin ka awm a , vawi thum lawng chhiatna ka tâwk a , zan khat leh ni khat tuifinriatah ka awm a ;
47011026	khaw fannaahte vawi tam tak , luite laka hlauhawmahte , suam hmangte laka hlauhawmahte , ka chipuite laka hlauhawmahte , Jentailte laka hlauhawmahte , khawpuia hlauhawmahte , thlalêra hlauhawmahte , tuifinriata hlauhawmahte , unau derte zînga hlauhawmahte ;
47011027	thawh hahna leh thawh rimnaahte , mutmawhnaahte vawi tam tak ; rilṭâm leh tuihâlnaahte , chaw ngheinaahte , khawsik leh saruaka awmnaahte vawi tam tak .
47011028	Hêng pâwn lam thil ka sawi bâkah hian kohhranho zawng zawng ka ngaihtuahna , ni tin mi delh rengtu hi a awm bawk a .
47011029	Mi chak lote ka tuarpui lo ngai em ni ? Mi an tlûkin ka vei lo ngai em ni ?
47011030	Chhuang tûr ka nih vêk chuan ka chak lohna lam thilte a ni ka chhuan ang .
47011031	Lalpa Isua Pathian leh Pa , kumkhuaa engthâwla awma chuan dâwt ka sawi lohzia a hria e .
47011032	Damaska khuaah khân Lal Areta hnuaia rorêltu chuan min man tûrin Damaska mite khawpui chu a vêntîr a ;
47011033	tin , tukverhah kulh hrûlah chuan bâwmin min thlâk a ; tichuan , a kut ata ka relhru hlen ta a .
47012001	Ka chhuang rêng rêng tûr a ni . Ṭhat zawng a ṭha lo va ; nimahsela , Lalpa hnên ata inlârna leh hriattîrna thu ka sawi kai teh zêl ang .
47012002	Kristaa mi pakhat ka hria , chu mi ngei chu kum sâwm leh kum li a ni ta ( taksain emaw a awm ka hre lo , taksa lovin emaw a awm ka hre hek lo ; Pathianin a hria ) , vân thumna meuhvah khian lâk chhohvin a awm a .
47012003	Tin , chu mi ngei chu ( taksain emaw a awm , taksa lovin emaw ka hre lo ; Pathianin a hria ) ,
47012004	Paradis-a lâk chhohva a awm leh , thu sawi hleih theih loh , mihring sawi thian lohte chu a hria tih ka hria .
47012005	Mi chutiang chu ka chhuang ang ; nimahsela , ka chak lohna lo chu mahni ka inchhuang lo vang .
47012006	Chhuang duh mah ila mi â ka ni lo vang , thu tak tak ka sawi dâwn si a ; nimahsela , ka insûm ang , chuti lo chuan , tu pawhin mi hmuh ang leh ka laka thu an hriat ang aiin min ngai ropui zâwk dah ang e .
47012007	Tin , hriattîrnate chu a nasat êm êm avânga ka inngaihhlut lutuk loh nân tisaah hlîng mi pe a ni , Setana tirhkoh , kut thak hnawih nâna mi hmangtu tûr chu ; chuti lo chuan , ka inngaihlu lutuk dah ang e .
47012008	Chumi chungchâng thu-ah chuan mi kiansan theih nân Lalpa chu vawi thum ka dîl a .
47012009	Tin , ani chuan ka hnênah , “ Ka khawngaihna i tân a tâwk e ; ka thiltihtheihna hi chak lohnaah asin tihfamkimin a awm ni , ” a ti ta a . Chutichuan , Krista thiltihtheihna chu ka chunga a awm theih nân , lâwm êm êmin ka chak lohnate hi ka chhuang tawh zâwk ang .
47012010	Chuvângin , Krista avângin chak lohnaahte , chhiatnaahte , nêksawrnaahte , tihduhdahnaahte , hnawhchêpnaahte ka lâwm ṭhîn a ni ; ka chak loh apiangin a ni ka chak ṭhin ni .
47012011	Ka lo â ta a nih hi : nangnin â lo thei lovah min siam a ni ; kei chu nangmahni min chawimawi tûr ka ni asin , eng mah ni mah suh ila , eng kawngah pawh tirhkoh lian berte chu ka tluk lo si lo .
47012012	Tirhkoh nih chhinchhiahnate chu chhelna tinrêng neiin , chhinchhiahnate , thil makte , thiltihtheihnatein in zînga tih a nih tak tak kha .
47012013	Eng kawngah nge ni kohhran dangte aia hnuai zâwka siama in awmna chu ? Keimah ngei hian ka tihhautak loh che u kawngah khân a nih nghâl loh chuan . Chumi dik lohnaah chuan min ngaidam rawh u .
47012014	Ngai teh u , hei hi in hnêna lo kal tûra ka inpeih vawi thumna tûr a ni ; tin , ka tihautak lo vang che u , in ta chu zawng ka ni si lo va , nangmahni a ni ka zawn zâwk che u ni ; faten nu leh pate tân an khâwl khâwm tûr a ni lo va , nu leh paten fate tân an khâwl khâwm zâwk tûr a ni si a .
47012015	Tin , kei zawngin in thlarau tân lâwm êm êmin ka hmang ral ang a , inhmang ral vekin ka awm bawk ang . A chuang a liama ka hmangaih che u avâng khân , keiin hmangaihna tlêm zâwk ka dawn phah a ni maw ?
47012016	Amaherawhchu , kei chuan ka tihautak lo che u ni ta sela ; nimahsela , mi vervêk rêng rêng lo niin , ngamthlêmin ka man che u a lo ni .
47012017	In hnêna ka tirhte zîngah khân tu emaw tal hmangin ka hlâwk phah che u em ni ?
47012018	Tita chu ka fuih a , a rualin unaupa chu ka tîr a ni . Tita chuan hlâwk phahna rêng rêng a nei che u em ni ? Rilru hmun khat pua lêng dûn kan ni lo vem ni ? Hniak thuhmun chiaha lêng dûn kan ni lâwm ni ?
47012019	In hnêna kan thiam thu sawiah min lo ngai reng a ni âwm a . Kristaah chuan Pathian mit hmuhah a ni thu kan sawi ni . Nimahsela , duh takte u , engkim hi nangmahni siam ṭhatna tûr a ni .
47012020	Ka lo kal hunah eng emaw tiin ka duh anga ka rawn hmuh loh che ua , kei pawh in duh angin mi hmu lo dah ang , tih leh , eng emaw tiin inhauna te , inîtsîkna te , thinurna te , inkhinna te , inrêlna te , sesea thu lâk te , inngaihhlut lutukna te , buaina te a lo awm dah ang ,
47012021	tih leh , ka lo kal hunin ka Pathianin in zîngah mi timualpho leh pekin , tûn hma lama thil tisualtute zînga thil bawlhhlawh tih te , inngaih te , hur te chînga sim si lo mi tam takte chu ka ṭah dah ang e tih ka hlau asin .
47013001	Hei hi in hnêna ka lo kal vawi thumna tûr a ni . Hretute pahnih emaw , pathum emaw kaah chuan thu tinrêng tihnghehin a awm ang .
47013002	Ka sawi lâwk tawh a ; tin , Krista , keimaha thu sawi ṭhîntu chu fiahna in zawn avângin , vawi hnihnaa in hnêna ka awm laia ka sawi ang khân , tûnah in hnêna awm lovin tûn hma lama thil tisualtute hnênah leh , mi dang zawng zawng hnênah ka sawi lâwk leh dâwn , “ Ka lo kal leh chuan ka zuah lo vang , ” tih hi ; ani chu nangmahni lamah a chak lo lo va , in zîngah thil ti thei tak a ni zâwk a ni .
47013003	
47013004	Ani chu chak lohna avângin khen behin a awm a ni a ; nimahsela , Pathian thiltihtheihna avângin a nung ta reng a ni . Keini pawh amahah chuan kan chak lo a ni ; nimahsela , nangmahni lama Pathian thiltihtheihna avângin a hnênah kan nung ve ang .
47013005	Rinnaah chuan in awm emaw , nangmahni ngei inchhin ṭhîn ula ; nangmahni ngei infiah ṭhîn rawh u . A nih loh leh , nangmahniah Isua Krista chu a awm tih nangmahni ngeiin in hre fiah lo vem ni ? Duh loh in nih nghâl loh chuan .
47013006	Keini erawh chu duh lohvin kan awm lo tih in la hriain ka ring .
47013007	Tin , thil rêng rêng in tihsual lohna tûrin Pathian hnênah kan dîl ṭhîn a ; chu chu , keini hi duhawma kan lan theihna tûr a ni lo va , nangnin a mawi apiang in tih theih nân a ni zâwk , keini chu duh loh angin awm mah ila .
47013008	Thutak ṭan tûr lo chuan thutak do tûrin eng mah kan ti thei lo a ni .
47013009	Keini kan chak loh lai pawha nangni in chak hian kan lâwm ṭhîn asin ; hei hi kan dîl bawk ṭhîn , in ṭhat famkimna tûr hi .
47013010	Chu vâng chuan tichhe tûr ni lova , siam ṭha tûr zâwka Lalpan thuneihna mi pêk ang zêl khân , in hnêna ka awm huna na taka ka zilh loh nân che u , in hnêna ka awm loh lai hian hêng thu hi ka ziak a ni .
47013011	A tâwp berah chuan unaute u , lâwm takin awm rawh u . Tihṭhat famkimin awm ula ; thlamuang takin awm ula ; rilru hmun khat pu ula , lungrual takin awm rawh u ; tichuan , hmangaihna leh remna Pathian chu in hnênah a awm dâwn zuk nia .
47013012	Fawh thianghlimin chibai inbûk rawh u .
47013013	Mi thianghlim zawng zawngte hian chibai an bûk a che u .
47013014	Lalpa Isua Krista khawngaihna te , Pathian hmangaihna te , Thlarau Thianghlim pâwlna te chu in zaa hnênah awm rawh se .
48001001	Paula , tirhkoh ( mihringte tirh chhuah ni lovin , mihring zârah ni hek lovin , Isua Krista leh mitthi zîng ata a kaithotu Pa Pathian zârah a ni zâwk ) leh ,
48001002	ka hnêna unau awm zawng zawngte chuan Galatia rama kohhrante hnênah :
48001003	Pa Pathian leh kan Lalpa Isua Krista hnên ata khawngaihna leh remna in hnênah awm rawh se ;
48001004	ani chuan kan Pathian leh kan Pa remtih zâwngin , tûnlai khawvêl sual tak lakah hian min chhanchhuah theih nân , kan sualte aiah amah a inpe ta ;
48001005	Pathian hnênah chuan ropuina chatuanin awm rawh se . Amen .
48001006	Krista khawngaihna zâra a kotu che u kha , chuti thuta chanchin ṭha hrang lama in pakaisan hi mak ka ti a ni ;
48001007	chu chu chanchin ṭha a ni ve si lo ; nangmahni tibuaiin , Krista Chanchin Ṭha tihdanglam duh tute emaw an awm mai a ni a .
48001008	Nimahsela , keimahniin emaw , vân aṭanga lo chhuk vântirhkoh pawhin emaw , Chanchin Ṭha kan hrilh che u lo kha chu chanchin ṭha dang rêng lo hrilh che u sela , ânchhe dawngin awm rawh se .
48001009	Hmâna kan sawi ang khân tûnah ka sawi leh dâwn a ni , “ Chanchin Ṭha in pawma lo kha chu , chanchin ṭha dang tu pawhin hrilh che u sela , ânchhe dawngin awm rawh se . ”
48001010	A nih loh leh , mihring nge ka thlêm Pathian ? A nih loh leh , mihring em ni tihlâwm ka tum ? Mihring tihlâwm tum ni ila , Krista bawih ka ni lo vang .
48001011	Chutichuan , unaute u , ka Chanchin Ṭha hril kha mihring lam thu a ni lo tih ka hriattîr a che u .
48001012	Mihring hnên ata hmu ka ni lo va , mi min zirtîr ka ni hek lo , Isua Krista inlârna avânga hmu ka ni zâwk si a .
48001013	Juda-te sakhaw biak dânah chuan hmânlaia ka awm dân chu in hre tawh si a , khatia Pathian kohhranho nasa taka tiduhdahin ka tihbuai ṭhin kha .
48001014	Tin , min thlahtute thurochhiah chunga ṭhahnem ka ngaih nasat bîk avângin , Juda-te sakhaw biak dân kawngah chuan ka chite zînga ka rualpui tam takte ka lehpêl ta a .
48001015	Tin , ka nu pum chhûng aṭanga mi tihrangtu leh , a khawngaihna avânga mi kotu Pathian chuan ,
48001016	Jentailte zînga a Chanchin Ṭha ka hril theih nân a Fapa chu lungni taka ka hnêna a inlârtîr lai khân , tu mah râwn lovin ,
48001017	tirhkoh ka nih hmaa tirhkoh lo ni tawhte hnênah Jerusalem khuaa han kal hek lovin , Arabia ramah ka kal bo ta nghâl zâwk a ; tin , Damaska khuaah ka kîr leh ta a .
48001018	Tin , kum thum a vei hnuin Kipha kan tûrin Jerusalem khuaah ka han kal a , a hnênah ni sâwm leh ni nga ka châm a .
48001019	Tirhkoh dangte erawh chu , Lalpa unau Jakoba chauh lo chu tu mah ka hmu lo va .
48001020	( Ngai teh mah u ! In hnêna thu ka ziakte hi Pathian mit hmuhah pawh ka daw lo ve . )
48001021	Chumi hnuah chuan Suria leh Kilikia ramahte ka lo kal a .
48001022	Nimahsela , Judai ram kohhranho Kristaa awmte hmêlhriat ka la ni lo ta fo va .
48001023	“ Hmâna min tiduhdahtu khân hmâna rinna thu a tihkhawloh ṭhin kha tûnah a hril ta zâwk a ni , ” tih mi sawi chauh an hria a .
48001024	Tin , keimah avângin Pathian an chawimawi ta a .
48002001	Tin , kum sâwm leh kum li a vei hnuin , Tita pawh chu hruai vein , Barnaba rualin Jerusalem khuaah ka han kal leh a .
48002002	Tin , hriattîrna avângin ka han kal a , Jentailte zînga Chanchin Ṭha ka tlângaupui ṭhin hi anmahni ka han hrilh a ; nimahsela , mi lian deuhte chu a hrangin ka hrilh a ; chuti lo chuan , a thlâwnin ka tlân hlauh dah ang e , a nih loh leh , tlân thlâwn ka lo ni dah ang e .
48002003	Nimahsela , Tita ka hnêna awm pawh chu Grik mi ni mah sela , serh tan luihsakin a awm ta lo va ;
48002004	chu chu unau der , a rûka an hruai luhte vâng a ni ; chûngte chu , bawiha min siam theih nân , Krista Isuaah chuan zalênna kan neih hi enthla tûrin a rûkin an lût a .
48002005	Nimahsela , Chanchin Ṭha thutak chu in hnêna a awm reng theih nân , dârkâr khat tê pawh intulûtin an thu kan zâwm lo va .
48002006	Tin , mi lian deuhva an ruatate lakah chuan ( eng ang mi pawh ni sela , ka tân eng mah a lêm chuang lo ; Pathianin tu mah thlei bîk a nei si lo va ) , mi lian deuhva an ruatate chuan eng mah min belhchhah chuang si lo va ;
48002007	chutih ahnêkin serh tante Chanchin Ṭha Petera hnêna kawltîra a awm angin , serh tan lohte Chanchin Ṭha ka hnêna kawltîrin a awm tih an hria a .
48002008	( Serh tante tirhkoh ni tûrin Petera tâna thawhsaktu ngei chuan , Jentailte tirhkoh ni tûrin ka tân pawh mi thawhsak si a . )
48002009	Khawngaihna mi pêka chu an hriat pawhin Jakoba te , Kipha te , Johana te , bana an ruatate chuan keini Jentailte hnêna kal tûr leh anni zawng serh tante hnêna kal tûrin , kei leh Barnaba chu inpâwlna kut ding lamte min pe ta zâwk mah a .
48002010	Retheite kan hriat reng chauh an duh , chu tak chu tih ka tum tlat rêng ṭhin a ni .
48002011	Tin , Kipha chu Antiokei khuaa a lo kal laiin demawm taka a awm avângin , a hmaichhan ngeiah ka dodâl a .
48002012	Mi tute emaw Jakoba hnên ata an lo kal hma chuan , ani chuan Jentailte hnênah chaw a ei ṭhîn a ; nimahsela , an lo thlen veleh , serh tan mite chu a hlauh avângin , tel leh ta lovin a intihrang ta si a .
48002013	Juda dangte pawh an vervêk ve ta hlawm a ; chutichuan , Barnaba meuh pawh an vervêknaa hruai bovin a awm ta hial a .
48002014	Nimahsela , Chanchin Ṭha thutak angin an awm fel lo tih ka hriatin , Kipha hnênah an zaa hmaah , “ Nang Juda mi i ni a , Juda anga awm lovin Jentail angin i awm si a . Engtizia nge Jentailte chu Juda-te anga awm luihtîr kher i tum ? ” ka ti a .
48002015	Keini zawng Jentail mi sualte ni lovin , Juda mi rênga piang kan ni a .
48002016	Nimahsela , Dân thiltihte avângin mi thiam changin a awm lo va , Isua Krista rin avâng chauhvin thiam changin a awm zâwk tih kan hre si a , keini pawhin Dân thiltih avâng ni lovin , Krista rinna avânga thiam changa kan awm theih nân Krista Isua chu kan ring a ni ; dân thiltihte avângin mihring rêng rêng thiam changin an awm dâwn si lo .
48002017	Kristaah thiam changa awm kan tum chung khân keini ngei pawh mi sual kan lo nih hlauh si chuan , Krista chu sual rawngbâwltu a lo ni em ni ? Hnai lo ve .
48002018	Ka thil ṭhiatte kha ka sak leh si chuan bawhchhetu ka nih ka inhriattîr mai a ni ang .
48002019	Pathian lam kawnga ka lo nun theih nân , kei zawng Dân avângin Dân lam kawngah ka thi tawh si a .
48002020	Krista hnênah khen behin ka awm ta ; nimahsela , ka nung a ni ; keimah erawh chu ka ni tawh lo , Krista chu keimahah a nung zâwk a ni ; tin , tûnah tisaa ka nung hi rinnaa nung ka ni - Pathian Fapa , mi hmangaiha ka aia inpetu rinnaah chuan .
48002021	Pathian khawngaihna chu ka bawh bo lo ve ; Dân avânga felna a awm si chuan Krista chu a thlâwnin a thi a ni ang .
48003001	Aw Galatia rama mi âte u , tuin nge dawi che u ? In mit hmuh ngeiah Isua Krista chu khen behin chiang taka lantîr a nih tehlul nên .
48003002	Hei chauh hi in hnên ata lo hriat ka duh : Dân thiltihte avângin nge Thlarau chu in hmuh , in ngaihthlâka in rin avângin ?
48003003	Heti êm hian in â maw ? Thlarauva ṭan tawh siin tisain in zo dâwn em ni ?
48003004	Thil chuti zozai chu sâwtpui lovin in tuar em ni ? Sâwtpui loh ni tak tak ta ang sela .
48003005	Tin , in hnêna Thlarau petu che u leh in zînga thil mak titu chuan , Dân thiltihte avângin nge a tih , in ngaihthlâka in rin avângin ?
48003006	Abrahaman Pathian a ring a , tin , chu rinna chu a felnaa ruat a ni ang khân .
48003007	Chutichuan , hre rawh u , rinnaa awmte , chûng ngei chu Abrahama fate an ni .
48003008	Tin , Pathian Lehkha Thu chuan , Pathianin rinna avângin Jentailte thiam a chantîr dâwn tih hre lâwkin , “ Nangmahah chuan hnam tin malsâwmsakin an awm ang , ” tiin , Abrahama hnênah Chanchin Ṭha chu a hrilh lâwk kha .
48003009	Chutichuan , rinnaa awmte chu mi Abraham rinawma nên malsâwmin an awm ve ṭhîn a ni .
48003010	Dân thiltiha awm apiangte chu ânchhe hnuaiah an awm si a ; “ Dân lehkhabua thu ziak zawng zawng anga ti tûra awm reng lo apiang chu , ânchhe dawngin an awm ṭhîn , ” tiin ziak a ni si a .
48003011	Tin , Pathian mit hmuhin tu mah rêng Dân avânga thiam chang an awm lo tih a lang reng a ni . “ Mi felte chu rinnain an nung ang , ” tih a ni si a ;
48003012	tin , Dân chu rinnaa mi a ni lo , “ Chûng anga titu chu chûngah chuan a nung ang , ” tih a ni zâwk e .
48003013	Krista chu kan aia ânchhe dawng lo niin , Dân ânchhe lak ata min tlan chhuak ta ( “ Thinga khai kân apiang chu ânchhe dawng an ni , ” tih ziak a ni si a ) ;
48003014	chutichuan , Abrahama chunga malsâwmna chu Krista Isuaah chuan Jentailte chungah a lo awm thei ang a ; tichuan , rinna avângin Thlarau tiam chu kan hmu thei ang .
48003015	Unaute u , mihring angin ka sawi hi , mihring thuthlung pawh ni mah sela , tihngheh tawh hnuin an phelh ngai lo va , belh pawh an belhchhah ngai hek lo .
48003016	Tin , Abrahama hnênah a ni thu chu tiamin a awm ni , a chi thlah hnênah pawh . Mi tam tak chungthu sawi angin , “ Chi thlahte hnênah pawh , ” a ti lo va , mi pakhat chungthu sawi angin , “ I chi thlah hnênah pawh , ” a ti a ni zâwk e , chu chu Krista hi a ni .
48003017	Tin , heti hian ka ti a ni : thuthlung , Pathian lo tihngheh tawh chu , Dân , kum zali leh kum sawmthum hnua lo awm tawh khân , thutiam chu engmahlova siamin a tibo lo ve .
48003018	Ro luah tûr chu Dân avâng a nih chuan thutiam avâng a ni tawh si lo vang ; nimahsela , Pathianin thutiam avângin a ni , Abrahama hnênah a pêk ni .
48003019	A nih loh leh , engtiziaa Dân chu awm nge ni le ? Bawhchhiatna hi sual a nih tilang fiah tûra thutiam belhchhahna a ni a , Thutiamin Chi Thlah a tih lo kal hmaa hman tûr , vântirhkohte hmanga palai kuta tihngheh a ni .
48003020	Tin , palai rêng rêng mi pakhat lakah palai a ni ngai lo ve , Pathian erawh chu pakhat a ni .
48003021	A nih loh leh , Dân chuan Pathian thutiamte chu a dodâl em ni le ? Hnai lo ve , Dân , mi tinung thei rêng pêkin a awm tawh si chuan , felna chu Dân avângin a awm ngei tûr a ni .
48003022	Nimahsela , Isua Krista rin avânga thil tiam chu a ringtute hnêna pêk a nih theih nân , Pathian Lehkha Thu chuan sual hnuaiah engkim a khârkhip ta vek a .
48003023	Nimahsela , rinna a lo thlen hma khân , rinna la lang tûr atân khârkhipa , Dân hnuaia vên kan nih kha .
48003024	Chutichuan , rinna avânga thiam kan chan theihna tûrin , Dân chu Krista hnên lama min kaihruaitu a lo ni a .
48003025	Nimahsela , tûnah rinna a lo thlen hnu hian , kaihruaitu hnuaiah kan awm tawh lo ve .
48003026	Krista Isua rin avângin Pathian fate in ni vek si a ;
48003027	in zînga Kristaa baptisma chang apiangte kha Krista chuan in inthuam tawh si a .
48003028	Chutah chuan Juda mi a awm theih loh va , Grik mi pawh a awm theih hek loh ; chutah chuan bawih a awm theih loh va , bawih lo pawh a awm theih hek loh ; chutah chuan mipa leh hmeichhia pawh a awm theih loh ; Krista Isuaah chuan in zain pumkhat in ni si a .
48003029	Tin , Krista ta in nih chuan , Abrahama thlah , thutiam anga ro luahtu tûrte in ni .
48004001	Nimahsela , heti hian ka ti a ni : ro luahtu tûr chu engkim chungah hotu ni mah sela , naupang a la nih chhûng zawng bawih nên engah mah a danglam chuang lo ve ;
48004002	a pa ruat hun chu a lo thlen hma loh chuan , vêngtu leh enkawltute hnuaiah a awm zâwk a ni .
48004003	Chutiangin keini pawh naupang kan nih lai khân , khawvêl zirtîrna dik lo hnuaiah bawihah kan awm .
48004004	Nimahsela , a hun bi a lo kim khân fa nihna kan hmuh theih nân , Dân hnuaia awmte chu tlan tûrin Pathianin a Fapa , hmeichhe hrin , Dân hnuaia lo piangin a tîr chhuak ta a .
48004005	
48004006	Tin , fa in nih avângin Pathianin a Fapa Thlarau chu , “ Abba ! ( Ka pa ! ) ” tia auvin kan thinlungah a rawn tîr a .
48004007	Chutichuan , bawih i ni tawh lo va , fa i ni zâwk e ; tin , fa i nih chuan Pathian zâra ro luahtu tûr i ni .
48004008	Nimahsela , Pathian in hriat loh lai khân , an pianzia rêng pawha Pathian ni hlei lote bawih in ni a .
48004009	Tûna Pathian in lo hriat hnu hi zâwngin - ni lo , Pathian mi hriat in lo nih hnu hian , tih tûr a ni zâwk e , khawvêl zirtîrna dik lo , eng mah ni hlei lo , a bawiha awm leh in châkate lamah chuan engtiziaa hawi kîr leh nge in nih ?
48004010	Ni te , thla te , hun te , kum te in serh ṭhîn .
48004011	In tân tha ka sêng thlâwn dah law maw tih ka hlauhsak a che u .
48004012	Unaute u , ka ngên a che u , keimah angin awm rawh u , kei pawh nangmahni angin ka awm si a . Ka pawi eng mah in khawih lo .
48004013	Chanchin Ṭha in hnêna ka hril hmasak ṭum kha ka tisa chak lohna avâng a ni tih in hre si a .
48004014	Tin , ka tisaa in tân thlêmna awm chu in hmusit lo va , in ten hek lo ; Pathian vântirhkoh angin , Krista Isua ang maiin mi lawm tâk zâwk kha .
48004015	Vânnei in intihna kha khawiah nge ni ta le ? Tih theih phei chu ni sela , nangnin in mitte kher chhuakin mi pe tawh ang tih ka hriatsak che u asin .
48004016	Chutichuan , thu dik tak ka hrilh che u avâng hian in hmêlma ka lo ni ta em ni ?
48004017	Ṭha lamah ni hauh si lovin , ṭhahnemngai takin an zawng chhuak ṭhîn che u a ; a ni , anmahni in zawn theih nân pâwn lama khâr hnan che u an duh a ni .
48004018	Thu ṭha lamah erawh chuan eng lai pawhin ṭhahnemngai taka zawna awm fo hi a ṭha a ni , in hnêna ka awm lai chauh ni lovin .
48004019	Ka naute u , Krista chu nangmahniah siam puitlina a awm hma loh chuan , nau veiin ka vei leh che u hi .
48004020	A ni , tûnah hian in hnêna awma ka aw tihdanglam ka châk theihzia mai chu ! In chungthuah ka mangang si a .
48004021	Dân hnuaia awm duhte u , mi hrilh rawh u , Dân thu chu in ngaithla ṭhîn lâwm ni ?
48004022	Heti hian ziak a ni si a : “ Abrahaman fapa pahnih a nei a , pakhat chu bawihnu lakah , pakhat chu bawih lo nu lakah .
48004023	Nimahsela , bawihnu laka mi chu tisa dân angin a piang a , bawih lo nu laka mi erawh chu thutiam avângin a piang a ni , ” tih hi .
48004024	Chûng thu chu tehkhinna a ni ; chûng hmeichhiate chu thuthlung pahnih an ni ; pakhat chu Sinai tlânga mi , bawih ni tûra fa hringtu chu ; chu chu Hagari a ni .
48004025	Tin , Hagari hi Arabia rama Sinai tlâng chu a ni a , Jerusalem , tûnlaia awm nên hian angkhat an ni , a fate nên bawihah an awm si a .
48004026	Chung lam Jerusalem erawh chu bawih a ni lo va , chu ngei chu keini nu a ni .
48004027	“ Nang , ching , fa hring ngai lo , hlim rawh ; Nang , nau vei ngai lo , au chhuak rawh ; Pasal nei mi ai chuan , khawharnu chuan Fate a nei tam zâwk si , ”
48004028	Tichuan , unaute u , keini hi Isaaka ang khân thutiam fate kan ni .
48004029	Nimahsela , chumi lai chuan tisa dâna lo piang chuan Thlarau dâna lo piang chu a tiduhdah ang khân , tûnah pawh chutiang bawk a ni .
48004030	Nimahsela , Pathian Lehkha Thuin engtin nge a sawi ? “ Bawihnu chu a fapa nên hnawt chhuak rawh ; bawihnu fapa chuan bawih lo nu fapa chu ro a luahpui dâwn si lo , ” a ti .
48004031	Chutichuan , unaute u , bawihnu laka fate kan ni lo va , bawih lo nu laka fate kan ni zâwk .
48005001	Bawih ni lo tûrin Krista chuan min chhuahtîr kha ; chutichuan , ding nghet ula , bawih nghâwngkawlah chuan tâng leh tawh suh u .
48005002	Ngai teh u , kei Paulan in hnêna ka sawi hi , serh in tantîr chuan Krista chu in tân eng mah sâwtna a ni lo vang .
48005003	A ni , Dân thu zawng zawng zâwm tûra batu an ni tih , serh tantîr apiang hnênah ka hriattîr leh a nih hi .
48005004	Nangni Dâna thiam chan tumte u , Krista nên in inṭhen ta ; khawngaihna chu in tlûksan ta .
48005005	Keini zawngin Thlarau zârah rinnain felna beiseina kan nghâk si a .
48005006	Krista Isuaah chuan serh tan eng mah a sâwt lo , serh tan loh pawh eng mah a sâwt hek lo ; rinna , hmangaihnaa thawh erawh chu a sâwt a ni .
48005007	Ṭha takin in tlân ṭhin kha le ; thutak chu in zawm loh nân tuin nge dâl ta che u ?
48005008	He thlêmna hi a kotu che u hnên ata a ni lo ve .
48005009	Dawidim tlêm têin chhang hlâwm chu a pumin a fan chhuak ṭhîn .
48005010	Rilru danglam in pu lo vang tih Lalpaah chuan ka ring tlat a ; tibuaitu che u chu tu pawh ni sela , a chunga rorêlna chu a la tuar ang .
48005011	Unaute u , kei hian serh tan thu hril ni ila tihduhdah ka ni cheu dâwn em ni ? Chuti ni se kraws thu kan hril hian buaina a siam lo tûr .
48005012	Tibuaitute che u chu intan fithla law law sela ka duh a ni .
48005013	Nangni unaute u , bawih ni lo tûrin koh in ni si a ; nimahsela , in bawih nih lohna chu tisa tâna remchângah hmang suh ula , hmangaihnain rawng inbâwlsak tawn ṭheuh zâwk rawh u .
48005014	“ Nangmah i inhmangaih angin i vêngte i hmangaih tûr a ni , ” tih thu kam khatah hian Dân thu zawng zawng chu a famkim tawh a ni si .
48005015	Nimahsela , in inseha , in inei tawn si chuan , in intihboral tawn loh nân fîmkhur rawh u .
48005016	Chutichuan , hei hi ka ti a ni : Thlarauvah awm rawh u ; tichuan , tisa châkna chu in zâwm dâwn lo nia .
48005017	Tisa hian Thlarau dona lam a châk ṭhîn , Thlarau pawhin tisa dona lam a châk bawk si ṭhîn ; thil tih in tumte chu in tih theih loh nân chûngte chu an inkalh si .
48005018	Nimahsela , Thlarau hruaia in awm chuan Dân hnuaiah chuan in awm lo ve .
48005019	Tin , tisa thiltihte chu a lang fiah a ni ; chûng chu hêng hi a ni : inngaihna te , bawlhhlawhna te , hurna te ,
48005020	milem biakna te , dawithiamna te , huatna te , inhauna te , thîkna te , thinurna te , inkhinna te , awm hranna te , rin hranna te ,
48005021	îtsîkna te , zu ruihna te , zu hmun hlimna te , chuti angte chu ; chûng kawngah chuan tûn hmaa , “ Chutiang thil tih hmangte chuan Pathian ram an chang lo vang , ” tia ka hrilh lâwk che u ang khân ka hrilh lâwk che u hi .
48005022	Thlarau rah erawh chu hmangaihna te , hlimna te , remna te , dawhtheihna te , ngilneihna te , ṭhatna te , rinawmna te ,
48005023	thuhnuairawlhna te , insûmtheihna te a ni zâwk e ; chutiang kalh zâwngin Dân thupêk rêng a awm lo ve .
48005024	Tin , Krista Isua mite chuan tisa chu , a sual ngaihtuahna leh a châknate chawpin an khêng bet ta .
48005025	Thlarauva nung kan nih chuan Thlarauvah vêk i awm leh bawk ang u .
48005026	Incho tawna inîtsîk tawnin , i inngaihlu suh ang u .
48006001	Unaute u , mi , sual eng pawh a tih lai phâwkin awm sela , nangni thlarau mite u , “ Thlêmna ka tâwk ve dah ang e , ” tia invêng ṭha chungin chutiang mi chu thuhnuairawlh takin tungding leh rawh u .
48006002	In rit phurhte chu inchhâwk tawn rawh u ; chutichuan , Krista dân thu chu in zâwm a ni ang .
48006003	Mi , eng mah ni si lovin , mi lian deuhva a inruat chuan mahni a inbum mai a ni .
48006004	Mi tinin mahni thiltih fiah ṭheuh zâwk rawh se , chumi hunah chuan mi dang chung ni lovin , mahni chung chauhvah chhuan tûr a nei ang .
48006005	Mi tinin mahni phur an phur ṭheuh dâwn si a .
48006006	Tin , thu zirtîr dawngtu chuan thil ṭha zawng zawng zirtîrtu hnênah pe ve rawh se .
48006007	Bumin awm suh u ; Pathian chu hmuhsit zia a ni lo ve ; miin a theh apiang , chumi vêk chu a seng bawk dâwn si a ;
48006008	mahni tisa lama thehtu chuan tisaa mi chhiatna a seng ang a ; Thlarau lama thehtu erawh chuan Thlarauva mi chatuana nunna a seng dâwn a ni .
48006009	Tichuan , thil ṭha tih i ning suh ang u ; kan inthlahdah loh zawngin a hun takah chuan kan seng dâwn si a .
48006010	Chutichuan , hun remchâng kan neih ang zêlin mi zawng zawng chungah thil ṭha i ti ang u , rinna chhûngte zînga mi chungah i ti deuh ber ang u .
48006011	Keima kut ngeiin in hnênah lehkha hraw pui puia ka ziak hi en rawh u .
48006012	Tisaa hmêl intihmawi duh apiangten serh tana awm tûrin an tîr lui ṭhîn che u a ni ; eng mah dang vâng a ni lo va , Krista kraws vânga tihduhdah an tuar loh nân chauh a ni .
48006013	Serh tante meuh pawh chuan Dân thu an zâwm chuang si lo va , in taksaah chhuan tûr an neih theih nân serh tantîr che u an duh mai a ni .
48006014	Kei erawh chuan kan Lalpa Isua Krista kraws lo chu ka chhuan loh tûrzia mai chu , chumi zârah chuan khawvêl hi ka tân khen behin a awm ta , kei pawh khawvêl tân khen behin ka awm a ni .
48006015	Siam thar lehna lo chu serh tan hi eng mah a ni lo va , serh tan loh pawh eng mah a ni hek lo .
48006016	Tin , chumi dân anga awm apiangte chungah chuan remna leh khawngaihna awm rawh se , Pathian Israel-te chungah pawh .
48006017	Tûn achinah chuan tu mahin min tibuai tawh suh se ; ka taksaah hian Isua chhinchhiahnate ka pu si a .
48006018	Unaute u , Lalpa Isua Krista khawngaihna in thlarau hnênah awm rawh se . Amen .
49001001	Paula , Pathian duh zâwnga Krista Isua tirhkoh chuan , mi thianghlim Ephesi khuaa awm , Krista Isuaa mi rinawmte hnênah chuan :
49001002	Pathian kan Pa leh Lalpa Isua Krista hnên ata khawngaihna leh remna in hnênah awm rawh se .
49001003	Kan Lalpa Isua Krista Pathian leh Pa chu fakin awm rawh se . Ani chuan vân hmunahte khian , Kristaah chuan thlarau lam malsâwmsakna tinrêngin mal min sâwm a ;
49001004	hmangaihnaa thianghlim leh sawisêl bovin ama hmaah kan awm theihna tûrin , leilung pian hmain Kristaa min thlan ang khân ;
49001005	a khawngaihna ropuizia fak tûrin ama lungduha lâwm zâwng angin , Isua Krista zârah ama tân faa siam tûra min lo ruat lâwk tawh avângin . Chu khawngaihna chu Duhtakaah chuan a thlâwnin min pe a ;
49001006	
49001007	a thisen avângin amahah chuan kan tlanna kan nei a ni - a khawngaihna ngahzia ang zêla kan bawhchhiatnate ngaihdamna chu .
49001008	Chu khawngaihna chuan aman fing tak leh remhre takin min vûr a ni ,
49001009	a duh zâwng thurûk kan hnêna min hriattîrin ; hun bi kim khawsak hunah a lâwm zâwng ( engkim - vâna thil awmte , lei chunga thil awmte pawh - Kristaa fâwk khâwm tûr chu ) amahin tih a tum ang khân ; amah ngeiah chuan a ni .
49001010	
49001011	Ama duh zâwnga remruat ang zêla thil engkim titu tum anga ruat lâwk ni tawhin , amahah bawk chuan a ro tûra siam kan ni ,
49001012	keini Krista lo beisei hmasa tawhte hi a ropui fakna kan lo nihna tûrin .
49001013	Amahah chuan nangni pawh thutak thu ( in chhandamna Chanchin Ṭha chu ) in ngaihthlâka , rin pawh in rin hnuin , amahah chuan Thlarau Thianghlim tiam chuan chhinchhiahin in awm kha .
49001014	Chu chu Pathian ropuizia fak nân , ama ta ngei tlan chhuahna tûrin kan ro luahna tûra zakhamna a ni .
49001015	Chuvângin , kei pawhin Lalpa Isuaa rinna in zînga awm , mi thianghlim zawng zawng chunga in lantîr bawk ṭhin chu ka lo hriatin ,
49001016	kan Lalpa Isua Krista Pathian , ropuina Pa chuan amah hriatna kawngah finna leh hriat chiantîrna thlarau a pêk theihna tûr che uin , ka ṭawngṭainaahte chuan in hming lamin in chunga lâwm thu hrilh ka bâng lo .
49001017	
49001018	Chutichuan , in thinlung mitte tihvâra lo awmin , ama kohna beiseina te , mi thianghlimhovah chuan a ro luah tûr ropui ngahzia te ,
49001019	mitthi zîng ata a kaihthawh lai leh , lalna te , thuneihna te , thiltihtheihna te , rorêlna zawng zawng te , hemi khawvêlah chauh ni lova , khawvêl lo la awm tûr pawha hming sak tinrêngte chung daihah , vân hmunahte a ding lama a ṭhuttîr laia Kristaa a thawh , a thahrui chakna thawhzia ang zêl khân , keini ringtute lama a thiltihtheihna len nasatzia te hi eng ang nge a nih in hre thei ang .
49001020	
49001021	
49001022	Tin , thil engkim a ke hnuaiah a dah a , amah chu engkim chungah lû atân kohhran hnênah chuan a pe a ,
49001023	kohhran chu a taksa a ni , engkim engkima tikhattu famkimna chu .
49002001	Nangni pawh in bawhchhiat leh in sualte avânga thi in nih lai khân a tinung che u a ni ;
49002002	chûngahte chuan hmânah khân he khawvêl dân anga in awm kha , boruaka thuneihna lal , tûna awih lo fate chhûnga thâwk mêktu thlarau dân ang hian .
49002003	Chûng awih lo fate zîngah chuan keini pawh hmânah chuan tisa leh rilru duh zâwng tiin , kan tisa châknate angin kan awm vek a , mi dangte ang bawkin thinurna faa piang rêng kan nih kha ;
49002004	nimahsela , Pathian chuan khawngaihna a ngahin , a mi hmangaihna nasa tak avâng khân ,
49002005	kan bawhchhiatnate avânga thi kan nih lai meuh pawhin Krista rualin min tinung ve a ( khawngaihnaa chhandam in ni ta e ) ,
49002006	Krista Isuaah chuan ama rual vêka min kaithovin , vân hmunahte ama hnênah min ṭhuttîr ta a ;
49002007	chutichuan , hun lo la thleng tûrahte chuan Krista Isuaah hian kan chungah ngilneiin , a khawngaihna ngah nasatzia chu a entîr thei ang .
49002008	Rinna avânga khawngaihnaa chhandam in ni si a ; nangmahni thawh chhuah a ni lo va , Pathian thilpêk a ni ;
49002009	thiltih avâng a ni lo ve ; chuti lo chuan , miin an chhuang dah ang e .
49002010	Thil ṭha ti atân Krista Isuaah chuan siama awmin , ama kutchhuak kan ni si a ; chu thil ṭha tih chu kan awmna tûrin Pathianin a buatsaih lâwk a ni .
49002011	Chuvângin , hmâna nangni tisaa Jentail , tisaa kuta siam “ Serh tan ” an tihten “ Serh tan loh ” an tihate u ,
49002012	khatih lai khân Krista lovin , Israel-ho khua leh tui nên inmihranin , khawvêlah hian beiseina rêng nei lo leh Pathian lova awmin , tiamna thuthlung lakahte mikhuala in awm kha hre reng rawh u .
49002013	Tûnah erawh chuan Krista Isuaah , nangni hmâna hla taka awmte kha Krista thisen chuan tihhnaihin in lo awm ta a .
49002014	Amah chu kan inremna a ni si a ; ani chuan intaina ( thiltih tûrahte thupêk dân awm chu ) a tisaa tibovin , pâwl hnihte chu pumkhatah a siam a , an kâr pindanna bang chu a tichim a ; chutichuan , amahah chuan pahnihte chu mihring thar pumkhatah siamin inremna a siam thei ang a ,
49002015	
49002016	kraws zârah , taksa pumkhatah , pahnihte chu Pathian nên a inremtîr thei bawk ang , chumi kraws chuan intaina chu a tihhlum avângin .
49002017	Tin , a lo kalin , nangni hla taka awm ṭhînte hnênah remna Chanchin Ṭha a hrilh che u a , hnai taka awm ṭhînte hnênah pawh remna Chanchin Ṭha a hrilh bawk a .
49002018	Ama zâran Thlarau hmun khata Pa hnêna luh theihna kan nei ve ve a ni .
49002019	Chutichuan , tûnah mikhual leh mi châm mai in ni tawh lo va , mi thianghlimte nên chuan tualkhat leh Pathian chhûngte in ni ta zâwk a ni .
49002020	Krista Isua ngei chu a kila lung pawimawh ber niin , tirhkohte leh zâwlneite lungphûm chunga sak in ni a ;
49002021	amahah chuan lung rem hrang ṭheuhte rem taka chuktuahin , Lalpaah chuan biak in thianghlimah a chang zêl ṭhîn a ;
49002022	nangni pawh amahah chuan Thlarauva , Pathian awmna tûra rem khâwm in ni .
49003001	Chu vâng chuan kei Paula , nangni Jentailte avânga Krista Isua mi tâng hian -
49003002	nangni tân Pathian khawngaih enkawlna hna mi pêk kha in lo hre tawh châwk ang a ;
49003003	khatia , thurûk chu hriattîrnaa hriattîra ka awm kha , hmâna tawi têa ka ziak ang thu kha ;
49003004	khami avâng khân , in chhiarin Krista thurûk ka hriatzia hi in hre thei ang .
49003005	Chu chu tûnlaia a tirhkoh thianghlimte leh a zâwlnei thianghlimte hnênah Thlarau hriattîra a awm ta ang hian tûn hma lam khân mihring fate hnênah hriattîrin a awm ngai lo ;
49003006	chu chu hei hi a ni , Chanchin Ṭha avâng hian Krista Isuaah chuan Jentailte hi ro luahpui te , taksa pêngpui te , thutiam dawnpui te an nih hi .
49003007	A thiltihtheihna thawh zia anga a thlâwna pêk Pathian khawngaihna chu mi pêk ang zêlin , chu Chanchin Ṭha rawngbâwltua siam ka ni .
49003008	entailte hnêna Krista hausakna chhui chhuah rual lohte chanchin hril tûr leh , thurûk , chatuan aṭanga Pathian , engkim siamtuah inthupa awm enkawlna chu eng nge ni tih mi zawng zawng entîr tûrin , kei , mi thianghlim zawng zawng zawnga tê ber aia tê zâwk hnênah hian chu khawngaihna chu pêk a ni .
49003009	
49003010	Chutichuan , kan Lalpa Krista Isuaa tih a tum , a chatuan remruat ang zêlin , tûnlaia vân hmunahte khian lalna leh thuneihnate hnênah chuan , Pathian finna tinrêng kohhranho avângin hriattîrin a awm thei ang ;
49003011	
49003012	chu Krista Isua kan rin avâng chuan amah vêkah chuan nêlna leh ngam taka luh theihna kan nei .
49003013	Chutichuan , nangmahni vânga ka hrehawm tuarnate avâng hian beidawng lo tûrin ka ngên a che u , chûngte chu in ropuina a ni .
49003014	Chu vâng chuan Krista chu rinna avânga in thinlunga a chên theih nân , a ropuina ngahzia ang zêlin , a Thlarau zârah mihring chhûngnung lamah chuan thiltihtheihnaa tihchakin a awmtîr theihna tûr che uin , Pa , lei leh vâna chhûngkaw tinrêng hming chawi chhana hmaah chuan ka ṭhingṭhi ṭhîn a ; chutichuan , Pathian famkimna tinrêng tluka tihkhaha in awm theih nân , nangni hmangaihnaa zung kai leh nghahchhan neia awmin , mi thianghlim zawng zawng nên chuan a zauzia te , a seizia te , a sânzia te , a thûkzia te hriat chian theihna leh , Krista hmangaihna hriat phâk loh hriat theihna in nei thei ang .
49003015	
49003016	
49003017	
49003018	
49003019	
49003020	Tichuan , keimahnia thawk ṭhîn thiltihtheihna ang zêlin , kan dîl leh kan ngaihtuah zawng zawng aia nasa zâwk ti theitu hnênah ngei chuan ,
49003021	chatuanin , chhuan zawng zawng thlengin , kohhranah leh Krista Isuaah chuan ropuina awm rawh se . Amen .
49004001	Chutichuan , inngaihtlâwmna leh thuhnuairawlhna zawng zawng neia , hmangaihnaa indawh tawn chunga dawhtheihna neia , remna phuarnaah chuan Thlarau inpumkhatna chu vawng tûra beia , a kohna che u phua awm tûrin , kei , Lalpaa mi tâng hian ka ngên a che u .
49004002	
49004003	
49004004	A koh chhan che u beiseina hmun khata koh in ni ang bawk khân , taksa pakhat leh Thlarau pakhat chauh a awm a ;
49004005	Lalpa pakhat , rinna hmun khat , baptisma hmun khat ,
49004006	engkim Pathian leh Pa pakhat chauh a awm a , engkim chungah a awm a , engkim fang chhuakin a awm a , engkim chhûngah a awm bawk a ni .
49004007	Nimahsela , a thlâwna Krista thilpêk tehna ang zêlin , khawngaihna chu kan hnênah ṭheuh pêk a ni .
49004008	Chuvângin , “ Chung lama a han chhoh lai khân , Mante chu salah a hruai a , Mihringte hnênah pawh Thilpêkte a pe a , ”
49004009	( Tichuan , “ A han chho , ” tih hi , lei hmun hnuai berahte a lo chhuk hmasak zet loh chuan engtin nge ni ang le ?
49004010	Lo chhuka chu engkim a tihkhah theih nâna vân zawng zawng chung daiha han chhova vêk bawk kha a ni . )
49004011	Tin , rinna leh Pathian Fapa hriatna kawngah chuan thu khat vuaa , puitlinga , Krista famkimna lenzia tluka kan zaa kan lo awm hma loh zawng , rawngbâwl hna thawk tûra mi thianghlimte tihfamkim nân , Krista taksa siam ṭha tûrin ṭhenkhat chu tirhkoh atân te , ṭhenkhat chu zâwlnei atân te , ṭhenkhat chu Chanchin Ṭha hriltu atân te , ṭhenkhat chu kohhran châwmtu leh zirtîrtu atân te a pe a .
49004012	
49004013	
49004014	Chutichuan , dik lohna ngamthlêmna angin , fing vervêka mihring bum chawpin , zirtîrna thli tinrênga lehlam lehlama vawrh leh len len naupang kan ni tawh lo vang a ,
49004015	hmangaiha thu dik tak sawiin , engkimah amahah kan ṭhang lian thei zâwk ang ; amah chu Lu a ni , Krista chu .
49004016	Amah zârah taksa pumhlûm chuan inzawmna tinrêng thawh avânga rem taka inchuktuah leh inzawm khâwmin , pêng tin thawhzia ang ṭheuhvin hmangaihnaa insiam ṭha tûrin taksa chu a lo tipung ṭhîn a ni .
49004017	Chutichuan , Lalpaah chuan hei hi ka sawiin ka hriattîr che u a ni : Jentailte chu rilru lawilo pua an awm angin awm tawh suh ula ,
49004018	hriat lohna anmahniah a awm , chumi hriat lohna avâng chuan Pathian nunna lakah ṭhena lo awmin , an hriatnaah chuan an lo thim a ni , an thinlung a chawlawl avângin .
49004019	Chûngte chuan inhriat chhuah theihna rêng rêng an neih tawh loh avângin , thil bawlhhlawh tinrêng duhâm taka ti tûrin hurnaah an inpumpêk ta a .
49004020	Nangni erawh chuan chutiangin Krista chu in zir lo ve ;
49004021	a aw ngaithlaa amahah zirtîra awm in nih tawh phawt chuan , Isuaa thutak awm ang hi :
49004022	“ In hmânlai awm dân kawnga mihring hlui , bumna châkna anga chhe deuh deuh kha hlîp thla ula ,
49004023	in rilru thlarauvah chuan a tharin lo awm ula ,
49004024	mihring thar , thutak felna leh thianghlimnaa Pathian anga siam khân inthuam bawk ula , ” tih thu hi .
49004025	Chutichuan , dâwt sawi bânin , mahni ṭhenawm hnênah thu dik tak sawi ṭheuh rawh u ; inpêng tawn ṭheuh kan ni si a .
49004026	Thinrim ula , sual erawh chu sual suh u ; in thinur chu niin tlâkpui suh se ;
49004027	Diabola chu hmun kian hek suh u .
49004028	Rûk hmang chuan ru tawh suh sela ; tlachham hnênah chuan pêk tûr a neih theihna tûrin a kuta thil ṭha thawkin rim zâwk rawh se .
49004029	Thu ṭha lo rêng in kâan chhuak suh se , a ṭûlzia ang zêla siam ṭha tûrin thu ṭha apiang chhuak zâwk rawh se , a ngaithlatute tân khawngaihna a lo nih theih nân .
49004030	Tin , Pathian Thlarau Thianghlim chu tilungngai suh u , tlanna ni atân chuan amahah chhinchhiaha in awm kha .
49004031	Khâkna te , thinurna te , tauhna te , ânna te , sawichhiatna te zawng zawng chu bânsanin awm rawh se , sualna zawng zawng nên .
49004032	Tin , inkhawngaih tawna lainatna neiin awm ula , Pathianin Kristaa a ngaidam che u ang bawkin inngaidam tawn rawh u .
49005001	Chutichuan , a fa duh takte angin , Pathian awm dân latute ni rawh u .
49005002	Tin , Kristan a hmangaih che ua , rimtui atân Pathian hnêna thilhlanah leh inthawinaa kan aia a inpêk ang bawk khân , hmangaihnaah awm rawh u .
49005003	Nimahsela , mi thianghlimte tiha mawi âwm rêngin , inngaih leh bawlhhlawh zawng zawng , duhâmna nên in zîngan lam pawh lamin awm suh se ;
49005004	zahmawh te , thu lawilo sawi te , fiamthu te pawh , chûng chu a mawi lo a ni ; chûng tih ai chuan lâwm thu hrilh zâwk rawh u .
49005005	Inngaih hmang leh mi bawlhhlawh leh mi duhâm rêng rêng chuan ( mi duhâm chu milem betu a ni a ) , Krista leh Pathian ramah chuan chan rêng an nei lo a ni tih in hre hle si a .
49005006	Tu mân thu lawilo maiin bum che u suh se ; chûng thil avâng chuan Pathian thinur chu awih lo fate chungah a thleng si ṭhîn a .
49005007	Chuvângin , anmahni ṭâwmpui suh ang che u .
49005008	Hmânah khân thim in ni a , tûnah erawh chuan Lalpaah chuan êng in lo nih tâk hi ; Lalpa lâwm zâwng eng nge ni tih fiahin , êng fate angin awm rawh u , êng rah chu ṭhatna leh , felna leh thutak zawng zawngah a lang si a .
49005009	
49005010	
49005011	Tin , thim thiltih rah nei ngai lovahte chuan telna rêng nei suh ula , tel ahnêkin a thiam lohzia hriattîr zâwk rawh u ;
49005012	a rûka an thiltih ṭhinte chu a sawi pawh a zahthlâk si a .
49005013	Amaherawhchu , thil engkim a thiam lohzia hriattîra awm hi , êng tihlan a ni ṭhîn : tihlana awm apiang chu êng a ni si a .
49005014	Chuvângin , “ Nang muhîl , meng la , Mitthi zîng ata tho rawh ; Tichuan , Krista chuan A chhun êng ang che , ”
49005015	Chutichuan , mi fing lote anga awm lovin , mi fingte anga awm zâwkin , in awm dânah fîmkhur rawh u ;
49005016	nite hi a ṭhat loh avângin remchânnate lei zêl rawh u .
49005017	Chumi avâng chuan â duh suh ula , Lalpa duh zâwng eng nge ni tih lo hre zâwk rawh u .
49005018	Tin , uain ruiin awm suh u , chumiah chuan insûm lohna a awm si a ; Thlarauva khatin awm zâwk rawh u .
49005019	Fakna hlate , Pathian hlate , thlarau lam hlatea inbe tawnin , Lalpa chu in thinlungah hla saksakin , ṭingṭang kaihsak rawh u .
49005020	Kan Lalpa Isua Krista hmingin , Pathian , Pa ngei hnênah chuan engkim chungah lâwm thu hril fo rawh u .
49005021	Krista ṭih dêkin intulût tawn ṭheuh rawh u .
49005022	Nupuite u , Lalpa hnêna in intulût ang hian mahni pasalte hnênah intulût rawh u .
49005023	Krista chu amah ngei taksa chhandamtu nia , kohhran lu a ni ang bawk hian , pasal chu nupui lu a ni si a .
49005024	Chutichuan , kohhranho Krista hnêna an intulût ang bawk hian , nupuite chu engkimah an pasalte hnênah intulût rawh se .
49005025	Pasalte u , in nupuite hmangaih rawh u , Kristan kohhran a hmangaih a , an aia mahni a inpe ang khân ;
49005026	anni chu tuia sila thu chuan tifaiin a tihthianghlim theih nân .
49005027	Chutichuan , kohhran chu bawlhhlawh kai lo leh , zûr lo leh , chutiang thil rêng pu lovin , thianghlim leh hmêlhem lova awm zâwkin , amah leh amah kohhran ropui takah a inpe chawp thei ang .
49005028	Chutiang bawkin pasalte pawhin mahni taksate angin mahni nupuite chu an hmangaih tûr a ni , mahni nupui hmangaihtu chu mahni inhmangaih a ni .
49005029	Tu mân mahni tisa an haw ngai si lo va ; an châwmin an duat zâwk ṭhîn a ni . Kristan kohhran a châwma a duat ang hian ;
49005030	a taksa pêngte kan ni si a .
49005031	Chumi avâng chuan mipain a nu leh pa kalsanin a nupui a vuan ang a ; tin , an pahnih chuan tisa pumkhat an lo ni tawh ang .
49005032	Hei hi thuril thûk tak a ni ; kei chuan Krista leh a kohhran thu a sawina niin ka hria .
49005033	Eng pawh ni se , tu pawhin mahni a inhmangaih angin mahni nupui hmangaih ṭheuh sela , nupui pawhin a pasal hlau thiam rawh se .
49006001	Naupangte u , Lalpaah chuan in nu leh in pate thu zâwm rawh u ; chu chu thil dik a ni si a .
49006002	I nu leh i pa chawimawi rawh ( chu chu thupêk tiam nei hmasa ber a ni ) ;
49006003	chutichuan , i tân a ṭha ang a , leiah hian i dam rei bawk ang .
49006004	Tin , nangni pate u , in fate tithinur suh ula , Lalpa thununnaah leh zilhnaah chuan enkawl zâwk rawh u .
49006005	Bawihte u , Krista thu zâwm angin ṭih dêk leh khûra thinlung sakhat vuain , mihring tilâwmtute mai anga mit rawng bâwl lovin , Krista bawih anga thinlunga Pathian duh zâwng ti zâwkin , mihring rawng bâwl ang mai ni lovin , Lalpa rawng bâwl ang zâwka duh tak chunga rawng bâwlin , bawih ni sela , bawih ni suh sela , mi tinin thil ṭha an tih apiang chu Lalpa hnên ata a ngai vêk an hmu leh ang tih hriain , tisaa in hotute thu zâwm rawh u .
49006006	
49006007	
49006008	
49006009	Tin , nangni hotute u , chutiang bawkin , anmahni leh nangmahni Hotu chu vânah a awm tih leh , ani chuan mi duhsak bîk a nei lo tih hriain , vau lovin an chungah ti ve rawh u .
49006010	A tâwp berah chuan , Lalpaah leh a chakna thahruiah chuan thiltihtheihna neiin lo awm rawh u .
49006011	Diabola ngamthlêmnate chu in do zawh nân Pathian râlthuam famkimin inthuam rawh u .
49006012	Kan buante hi tisa leh thisen an ni si lo , lalnate leh , thuneihnate leh , he thim chunga khawvêl rorêltute leh , vân hmunahte thlarau sualho awmte an ni zâwk e .
49006013	Chuvângin , ni ṭha lovah chuan in do zawhna tûr leh , in tih zawh vek hnu pawha in din theihna tûrin , Pathian râlthuam famkim chu la rawh u .
49006014	Chutichuan , in kâwng chu thutaka hrêngin , felna âwmphaw chu hain ,
49006015	remna Chanchin Ṭha inbuatsaihna chu in keah bunin ding rawh u ;
49006016	chûng lo pawh chu rinna phaw la ula , chu chuan mi sual thal alh thei zawng zawng chu in timit thei ang .
49006017	Tin , Chhandamna lukhum leh Thlarau ngûnhnâm ( Pathian Thu chu ) la ula ,
49006018	ṭawngṭaina leh dîlna tinrêngin eng hun pawha Thlarauva ṭawngṭaiin , chumi kawngah chuan mi thianghlim zawng zawng tân ṭhahnemngai tak leh dîl tlatin ngaihven rawh u ;
49006019	Chanchin Ṭha thurûk huai taka puang tûra ka kâ ka âna , thu sawitîra ka awm theih nân ka tân pawh mi dîlsak rawh u ,
49006020	chumi kawngah chuan ka sawi tûr ang chu huai taka ka sawi theihna tûrin , chumi Chanchin Ṭha palai khaidiat bun ka ni .
49006021	Nimahsela , nangni pawhin engtin nge ka awm , ka chanchin in hriat theih nân , Tukika , Lalpaa unau duh tak leh rawngbâwltu rinawm tak hian engkim a hriattîr ang che u ;
49006022	hemi vâng tak hian amah chu in hnênah ka rawn tîr a ni , ka chanchin in hriat theihna tûr leh , ani hian in thinlung a tihthlamuan theihna tûrin .
49006023	Pa , Pathian leh Lalpa Isua Krista hnên ata remna leh rinna tel hmangaihna chu unaute hnênah khân awm rawh se .
49006024	Kan Lalpa Isua Krista chuai lova hmangaihtute zawng zawng hnênah khawngaihna awm rawh se .
50001001	Paula leh Timothea , Krista Isua bawihte chuan , Krista Isuaa mi thianghlim , Philippi khuaa awm zawng zawngte hnênah , kohhran hotute leh rawngbâwltute hnênah nên :
50001002	Pathian kan Pa leh Lalpa Isua Krista hnên ata khawngaihna leh remna in hnênah awm rawh se .
50001003	Ni hmasa ber aṭang khân tûn thlengin Chanchin Ṭha puan darhnaa in tel ve ṭhin avângin , ka hriat chhuah apiang che uin ka Pathian hnênah lawm thu ka hril ṭhîn , nangmahni zawng zawng ka ṭawngṭaisakna che u apiangah hlim taka dîl fovin .
50001004	
50001005	
50001006	Nangmahnia thil ṭha ti ṭantu khân Isua Krista ni thlengin a tifamkim zêl dawn , chu ngei chu ka ring tlat si a .
50001007	Nangmahni zawng zawng lamah chutiang rilru put chu keia tân chuan a âwm rêng a ni , ka thinlungah ka vawn che u avângin ; ka kawl bunnaah te , Chanchin Ṭha thiamna thu ka sawinaah leh ka tihnghehnaahte pawh , in zain khawngaihna chu mi ṭâwmpuitute in ni si a .
50001008	Krista Isua lainatna chuan in zavaiin ka ngaihzia mai che u chu , Pathian mi hriatpuitu a ni asin le .
50001009	Tin , in hmangaihnain hriat famkimna leh bengvârna tinrêng a ngah lehzual nân ka ṭawngtai ṭhîn ;
50001010	chutichuan , Pathian ropuina leh fakna tûra Isua Krista zâra felna rah awm chuan lo khatin , Krista ni atân chuan a tak tak leh sawisêl bo in nih theihna tûrin , thil ṭha bîkte chu ṭha in ti thei ang .
50001011	
50001012	Tin , unaute u , ka chunga thil lo thlengte kha Chanchin Ṭha tihdarhna tûr a lo ni ta hlauh zâwk tih in hriat ka duh a ni ;
50001013	chutichuan , ka kawl bunnate hi Praitorian sipai pâwl zawng zawng zîngah leh , mi dang zawng zawng hnênah chuan Krista avâng a ni tih a lang chhuak ta :
50001014	Lalpaa unau tam zâwkte pawh chuan ka kawl bunte avânga lo ring tlatin , hlau lovin Pathian thuhril kawngah an huai nasa lehzual a ni .
50001015	ṭhenkhat chuan îtsîkna leh elrelna avângin Krista thu chu an hril ṭhîn a , a ṭhen erawh chuan rilru ṭha tak puin an hril ṭhîn a ;
50001016	chûngte chuan Chanchin Ṭha ṭan tûrin Pathianin hna mi pe a ni tih hriain , hmangaihna avângin an hril ṭhîn .
50001017	Mi ṭhenkhat zawngin an ti tak tak lo , elrelna avâng chauhvin , kawl ka bun chungchângah hian lungngaihna mi belhchhahsak tûra ti an ni .
50001018	Eng nge a pawina ? A derin emaw , a takin emaw Krista Thu chu hril a ni ta rêng rêng a , chu chuan mi tilâwm tho ve . A ni , ka lâwm zêl ang .
50001019	Chu chu in mi ṭawngṭaisakna avâng leh Isua Krista Thlarau mi pêk avângin , ka chhandamna a lo ni dâwn tih ka hre si a ;
50001020	engah mah tihmualphovin ka awm dâwn lo va , huai taka ka awm pângngai ang fovin , tûnah pawh nunna avângin emaw , thihna avângin emaw , ka taksaah Krista chawimawiin a awm zâwk dâwn tih ka beiseina leh ka châkna ang zêl hian .
50001021	Keia tân zawng nun hi Krista a ni si a , thih pawh hlâwkna a ni .
50001022	Nimahsela , tisaa nun hi ka chan ni sela , chu chu ka hnathawh rah ni ang sela , chutichuan , a eng nge ka thlan zâwk dâwn zawng ka hre lo .
50001023	A lai laklawhah hian a ngaihna hre lovin ka awm mai a ni ; kal chhuaha Krista hnêna awm châkna ka neih avângin , chu chu a ṭha zâwk êm êm si a .
50001024	Nimahsela , nangmahni avângin tisaa awm reng hi a ṭûl zâwk a ni .
50001025	Tin , chu chu ka rin tlat avângin ka awm reng dâwn tih ka hria , a ni , rinnaah chuan in lo ṭhan lenna tûrin in zaa hnênah ka awm reng dâwn tih ka hria .
50001026	Chutichuan , in hnêna ka awm leh dâwn avângin , in mi chhuanna chu Krista Isuaa a nasat lehzual theihna tûrin .
50001027	Eng pawh ni sela , in awm dân chu Krista Chanchin Ṭha nên inmawi phawt rawh se ; chutichuan , nangmahni rawn kan che u mah ila , in hnênah awm lo mah ila , thlarau hmun khata ding nghetin , rilru hmun khata Chanchin Ṭha rinna thu ṭana bei tlângin , dotute eng kawngah mah hlau lovin in awm tih in chanchin ka hre thei ang ; chu chu anmahni tân boral tûr an nih hriattîrna fiah tak a ni , nangni tân erawh chuan chhandam tûr in nih hriattîrna fiah tak a ni zâwk e , chu pawh chu Pathian laka mi a ni .
50001028	
50001029	Krista avânga amah in rin chauh ni lovin , amah avânga in tuar pawh phal a ni si a ;
50001030	indona , keimaha in hmuh ṭhin , tûnah pawh keimahah a awm tih in hriat , chumi ngei chu in neih ve tâk hi .
50002001	Chutichuan , Kristaah ṭanpuina rêng rêng te , hmangaih thlamuanna rêng rêng te , Thlarau pâwlna rêng rêng te , lainatna leh khawngaihna rêng rêng te a awm chuan ,
50002002	rilru hmun khata awmin , hmangaihna hmun khat neiin , inthuruala rilru hmun khata awmin , ka lâwmna tifamkim rawh u .
50002003	Elrel leh inngaihhlut avânga eng mah ti lovin , mi tinin inngaitlâwm takin mahni aiin mi dang ṭha zâwkah ruat ṭheuh rawh se ;
50002004	mahni ta ta mai en lovin , mi dang ta pawh en ṭheuh zâwk rawh u .
50002005	He rilru , Krista Isua pawha awm bawk kha , nangmahniah awm rawh se ;
50002006	ani zawngin Pathian anga awma , Pathian tluka awm chu thil thlâkhlelh hleih theihah a ruat lo va ,
50002007	mihringte anga lo piangin , bawih angah a insiam a , amah leh amah a intitlâwm ta zâwk a .
50002008	Tin , mihring anga lo awmin a inngaitlâwm a , thi khawp hiala thu zâwmin a lo awm ta a , krawsa thihna ngei chu .
50002009	Chumi avâng chuan Isua hmingin mi tin - vâna mite , leia mite , lei hnuaia mite nên - an ṭhingṭhit nân leh Pa Pathian tihropuina tûrin , “ Isua Krista chu Lal a ni , ” tiin lei tinrêngin a puan nân , Pathianin ani chu nasa takin a chawimawi ve ta thung a , hming zawng zawnga hming chungnung ber chu a pe ta a .
50002010	
50002011	
50002012	Chutichuan , ka duh takte u , thu in zawm fo ang khân , ka awm chauhva thawk lovin , tûna ka awm loh hlân hian thawk zâwk mahin , hlau leh khûr chungin nangmahni chhandamna thawk chhuak rawh u ;
50002013	ama lâwm zâwng atâna tih tum tûr leh bei tûra nangmahnia thawktu chu Pathian a ni si a .
50002014	Chhuan bengtlalo leh tihmawhte zînga sual nei lo leh nun tlang , Pathian fa sawisêl bote in nih theihna tûrin , phunnawina leh inhnialnate awm lovin engkim ti rawh u ( chûngho zîngah chuan nunna thu hlânin khawvêlah hian tiêngtu angin in lang ṭhîn ) , chutichuan , a thlâwna tlân ka nih lohva , a thlâwna thawk rim ka nih hek loh avângin Krista niah chuan chhuan tûr ka nei thei ang .
50002015	
50002016	
50002017	A ni , in rinna inthawina leh rawngbâwlna chungah chuan leih buakin awm dâwn mah ila ka lâwm a ni , in zain ka lâwmpui bawk a che u .
50002018	Chutiang bawkin nangni pawh lâwm ulangin , mi lâwmpui ve rawh u .
50002019	Nimahsela , in chanchin ka hriata ka thlamuan ve theihna tûrin , rei lo tê chinah Timothea hi in hnêna rawn tirh Lalpa Isuaah chuan ka beisei a ni .
50002020	Hetiang rilru pu , in awmzia tihtakzeta ngaihtuahsaktu tûr che u tu mah ka nei si lo .
50002021	An zain Isua Krista tân zawng lovin , mahni tân an zawng si ṭhîn .
50002022	Nimahsela , ani hi chu fiaha a awm tawhzia in hria , fain a pa rawng a bâwl angin , Chanchin Ṭha tihdarh kawngah rawng mi bâwlpui ṭhin kha .
50002023	Chutichuan , ka chanchin tûr ka hriat veleh ani hi rawn tîr nghâl ila ka ti a ni .
50002024	Nimahsela , keimah ngei pawh rei lo tê china lo kal Lalpaah chuan ka inring tlat a ni .
50002025	Nimahsela , Epaphrodita , ka unaupa , ka hnathawhpui , ka sipaipui leh in tirhkoh , ka thil tlâkchhama mi chhawmdâwltu hi in hnêna rawn tirh ṭûlin ka hria .
50002026	Ani chuan in zain a ngai êm êm si che u a , a nâ tih in lo hriat avângin nasa takin a lungngai bawk a .
50002027	Thichhâwnga nâ zawng a ni ngei tak a ; nimahsela , Pathianin ani chu a khawngaih a ; tin , ani chang ni lovin , lungngaih chunga lungngaih lehzualna ka neih loh nân kei mi khawngaih a ni fâwm bawk e .
50002028	Chutichuan , ani hi in hmuh leh huna in lâwm theihna tûr leh , kei ka lungngaih a ṭhathnem theihna tûrin ka rawn tîr hmanhmawh deuh a ni .
50002029	Chutichuan , ani hi hlim takin Lalpaah chuan lo lâwm ulangin , hetiang mi hi ngaihlu rawh u ;
50002030	in mi chhawmdâwlna tlin bâk chu chhunzawm nân thih dâwn lova beiin , Krista hna thawhna avângin thichhâwngin a lo awm ta si a .
50003001	A tâwp berah chuan ka unaute u , Lalpaah lâwm rawh u . Thu pângngaite in hnêna ziak nawn leh hi keia tân zawng ninawm a ni lo ve , nangni tân a sâwt bawk si a .
50003002	Ui lakahte chuan fîmkhur rawh u , thil ṭha lo titute lakah chuan fîmkhur rawh u . Innghaisaho lakah chuan fîmkhur rawh u .
50003003	Keini , Pathian Thlarau zâra Pathian bia leh , Krista Isua chhuang leh , tisa chunga rinna rêng nghat lotute hi serh tanho kan ni zâwk si a .
50003004	Duh phei ila , kei pawh tisa chunga rinna nghat thei ka ni asin . Mi dang rêng rêngin tisa chunga rinna nghahchhan neia an inruat chuan , kei ka inruat lehzual a ni .
50003005	Ni riat nia serh tan , Israela thlaha mi , Benjamin chia mi , Hebraite laka Hebrai-a piang ka ni a ; Dân lamah chuan Pharisai ka ni a ;
50003006	ṭhahnemngaih lamah chuan kohhranho tiduhdahtu ka ni a ; Dân thua felna lamah chuan sawisêl bo ka ni .
50003007	Nimahsela , ka tâna hlâwkna tûr apiangte chu , chûng chu Krista avângin chânnaah ka ruat ta a ni .
50003008	A ni takmeuh mai , ka Lalpa Krista Isua hriatna ropui bîkzia avângin thil engkim pawh chânnaah ka ruat a ni ; amah vângin thil zawng zawng ka chân ta vek a , chûng chu hnâwmhneah lek ka ngai a , Krista ka hmuh theihna tûr leh ,
50003009	mahni felna ( Dâna felna chu ) nei lovin , Krista rin avânga felna ( rin avânga Pathian laka felna chu ) nei zâwkin , amaha awm ka lo nih theihna tûrin ;
50003010	a thihna anpuia thiin , amah nên , a thawhlehna thiltihtheihna nên , a tuarnate ṭâwmpuina nên ka hriat theih nân ;
50003011	mitthi zîng ata thawhlehna chu ka chang thei hrâm mahna , tiin .
50003012	Hmu tawh reng inti ka ni lo va , famkim tawh reng inti pawh ka ni hek lo ; “ Krista mi man chhan chu ka man thei dah law maw , ” tiin , a ûmin ka ûm zâwk a ni .
50003013	Unaute u , manah ka inngai lo . Amaherawhchu , he thil pakhat hi ka ti ṭhîn - hnung lama thil awmte chu theihnghilha , hma lama thil awmte chu banin ,
50003014	Krista Isuaa Pathian chung lam koh chhan lâwmman hmu tûrin , tiam chin lam chu ka pan ṭâlh ṭâlh a ni .
50003015	Chutichuan , puitling apiang chutiang rilru puin i awm ang u ; tin , eng kawngah pawh rilru danglam pu in lo nih chuan , chu pawh chu Pathianin a la hriattîr ang che u .
50003016	Eng pawh ni sela , kan thlen chin aṭang khân hma i sâwn zêl ang u .
50003017	Unaute u , ka awm dân zirtute lo ni hlawm rawh u ; tin , entawn tûr keini min nei a , chumi ang zêla awmte chu en ṭha rawh u .
50003018	Mi tam tak an kal a , chu mite chu Krista kraws hmêlma an ni tih an chanchin ka hrilh fo che u kha , tûnah pawh ṭap chungin ka hrilh che u hi ;
50003019	chûngho tâwpna chu boralna a ni , an Pathian chu an pum a ni , an ropuina pawh chu an mualphona a ni , khawvêl thil an duh ṭhîn a ni .
50003020	Keini zawng vân khua leh tui kan ni si a , vân aṭanga min chhandamtu Lal Isua Krista lo kal tûr chu nghâkhlel takin kan thlîr a ni .
50003021	Ani chuan a thawhin , engkim pawh ama thu thuin a awmtîr thei , chumi thawhzia ang zêlin , kan tlâwm lai taksa hi ama taksa ropui anga awm tûrin a siam ṭha leh ang .
50004001	Chuvângin , ka unau duh tak leh ngaih tak , ka lâwmna leh ka lallukhumte u , chutiang chuan Lalpaah ding nghet tlat rawh u , ka duh takte u .
50004002	Lalpaah chuan rilru hmun khat pu tûrin Euodii ka ngên a , Suntuki pawh ka ngên bawk a ni .
50004003	A ni , nang pawh , ka nghâwngkawl bahpui tak tak , ka sâwm bawk a che ; khâng hmeichhiate kha ṭanpui rawh . Chanchin Ṭhaah chuan mi beihpui si ṭhîn a , Klemena nên , ka thawhpui dang Nunna Bua hming chuangte nên khân .
50004004	Lalpaah chuan lâwm fo rawh u ; ka ti leh pek ṭhîn ang , lâwm rawh u .
50004005	In dawhtheihzia mi zawng zawng hriat ni rawh se . Lalpa chu a hnai e .
50004006	Engah mah mangang suh u ; engkimah ṭawngṭai leh dîlin , lâwm thu hril tel zêlin , in duhnate chu Pathian hnênah hriattîrin awm zâwk rawh se .
50004007	Tichuan , Pathian thlamuanna , rilru rêng rênga hriat sên loh khân , in thinlung leh in ngaihtuahnate chu Krista Isuaah chuan a vênsak ang che u .
50004008	A tâwp berah chuan unaute u , a dik apiang te , a zahawm apiang te , a fel apiang te , a thianghlim apiang te , a duhawm apiang te , a thang mawi apiang te - ṭhatna rêng a awma , fakna rêng a awm awm phawt chuan - chûng chu ngaihtuah rawh u .
50004009	In thil zir te , in thil pawm te , in thil hriat te , keimaha in thil hmuhte pawh kha , khâng ang kha ti ṭhîn ang che u ; tichuan , Thlamuanna Pathian chuan a awmpui ang che u .
50004010	Nimahsela , in mi ngaihtuahzia tûn hnua in rawn tihthar leh tâk avâng hian , Lalpaah chuan ka lâwm hle a ni ; chutiang kawng chu ngaihtuah kha zawng in ngaihtuah teh meuh va , remchâng erawh chu in hmu lo mai a ni .
50004011	Ka tlâkchham thu sawi zawng ka ni lo ve ; kei zawng eng ang pawhin awm mah ila , lungawi zêl ka chîng tawh si a .
50004012	Tlâwm taka awm dân ka thiam a , hausaa awm dân pawh ka thiam bawk a ; thil tinrêngah leh thil zawng zawngah tlai leh rilṭâma awm dân , hausa leh tlachhama awm dân thurûk chu ka hre chhuak tawh .
50004013	Mi tichaktuah chuan engkim ka ti thei a ni .
50004014	Nimahsela , ka mangannaahte hian mi lo manganpui hi in tiṭha e .
50004015	Tin , nangni Philippi-a mite u , Chanchin Ṭha thlen tirh laia Makedonia ram aṭanga ka kal chhuah lai khân , nangni chauh lo chuan , kohhran pâwl pakhat mahin thilpêk leh dawn kawngah chuan mi ṭanpui lo tih nangni ngeiin in hre bawk a ;
50004016	Thessalonika khuaa ka awm lai pawh khân , ka tlâkchhamna phuhrûk tûrin , vawi khat chang ni lovin , vawi hnih lai in rawn thawn kha .
50004017	Thilpêk chu ka zawng a ni lo va ; rah , nangmahni lama pung tûr chu zawng ka ni zâwk e .
50004018	Nimahsela , engkim ka nei a , ka ngah a ni ; Epaphrodita kuta in thil mi thawnte chu ka lo hmu a , ka phuisui ta . Chûng chu englo rimtui rim , inthawina chhân tlâk , Pathian lâwm zâwng a ni .
50004019	Tin , ka Pathian chuan Krista Isuaa a ropuina ngahzia ang zêlin , in tlâkchhamna tinrêng pawh a phuhrûksak ang che u .
50004020	Tin , kan Pathian leh kan Pa hnênah chuan chatuanin ropuina chu awm rawh se . Amen .
50004021	Krista Isuaa mi thianghlim tinrêng chibai mi bûksak ang che u . Ka hnêna unau awmte hian chibai an bûk a che u .
50004022	Mi thianghlim zawng zawngten chibai an bûk che u a , Kaisara chhûngte zînga mi hian an bûk deuh ber a che u .
50004023	Lalpa Isua Krista khawngaihna chu in thlarau hnênah awm rawh se .
51001001	Paula , Pathian duh zâwnga Krista Isua tirhkoh leh kan unau Timothea chuan ,
51001002	Kolossa khuaa Kristaa mi thianghlimte leh unau rinawmte hnênah chuan : Pathian kan Pa hnên ata khawngaihna leh remna in hnênah awm rawh se .
51001003	Vânah in tân beiseina an dahsak che u avângin , Krista Isua in rinzia leh mi thianghlim zawng zawngte chunga hmangaihna in neihzia kan lo hriat achin in tâna ṭawngṭai fovin , Pathian , kan Lal Isua Krista Pa hnênah chuan lâwm thu kan hril ṭhîn a . Chumi beiseina chanchin chu , hmânah Chanchin Ṭha thutak thu-ah khân in hre tawh .
51001004	
51001005	
51001006	Chumi Chanchin Ṭha chu khawvêl zawng zawngah rahin a pung zêl ang bawk hian , in hnêna a thlen kha . Chutiang bawkin Epaphra , kan bawihpui duh tak laka in zir angin , tihtakzeta Pathian khawngaihna chu in ngaihthlâka in hriat ni achinah khân , nangmahniah pawh rahin a pung zêl ṭhîn a ni . Epaphra hi kan aiawhin Krista rawngbâwltu rinawm tak a ni a ,
51001007	
51001008	ani hian Thlarauva in hmangaihna chu min hrilh bawk a .
51001009	Chumi avâng chuan thlarau lam finna leh hriat theihna zawng zawng kawngah ama duh zâwng hriat famkimnaah chuan in lo khah theih nân , kan hriat ni achin chu keini pawhin ṭawngṭai leh dîlsak che u kan bâng lo .
51001010	Chutichuan , hnathawh tinrênga lo rahin , Pathian hriat famkimna kawnga lo sâwt deuh deuhvin , hlim taka chhelna leh dawhtheihna tinrêng nei tûra a ropuina chakzia ang zêla chakna tinrênga lo chakin , Pa , ênga mi thianghlimhote ro chu ṭâwm ve tlâka min rawn siamtu hnênah chuan lâwm thu hrilin , kawng tinrênga amah tilungawi tûrin Lalpa zui tlâkin in awm thei ang .
51001011	
51001012	
51001013	Ani chuan thim thuneihna laka min chhanchhuakin , a Fapa hmangaih taka ramah chuan min kaitîr ta a ;
51001014	amahah chuan kan tlanna kan hmu a ni - kan sualte ngaihdamna chu .
51001015	Ani chu hmuh theih loh Pathian anpui , thil siam zawng zawnga piang hmasa ber chu a ni a ;
51001016	amahah chuan engkim siam a ni a , vâna awmte , leia awmte nên , hmuh theihte , hmuh theih lohte nên , lalṭhutphahte pawh , rorêlnate pawh , lalnate pawh , thuneihnate pawh ; engkim ama siam a ni , ama ta tûr bawka siam a ni ;
51001017	tin , ani hi chu engkim awm hmain a awm rêng a ni , amahah chuan engkim a ding ho bawk a ni .
51001018	Ani chu taksa ( chu chu kohhranho ) lu a ni a ; engkimah chungnung ber a lo nih theih nân , a bulpui , mitthi zîng ata piang hmasa bera chu a ni .
51001019	Famkimna tinrêng chu amaha awm reng leh , a kraws thisen chuan remna lo siamin , amahah chuan engkim amah nêna inremtîr hi Pa lungnih zâwng tak a ni si a ; amah ngeiah chuan leia thil awmte pawh , vâna thil awmte pawh amah nêna inremtîr hi .
51001020	
51001021	Tin , nangni hmâna in thiltih sualnaah khân ama lakah ṭhenin in lo awm a , in rilruah chuan a hmêlma in lo nih bawk kha ; nimahsela , tûnah zawng , a hmaah chuan thianghlim tak leh , hmêlhem lo leh sawisêl bova a dintîrna tûr che uin , a thihnain a tisa taksaah chuan amah nên a inremtîr tawh che u a ni ;
51001022	
51001023	nghahchhan neia nghet taka awma , Chanchin Ṭha in hriata beiseina aṭanga pêng bo ṭhîn lova , rinnaah hian in awm reng phawt chuan ; Chanchin Ṭha chu vân hnuaia thil siam zawng zawngte zînga tlângaupui a nih kha ; kei Paula hi chumi rawngbâwltua siam ka ni .
51001024	Tûna ka tuarsakna che uah hian ka lâwm a , Krista hrehawm tuar bâk chu a taksa avângin ka tisaah hian ka chhunzawm zêl a ni ; a taksa chu kohhranho hi an ni .
51001025	Pathian thu hril kim tûra enkawlna hna Pathianin in tân mi pêk ang zêlin , chûngho rawngbâwltua siam ka ni .
51001026	Chu Pathian thu chu kumkhua leh chhuan zawng zawng laka thurûk inthup kha a ni a ; tûnah erawh chuan a mi thianghlimte hnênah lantîrin a awm ta .
51001027	Chûng mite hnênah chuan hnam tin tâna a thurûk ropui leh hlu tak chu Pathianin hriattîr a duh rêng a ni ; chu thurûk chu Krista , nangmahnia awm ropuina beisei chhan chu a ni ;
51001028	mi tin Kristaah chuan ṭha famkima kan dintîr theihna tûrin , mi tin zilhin , mi tin finna tinrênga zirtîrin , a chanchin kan hril ṭhin hi ;
51001029	chumi ti thei tûr chuan Krista chakna nasa tak keimaha thawk ṭhîn chu hmangin ka bei ṭâlh ṭâlh a , rim takin ka thawk ṭhîn a ni .
51002001	Nangmahni leh Laodikei khuaa awmte leh , tisaa ka hmêl hmu lo apiangte tân , eng ti kauva nasain nge ka beihsak ṭâlh ṭâlh che u hi in hriat ka duh si a ;
51002002	chutichuan , Pathian thurûk ( finna leh hriatna ro zawng zawng thuhrûkna Krista chu ) an hriat theih nân , hriata rin tlatna lukhâwng zawng zawng chu dawng tûra hmangaihnaa insuih khâwmin , an thinlungte chu thlamuangin a awm thei ang .
51002003	
51002004	Tu mân ṭawngkam thiamin an bum loh nân che u , chûng chu ka ti a ni .
51002005	Tisain in hnênah awm mah suh ila , lâwm taka awmin , in felzia leh Krista in rin nghehzia enin , thlarauvah chuan in hnênah ka awm si a .
51002006	Chuvângin , Krista Isua , Lalpa chu in lâwm ang khân , amaha zung kai leh rem chhoh deuh deuhva awmin , an zirtîr che u ang khân in rinnaah chuan nghet taka awmin , lâwm thu sawi lo uarin , amahah chuan awm rawh u .
51002007	
51002008	Fîmkhur rawh u ; chuti lo chuan , tu pawhin Krista thu ang ni lovin , mihring thurochhiah leh khawvêl a aw b ang zâwkin , an thufing leh bumna mai maiin râllâkin an la dah ang che u .
51002009	Amahah chuan Pathian famkimna tinrêng chu taksa neiin a awm reng si a .
51002010	Amahah chuan in famkim ta bawk a ; ani chu lalna leh thuneihna zawng zawng lu a ni .
51002011	Krista serh tannaah chuan tisa taksa hlîp vekin , amah vêkah chuan kuta serh tan ni lova serh tan in nih kha ;
51002012	baptisma-ah chuan a hnêna phûm in lo ni ve tawh si a , chumi vêkah chuan mitthi zîng ata amah kaithotu Pathian hnathawh rin avânga a hnêna kaihthawh in nih ve kha .
51002013	Tin , nangni in bawhchhiatnate leh in tisaa serh tan lohna avângin thi in lo ni a , nangmahni ngei chu amah nên a tinung che u a nih kha ; kan bawhchhiatna zawng zawngte min ngaidam a ,
51002014	batna lehkha thupêka ziak , kan chunga awm , min dodâl ṭhîna chu a thai bo tawh si a : chu ngei chu krawsa khêng betin a la kiang ta a ;
51002015	tin , lalna leh thuneihnate chu hlîp thlain , chu krawsah chuan chûngte chu hnehin , a langin hriattîr nân a hmang ta a .
51002016	Chutichuan , ei thu-ah emaw , in thu-ah emaw , kût ni thu-ah emaw , thla thar thu-ah emaw , Chawlhni thu-ah emaw tu mân sawisêl che u suh se ;
51002017	chûng chu thil lo thleng tûrte hlim a ni , a tak erawh chu Krista ta a ni .
51002018	Taksa hi ngaihnêp tûr , vântirhkohte pawh biak tûr , tia inlârna danglam bîk hmua insawi , eng mah ni si lova chapohote chuan thiam loh chantîr che u suh se .
51002019	Chûnghote chuan Lû , Krista chu an vuan tawh lo a ni . Ama zârah chuan taksa pum pui , bung hrang hrangin inzawm khâwm chu châwmin a awm a , Pathian duh zâwng ang zêlin a ṭhang lian ṭhîn a ni .
51002020	Khawvêla zirtîrna dik lote chu Kristaah in thihsan tawh si chuan , engtizia nge khawvêl dâna nung ang maia , mihringte zirtîrna , “ Tawk suh la , tem hek suh la , deh pawh dek suh , ”
51002021	tih thupêk lakah in intukluh leh tâk mai ?
51002022	Chûng thilte zawng zawng chu ei zawha ral mai thil a ni .
51002023	Hêng - vântirhkoh biak tûr tih te , taksa ngaihnêp tih te , taksa tihhrehawm tih te hi ṭha âwm tak chuan a lang a ; mahse , tisa duh zâwng hneh nân a ṭangkai si lo .
51003001	Chutichuan , Krista hnênah kaihthawha in awm ve tawh chuan chung lam , Pathian ding lama ṭhu Krista awmnaa thil awmte chu zawng rawh u .
51003002	Chung lama thil awmahte chuan in rilru nghat tlat rawh u , leia thil awmahte chuan nghat lovin .
51003003	In thi tawh a , in nunna chu Pathianah chuan Krista hnênah thuhrûkin a awm si a .
51003004	Krista , kan nunna chu a lo inlâr hunah chuan , nangni pawh ama hnênah ropui zîngah in inlâr ve ang .
51003005	Chutichuan , in taksa pêng leia awmte hi tihlum rawh u , inngaihna te , bawlhhlawhna te , hurna te , châkna sual te , duhâmna te hi ( duhâmna chu milem biakna a ni si a ) ;
51003006	chûng thil avâng chuan a ni , Pathian thinur chu awih lo fate chunga a thlen ṭhin ni ;
51003007	nangni pawh hmânah chûng thilahte chuan in nun lai khân , chûngahte chuan in awm ṭhin kha .
51003008	Tûnah erawh chuan nangni pawhin hêng zawng zawng - tauhna te , thinurna te , huatna te , sawichhiatna te , in kâa chhuak ṭawng zahmawh te hi tibo rawh u .
51003009	Dâwt inhrilh tawn suh u ; mihring hlui chu a thiltihte chawpin in hlîp thla tawh a ,
51003010	mihring thar chuan in inthuam tawh si a , chu mihring thar chu hriat famkimna nei tûrin , a siamtu anpui anga siam tharin a awm mêk a ni ;
51003011	chumiah chuan Grik mi leh Juda mi , serh tan leh tan loh , awze mite , Skuthia mi te , bawih te , bawih lote pawh a awm theih loh ; Krista chu engkim ni zâwkin , engkimah a awm bawk a ni .
51003012	Chutichuan , Pathian mi thlan , mi thianghlim leh duh takte angin , lainatna thinlung te , ngilneihna te , inngaihtlâwmna te , thuhnuairawlhna te , dawhtheihna te chuan inthuam rawh u ,
51003013	tu pawhin tu chungah pawh thupawi nei ang ula , indawh tawnin inngaidam tawn ula ; Lalpan a ngaidam che u ang tak khân ngaidam ve rawh u .
51003014	Tin , chûng zawng zawng chungah chuan hmangaihna inbel rawh u , chu chu phuar famkimna a ni .
51003015	Tin , Krista thlamuanna chuan in thinlungah ro rêl rawh se , chutiang ni tûrin taksa pumkhata koh in ni rêng asin ; lâwm nachâng hre bawk rawh u .
51003016	Krista thu chu finna tinrêngin nangmahniah awm ṭeuh rawh se ; fakna hla te , Pathian hla te , thlarau lam hla tea inzirtîrin inzilh tawn ula , thinlungah khawngaihna neiin Pathian chu hla saksak rawh u .
51003017	Tin , in tih apiang chu thusawiah emaw , thiltihah emaw , ama zârah Pa Pathian hnêna lâwm thu hril chungin , Lalpa Isua hmingin ti vek rawh u .
51003018	Nupuite u , Lalpaa a âwm tâwk ang zêlin in pasalte hnênah intulût rawh u .
51003019	Pasalte u , in nupuite hmangaih ula , an lakah vîn suh u .
51003020	Naupangte u , engkimah in nu leh in pate thu zâwm rawh u , chu chu Lalpaah chuan a lâwmawm si a .
51003021	Pate u , in fate tinuar suh u ; chuti lo chuan , an bei a dawng dah ang e .
51003022	Bawihte u , tisaa in hotute thu hi engkimah zâwm rawh u , mihring tilâwmtute mai anga mit rawng bâwl lovin , thinlung sakhat vuaa Lalpa ṭih dêk chungin zâwm zâwk rawh u .
51003023	A rulhna ro luah tûr chu Lalpa hnên ata in hmu dâwn tih hriain , in tih apiang chu mihring tân anga ti lovin , Lalpa tân anga ti zâwkin , châk takin ti rawh u ; Lalpa Krista rawng in bâwl a nih hi .
51003024	
51003025	Thil dik lo titu chuan a thil dik lo tih man chu a hmu leh ang ; mi thlei bîkna rêng a awm si lo va .
51004001	Hotute u , nangni pawhin vânah Hotu in nei tih hriain , in bawihte chungah a fel leh a mawi tâwk chu ti rawh u .
51004002	Ṭawngṭai fan fan ula , chumiah chuan lâwm thu hril chungin ngaihven rawh u .
51004003	Mi phuarna chhan Krista thurûk chu hril tûrin , Pathianin thu atân kawng min tihkuaksak theih nân keini pawh min ṭawngṭaisak rawh u ,
51004004	ka sawi tûr ang taka ka puan theihna tûrin .
51004005	Remchânna lei zêlin , pâwn lama mite lakah chuan fing takin awm rawh u .
51004006	Mi tin engtia chhân ṭheuh tûr nge ni tih in hriat theih nân in ṭawngka chhuak chu chia al , khawngaihna tel ni fo rawh se .
51004007	Lalpaa unau duh tak , rawngbâwltu rinawm , kan bawihpui Tukika hian ka chanchin zawng zawng a hriattîr ang che u .
51004008	Hemi avâng ngei hian ani chu in hnênah ka rawn tîr a ni , ka chanchin in hriat theihna tûr leh in thinlung a tihthlamuan theihna tûrin ;
51004009	Onesima , unau rinawm leh duh tak , nangmahni zînga mi nên hian . Anni chuan hêng lama thil awmzia zawng zawng hi an hriattîr ang che u .
51004010	Aristarka , ka tânpuipa hian chibai a bûk a che u ; Marka , Barnaba tupa pawhin chibai a bûk a che u ( ama chungchâng thu-ah thupêkte in hmuh kha ; in hnêna a lo kal chuan lo lâwm rawh u ) ;
51004011	Isua , Justa an tiha hian chibai a bûk bawk a che u . Chûng chu serh tan mi an ni a ; chûng chauh chu Pathian ram thu lamah chuan ka thawhpui , mi thlamuantute an ni .
51004012	Epaphra , nangmahni zînga mi , Krista Isua bawihpa hian chibai a bûk a che u ; ani chuan Pathian duh zâwng apianga puitling leh rin tlatna neia in din theihna tûrin , a ṭawngṭainaahte chuan nangmahni tân a bei fo ṭhîn a ni .
51004013	Nangmahni tân te , Laodikei khuaa awmho tân te , Hierapoli khuaa awmho tân te ṭhahnem a ngai êm êm tih ka hriatpui asin .
51004014	Luka , dâktawr duh tak leh Dema hian chibai an bûk a che u .
51004015	Laodikei khuaa unau awmte kha chibai mi bûksak ang che u ; Numphi leh a ina kohhranho kha chibai mi bûksak bawk ang che u .
51004016	Tin , he lehkhathawn hi in zînga in chhiar hnuin Laodikei kohhranah pawh chhiartîr ve rawh u ; nangni pawhin Laodikei khuaa mi kha lo chhiar ve bawk ang che u .
51004017	Tin , Arkippa hnênah khân , “ Rawngbâwlna Lalpaa i hmuh kha hlen tûrin fîmkhur rawh , ” ti ang che u .
51004018	Kei Paulan keima kut ngeia chibai ka bûkna che u a nih hi . Ka kawl bunte hi hre reng rawh u . Khawngaihna in hnênah awm rawh se .
52001001	Paula leh Silvana leh Timothea chuan , Pa Pathian leh Lalpa Isua Kristaa Thessalonika khuaa kohhran hnênah , Khawngaihna leh remna in hnênah awm rawh se .
52001002	Kan Pathian leh Pa hmaah chuan rinna avânga in thiltihzia te , hmangaih avânga in thawh rimzia te , kan Lalpa Isua Krista beisei avânga in chhelzia te kha theihnghilh lova hre rengin , kan ṭawngṭainaahte chuan in hming lamin , nangmahni zawng zawng avângin Pathian hnênah lâwm thu kan hril fo ṭhîn a ni .
52001003	
52001004	Unau , Pathian duh takte u , a thlanzia che u kha kan hria a ,
52001005	khatia kan Chanchin Ṭha chu thu chauhva in hnêna thleng lova , thiltihtheihna leh Thlarau Thianghlim leh nasa taka rin tlatna nên a lo thlen zâwk kha ; nangmahni hma sialin in chungah eng ang mi nge kan lo nih tâk kha in hre si a .
52001006	Tin , thu chu hrehawm tuar chungin , Thlarau Thianghlima lâwmin in lo pawm a , keimahni leh Lalpa zirtute in lo ni a .
52001007	Chutichuan , Makedonia leh Akaia rama ringtu zawng zawngte tân entawn in lo nih kha .
52001008	Lalpa thu chu nangmahni aṭangin a thang chhuak ta si a , Makedonia leh Akaia ramah chang ni lovin , hmun tinah pawh Pathian lama in rinzia chu a thang ta a ; chutichuan , keinin eng mah rêng sawi a ngai ta lo .
52001009	Kan tlawh che u ṭuma min lawmzia te , Pathian nung leh dik tak rawngbâwl tûr leh a Fapa ( mitthi zîng ata a kaihthawh , thinur lo thleng tûr laka min chhanchhuaktu Isua kha ) vân ata lo nghâk tûrin , milem hawisana Pathian lam in hawi tâk thute kha an sawi fo ṭhîn a ni .
52001010	
52002001	Unaute u , kan rawn tlawh che u kha a lothlâwn ta lo tih nangmahni ngeiin in hre si a ;
52002002	thlawn ahnêkin , chumi hma chuan in hriat tawh angin , Philippi khuaah chuan hrehawm tuar leh zahthlâk taka siama kan awm hnu khân , buai êm êm chung pawhin Pathian Chanchin Ṭha in hnêna sawi tûrin kan Pathianah chuan kan lo huai tâk zâwk kha .
52002003	Kan thuhril hi dâwta chhuak a ni lo va , bawlhhlawha chhuak a ni hek lo va , vervêknaa chhuak a ni hek lo ;
52002004	Chanchin Ṭha kawltîra awm tûrin Pathian ṭha tih mi kan nih ang ngeiin , mihring tilâwm tûr ang ni lovin , kan thinlung fiahtu Pathian tilâwm zâwkin thu kan sawi ṭhîn a ni .
52002005	Eng lai mahin fak derna thu emaw , duhâm khuhna emaw kan hman an hre ngai si lo tih in hriat kha ( Pathian min hriatpuitu a ni ) ;
52002006	Krista tirhkoh ka nih avângin mi tân hautak zet ni thei mah ila , mihring lakah , nangni lakah pawh , mi dangte lakah pawh , chawimawina kan zawn an hre ngai hek lo .
52002007	Nu nau pawmin a fate a duat angin in zîngah nunnêm takin kan awm zâwk kha .
52002008	Chutiang bawkin kan duh zâwng tak in lo nih tâk avâng khân , kan duh ngawih ngawih che u a , Pathian Chanchin Ṭha chauh ni lovin , keimahni nun pawh pêk hial che u kan peih kha .
52002009	Unaute u , kan thawh hahzia leh kan thawh rimzia kha in hre reng e ; in zîngah tu mah kan tihhautak lohna tûr che uin a chhûn a zâna thawkin , Pathian Chanchin Ṭha kan hrilh ṭhin che u kha .
52002010	Nangni ringtute chunga thianghlim tak leh , fel tak leh demawm lo taka kan awmzia kha min hriatpuitute in ni , Pathian nên .
52002011	Ama ram leh ropuinaa ko lûttu che u Pathian mi ni tlâka in awm theihna tûrin , pain ama fate chunga a tih angin , fuih leh thlamuan leh hriattîr che uin , in chung ṭheuhva kan tih zia kha in hre si a .
52002012	
52002013	Hemi avâng hian bâng lovin Pathian hnênah lâwm thu kan hril bawk ṭhîn , Pathian thu kan hnên ata in hriat in pawm lai khân , mihring thu pawma in pawm lohva , Pathian thu pawma in pawm zâwk avâng khân ; chu chu Pathian thu a ni rêng a , nangni a ringtute chhûnga thawk bawk ṭhîna chu a ni .
52002014	Unaute u , nangni kha , Judai rama Pathian kohhran , Krista Isuaa awmte zirtu in lo nih kha : anni chuan Juda-te lakah an tuar angin , nangni pawhin nangmahni rama mite lakah in tuar ve bawk si a .
52002015	Chûng Juda-te chuan Lalpa Isua leh zâwlneite pawh an that a , keini pawh min hnawt chhuak a , Pathian an tilâwm lo va , mi zawng zawng an kalh ṭhîn .
52002016	Chhandam an nih theihna tûra Jentailte hnêna thuhril min khap si ṭhîn ; an sualin a vâwrtâwp a thleng ta a , thinurna chu an chungah a lo tla ta nge nge a ni .
52002017	Nimahsela , unaute u , rei lo tê atân nangmahni nên thinlung lama inṭhen lova , hmêl lam chauhva inṭhena kan awm rih avângin , châk tak chunga in hmêl hmu tûrin kan bei nasa lehzual ṭhîn a ni ;
52002018	in hnêna lo kal kan tum tlat si a , kei Paula ngei pawh hian vawi hnih lai lo kal ka tum nghe nghe tawh a ; nimahsela , Setanan min dâl ṭhîn a ni .
52002019	Kan beiseina emaw , kan hlimna emaw , kan lallukhum chhuan emaw chu eng nge ni le ? A lo kal hunah kan Lalpa Isua hmaah chuan nangmahni ngei in ni dâwn lâwm ni ?
52002020	Nangni hi kan chhuan leh kan hlimna in ni asin .
52003001	Chutichuan , kan tuar zawh tâk loh chinah chuan Atheni khuaah keimahni chauh hnutchhiahin awm ila ṭha kan ti a .
52003002	Timothea , kan unaupa , Krista Chanchin Ṭha lama Pathian rawngbâwltu hi , tinghet tûr che u leh in rinna kawnga thlamuan tûr che uin kan rawn tîr a ni ;
52003003	hêng hrehawm tuarnate avâng hian tu mah an nghîn lohna tûrin , hêngte hi tuar tûrin ruat kan ni tih nangmahni ngeiin in hre si a .
52003004	In hnêna kan awm lai khân hrehawm tuar tûr kan ni tih kan hrilh lâwk ngei che u kha ; chutiang ngei chuan a thleng tawh a , chu chu in hriat kha .
52003005	Chumi avâng chuan ka tuar zawh tâk loh hnuin , thlêmtu chuan a thlêm thlu hlauh vang che u a , kan thawh rimna chu a thlâwn dah ang e , tiin , in rinzia ka lo hriat theihna tûrin mi ka rawn tîr a ni .
52003006	Nimahsela , Timothea chu in hnên aṭangin tûnah kan hnên a lo thlen hian , hmuh che u kan châk ang bawkin , min hmuh châk êm êmin khawngaih takin min hre reng fo tih thu leh , in rinna leh in hmangaihna chanchin lâwmawm tak min rawn hawn a ;
52003007	chumi avâng chuan unaute u , kan manganna leh hrehawmna zawng zawngah , in rinna avângin in chungah thlamuang takin kan awm ta .
52003008	Tûnah chuan kan nung ta , Lalpaa in din ngheh phawt hi chuan .
52003009	In hmêl kan hmuh theihna tûr leh , in rinna lama in tlâkchhamna kan phuhrûksak theihna tûr che uin , a chhûn a zâna nasa taka ṭawngṭaiin , kan Pathian hmaah in chunga kan hlimna zawng zawng avâng hian , nangmahni lam thu-ah Pathian hnênah eng lâwm thu nge kan hrilh ve thung theih ang le aw ?
52003010	
52003011	Tichuan , kan Pathian , kan Pa ngei chuan , kan Lalpa Isua pawhin , in hnên lamah min hruai rawh se .
52003012	Tin , nangmahni lama hmangaihna kan ngah angin , nangmahni lamah inhmangaih tawnna leh , mi zawng zawng lamah hmangaihna chu Lalpa chuan tihpunsakin tihngahsak che u rawh se ;
52003013	chutichuan , kan Lalpa Isua chu a mi thianghlim zawng zawngte nêna a lo kal hunah , kan Pathian leh kan Pa hmaah in thinlungte thianghlimna kawngah sawisêl bovin a tinghet thei ang che u .
52004001	Chutichuan , unaute u , a tâwp berah chuan in awm dân tûr leh Pathian in tihlâwm dân tûr ( tûna in awm dân ang hi ) kan hnên ata in lâk ang khân in ngah lehzualna tûrin , Lalpa Isuaah chuan kan ngênin kan fuih che u a ni .
52004002	Lalpa Isua zârah chuan eng thute nge kan pêk che u kha in hre si a .
52004003	Pathian duh zâwng , in thianghlimna tûr chu hei hi a ni , inngaih bânsan ula ;
52004004	Pathian hre lo Jentailhote anga hur kawngah châk lovin , thianghlim leh chawimawiin mahni bêl vawng thiam ṭheuh ula ;
52004005	
52004006	chumi kawngah chuan tu mân bawhchhiain a unau chungah thil ṭha lo ti suh se ; Lalpa chu chûng ang thil titu zawng zawng chunga phuba latu a nih avângin - keini pawhin kan hrilh lâwkin kan hriattîr tawh che u ang khân .
52004007	Pathianin bawlhhlawh tûrin min ko si lo va , thianghlimah min ko zâwk a ni .
52004008	Chuvângin , a pawisa lotu chuan mihring pawisa lo a ni lo va , Pathian , a Thlarau Thianghlim pe ṭhîntu che u chu a pawisa lo a ni zâwk .
52004009	Amaherawhchu , unaute hmangaih kawng thu chu ziaksak in ngai lo ve , inhmangaih tawn tûrin nangmahni ngei Pathian zirtîrin in awm si a .
52004010	Makedonia ram puma unau zawng zawng chungah pawh chutiang chuan in ti a , nasa lehzuala ti zêl tûrin kan ngên a che u .
52004011	Kan hrilh ang ngei che u khân , phîli ruai lovin , mahni hna ṭheuh vuan tlatin , mahni kut ngeiin hna thawk rawh u ;
52004012	tichuan , mite ngaihsân in hlawh ang a , eng mah in tlachham lo vang .
52004013	Nimahsela , unaute u , mi dang , beiseina rêng nei lote anga in lungngaih loh nân , muhîlte chanchin in hriat loh kan duh lo ve .
52004014	Isua a thi a , a tholeh ta tih kan rin si chuan , Isuaa muhîl tawhte chu Pathianin ama rualin a rawn hruai ve bawk ang .
52004015	Hei hi Lalpa thuin in hnênah kan sawi a ni : keini Lalpa lo kal thlenga nunga lo la awm rengate hian muhîl tawhte chu kan lehkhalh tawp lo vang , tih hi .
52004016	Lalpa ngei chu au thâwm nên , vântirhkoh chungnung ber aw nên , Pathian tawtawrâwt ri nên , vân aṭangin a lo chhuk dâwn si a ; tin , Kristaa thi tawhte chu an tho hmasa ang a ;
52004017	chumi hnuah chuan keini nunga lo la awm rengate hi , boruakah Lalpa hmuak tûrin , anmahni rualin chhûm zîngahte khian lâk chhohvin kan awm ang ; chutichuan , kumkhuain Lalpa hnênah kan awm tawh ang .
52004018	Chuvângin , hêng thu hian inthlamuan tawn rawh u .
52005001	Amaherawhchu , unaute u , a hun leh a ni kawng thute rêng ziaksak che u in ngai lo ve .
52005002	Lalpa Ni chu zânah , rûkru angin a lo thleng dâwn tih nangmahni ngeiin chiang takin in hre si a .
52005003	“ Muanna leh himna , ” tia an sawi lai takin , hmeichhe nau vei angin , chawplehchilha boralna an chungah a thleng ang a , an pumpelh tawp lo vang .
52005004	Nimahsela , unaute u , nangni zawng chumi ni chuan rûkru anga a nanna tûr che uin thimah in awm lo ve ;
52005005	êng fate leh ni fate in ni vek si a ; zâna mi kan ni lo va , thima mi kan ni hek lo .
52005006	Chuvângin , mi dangte angin i muhîl suh ang u khai , i mengin i ngaihven zâwk ang u .
52005007	Muhîlte chu zânah a ni an muthilh ṭhin ni ; zu ruite pawh 3 zânah a ni an ruih ṭhin ni .
52005008	Nimahsela , keini zawng chhûna mi kan nih avâng hian rinna leh hmangaihna âwmphaw chu hain , chhandam beiseina chu lukhuma hmangin i ngaihven zâwk ang u .
52005009	Pathianin thinurna tuar tûr ni lovin , kan Lalpa Isua Krista zâra chhandamna hmu tûr zâwkin min ruat a ni si a ;
52005010	kan men pawhin , kan muthilh pawhin , amah nêna kan nun tlân theih nân ani chu kan thih aiin a thi a ni .
52005011	Chuvângin , infuih tawnin , intisâwt tawn ṭheuh rawh u , in tih rêng ṭhin ang hian .
52005012	Nimahsela , unaute u , in zînga thawk rim leh , Lalpaa in hotua awm leh , zilhtute che u chu hre tûr leh , an hnathawh vânga hmangaiha ngaihlu êm êm tûrin kan ngên che u a ni . Inremin awm rawh u .
52005013	
52005014	Tin , unaute u , kan ngên a che u , dân ang lova awmte chu zilh ula , rilru tête chu fuih ula , chak lote chu ṭanpui ula , mi zawng zawng lakah dawhthei takin awm rawh u .
52005015	Tu mân tu sual pawh suala thungrûl lo tûrin fîmkhur rawh u ; in thil intihsak tawnna lamah leh , mi zawng zawng chunga in tihsakna lamah pawh , a ṭha apiang ûm fo zâwk rawh u .
52005016	Lâwm fo ula ;
52005017	bâng lovin ṭawngṭai ula ;
52005018	engkimah lâwm thu hril rawh u ; chu chu nangmahni lam thu-ah Krista Isuaah chuan Pathian duh zâwng a ni si a .
52005019	Thlarau chu timit suh ula ;
52005020	thuhrilte hmusit suh u ;
52005021	engkim fiah zâwk ula ; a ṭha apiang pawm tlat ula ;
52005022	sual tinrêng lakah inthiarfihlîm rawh u .
52005023	Tin , remna Pathian ngei chuan in pumin tithianghlim che u rawh se ; tin , in thlarau leh , in rilru leh in taksa chu kan Lalpa Isua Krista lo kal hunah chuan , sawisêl bovin a puma humhimin awm rawh se .
52005024	A kotu che u chu a rinawm a , tih pawh a ti bawk ang .
52005025	Unaute u , min ṭawngṭaisak rawh u .
52005026	Unau zawng zawngte kha fawh thianghlimin chibai mi bûksak rawh u .
52005027	He lehkha hi unau zawng zawng hnêna chhiar tûrin Lalpa hmingin ka ngên a che u .
52005028	Kan Lalpa Isua Krista khawngaihna chu in hnênah awm rawh se .
53001001	Paula leh Silvana leh Timothea chuan , Pathian kan Pa leh Lalpa Isua Kristaa Thessalonika khuaa kohhran hnênah :
53001002	Pa Pathian leh Lalpa Isua Krista hnên ata khawngaihna leh remna in hnênah awm rawh se .
53001003	Unaute u , nangmahni chungthuah hian Pathian hnênah lâwm thu hril fo tûr rêng kan ni ; chu chu a âwm rêng a ni , in rinna chu nasa taka ṭhang lianin , in zaa in inhmangaih tawn ṭheuhna chu a pung lehzual si a ;
53001004	chutichuan , mi tihduhdahna che u zawng zawngah leh hrehawm in tuarnaahte chuan in chhelzia leh in rinzia avângin , Pathian kohhran zîngah chuan keinin kan chhuang ṭhîn che u a ni ;
53001005	chûng chu Pathian rama mi ni tlâka ruat in ni thei dâwn tih , Pathian rorêl fel tak chhinchhiahna fiah tak a ni , chumi ram avânga tuar in nih hi ;
53001006	Lalpa Isua , Pathian hre lo mi leh kan Lalpa Isua Chanchin Ṭha awih lo mite chunga phuba lain , a vântirhkoh chak takte nên , meialh zînga vân aṭanga a inlâr hunah , a tihrehawmtute che u chu hrehawma thungrulh leh , nangni hrehawm tuartute hi keimahni nêna chawlhnaa rulh thung chu , Pathian tân thil fel tak a ni si a .
53001007	
53001008	
53001009	Chumi niah chuan a mi thianghlimahte chuan chawimawia awm tûr leh , ringtu zawng zawngahte chuan ( kan thu hriattîr che u kha in ring si a ) mak tih tûra a lo kal hunah chuan , chûng Pathian hre lo mi leh kan Lalpa Isua Chanchin Ṭha awih lo mite chuan hrem an tuar ang , Lalpa hnên ata leh a chakna ropuina aṭanga chatuana boralna chu .
53001010	
53001011	Chutianga chawimawi leh mak tih a nih theih nân , kan Pathianin a kohna che uah chuan koh tlâk nia a ruat theihna tûr che u leh , ṭhat duhna tinrêng leh rinna hnathawh tinrênga a thiltihtheihnaa a hlawhtlintîr theihna tûrin , kan ṭawngṭaisak fo ṭhîn che u a nih hi ;
53001012	chutichuan , kan Pathian leh Lalpa Isua Krista khawngaihna ang zêlin , kan Lalpa Isua hming chu nangmahniah chawimawiin a awm thei ang a , nangni pawh amahah chawimawiin in awm thei ang .
53002001	Nimahsela , unaute u , kan Lalpa Isua Krista lo kalna leh a hnêna kan han inkhâwmna tûr thu-ah chuan ,
53002002	“ Lalpa Ni chu a thleng reng tawh , ” tihna thlarau avângin emaw , thu avângin emaw , kan hnên aṭanga lehkhathawn ang avângin emaw , in rilru nghîn thuai lohna tûr leh in buai hek lohna tûrin kan ngên a che u .
53002003	Tu mân eng mahin tihder che u suh se ; tlûksanna chu a lo thlen hmasak zeta , Dân Bawhchhepa , boral fapa chu a lo lan loh chuan chumi ni chu a thleng dâwn si lo va .
53002004	Ani chuan Pathiana an vuah apiang leh sakhua zawng zawng dovin , an chunga awm tumin a inchawimawi ang ; chutichuan , Pathian biak ina ṭhuin Pathian ang hialin a intâr chhuak ang .
53002005	In hnêna ka lo awm lai khân chûng thu chu ka hrilh ṭhîn che u tih in hre reng lo vem ni ?
53002006	Ama hun tê chauhva a lo lan theihna tûrin engin nge khap tûnah in hria e .
53002007	Dân bawhchhiatna thurûk chuan tûnah pawh a thawk mêk a ni si a ; nimahsela , lâk bova a awm hma loh chuan tûnah hian a khaptu a awm .
53002008	Chumi lâk bo hunah chuan Dân Bawhchhepa chu a lo lang tawh ang , Lalpa Isuan ani chu a kâa thawin a tihlum ang a , a lo kala inlârnain a tiboral ang .
53002009	Chu Dân Bawhchhepa chu Setana chakna nên a lo kal ang a , thiltihtheihna tinrêng te , chhinchhiahna tinrêng te , dâwt thil mak tinrêng te nên a lo thawk ang .
53002010	Boral mêkte tân fel lohna bumna tinrêng nên a ni ang ; chhandama an awm theihna tûrin thutak hmangaihna chu an pawm loh vâng a ni .
53002011	Chu vâng chuan dâwt thu chu an awihna tûrin Pathianin sual hna thawhna an hnênah a thlentîr ang ,
53002012	thutak awih lova fel lohnaa lâwm zâwkte chuan thiam loh an chan vek theih nân .
53002013	Unau , Lalpa duh takte u , Thlarau tihthianghlim leh thutak awiha chhandama awm tûrin a tîr ata Pathianin a thlan che u avângin , in chungthuah hian Pathian hnênah lâwm thu hril fo tûr rêng kan ni .
53002014	Chutiang atân chuan ani chuan kan Chanchin Ṭha hianin a koh che u kha , kan Lalpa Isua Krista ropuina nei tûrin .
53002015	Chutichuan , unaute u , ding nghet ula , thurochhiahte chu thusawiin emaw , kan lehkhathawnin emaw kan zirtîr che u kha pawm tlat rawh u .
53002016	Tichuan , kan Lalpa Isua Krista ngei leh Pathian kan Pa , min hmangaihtu leh khawngaihna avânga chatuana thlamuanna leh beiseina ṭha min petu chuan ,
53002017	in thinlungte chu tithlamuangin , thil tihṭhat leh thusawi ṭhat tinrêngah tinghet rawh se .
53003001	A tâwp berah chuan unaute u , Lalpa thu hi nangmahni zînga a awm ang khân , pungin chawimawia a awm theihna tûr leh , mi luhlul leh mi sualte laka kan him theihna tûrin min ṭawngṭaisak rawh u ; mi zawng zawng chuan rinna an nei vek si lo va .
53003002	
53003003	Amaherawhchu , Lalpa chu a rinawm e , ani chuan a tinghetin , mi sual lakah chuan a hum ang che u .
53003004	Thu kan pêk apiang che u kha in zâwm ṭhîn a , in la zawm leh zêl pawh Lalpaah chuan kan ring che u a ni .
53003005	Tin , Lalpa chuan in thinlungte chu Pathian hmangaihnaah leh Krista chhelnaah chuan hruai lût rawh se .
53003006	Tin , unaute u , kan hnên ata thurochhiah an hmuh anga awm lova , dân lo anga awm unau tinrêngte lakah chuan inthiarfihlîm tûrin kan Lalpa Isua Krista hmingin thu kan pe a che u .
53003007	Nangmahni ngeiin min zir dân tûr in hre si a ; in zîngah dân lo angin kan chêt ngai loh kha ;
53003008	tu kut ata mah a thlâwnin in chhang kan ei ngai hek lo , in zînga tu mah kan tihhautak lohna tûr che uin , a chhun a zâna hah tak leh rim taka thawk chungin kan ei zâwk a ni ;
53003009	kan theih loh vâng a ni lo va , nangnin min zirna tûrin in mi entawn atân kan insiam zâwk a ni .
53003010	In hnêna kan awm lai pawh khân he thu hi kan pêk che u kha , “ Tu pawhin hna a thawh duh loh chuan ei pawh ei suh se , ” tih hi .
53003011	In zînga ṭhenkhat dân lo anga awm ṭhînte chanchin kan hre si a , chûng chuan hna rêng an thawk lo va , an tei mai mai zâwk ṭhîn a ni .
53003012	Tichuan , chûng angte chu ngawi renga thawk tûr leh , anmahni chhang ei tûrin Lalpa Isua Kristaah chuan thu pein kan fuih a ni .
53003013	Unaute u , nangni erawh chuan thil ṭha tih ning suh u .
53003014	Tin , tu pawhin he lehkhathawna kan thu hi a zawm loh chuan , chu mi chu in pâwl hauh loh nân chhinchhiah rawh u , a zah theihna tûrin .
53003015	Nimahsela , hmêlma angah zawng ruat suh ula , unau angin zilh zâwk rawh u .
53003016	Tin , remna Lalpa ngei chuan kumkhuain kawng tinrêngah remna pe che u rawh se . Lalpa chu in zaa hnênah awm rawh se .
53003017	Kei Paulan , keima kut ngeia chibai ka bûkna che u a nih hi ; hei hi ka lehkhathawn tinrênga chhinchhiahna a ni , hetianga ka ziak hi .
53003018	Kan Lalpa Isua Krista khawngaihna chu in zaa hnênah awm rawh se .
54001001	Paula - Pathian , min Chhandamtu leh Krista Isua , kan Beiseina ruat anga Krista Isua tirhkoh chuan ,
54001002	Rinnaa ka fa tak tak Timothea hnênah : Pathian kan Pa leh Krista Isua kan Lalpa hnên ata khawngaihna te , zahngaihna te , remna te lo awm rawh se .
54001003	Makedonia ram ka pan dâwn laia ka ngen che ang khân , tûnah pawh Ephesi khuaa awm reng tûrin ka ngên a che . Chuta mi ṭhenkhat chuan zirtîrna dik lo an theh darh a , ti tawh lo tûrin hrilh rawh .
54001004	Thawnthu mai mai leh thlahtute hming chhui sên loh chhui bânsan rawh se ; chûng chuan rinnaa Pathian lama intihsâwtna thlen lovin , inhnialna mai mai a thlen zâwk si a .
54001005	Thinlung thianghlim leh chhia leh ṭha hriatna thiang leh rinna dik tak aṭanga lo chhuak , hmangaihna neih theih nân chu chu ti ka ni .
54001006	Mi ṭhenkhatte an kal kawi avângin chu chu an pênsan a , thu lawilo sawina lamah an kal ta a ;
54001007	an thusawi awmzia leh paukhauh taka an thuhril chanchin chu hre si lovin , Dân zirtîrtute nih an duh ṭhîn a ni .
54001008	Dân chu a ṭha a ni tih kan hre si , miin a hman ṭhat phawt chuan .
54001009	Hêng hi hria sela : Dân hi mi fel tak tâna siam a ni lo va , dân pawisa loho leh dân bawhchheho tân te , Pathian ngaihsak loho leh mi sualho tân te , mi thianghlim loho leh Pathian zah loho tân te , pate thattuho leh nute thattuho tân te , mihring thattuho tân te ,
54001010	inngaih hmangho tân te , mawngkawhurho tân te , mihring rûk hmangho tân te , dawtheiho tân te , chhechham derho tân te leh , fak tlâk Pathian Chanchin Ṭha ropui zirtîrna dik ka hnêna kawltîr ang ni lova , thil dang rêng awm apiangte tân pawh chuan siam a ni zâwk e .
54001011	
54001012	Mi tichaktu Krista Isua kan Lalpa hnênah chuan lâwm thu ka sawi a ni , hmânah sawichhetu leh tiduhdahtu leh sawisatu ni mah ila , rinawma mi ngaiha , a rawngbâwltua mi ruat tâk avâng hian ; nimahsela , ring lo chunga hre lova ti ka nih avângin a ni , zahngaihna ka lo hmuh ni ;
54001013	
54001014	tin , kan Lalpa khawngaihna chu , rinna leh Krista Isuaa hmangaihnain nasa takin a liam ta .
54001015	“ Krista Isua chu mi sualte chhandam tûrin khawvêlah hian a lo kal , ” tih hi a rinawmin a pawm tlâk êm êm a ni ; an zînga mi sual ber ka nih hi .
54001016	Nimahsela , hemi avâng hian a ni zahngaihna ka hmuh ni , Isua Krista chuan mi sual ber keimahah hian a dawhtheihzia zawng zawng a lantîr theih nân ; tûn achina chatuana nunna hmu tûra amah la ring tûrte kawhhmuhna tûrin .
54001017	Lalber , chatuana awm , chhe thei lo , hmuh theih loh , Pathian taka chauh chu , chatuana chawimawi leh ropuiin awm rawh se . Amen .
54001018	Ka fa Timothe , hmâna i chanchin an hrilh lâwk thute ang khân , chu zilhna thu chu ka kawltîr a che , chûng chuan indona ṭha chu i do theih nân ;
54001019	rinna leh chhia leh ṭha hriatna thiang tak pawm tlatin ; mi ṭhenkhatten chûng chu paih thlain rinna kawngah chuan lawng keh angin an keh chhe ta .
54001020	Chûng zîngah chuan Humenaia leh Alexandra an tel a ; Pathian sawichhiat loh an zir theih nân anni chu Setana ka pe a ni .
54002001	Chutichuan , a tîr berin thil dîl ṭawngṭaina te , ṭawngṭaina hrim hrim te , ṭawngṭaisakna te , lâwm thu sawina te mi zawng zawng tân siamsak tûrin ka fuih a che ;
54002002	lalte leh thuneitute zawng zawng tân pawh ; Pathian ngaihsak leh zahawm taka inrema thlamuanga kan khawsak theih nân .
54002003	Chu chu min chhandamtu Pathian ngaihin a ṭhain , a lawm tlâk a ni ;
54002004	ani chuan mi zawng zawng chhandama awmah leh thutak hriaah a duh a ni .
54002005	Pathian pakhat chauh a awm a , Pathian leh mihring inkâra Palai pakhat chauh a awm bawk a , amah chu mihring a ni , Krista Isua ,
54002006	mi zawng zawng tlan nâna inpea chu ; chu chu a hun tak zêla hriattîrin a awm tûr a ni ;
54002007	chumi ti tûrin tlângaupuituah leh tirhkohva ruat ka ni ( thu tak tak ka sawi a , ka daw lo ve ) ; rinna leh thutaka Jentailte zirtîrtua ruat ka ni .
54002008	Chutichuan , mipaho chu hmun tinah kut thianghlim pharin , thinrim lo leh inhnial lovin ṭawngṭai sela ka duh a ni .
54002009	Chutiang bawkin hmeichheho pawh inthlahdah lo leh inbel lutuk lovin , thuam inchawih tâwkin inchei sela , sam phiarin emaw , rangkachakin emaw , tuikeplungin emaw , puan man tam tak taktein emaw inchei lovin ;
54002010	amaherawhchu , ( hmeichhia , Pathian ngaihsak intite chu inphu tâwkin ) thil tihṭhatin inchei sela ka duh .
54002011	Hmeichhia chuan thu awih tlatin ngawi rengin zir rawh se .
54002012	Amaherawhchu , hmeichhiain zirtîr zawng ka phal lo , mipa chunga thuneih ka phal hek lo , ngawi rengin awm zâwk rawh se .
54002013	Adama chu siam hmasak a ni a , chumi hnuah Evi chu siam a ni a .
54002014	Tin , Adama chu bumin a awm lo va , hmeichhia erawh chu bumin a awm a , bawhchhiatnaah a tlu ta a .
54002015	Nimahsela , rinna leh hmangaihna leh thianghlimna neiin , rilru fel tak nêna an awm fo chuan , fa hrin vângin chhandamin an awm ang .
54003001	“ Tu pawh kohhran hotua ṭan duh chuan hnathawh ṭha a duh a ni , ” tih hi a dik a ni .
54003002	Chutichuan , kohhran hotu chu sawisêl bo , nupui pakhat nei , insûm thei , rilru dik tak , mi fel , mi lawm dân thiam , zirtîr thiam ,
54003003	uain ruih hmang lo , mi velh hmang lo , mi nunnêm ni zâwk tûr , kawhmawh bâwl lo , tangka sum ngaina lo ,
54003004	zahawm taka fate kîlkawia mahni in chhûng khawsak rêl fel thiam mi a ni tûr a ni .
54003005	( Miin ama in chhûng khawsak mah a rêl fel thiam si loh chuan , Pathian kohhran engtin nge a enkawl theih ang ? )
54003006	Ringthar a ni tûr a ni lo ; chuti lo chuan , chapovin a awm ang a , Diabola thiam loh channa chu a chang ve dah ang e .
54003007	Chûng lo pawh chu pâwn lama mite fakin a awm bawk tûr a ni ; chuti lo chuan , sawichhiata awmin , Diabola thangah a âwk dah ang e .
54003008	Chutiang bawkin kohhran rawngbâwltute chu mi zahawm an ni tûr a ni ; kamtam te , uain heh te , hlêpna bawlhhlawha duhâm mi te an ni tûr a ni lo ;
54003009	chhia leh ṭha hriatna thiangin rinna thurûk chu pawm mi an ni zâwk tûr a ni .
54003010	Tin , chûngte pawh chu fiahin awm hmasa rawh se , chumi hnuah sawisêl bo an lo nih chuan kohhran rawngbâwl lam hna thawk rawh se .
54003011	Chutiang bawkin hmeichhiate pawh mi zahawm an ni tûr a ni , hêktute ni lovin , insûm thei leh engkima rinawm an ni tûr a ni .
54003012	Kohhran rawngbâwltute chu an fate leh anmahni in chhûng khawsak rêl felin , nupui pakhat nei ni rawh se .
54003013	Kohhran rawngbâwl lam hna thawk ṭha tawhte chuan dinna ṭha tak leh Krista Isuaa rinna kawngah chuan huaina nasa tak an insiam si ṭhîn a .
54003014	Rei lo tê chinah i hnêna lo kal beiseiin hêng thu hi i hnênah ka ziak a ni .
54003015	Nimahsela , ka la awm rei tâk dahin , Pathian chhûngte zînga mi engtia awm tûr nge an nih i hriat theih nân ka ziak a ni ; Pathian chhûngte chu Pathian nung kohhran , thutak ban leh innghahna chu an ni .
54003016	Tin , Pathian ngaihsakna thurûk chu hnial rual lohvin a ropui a ni : “ Tisaa lo langa , Thlarauva thiam changa , Vântirhkohte hmuha , Jentailte zînga tlângaupuia , Khawvêlah hian mite rina , Ropuinaa hruai chhoh tâka chu . ”
54004001	Nimahsela , hun lo la awm tûrah chuan mi ṭhenkhat chuan , mi dawtheite vervêkna avângin hruai bona thlaraute leh ramhuaite zirtîrna thu ngaihsakin , rinna chu an la bânsan ang tih Thlarau chuan chiang takin a sawi a . Chûng mi dawtheite chu anmahni chhia leh ṭha hriatna ngeia thîr linga deh ang an ni a ,
54004002	
54004003	inneih an khap ṭhîn a , englo ei tûrte ( thutak hriaa ringtuten lâwm thu sawia pawm tûra Pathianin a siamte ) chu ei loh tûr an ti ṭhîn .
54004004	Pathian thil siam tinrêng hi a ṭha si a , lâwm thu hrila pawm a nih tawh phawt chuan eng mah duh loh tûr a ni lo ;
54004005	Pathian thu leh ṭawngṭainain tihthianghlim a ni tawh si a .
54004006	Chûngte chu unaute i hriattîr chuan , Krista Isua rawngbâwltu ṭha tak , rinna leh zirtîrna ṭha tûn thlenga i la zawm thua châwm i ni ang .
54004007	Amaherawhchu , Pathian zah lohna leh pitarte thawnthu mai mai chu duh suh . Tin , Pathian ngaihsak tûrin insawizawi rawh :
54004008	taksa insawizawina hi sâwt zawng a sâwt ve bawk a ; Pathian ngaihsakna erawh hi chu , nunna tûna awm sa leh la awm leh tûr pêk tiamna a neih avângin kawng tinrêngah a sâwt a ni .
54004009	He thu hi a rinawmin a pawm tlâk êm êm a ni .
54004010	Chutichuan , Pathian nung chu kan rin avângin kan thawk rim a , kan bei hrâm hrâm a ni si a ; ani chu mi zawng zawng Chhandamtu a ni a , a ringtute Chhandamtu a ni deuh ber mai .
54004011	Chûng thu chu pe la , zirtîr rawh .
54004012	I naupanna tu mahin ngainêp suh se ; thusawi kawngah te , chêtze kawngah te , hmangaihna kawngah te , rinna kawngah te , thianghlimna kawngah te ringtute tihhmuhtu ni zâwk ang che .
54004013	Ka lo kal hma loh zawng chhiar te , thuhril te , zirtîr te bei uar rawh .
54004014	Nangmaha awm thilpêk , hrilh lâwk anga upahote kut nghata Pathianin a neihtîr che kha thlahthlam suh .
54004015	Mi zawng zawng hnêna i sâwtna a lan theih nân chûng thilahte chuan taima la , chûngah chuan inhmang zo rawh .
54004016	Nangmah leh i zirtîrnaah chuan fîmkhur la ; chûng thil tiin awm reng rawh ; chutiang tiin nangmah leh i thu ngaithlatute chu i chhandam dâwn zuk nia .
54005001	Putar deuhte chu hau suh la , pa angin thlêm zâwk rawh ; rawlthar deuhte chu unau angin ;
54005002	pitar deuhte chu nu angin ; nula deuhte chu thianghlim takin farnu angin .
54005003	Hmeithai , hmeithai tak takte chu chawimawi rawh .
54005004	Nimahsela , hmeithai tu pawhin fate emaw , tûte emaw nei sela , chûngte chuan anmahni in chhûng lamah Pathian ngaihsaka awm leh anmahni hringtute chungah ṭhat ve thung zir zet rawh se ; chu chu Pathian lâwm zâwng a ni si a .
54005005	Hmeithai tak tak , mahni chauhva awm chuan Pathian chungah beiseina a nei tlat a , a chhûn a zânin dîl leh ṭawngṭaiin a awm fo ṭhîn a .
54005006	Amaherawhchu , hmeithai , mahni nawmna ngawta inpe chu a dam lai pawhin a thi a ni .
54005007	Sawisêl bova an awm theih nân chûng thu pawh chu pe rawh .
54005008	Tu pawh mahni chhûngkhat lainate ngaihsak lova , mahni chênpui chhûngte ngei pawh ngaihsak lo chuan rinna an phatsan a ni , ringlomi aiin an sual zâwk .
54005009	Hmeithai chu kum sawmruk achin hnuai lam ni lo , mi pakhat nupui ni tawh , thil ṭha tih kawnga mi faka a awm chuan hmeithaia ziak theih a ni - fate lo châwm tlei tawha , mikhualte lo thleng tawha , mi thianghlimte ke lo sil tawha , mi mangangte lo chhawmdâwl tawha , thil ṭha tinrêng taima taka a lo tih tawh phawt chuan .
54005010	
54005011	Hmeithai , la nula deuhte erawh chu ziak duh suh ; an châkna avânga Krista lamah an lo ngheh lohvin pasal neih an duh leh mai ṭhîn .
54005012	An thutiam an bawhchhia a , an thiam lo a ni .
54005013	Tin , chu lo pawh chu in tinah an lêng lâwr a , thatchhiat pawh an chîng ṭhîn a ; thatchhiat chang pawh ni lovin , thu sawi loh tûr sawiin kamtam leh mite thiltih rêlsak an chîng bawk ṭhîn a ni .
54005014	Chutichuan , hmeithai , la nula deuhte chuan pasal nei sela , fate nei sela , in chhûng khawsak rêl sela , sawisêlna tûr remchâng rêng hmêlma chu hmuhtîr suh sela ka duh a ni .
54005015	Tûnah pawh mi ṭhenkhat chuan Setana lam panin an pênsan ta si a .
54005016	Ringtu hmeichhiain hmeithai awmpui nei sela , anni chu amah chuan chhawmdâwl mai rawh se , kohhran chu tihbuaiin awm suh se ; hmeithai , belh tûr nei lote chu an chhawmdâwl theih nân .
54005017	Kohhran upa rorêl ṭhate chu a leh hniha chawimawi tlâka ngaih ni rawh se , thuhril leh zirtîrnaa thawk rimte chu chawimawi tlâka ngaih lehzual ni rawh se .
54005018	Pathian Lehkha Thu chuan , “ Sebâwngpain buh a chîl laiin a hmui phuar suh ang che , ” a ti a . “ Hnathawktu chu a hlawh hmu tlâk a ni , ” a ti bawk a .
54005019	Kohhran upa an hêkna chu hretu pahnih emaw , pathum emaw kaa mi lo chu pawm suh .
54005020	Thil tisualtute chu mi zawng zawng hmaah zilhhau rawh , mi dangte pawhin an hlauh ve theih nân .
54005021	Hêng thu hi hleihluak bîk nei lovin , thlei bîk neia eng mah ti lovin , Pathian leh Krista Isua leh vântirhkoh thlante mit hmuhin zâwm tûrin ṭhahnemngai takin ka hriattîr a che .
54005022	Tu ma chungah kut nghat thut suh la , mi dang sualnaahte chuan tel hek suh ; intithianghlim reng rawh .
54005023	Tui chauh in mi ni tawh suh la , i pum avâng leh i damloh fo avângin uain tlêm tê hmang ṭhîn ang che .
54005024	Mi ṭhenkhat sual chu a langsâr a , an tuar nghâl bawk ṭhîn ; ṭhenkhat erawh chu a lang lawk lêm lo va .
54005025	Chutiang bawkin thil ṭha tih lang nghâl a awm a ; lang nghâl rih lo mah se , thup hlen theih a ni lo .
54006001	Pathian hming leh a zirtîrna thu sawichhiata a awm loh nân , bawih nghâwngkawl bât apiangte chuan anmahni pute chu engkimah chawimawi tlâkah ngai rawh se .
54006002	Tin , ringtu pu neite chuan unau an nih avângin ngainêp suh se ; amaherawhchu , sâwtna hmutute chu ringtu leh duh takte an nih avângin , an rawng bâwlsak lehzual rawh se . Chûng thu chu zirtîr la , fuih rawh .
54006003	Mi tu pawhin zirtîrna dang a zirtîra , thutak ( kan Lalpa Isua Krista thu chu ) leh Pathian ngaihsak lam zirtîrna a awih loh chuan ,
54006004	ani chu a chapo va , eng mah a hre lo va , hriat ahnêkin inhnial leh thu kalh kawngah chuan a â ta zâwk a ni . Chûng aṭang chuan awhna te , insualna te , sawichhiatna te , ṭha lo lama rinna te ,
54006005	hnialhrâtna te a chhuak ṭhîn a ; chutiang hnialhrât mite chu rilru chhe nei leh thutak nei lo mi , Pathian ngaihsak hi hlâwkna emaw titute an ni .
54006006	Pathian ngaihsakna hi lungawina tel zawngin hlâwkna nasa tak a ni rêng a ni .
54006007	Khawvêlah hian eng mah kan luhpui si lo va , eng mah kan chhuahpui thei bawk hek lo .
54006008	Nimahsela , ei tûr leh silh tûr neiin , chûngah chuan kan lungawi ang .
54006009	Amaherawhchu , hausak tumte chu thlêmnaah te , thangah te , âtthlâk leh tikhawlo thei duhna tam takah te an tlu lût ṭhîn , chûng duhnate chuan chhiatna leh boralnaah chuan mite a tipil ṭhîn .
54006010	Tangka sum ngainat hi sual tinrêng bul a ni si a ; chu chu ṭhenkhatten an awt a , rinna chu an kal bosan a , anmahni leh anmahni lungngaihna tam takin an inchhun tlang ta chuk a .
54006011	Nimahsela , nang , Pathian mi , chûng thilte chu tlânsan la , felna te , Pathian ngaihsakna te , rinna te , hmangaihna te , dawhtheihna te , thuhnuairawlhna te ûm zêl rawh .
54006012	Rinna intihsiakna ṭha chu bei la , chatuan nunna chu vuan rawh ; chumi chang tûrin koh i ni a ; hretu tam takte mit hmuhah ṭanna ṭha chu i ṭan tawh kha .
54006013	Pathian , thil engkim tinungtu leh Krista Isua , Pontia Pilata hmaa ṭanna ṭha ṭantu mit hmuhah chuan thu ka pe a che ;
54006014	kan Lal Isua Krista rawn inlâr leh hma loh chuan , thupêk kha thianghlim tak leh sawisêl bova pawm tûrin .
54006015	Chu inlârna chu a hun takah chuan fak tlâk Thuneitu tak chauh , lalberte Lalber , lalte Lal chuan a entîr ang ;
54006016	amah chauh chuan thih theih lohna a nei a , êng , hnaih theih rual lohvah chuan a awm a , amah chu tu mahin an hmu ngai lo va , hmuh pawh an hmu thei hek lo ; ama hnênah chuan chatuana chawimawina leh thiltihtheihna awm rawh se . Amen .
54006017	Hemi khawvêla hausate hi chapo lo tûr leh , sum rinawm lovah hian an beiseina nghat lova , thil zawng zawng lâwmna tûra tam taka min petu Pathian chungah chuan nghat zâwk tûrin zilh rawh ;
54006018	thil ṭha ti tûrin , thil ṭha tih ngah tûrin , thilphala thawhlâwm peih tûrin ,
54006019	nunna , nunna tak tak chu an vawn theih nân , hun lo thleng tûr atân chuan lungphûm ṭha tak an tâna khâwl khâwm tûrin fuih rawh .
54006020	Aw Timothe , i hnêna kawltîra awm chu vawng ṭha rawh . Pathian zah lo lam thu sawi mai mai leh , dik lo taka “ Finna ” an vuah hnialna hi hawisan rawh .
54006021	Chu chu ṭhenkhatten nei emaw intiin rinna kawng chu an kal kawisan ta a . Khawngaihna i hnênah awm rawh se .
55001001	Paula , Krista Isuaa nunna awm tiamna thu hril kawnga Pathian duh zâwnga Krista Isua tirhkoh chuan ,
55001002	Ka fa duh tak Timothea hnênah : Pathian kan Pa leh Krista Isua kan Lalpa hnên ata khawngaihna te , zahngaihna te , remna te lo awm rawh se .
55001003	Lâwma ka khah theih nân hmuh che ka duh êm êm a , i mittui hre rengin a chhûn a zânin bâng lovin ka ṭawngṭainaahte chuan ka hriatpui ṭhin che avângin Pathian hnênah lâwm thu ka hril a ni , min thlahtute chena chhia leh ṭha hriatna thiang tak neia a rawng ka bâwl ṭhina hnênah chuan ;
55001004	
55001005	rinna tak tak nangmaha awm chu ka hre reng si a , chu rinna chu a tîrin i pi Loisi-ah chuan a awm a , i nu Euniki-ah chuan a awm bawk a , nangmahah pawh a awm tih dik takin ka hria .
55001006	Chuvângin , ka kut nghah avânga Pathian thilpêk nangmaha awm kha chhêm alh tûrin ka hriatpui che a ni .
55001007	Pathianin hlauhna thlarau min pe lo va , thiltihtheihna leh hmangaihna leh rilru fel tak neihna thlarau min pe zâwk si a .
55001008	Chutichuan , kan Lalpa thu hriattîrna chu zahpui suh la , kei , ama mi tâng pawh hi mi zahpui hek suh ang che . Chanchin Ṭha avânga hrehawm hi Pathian thiltihtheihna ang zia ziain mi tuarpui zâwk ang che .
55001009	Ani chuan kan thiltih angte ni lovin , ama ruat leh khawngaihna ang zâwkin min chhandam a , kohna thianghlimin min ko bawk a ; chu khawngaihna chu leilung pian hmain Krista Isuaah chuan min pêk a ni tawh ;
55001010	nimahsela , min chhandamtu Krista Isua inlârna avâng hian tûnah tihlanin a awm ta . Ani chuan thihna chu a tiboralin , Chanchin Ṭhain nunna leh boral theih lohna a tilang ta ;
55001011	chumi Chanchin Ṭha thu chu hriattîr tûrin , tlângaupuituah leh tirhkohvah leh zirtîrtuah ruat ka ni .
55001012	Chu vâng chuan a ni hêng thil pawh hi ka tuar ni ; nimahsela , ka zak lo ve ; ka rina chu ka hria , a hnêna ka kawltîr chu , chumi ni atân chuan a vawng ṭha thei tih dik takin ka hre bawk a .
55001013	Krista Isuaa awm rinna leh hmangaihna neiin , thu dik dân ka kaa i hriatte kha nei tlat rawh .
55001014	Thil ṭha i hnêna kawltîra awm kha , kan chhûnga Thlarau Thianghlim awm hian vawng ṭha rawh .
55001015	Asia rama awm zawng zawngten mi hawisan tih kha i hria a ; an zîngah chuan Phugella leh Hermogena an tel a ni .
55001016	Lalpa chuan Onesiphora chhûngte hnênah zahngaihna pe rawh se , ani chuan mi tiharh fo va , ka khaidiat bun pawh mi zahpui si lo va ;
55001017	Rom khuaa a lo kal lai khân ngun takin mi zawng chhuak ta zâwk a ni .
55001018	( Chumi niah chuan Lalpa hnênah zahngaihna hmu tûrin Lalpa chuan ani chu ruat rawh se . ) Ephesi khuaa rawng a bâwl nasatzia kha i hre hle bawk a ni .
55002001	Chutichuan , nang ka fa , Krista Isuaa khawngaihna awmah hian thiltihtheihna neiin awm ang che .
55002002	Tin , hretu tam takte zînga ka kaa thu i hriatte kha , chûng chu mi rinawm , mi dangte zirtîr chhâwng thei tûr angte hnênah chuan kawltîr rawh .
55002003	Krista Isua sipai ṭha tak angin hrehawm mi tuarpui rawh .
55002004	Sipaia awm tûra thlangtu chu a tihlâwm theih nân sipai tu mah , indo laiin tûn dam chhûng khawsaknate hian a intihnawk ngai lo va .
55002005	Tin , intihsiaknaahte pawh chuan miin bei mah sela , dân angin a beih loh chuan khumtîrin a awm ngai lo va .
55002006	Lo neitu thawk rim chu a rah chang hmasatu a ni tûr a ni .
55002007	Ka thusawi hi ngaihtuah rawh ; Lalpa chuan kawng engkimah hriat theihna a pe dâwn si chia .
55002008	Isua Krista , Davida thlaha mi , ka Chanchin Ṭha sawi anga mitthi zîng ata tholeha kha hre reng rawh ;
55002009	chu Chanchin Ṭha avâng chuan thil tisualtu angin , phuar khawp hialin hrehawmte ka tuar ṭhîn a ni ; nimahsela , Pathian thu chu phuarin a awm si lo .
55002010	Chuvângin , Krista Isuaa awm chhandamna chu chatuana ropuina nên an hmuh ve theihna tûrin , Thlante avâng chuan engkim ka tuar ṭhîn .
55002011	He thu hi a rinawm a ni : “ A thihnaah kan thih tawh si chuan , A nunnaah kan nung bawk ang .
55002012	Kan tuar chuan , A rorêlnaah ro kan rêl ang ; Amah kan phatsan chuan , Ani pawhin min phatsan ang .
55002013	Keini rinawm lovin awm mah ila , Ani chu rinawmin a awm reng a ni ; Amah leh amah a inphat thei si lo va , ”
55002014	Chûng thu chu hriatpui la , thu mai mai chunga an inhnial loh nân Lalpa mit hmuhah ṭhahnemngai takin hriattîr rawh , chu chu engah mah a ṭangkai lo va , a ngaithlatute tân boralna a ni zâwk ṭhîn .
55002015	Hnathawktu , thutak thu fel taka hmang chu zak tûr a ni lo angin , Pathian ngaiha ṭhaa inentîr tûrin ṭhahnem ngai rawh .
55002016	Amaherawhchu , Pathian zah lo lam thu sawi mai mai chu hawisan ṭhîn ang che ; chutiang mite chu Pathian ngaihsak lohna lamah an nasa lehzual ang a ,
55002017	an thu pawh chuan pân chhe ei angin a ei zêl ang ; an zîngah chuan Humenaia leh Phileta an tel a ni ;
55002018	chûng mite chuan , “ Thawhlehna chu tûnah pawh a ni tawh daih , ” tiin , thutak kawng chu an kal kawisan a , mi ṭhenkhatte rinna an tibo ṭhîn a .
55002019	Nimahsela , Pathian lungphûm nghet chu a la ding reng a , he chhinchhiahna hi a nei a : “ Lalpa chuan ama tate chu a hria , ” tih leh , “ Lalpa hming lam apiang chuan sual kalsan rawh se , ” tih hi .
55002020	Nimahsela , in ropuiah chuan bungbêl , rangkachak leh tangkaruaa siam chauh a awm lo va , thing leh belleia siamte pawh a awm ṭhîn a ; ṭhenkhat ngaihhlut tûr a awm a , ṭhenkhat chu ngaihhlut loh tûr a awm bawk a .
55002021	Chuvângin , chûng thil laka mi a inthiarfihlîm chuan bungbêl thianghlim , Lalpa hman tlâk , hnathawh ṭha tinrênga inpeih sa , ngaihhlut tûr mi a ni ang .
55002022	Nimahsela , tleirâwl châknate chu tlânsan la , thinlung thianghlima Lalpa lam apiangte zîngah chuan felna te , rinna te , hmangaihna te , remna te ûm ve rawh .
55002023	Amaherawhchu , indonate a hring ṭhîn tih hriain , inhnialna âtthlâk leh fing lovahte chuan tel duh suh .
55002024	Lalpa bawih chuan do tûr a ni si lo va , mi zawng zawng chungah zaidamin , zirtîr thiamin , sual chungah dawhtheiin ,
55002025	do tûra insiamte chu thuhnuairawlh takin a zirtîr zâwk tûr a ni ; chutichuan , Pathianin thutak chu an hriat famkim nân a simtîr hlauhvin ,
55002026	Pathian duh zâwng ti atân Lalpa bawihin a manin , Diabola thang ata an chhuak thei mahna .
55003001	Tin , hei hi hre rawh , ni hnuhnûngahte chuan hun khirh takte a lo awm ang .
55003002	Mi , mahni inhmangaihtu te , tangka ngainatu te , intivei te , chapo te , Pathian sawichhetu te , nu leh pa thu awih lo te , lâwm nachâng hre lo te , thianghlim lo te ,
55003003	hmangaihna pianpui nei lo te , huaikawm bâwl te , hêktu te , insûm thei lo te , mi kawlhsen te , ṭha duh hauh lo te ,
55003004	vervêk te , thuhnu dâwn lo te , inngaihlu te , Pathian hmangaih aia mahni lâwmna mai hmangaih zâwktu te an ni dâwn si ;
55003005	Pathian ngaihsak anna an nei ang a ; nimahsela , a thiltihtheihna chu an awih lo vang ; chûng ang chu hawisan rawh .
55003006	Chûng zînga mite chu mi inahte lûta , sual rit phur hmeichhe â deuhte sala man ṭhîntute kha an ni si ; chutiang hmeichhiate chu châkna tinrênga hruai bo ,
55003007	zir fo sia thutak hre phâk ngai lote an ni .
55003008	Tin , Jannia leh Jambrian Mosia an dodal ang khân , chûng mite pawh chuan thutak hi an dodâl ṭhîn ; rilru chhe tawh , rinna kawngah chuan Pathian duh loh zâwng mi an ni .
55003009	Nimahsela , chûng aliam chu an ti lo vang , an âtzia mi zawng zawng hnênah a lo lang dâwn si a , Jannia leh Jambria âtzia a lo lang ang khân .
55003010	Nang erawh chuan ka zirtîrna te , ka awm dân te , ka thiltum te , ka rinna te , ka dawhtheihna te , ka hmangaihna te , ka chhelna te ,
55003011	mi min tihduhdahna te , ka tuarna te i hre hle mai ; Antiokei khuaah te , Ikonion khuaah te , Lustra khuaah te ka chunga thil thleng leh tihduhdah ka tuarnate kha ; chûng zawng zawngah chuan Lalpa chuan mi chhandam ta si a .
55003012	A ni , tu pawh Krista Isuaa Pathian ngaihsaka awm tum apiang chuan tihduhdahnate an tuar bawk ang .
55003013	Mi sual leh tihdertute erawh chu mi bum leh buma awmin an sual zual deuh deuh vang .
55003014	Nimahsela , nang zawng , tu hnêna zir nge i nih leh , Krista Isuaa rinna awm avâng chuan , chhandamna hmu khawpa tifing thei che Lehkha Thianghlimte chu i naupan têt ata hre tawh i ni tih inhriain , i thil zir leh i thil hriat chianahte chuan awm reng rawh .
55003015	
55003016	Pathian Lehkha Thu zawng zawng hi Pathian thâwk khuma pêk a ni a , zirtîr kawngah te , thiam loh chantîr kawngah te , zilh kawngah te , felna zirtîr kawngah te a sâwt bawk a ni ;
55003017	Pathian mi chu hna ṭha tinrêng thawk tûra kim taka inthuamin a famkim theih nân .
55004001	Pathian mit hmuh leh , mi nung leh mitthi ngaihtuahtu tûr Krista Isua mit hmuhah chuan , a inlârna leh a ram chhâlin , ṭhahnemngai takin ka hriattîr a che .
55004002	Thu chu hril rawh ; a hunah te , a hun lovah te pawh bei zêl rawh ; dawhthei taka zirtîr chungin an thiam loh hriattîr la , zilh la , fuih rawh .
55004003	Zirtîrna dik an ngaih peih loh hun a la thleng dâwn si ; an bengte a zat avângin , anmahni duh zâwng angin zirtîrtute an hnênah an khâwm zâwk ang a ,
55004004	an bengte chu thutak lamah an chhu ngawng ang a , thawnthu lam panin an pêng tawh ang .
55004005	Nang erawh chu engkimah fîmkhur la , hrehawm tuar la , Chanchin Ṭha hriltu lam hna thawk la , i rawngbâwlna kha hlen rawh .
55004006	Kei zawng tûnah pawh hlanin ka awm mêk a ni si a , ka chhuah hun a thleng tawh e .
55004007	Intihsiakna ṭha chu ka bei zo tawh a , ka tlânsiakna kawng ka hlen tawh a , rinna chu ka vawng reng tawh a ni ;
55004008	tûnah chuan felna lallukhum chu ka tân dahin a awm tawh a , chu chu Lalpa , ngaihtuahtu fel tak chuan chumi niah chuan mi pe ang ; ka hnênah chauh ni lovin , a inlârna ngai apiangte hnênah pawh .
55004009	Rang takin ka hnênah lo kal hrâm rawh ;
55004010	Dema chuan tûnlai khawvêl hi a ngainat avângin mi kalsan a , Thessalonika khuaah a kal ta si a ; Kreska chu Galatia ramah a kal ta a , Tita chu Dalmatia ramah a kal ta bawk a .
55004011	Luka chauh ka hnênah a awm ta a . Marka kha sâwm la , han hruai ve rawh , ani chu rawngbâwl lamah ka tân a ṭangkai si a .
55004012	Tukika zawng Ephesi khuaah ka tîr ta .
55004013	I lo kal hunah Troas khuaah Karpa hnêna kawrfual ka hnutchhiah kha , lehkhabute nên khân rawn keng la , savun lehkha mawlh kha rawn keng ang che .
55004014	Aleksandra , dâr chhûn thiam kha , ka chungah a sual êm êm ṭhîn a ni ; Lalpa chuan a thiltih ang zêlin a thungrûl ang ;
55004015	a lakah khân nang pawh fîmkhur rawh , kan thu a dodâl nasa êm si a .
55004016	Ka thiamna thu ka sawi hmasak ṭum chuan tu mah rêngin mi ṭanpui lo va , mi thlahthlam ta vek zâwk a ni ; a mawh chu phurin awm hlawm suh se .
55004017	Chanchin Ṭha chu keimah avânga hrilh kimin a awm theih nân leh , Jentail zawng zawng chuan an hriat theih nân Lalpa chuan mi ṭan a , mi tichak ta zâwk a ni ; tin , sakeibaknei kaa mi kha chhanchhuahin ka lo awm ta a ni .
55004018	Lalpa chuan sualna zawng zawng lakah mi chhanchhuak ang a , a vânramah chuan him takin mi thlen ang ; amah chu chatuana ropuiin awm rawh se . Amen .
55004019	Priskilli leh Akuila , Onesiphora chhûngte nên khan chibai mi bûksak ang che .
55004020	Erasta chu Korinth khuaah chuan a awm ta reng a , Trophima erawh chu Mileti khuaah damlovin ka kalsan ta a .
55004021	Thlasik hmain lo kal hrâm hrâm ang che . Eubula te , Pudea te , Lina te , Klaudi te , unau zawng zawngte nên chibai an bûk a che .
55004022	Lalpa chu i thlarau hnênah awm rawh se . Khawngaihna in hnênah awm rawh se .
56001001	Paula , Pathian bawih , chatuana nunna beiseia Pathian thlante rinna kawngah leh , Pathian ngaihsak lam thutak hriatna kawnga Isua Krista tirhkoh bawk chuan ( Chu chatuana nunna chu Pathian , dâwt sawi thei lova chuan khawvêl awm hmain a tiam a ;
56001002	
56001003	nimahsela , ama hun takahte chuan a thu chu thuchah chuan a tilang ta , chu thuchah chu Pathian kan Chhandamtu thupêk ang zêla kawltîr ka ni . )
56001004	Tita , kan rin thuhmun vânga ka fa tak tak hnênah : Pa Pathian leh Krista Isua kan Chhandamtu hnên ata khawngaihna leh remna i hnênah awm rawh se .
56001005	Hemi avâng hian Kret thliarkârah khân ka hnutchhiah che a ni , thil tihfel bâkte chu i tihfel zêlna tûr leh , thu ka pêk che ang khân khaw tinah upate i ruatna tûrin ;
56001006	tu pawh sawisêl bo , nupui pakhat nei , fate Pathian thu ring , nawmsak bâwl lutuk kawnga sawisêl hlawh lo , dân ang lova awm lo nei an nih tawh phawt chuan .
56001007	Kohhran hotu chu Pathian sum enkawltu a nih avângin sawisêl bo a ni tûr a ni ; mi tihmawh , thin ram , uain ruih hmang , mi velh hmang , hlêpna bawlhhlawha duhâm mi a ni tûr a ni lo va ;
56001008	mi lawm dân thiam , ṭha lam duh , rilru dik tak , mi fel , mi thianghlim , insûmthei mi a ni zâwk tûr a ni a ;
56001009	zirtîrna dik tak kawngah chuan mi a fuih theihna tûr leh , hnialtute chu thiam loh a chantîr theihna tûrin , zirtîrna ang zêl thu rinawm chu pawm tlat mi a ni bawk tûr a ni .
56001010	Dân ang lova awm , thu sawi mai maite leh tihdertute mi tam tak an awm si a , serh tanho zînga mi an ni deuh ber ;
56001011	chûngho kâ chu huhsak tûr a ni , hlêpna bawlhhlawh duh vânga thu zirtîr loh tûr zirtîrin , mite a chhûng chhûngin an chawk khawlo si ṭhîn a .
56001012	Anmahni zînga mi , anmahni zâwlnei pakhat ngeiin , “ Kret thliarkâra mite chu dawthei te , sakawlh sual te , thatchhe chaw heh te an ni fo mai , ” tiin a sawi kha .
56001013	Chu thu hriattîr chu a dik a ni . Chu vâng chuan Juda-ho thawnthute leh thutak hawisan ṭhînte thupêkte chu ngaihsak lovin , rinnaah chuan an dik theihna tûrin na takin zilhhau rawh .
56001014	
56001015	Mi thianghlimte tân chuan engkim a thianghlim ṭhîn ; nimahsela , mi bawlhhlawh leh ringlote tân chuan eng mah thianghlim rêng a awm ṭhîn lo , an rilru leh an chhia leh ṭha hriatna rêng pawh a bawlhhlawh tawh a .
56001016	Pathian hria an inti a , tenawm te , thu awih lo te , thil ṭha tinrêng tih kawnga Pathian duh loh zâwng te an ni a , an thiltihin an phatsan si ṭhîn .
56002001	Nang erawh chuan zirtîrna dik tak nêna inhmeh thu sawi rawh .
56002002	Putarte chu insûmthei , zahawm , rilru fel tak , rinna leh hmangaihna leh chhelnaah dik tak ni tûrin fuih rawh .
56002003	Pitarte pawhin Pathian Thu chu sawichhiatin a awm loh nân - la nula deuhte chu an pasalte hmangaih tûr te , an fate hmangaih tûr te , rilru fel taka awm tûr te , thianghlim taka awm tûr te , mahni ina thawktua awm tûr te , ngilneia awm tûr te , mahni pasalte thu thua awm tûr tea an thunun theihna tûrin , an awm dân rênga Pathian zah mite niin , hêktute leh uain heh mite ni lova , ṭha lam zirtîrtute ni tûrin fuih bawk rawh .
56002004	
56002005	
56002006	Chutiang bawkin tlangvâlte chu rilru fel tak pu tûrin fuih rawh .
56002007	Lehlama ṭangte zînga miin kan chungah thu ṭha lo rêng sawi tûr an neih loh avânga an zah theih nân , engkimah thil ṭha tih kawngah tihhmuhtuah intilang la , i zirtîrnaah chuan i takzia te , i zahawmzia te , i thusawi dikzia sawisêl rual loh te chu tilang rawh .
56002008	
56002009	Bawihte chu , Pathian kan Chhandamtu zirtîrna thu hi engkima an chei mawi theih nân , hnial lovin , kutkem hmang lovin , rinawmna ṭha zawng zawng tilang zâwkin , an pute thu thua awm tûr leh , engkima an lâwm zâwnga awm tûrin fuih rawh .
56002010	
56002011	Mi zawng zawng hnênah chhandamna rawn thlenin Pathian khawngaihna a lo lang ta si a ;
56002012	beiseina lâwmawm - kan Pathian ropui tak , Chhandamtu Isua Krista ropuina inlârna chu - nghâkin , Pathian ngaihsak lohna leh khawvêl châknate bânsanin , tûnlai khawvêlah hian insûm leh
56002013	
56002014	Ani chuan bawhchhiatna zawng zawng lak ata min tlan theihna tûr leh , chi thlan bîk , thil ṭha tiha ṭhahnemngai , ama tâna a tihthianghlim theihna tûrin kan aiin a inpêk kha .
56002015	Thunei takin chûng thu chu hrilh la , fuih la , zilh rawh . Tu mân hmusit che suh se .
56003001	Lalte leh thuneitute laka intulût tûr te , thu awih tûr te , thil ṭha tinrêng tiha inpeih tûr te , tu mah sawichhe lo tûr te , kawhmawh bâwl lo tûr te , mi zawng zawng laka thuhnuairawlhna tinrêng tilanga nunnêm tûr tein anmahni hriat chhuahtîr leh rawh .
56003002	
56003003	Keini pawh hmânah khân â tak te , thu awih lo te , buma awm te , châkna leh lâwmna tinrêng rawng bâwl te , sual leh îtsîk hmanga awm te , tenawm te , inhaw tawn te kan ni si a .
56003004	Nimahsela , Pathian min Chhandamtu ngilneihzia leh , mihring chunga a hmangaihzia chu a lo lan lai khân ,
56003005	thil fel taka tih , keimahni ngeia tihte chu , chumi vâng ni lovin , siam tharna silna leh Thlarau Thianghlim siam ṭhat lehna chuan , a khawngaihna ang zêl zâwkin min chhandam ta .
56003006	Chu Thlarau Thianghlim chu , Isua Krista min Chhandamtu zârah chuan nasa taka kan chunga a leih kha .
56003007	Chutichuan , a khawngaihnaa thiam chantîra lo awmin , chatuana nun beiseina ang zêla ro luahtu tûra siamin kan awm thei ang .
56003008	“ Pathian ring tawhte chuan thil ṭha ti zêl tûrin ngaihtuah rawh se , ” tih thu hi a rinawm a ni , chûng thu chanchin chu huai taka i hrilh tlat ka duh a ni . Chûng thu chu mihringte tân a ṭhain a sâwt a ni ;
56003009	nimahsela , zawhna âtthlâk te , thlahtute thu chhuina te , inhnialna te , Dân thua insualna te chu hawisan zêl rawh ; chûng chu thil sâwt lo leh engmahlo a ni si a .
56003010	Rin hran nei mi chu vawi hnih khat zilh hnu chuan zilh duh tawh suh ;
56003011	chutiang mi chu a kal pêngin a sual a ni tih in hria e , amah leh amah thiam loh inchantîr a ni si a .
56003012	Artema emaw , Tukika emaw i hnêna ka rawn tirh hunah chuan , Nikopoli khuaah ka hnênah lo kal hrâm hrâm ang che ; chutah chuan thlasika awm ka tum si a .
56003013	Zîna , dânhretu leh Apollova chuan eng mah an tlâkchham loh nân , an zinnaah chuan ṭhahnemngai takin puibâwm ang che .
56003014	Kan mite chu tlâkchham an neih ngai loh nân hna ṭangkai thawka inhmang reng tûrin fuih la , an awm mai mai tûr a ni lo .
56003015	Ka hnêna awm zawng zawngte hian chibai an bûk a che . Rinnaa min hmangaihtute kha chibai mi bûksak ang che . In zaa hnênah khawngaihna awm rawh se .
57001001	Paula , Krista Isua mi tâng leh kan unaupa Timothea chuan , kan duh tak leh kan thawh rimpui Philemona hnênah te ,
57001002	kan farnu Aphi hnênah te , kan sipaipui Arkippa hnênah te , i ina kohhran inkhâwmho hnênah te pawh :
57001003	Pathian kan Pa leh Lalpa Isua Krista hnên ata khawngaihna leh remna in hnênah awm rawh se .
57001004	Lalpa Isua lamah leh mi thianghlim zawng zawng lama hmangaihna leh rinna i neih chu lo hre ṭhînin , ka ṭawngṭainaahte chuan i hming lam fovin , ka Pathian hnênah lâwm thu ka hril ṭhîn ;
57001005	
57001006	i rinna thawhlâwm chu , nangmahnia awm thil ṭha tinrêng hriat famkimna kawngah chuan Krista lama a lo sâwt theihna tûrin .
57001007	Unaupa , nangma zâra mi thianghlimte thinlung a lo harh tâk avângin i hmangaihnaah chuan ka hlimin ka thlamuang êm êm ṭhîn asin .
57001008	Chuvângin , a âwm tâwk chu ti tûrin thu pêk che Kristaah ngam êm êm mah ila ,
57001009	hmangaihna avângin ( Paula , putar meuh ka ni a , tûnah Krista Isua mi tâng ka lo ni ta na a ) a ngenin ka ngên zâwk a che ;
57001010	ka fa Onesima , kawl bun chunga ka hrina tân hian i hnênah ka ngensak e .
57001011	Ani chu hmânah khân i tân a ṭangkai lo va , tûnah erawh chuan kei leh nanga tân a ṭangkai ta e .
57001012	Amah tak , ka thinlung ngei hi i hnênah ka rawn tîr kîr leh ta a ni ;
57001013	ani chu Chanchin Ṭhaa kawl ka bunnaah hian , nangmah aia rawng mi bâwlsak theihna tûrin ka hnênah awmtîr reng ka duh hle a ni .
57001014	Nimahsela , i khawngaihna chu khawngaih luihtîr ang ni lovin , i thu thu ang a nih theih zâwkna tûrin , i thu lovin eng mah tih ka duh lo .
57001015	Rei lo tê a ṭhen che hi kumkhuaa amah i neih hlenna ai a ni mahna ;
57001016	nimahsela , bawih ang ni tawh lova , bawih aia ṭha , unau duh tak ang zâwk hian ; keia tân duh tak a ni bîk a , nanga tân lek phei chuan , tisaah leh Lalpaah chuan a va ni dâwn lehzual êm !
57001017	Chutichuan , ṭhiana mi ngaih chuan keimah angin amah hi lo lâwm ang che .
57001018	Tin , i chungah thil eng pawh tisualin emaw , i engilo a bat emaw chuan keima batah ruat ang che ;
57001019	kei Paulan keima kut ngeia ka ziak a nih hi , keiman ka rulhsak ang ; ka lakah nangmah ngei pawh i inbat bawkzia chu hrilh che zawng ka ni lo ve .
57001020	A ni , unaupa , nangmah avângin Lalpaah chuan lâwmna mi neihtîr la ; Kristaah chuan ka thinlung tiharh ang che .
57001021	Ka sawi aia nasa zâwk mahin i ti ang tih ka hriat avângin , i awih ringin i hnênah ka ziak a nih hi .
57001022	Eng pawh ni sela , chu bâkah thlenna tûr mi lo buatsaihsak bawk ang che ; in ṭawngṭainate avângin in hnênah pêk ka ni dâwn tih ka inring si a .
57001023	Epaphra , Krista Isuaa ka tânpuipa hian chibai a bûk a che ;
57001024	ka hnathawhpui Marka te , Aristarka te , Dema te , Luka te pawhin chutiang bawkin an bûk a che .
57001025	Kan Lalpa Isua Krista khawngaihna chu i thlarau hnênah awm rawh se . Amen .
58001001	Pathian , hmasânga thlahtute hnêna bung tam tak leh kawng tinrênga zâwlneitea thu lo sawitu khân ,
58001002	hêng ni tâwpah hian keimahni hnênah a Fapaah chuan thu a sawi ta . Chu mi chu engkim rochungtuah a ruat a , chu mi pawh chuan khawvêlte chu a siam a ;
58001003	ani chu a ropuina êng leh , a tak anpui ngei leh , ama thiltihtheihna thua engkim tungdingtu niin , sualte a tlen fai hnuin chung lama Ropuibera ding lamah khian a han ṭhu a ;
58001004	vântirhkohte aia hming ṭha zâwk a rochun ang ngeiin an aia ropui zâwk a lo ni tawh si a .
58001005	Vântirhkohte zîngah tu hnênah nge hêng thu hi a sawi ngai le ? “ Nang zawng ka Fapa i ni e , Vawiin hian ka hring che a ni , ” “ A tân Pa ka ni ang a , Ani chu ka tân Fapa a ni ang , ” “ Pathian vântirhkohte zawng zawng pawhin Amah chibai bûk rawh se , ”
58001006	
58001007	Tin , vântirhkohte chungchâng thu-ah chuan hei hi a sawi a ni : “ Ani chuan a vântirhkohte chu Thli-ah a chantîr ṭhîn a , A rawngbâwltute pawh Meialhah a chantîr ṭhîn , ”
58001008	Fapa chungchâng thu-ah erawh chuan hei hi a sawi a ni , “ Aw Pathian , i lalṭhutphah chu Chatuanin a awm tûr a ni ; Dikna lal tiang pawh chu I ram lal tiang chu a ni ;
58001009	Felna chu i ngaina a , Bawhchhiatna chu i huat kha ; Chuvângin , Pathian , i Pathian chuan , I ṭhiante ai chuan Hlimna hriak a thih nasat tâk che hi , ”
58001010	“ Nang , Lalpa , a tîrin Leilung nghahchhan i phûm tawh a , Vânte pawh i kutchhuak a ni ;
58001011	Chûngte chu a la boral ang a , Nang erawh chu awm hlen tûr i ni ; Tin , chûng zawng zawngte chu Silhfên angin a la hlui ang a .
58001012	Puan angin i zial bawk ang a - Silhfên ang maiin ; Tichuan , a lo danglam tawh ang ; Nang erawh chu i pângngai fo va , I kumte pawh a ral lo vang , ”
58001013	Nimahsela , vântirhkohte zîngah tu chungchâng thu-ah nge hei hi a sawi ngai ni ? “ I hmêlmate i kephah nghahchhana Ka siam hma loh zawng Ka ding lamah ṭhu rawh , ”
58001014	Anni zawng zawng chu rawngbâwlna thlarau , chhandamna rochungtu tûrte tân rawngbâwl tûra tirh chhuah an ni lo vem ni ?
58002001	Chuvângin , benga kan hriatte kha ṭhahnemngai takin kan pawisa lehzual tûr a ni ; chuti lo chuan , kan tawlh bo hlauh dah ang e .
58002002	Vântirhkohte hmanga thusawi mah kha a lo ngheha , bawhchhiatna leh thu awih lohna tinrêngte chuan thungrulhna fel tak a hmuh zêl si chuan ,
58002003	heti kauva chhandamna ropui hi thlahthlam ila , engtin nge kan tlân chhuah theih tehlul ang ? Chumi chhandamna thu chu a tîra Lalpa hmanga sawi a ni tawh a , a hretute chuan min tihnghehsak a ;
58002004	Pathian pawhin , chhinchhiahnate leh thil makte leh thiltihtheihna tinrêngte nên , ama duh ang zêla Thlarau Thianghlim thil semte nên chuan anni chu a hriatpui a .
58002005	Khawvêl lo la awm tûr , a chanchin kan sawia chu vântirhkohte hnuaiah zawng a dah lo .
58002006	Nimahsela , mi tu emaw chuan khawiah emaw hêng thu hi sawiin a hriattîr ta zâwk : “ Mihring hi eng nge maw a niha , i hriat reng ṭhin ni ? Mihring fapa pawh hi eng nge maw a niha , i kan ṭhin ni ?
58002007	Ani chu vântirhkohte aia hnuaiin i siam rih a ; Ropuina leh chawimawina i khumtîr a , I kutchhuak chungahte chuan hotuah i siam bawk a ;
58002008	A ke hnuaiahte engkim i dah a , ” Chutichuan , engkim a hnuaia a dah avângin , a hnuaia dah loh eng mah a nei lo . Amaherawhchu , tûnah zawng engkim a hnuaiah awmin kan la hmu rih lo ve .
58002009	Nimahsela , Isua , vântirhkohte aia hnuaia siam riha chu , thihna tuar avânga ropuina leh chawimawina khumtîra awmin kan hmu ta zâwk a ni . Pathian khawngaihna zârah thihna chu mi tin a temsakna tûrin .
58002010	A tân engkim awma , a zâra engkim awm bawka tân chuan , fa tam tak ropuinaa a hruai luh zawngin , an chhandamna siamtu kha tuarnate avânga tihfamkim chu a âwm rêng si a .
58002011	Tithianghlimtu leh tihthianghlimate chu an zain Mi Pakhata chhuak an ni si a ; chuvângin , ani chuan anmahniho chu “ unaute ” tih a zak lo ve .
58002012	“ Ka unaute hnênah i hming ka hril ang a ; Awm khâwm zîngahte chuan Hla sain ka fak ang che , ” “ Amahah ka rinna ka nghat ang , ” “ En teh u , kei leh Pathian mi pêk naupangte hi , ”
58002013	Tin , “ Amahah ka rinna ka nghat ang , ” a ti leh a . Tin , “ En teh u , kei leh Pathian mi pêk naupangte hi , ” a ti leh pek a .
58002014	Tichuan , naupangte hi tisa leh thisen changte an nih hlawm avângin , amah ngei pawhin chûng bawk chu a chang ve ta a ; thihnain thihna thuneitu ( chu chu Diabola a ni ) a tihboral theihna tûr leh ,	
58002015	thih hlauh vânga dam chhûnga bawiha awm zawng zawngte chu a chhanchhuah theihna tûrin .
58002016	A ṭanpui ṭhinte chu vântirhkohte an ni hauh si lo va , Abrahama thlahte an ni a ṭanpui zâwk ṭhin chu .
58002017	Chutichuan , mite tân sual thupha chawina siamsak tûrin , Pathian lam thilahte chuan Puithiam Lalber , mi lainat thei leh rinawm tak a nih theih nân , engkima a unaute anga lo awm chu a tân a ṭûl rêng a ni .
58002018	Amah ngei chuan thlêmna tâwkin a lo tuar tawh avângin , thlêmna tâwkte chu a ṭanpui thei a ni .
58003001	Chutichuan , unau thianghlim , vân kohna chang vete u , kan thurina Tirhkoh leh Puithiam Lalber , Isua chu ngaihtuah rawh u ;
58003002	Pathian chhûngte zawng zawng zîngah Mosia a rinawm ang bawk khân , ani chu ruattu lakah chuan a rinawm a ni .
58003003	Chhûngkaw puipa chu a chhûngte aiin an chawimawi zâwk ang ngeiin , ani chu Mosia aiin ropui lehzualna hmu tlâka ruat a ni tawh si a .
58003004	Chhûng tin hian puipa tu emaw tal an nei ṭheuh si a ; engkim puipa erawh chu Pathian a ni .
58003005	Tin , chumi hnua thu la sawi tûrte hriattîr nân , Mosia chu Pathian chhûngte zawng zawng zînga rawngbâwltuah zawng a rinawm ngei a ;
58003006	Krista erawh chu Pathian chhûngte chunga Fapaah a rinawm a ni . A chhûngte chu keimahni kan ni , a tâwp thlengin kan huaina leh kan beisei chhuanna hi nghet taka kan vawn tlat phawt chuan .
58003007	Chutichuan , Thlarau Thianghlim sawi ang bawkin : “ Vawiin hian a aw in hriat chuan ,
58003008	Thlalêra thlêmna nia An tihvui lai ang khân , In thinlung tikhauh suh u ;
58003009	Chutah chuan in thlahtute chuan Mi fiahin mi thlêm a , Kum sawmli chhûnga Ka thiltihte chu an hmu a ;
58003010	Chutichuan , chumi chhuanho chungah chuan ka lungni lo va , ‘ An thinlungin an ngai sual fo ṭhîn a , Ka kawngte pawh an hre lo , ’ ka ti a ,
58003011	Ka thinura ka chhechham ang khân , Ka chawlhnaah chuan an lût lo vang , ”
58003012	Unaute u , fîmkhur rawh u ; chuti lo chuan , Pathian nung chu bânsan tûrin , in zîngah tu chhûngah pawh rin lohna thinlung sual a lo awm dah ang e .
58003013	“ Vawiin ” an tih chhûng hian ni tinin infuih tawn zâwk rawh u ; chuti lo chuan , in zînga mi tu pawh hi sual bumnaa tihkhauhvin in awm dah ang e .
58003014	Krista changtute kan lo ni ta si a , kan rin chhan ṭan tirhna kha a tâwp thlenga nghet taka kan vawn tlat phawt chuan ,
58003015	“ Vawiin hian a aw in hriat chuan , An tihvui lai ang khân In thinlung tikhauh suh u , ”
58003016	A nih leh tute nge ni hre reng sia tivui kha ? Aigupta ram aṭanga Mosia hruaia chhuak zawng zawng kha an ni lo vem ni ?
58003017	Tin , tute chungah nge ni kum sawmli chhûnga a lungnih loh kha ? Tisualtu , an ruang thlalêra tlu tate chungah khân a ni lo vem ni ?
58003018	Tin , thu awih lote hnênah chauh lo chuan , tu hnênah nge a chawlhnaa lût lo tûra chhechhama a tiam ni ?
58003019	Chutichuan , rin lohna avângin an lût thei ta lo tih kan hria a ni .
58004001	Chuvângin , i hlau vang u ; chuti lo chuan , a chawlhnaa luhna thutiama la awm reng siin , in zîngah tu pawh tling lo angin in lo awm mial dah ang e .
58004002	An hnêna hril a nih ang bawk khân , Chanchin Ṭha kan hnênah hril a ni ngei si a ; nimahsela , an thu ngaihthlâk chuan anmahni a tisâwt si lo , ngaithlatu tak takte nên rinnaa zawmin an awm loh avângin .
58004003	Keini ring tawhte hi , chu chawlhnaah chuan kan lût mêk a nih hi . “ Ka thinura ka chhechham ang khân , Ka chawlhnaah chuan an lût lo vang , ”
58004004	Khawii hmunah emaw ni sarih ni thu hetiangin a sawi asin , “ Tin , ni sarih niah chuan Pathian chuan a hnathawh zawng zawng a chawlhsan ta a , ” tiin .
58004005	Tin , he hmunah hian , “ Ka chawlhnaah chuan an lût lo vang , ” “ Vawiin hian a aw in hriat chuan In thinlung tikhauh suh u , ”
58004006	Chutichuan , ṭhenkhat chumi chawlhnaah chuan an la luh tûr thu a la awm avâng leh , hmâna Chanchin Ṭha hril dawngtute chu awih loh vânga an luh tâk loh avângin ,
58004007	rei tak hnu khân Davidaah chuan “ vawiin hian ” tiin , ni eng emaw a ruat nawn leh a ni , “ Vawiin hian a aw in hriat chuan In thinlung tikhauh suh u , ” tia a hmaa ka sawi ang khân .
58004008	Josua chuan anniho chu a chawlhtîr tawh si zawngin , chumi hnuah chuan ni dang thu chu a sawi lo vang .
58004009	Chutichuan , Pathian mite tân chuan Chawlhnia chawlhna a la awm ta fo va .
58004010	A chawlhnaa lût tawha chu , Pathianin ama hnathawhte a chawlhsan ang khân , chu mi pawh chuan a hnathawhte chu a chawlhsan ve ta a .
58004011	Chutichuan , tu mah chumi awih loh entîrna anga awma an tlûk loh nân , chu chawlhnaa lût tûr chuan ṭhahnem i ngai ang u .
58004012	Pathian thu hi a nung a , thil a ti thei a , khandaih hriam tawn eng ang ai pawhin a hriam a , nunna leh thlarau , ruhtuah leh thlîng phel hrang khawp hialin a chhun thei a , thinlunga ngaihtuah leh tumte hi a hre nghâl thei a ni .
58004013	Thil siam ama mit hmuha lang lo rêng rêng a awm lo ; kan chanchin kan thlenna tûra mit hmuhah chuan , engkim saruak leh inhawng sain a awm zâwk a ni .
58004014	Tichuan , vânahte kal tlang tawh Puithiam Lalber ropui tak , Isua , Pathian Fapa chu kan neih avângin kan thurin hi i pawm tlat ang u .
58004015	Puithiam Lalber , kan chak lohnate min hriatpui thei lo nei kan ni si lo ; keimahni anga kawng tinrênga thlêmna tâwk tawh , sual erawh chu sual lo , nei kan ni zâwk e .
58004016	Chutichuan , zahngaihna kan hmuh theihna tûr leh , puih kan ngaih huna ṭanpuina khawngaihna kan hmuh theihna tûrin , khawngaihna lalṭhutphah chu huai takin i hnaih ang u .
58005001	Puithiam Lalber apiang , sualte avânga thilpêk leh inthawinate an hlan kawp theihna tûra mihring zînga mi lâk hrana lo awmin , Pathian lam thilahte chuan mihringte tân ruat an ni si ṭhîn :
58005002	chûngte chuan eng mah hre lote leh kawng bote chungah zai an dawh thei ṭhîn a ni , anmahni ngei pawh chak lohna hual vêla an awm ve bawk avângin .
58005003	Tin , chumi avâng chuan mite tân an hlansak angin , anmahni tân ngei pawh sualte avângin hlân ve lo thei an ni lo .
58005004	Tin , tu mân chumi chawimawina chu mahni an inbel ngai lo , Arona anga Pathian koh an nih si loh chuan .
58005005	Chutiang bawkin Krista pawh chu Puithiam Lalbera siam tûrin mahni a intiropui lo ve , “ Nang zawng ka Fapa i ni e , Vawiin hian ka hring a che , ”
58005006	“ Nang zawng , Melkisedeka awm dân anga Chatuana Puithiam i ni e , ”
58005007	Ani chuan a tisa put lai niahte khân , thihna laka amah chhandam theitu hnênah chuan , nasa taka au leh mittui tla chungin ṭawngṭainate leh dîlnate a hlân a , a ṭih dêk ṭhin avângin ngaihthlâkin a awm bawk a ;
58005008	Fapa meuh pawh ni mah sela , a thil tuarahte chuan thu awih a zîr ta a ni ;
58005009	tichuan , tihṭhat famkima lo awmin , a thu awih zawng zawngte tân chatuana chhandamna bulpui a lo ni ta ;
58005010	Melkisedeka awm dân anga Puithiam Lalberah Pathianin a vuah a .
58005011	Chumi chanchinah chuan thu tam tak sawi tûr kan nei a , hrilhfiah pawh a harsa , in beng a lo chhêt tâk avângin .
58005012	A hun ngaihtuah zawngin zirtîrtu ni tawh hial âwm in ni na a , Pathian thu bul ber , a aw b te chu zirtîr in ngai leh ta a , chaw rum ni lova hnute la ngai mi ang in lo nih tâk hi .
58005013	Hnute ring apiang chuan felna thu-ah hian hriatna an nei si lo , nausên an nih avângin .
58005014	Chaw rum erawh chu puitlingte tân a ni , chûngte chuan an hman fo avângin , chhia leh ṭha fiah tûrin an hriat theihnate chu an sawizawi tawh .
58006001	Chutichuan , Krista thu bul hril tawh lovin puitlin lam i pan ang u ; thiltih thi simna te , Pathian lama rinna te , baptisma te leh , kut nghah leh , mitthi thawhlehna leh , chatuana rorêlna kawng lam zirtîrnate lungphûm chu phûm leh tawh lovin .
58006002	
58006003	Pathianin rem a tih chuan chu chu kan ti ngei ang .
58006004	Tin , vawi khat rilru tihvâra , vân thilpêk tema , Thlarau Thianghlim chantîra ,
58006005	Pathian thu ṭha leh hun lo la awm tûra thiltihtheihna tem tawh zeta ,
58006006	tlûksante kawng thu zawng - chu mite chu an simna tûrin siam thar leh rual an ni lo , Pathian Fapa chu anmahni tân khêng bet nawn leha timualpho an nih avângin .
58006007	Lei , a chunga ruahtui tla ṭhîn lo dawng tawha , a thawhsakate tâna thlai ei tlâk chhuahtu chu Pathianin mal a sâwm ṭhîn .
58006008	Amaherawhchu , hnimhlîngnei leh buarte a chhuah chuan mâkin a lo awm a , ânchhe dawng thaw a lo ni ṭhîn a , a tâwpah chuan hâl a tâwk ṭhîn .
58006009	Nimahsela , duh takte u , chutiang thu sawi mah ila , nangni zawngin chutiang thil aia thil ṭha zâwk , chhandamnaa tel thilte chu in tih kan ring a che u .
58006010	In hnathawh leh a hming chunga hmangaihna in lantîr , mi thianghlimte rawng in lo bâwl , tûn thleng pawha in la bâwl cheu chu theihnghilh tûrin Pathian chu mi fel lo a ni si lo va .
58006011	Nimahsela , a tâwp thlenga beiseina famkim hmu tûrin , in taihmâk pângngai ang khân taihmâk chhuah ṭheuh fo ula kan ti êm êm mai ;
58006012	chutichuan , in inthlahdah lo vang a , rinna leh nghah peihna vânga thutiamte rochung tawhte zir ho in ni zâwk ang .
58006013	Pathianin Abrahama hnêna thu a rawn tiam lai khân , amah aia ropui zâwk chhâla chhia a chham theih loh avângin amah leh amah inchhâlin ,
58006014	“ Matheilovin mal ka sâwmsak ngei ngei ang chia , tih pawh ka tihpunsak ngei ngei ang che , ” tiin chhia a chham ta a .
58006015	Chutichuan , chhel taka a tuar chhuah hnuin thil tiam chu a hmu ta ngei a .
58006016	Mihringte hian an aia ropui zâwk chhâlin chhia an chham ṭhîn a ni ; an inhnialna tinrêngah pawh tihnghehna tûrin chhechham hi tihtâwpna a ni ṭhîn .
58006017	Chutichuan , Pathian chuan a thutiam dawngtu tûrte hnênah a thu a thlâk mai mai dâwn lo tih chiang taka tihlan a duh a , chhechhamin a tinghet a .
58006018	Pathian daw rual lo a nihna thil danglam thei lo pahnih avâng hian , keini inchhanhim nân kan hmaa beiseina dah chu chelh tûra tlânte hian fuihna nasa tak kan neih theihna tûrin .
58006019	Chu beiseina chu nunna thîrchakaiah kan nei a , rinawm leh nghet tak a ni , puanzâr chhûnga miah pawh chuan a lût a ;
58006020	chutah chuan Isua chu Melkisedeka awm dân anga chatuana Puithiam Lalber lo ni tawhin , kan tân hmahruaituah a lo lût ta a .
58007001	Chu Melkisedeka , Salem lal , Pathian Chungnungbera Puithiam , Abrahama , lalho that haw lo hmuaka malsâwmtu ,
58007002	Abrahaman engkimah sâwma pakhat a pêk ve bawka kha , puithiamah a awm reng fo si a . A hming awmzia hrilhfiahin a hmasa berah Felna Lal a ni a , a dawt lehah Salem Lal a ni bawk ( chu chu Remna Lal tihna a ni ) ,
58007003	ani chu pa nei lovin , nu nei lovin , chi thlahtute chanchin nei lovin , awm ṭan ni nei lovin , nun tâwp pawh nei hek lovin , Pathian Fapa anga siam a ni zâwk .
58007004	Tichuan , chi thlahtu Abrahaman a râllâk ṭha apiang zînga mi sâwma pakhat a pêka chu , chu mihring ropuizia chu ngaihtuah teh u .
58007005	Levia thlahte zînga puithiam hna chang apiangte chuan , Dân thu angin mite lakah sâwma pakhat lâk tûr thu an hmu ngei a ni , chu chu an unaute lakah a ni , chûngho chu Abrahama ṭhâlbea chhuak ni mah sela ;
58007006	amaherawhchu , an zînga a thlahtute chhui tel ve lohva khân Abrahama lakah sâwma pakhat a la a , thutiamte vawngtu chu mal a sâwm ta bawk a .
58007007	Nimahsela , hnial rual lohvin a tê zâwk chu ropui zâwka malsâwmsakin a awm ṭhîn .
58007008	Tin , hetah hian mihring thi ṭhînte hian sâwma pakhat an hmu thîn a , chutah erawh chuan , “ a nung reng ” tia a thu an hriattîra chuan a hmu a ni .
58007009	Tin , Levia , sâwma pakhat la ṭhîntu mah hian , Abrahama kutah khân sâwma pakhat a pe tawh , tih theih a ni ;
58007010	Melkisedekan a lo hmuah lai khân a pa ṭhâlbeah a la awm si a .
58007011	Tichuan , Levia-ho puithiam nihna avânga famkimna hmuh theih a nih chuan ( chumi hnuaiah chuan miten Dân thu an lo hmu si a , ) Arona awm dân anga ruat lovin , Melkisedeka awm dân anga puithiam dang lo awm hi eng nge a la ngaihna ?
58007012	Puithiam nihna chu a lo danglam tâk avângin Dân thu chu tihdanglam ve a lo ngai rêng a ni .
58007013	Hêng a thu an sawia hi hnam hrang mi a ni si a , chumi hnam zînga mi chu tu mah maichâmah chuan an che ngai lo .
58007014	Kan Lalpa chu Juda hnam zînga lo chhuak a ni tih a lang fiah si a , chumi hnam thu-ah chuan Mosian puithiamho kawng thu eng mah a sawi lo .
58007015	Tin , Melkisedeka anga puithiam dang , tisa thupêk Dân thu anga siam mi ni lo , nun tâwp nei lo thiltihtheihna anga siam zâwk mi a lo awm dâwn chuan , kan thusawi kha nasa takin a fiah lehzual ang ;
58007016	
58007017	“ Nang zawng , Melkisedeka awm dân anga , Chatuana Puithiam i ni e , ”
58007018	A chak loh leh a sâwt lohna avângin thupêk awm hmasa chu paihin
58007019	( Dân thu chuan eng mah a tifamkim si lo ) , beiseina ṭha zâwk , Pathian kan hnaih ṭhinna hi hruai luhin a lo awm ta hlauh zâwk a ni .
58007020	Tin , chhechham loh a nih loh avângin ( anni zawng chhechham lova puithiama siam an ni si a ; ani erawh chu , “ ‘ Nang zawng chatuana Puithiam i ni e , ’ tiin , Lalpan chhia a chham a , a inlamlêt tawh lo vang , ” tia a hnêna sawitu kut khân chhechhama Puithiama siam a ni zâwk ) ,
58007021	
58007022	chuti bawka nasa chuan , Isua chu thuthlung ṭha zâwk tihnghehpuitu a lo ni ta .
58007023	Tin , anni zawng thih avânga awm hlen an ṭhulh ṭhin avângin puithiama siam an tam ngei a ;
58007024	ani erawh chu chatuana a awm reng avângin a Puithiam nihna chu thlâk theih rual lohvin a nei ta zâwk a ni .
58007025	Chutichuan , amaha Pathian hnêna lo kalte chu a tâwpkhâwk thlengin a chhandam thei bawk a ni , anmahni ṭawngṭaisak tûra chatuana a nun reng avângin .
58007026	Chutiang Puithiam Lalber , mi thianghlim , depdê lo , bawlhhlawh kai lo , mi sualte laka awm hrang , vânte aia chungnung zâwka siam tawha chu , kan tân a âwm rêng si a .
58007027	Ani chuan chûng puithiam lalberte hlan ang chuan ni tin , mahni sual avânga inthawina hlan hmasak zeta , chumi hnua mite sual avânga hlan a ngai lo ve ; chu chu vawi khatah a lo tlingtla ta nghâl si a , amah leh amah a inhlan lai khân .
58007028	Dân thu chuan mihring , chak lohna neite chu puithiam lalberah a ruat ṭhîn a ; chhechham thu , Dân thu hnua lo awm erawh chuan Fapa , chatuan atân tihfamkim tawha chu a ruat zâwk a ni .
58008001	Tichuan , kan thusawite zîngah hian a pawimawh ber chu hei hi a ni : chutiang Puithiam Lalber , vânahte khian Ropuibera lalṭhutphah ding lama han ṭhua , Hmun Thianghlim leh biakbûk tak tak , mihring sak ni lo , Lalpa sak zâwka rawngbâwltu chu kan nei , tih hi .
58008002	
58008003	Puithiam lalber apiang chu thilpêk leh inthawinate hlân tûrin ruat an ni si a ; chutichuan , he Puithiam Lalber pawh hian eng emaw tal hlan tûr a neih a ngai a ni .
58008004	Leiah hian lo awm sela chuan puithiam rêng a ni lo vang , Dân thu ang zêla thilpêk hlântute lo awm sa an awm avângin .
58008005	Chûngte chuan vân thilte chu a lem leh a hlim rawng an bâwl ṭhîn a , Mosian biakbûk a sak dâwn laia Pathian hrilha a awm ang khân : “ Tlânga entawn tûr chu an entîr che ang khân engkim siam tûrin fîmkhur rawh , ” a tih kha .
58008006	Tûnah erawh chuan thuthlung ṭha lehzual palai a nih angzia zêlin , rawngbâwl hna ṭha zâwk a lo chang ta , chu thuthlung chu thutiam ṭha zâwk chungahte siam a ni .
58008007	Thuthlung hmasa chu sawisêl bo ni se , thlun nawn a ngai lo tûr .
58008008	Anmahni demin hêng hi a sawi si a : “ Ngai teh , nite a lo thleng dâwn e , Lalpan a ti , Chûng niahte chuan Israela chhûngte leh , Juda chhûngte hnênah chuan thuthlung thar ka siam ang ;
58008009	An thlahtute Aigupta ram aṭanga hruai chhuak tûra , An kuta ka chelh nia An hnêna ka thlun ang kha ni lovin ; Ka thuthlungah chuan an awm reng si lo va , Tichuan , anni chu ka ngaihsak ta lo a ni , Lalpan a ti .
58008010	Chûng ni hnuah chuan Israela chhûngte hnêna Thu ka thlun tûr chu hêng hi a ni , Lalpan a ti : An rilruah ka thupêkte ka dah ang a , An thinlungah ka ziak bawk ang a ; Tin , an tân Pathian ka ni ang a , Keia tân anni chu ka mite an ni bawk ang ;
58008011	Tin , mi tinin , ‘ Lalpa chu hre rawh , ’ tiin , Mahni tualkhatpui leh , Mahni unau an zirtîr dâwn tawh lo va ; A tê ber aṭangin a lian ber thlengin , An zain mi hre ṭheuh tawh dâwn a ni .
58008012	An bawhchhiatnaahte zah ka ngai ang a , An sualte pawh ka hre reng dâwn tawh si lo , ”
58008013	“ Thuthlung thar ” tiin a sawi avâng khân a hmasa chu a tihlui ta a ni . Tichuan , lo hluia lo upa tawh chu a ral dâwn dâwn a ni .
58009001	Tin , thuthlung hmasa pawh khân Pathian rawngbâwl dânte leh hmun thianghlim , he khawvêla hmun thianghlim chu a nei a .
58009002	Biakbûk an siam a , a tawntirh chu khâwnvâr dahna te , dawhkân te , chhangdah te awmna a ni ; chu chu Hmun Thianghlim an ti a ni .
58009003	Tin , puanzâr pahnihna piahah chuan biakbûk , Hmun Thianghlim Ber an tih chu a awm a ;
58009004	chumiah chuan rangkachak rimtui hâlna bâwm leh thuthlunna bâwm , rangkachak tîa luan chu a awm a , chumi thuthlunna bâwm chhûngah chuan manna awmna rangkachak bêl te , Arona tiang lo chawr te , thuthlunna lung phêkte a awm a ;
58009005	a chung lamah zahngaihna ṭhutphah hliahin , ropuina cherub-te an awm bawk a ; chûng thute chu tûnah zawng a kip a kawiin kan sawi thei lo vang .
58009006	Tin , chûng thilte chu chutianga siam a lo ni a , puithiamhovin Pathian rawng bâwlin , biakbûk tawntirhah chuan an lût fo ṭhîn a ;
58009007	a dawttuah erawh chuan Puithiam Lalber chauh , kum tin vawi khat , thisen keng lo lovin a lût ṭhîn ; chu chu mahni tân leh mite sual atân a hlân ṭhîn .
58009008	Thlarau Thianghlimin hei hi a hriattîr a : Hmun Thianghlima luhna kawng chu a la lang rih lo ve , biakbûk tawntirh chu a la din chhûng chuan , tih hi ;
58009009	chu chu tûnlai tehkhinna hi a ni ; chumi ang zêlin thilpêk leh inthawinate pawh an hlân ṭhîn , chûngte chuan chhia leh ṭha hriatna kawngah chuan a betu chu a tifamkim thei lo ;
58009010	chûng chu ( ei tûr te , in tûr te , sil tûr hrang hrangte nên ) tisa lam dânte chauh , siam ṭhat hun hma atâna ruat chu a ni .
58009011	Nimahsela , Krista chu thil ṭha , lo awm tûrahte Puithiam Lalbera lo kalin , biakbûk , kuta sak loh ( chu chu hêng thil siam zînga mi a ni lo tihna a ni ) , ropui leh famkim zâwk kal tlangin ,
58009012	kan tân chatuana tlanna hmu tawhin , kêlte leh bâwngnote thisen vâng ni lovin , ama thisen vâng zâwkin Hmun Thianghlimah chuan vawi khatah a lo lût tlingtla ta nghâl a .
58009013	Kêl leh bâwngpate thisen leh bâwngla vâp , mi bawlhhlawh chunga theh mahin tisa thiang khawpa a tihthianghlim si chuan ,
58009014	Krista , chatuana Thlarau zâra hmêlhem lova Pathian hnêna inhlâna thisen chuan , Pathian Nung rawng bâwl tûrin in chhia leh ṭha hriatna chu , thiltih thite lakah chuan a va tithianghlim nasa dâwn êm !
58009015	Tin , hemi avâng hian ani chu thuthlung thar palai a ni , thuthlung hmasa hnuaia bawhchhiatnate lak ata tlan nân mi a lo thih tâk avângin , kohvate chuan chatuana ro luah tûr thutiam chu an chang thei ang .
58009016	Thurochhiah awmna apiangah a chhiahtu thihna awm ve lo thei a ni si lo .
58009017	Mi an thih hnuin thurochhiahin thu a nei si ṭhîn , a chhiahtu la dam chhûng erawh chuan thu rêng a nei lo .
58009018	Chutichuan , thuthlung hmasa pawh kha thisen lovin an tinghet lo .
58009019	Dân thu ang zêlin thupêk apiang chu Mosian mi zawng zawng a hrilh hnuin , “ Hei hi Pathianin in hnêna a pêk tlat thuthlung thisen a nih hi , ” tiin , bâwngnote leh kêlte thisen chu , tui nên , sâpsen nên , husop nên a la a , lehkhabu ngei leh mi zawng zawng pawh chu a theh a ni .
58009020	
58009021	Chu lo pawh chu , biakbûk leh rawngbâwlna hmanrua zawng zawng chu chutiang bawkin thisen chuan a theh ta bawk a .
58009022	Tin , Dân thu zawngin engkim thaw mai hi thisena tihthianghlimin a awm ṭhîn a , thisen chhuah lohvin ngaihdamna rêng a awm lo .
58009023	Chutichuan , vâna thil awm angte chu chûng chuan tihthianghlimin a awm tûr rêng a ni , vân thil tak takte erawh chu chûng aia inthawina ṭha zâwktein tihthianghlimin a awm tûr a ni .
58009024	Krista chu kuta sak hmun thianghlim , a tak anpuiah chuan a lût si lo va ; tûnah Pathian hmaah kan aia ding tûrin vânah ngei a lût ta zâwk a ;
58009025	nimahsela , puithiam lalber chu kum tinin mahni thisen lo , thisen keng chunga Hmun Thianghlima a lût ṭhîn angin ani chu mahni inhlân fo tûrin a lût hek lo ;
58009026	chuti ni suh sela , leilung pian tirh achin vawi tam tak a tuar tawh tûr a ni ; nimahsela , tûnlai hun tâwpah hian inthawi nâna amah leh amah inhlânin , sual tihbo nân vawi khatah a lo lang ta nghâl a ni .
58009027	Tin , mihring tân vawi khat thih ruat a ni , chumi hnuah chuan rorêlna a awm ang ;
58009028	chutiang bawkin Krista pawh mi tam tak sualte kalpui tûra vawi khat hlana awm tawhin , chhandamna hmu tûra amah lo nghâktute hnênah chuan , sual tel lovin vawi hnihnaah a lo lang leh ang .
58010001	Dân thu chuan thil ṭha , lo awm tûrte anpui tak nei lovin , a thla chauh a neih avângin , kum tina inthawina pângngai an hlan fote chuanin , a rawn hnaihte chu eng tikah mah an tifamkim thei dâwn si lo .
58010002	Chuti ni suh sela , a betute chu vawi khata tihthianghlim nghâla awmin , sual inhriatnate an neih loh avângin hlan an bâng tawh daih dâwn lâwm ni ?
58010003	Nimahsela , chûng inthawinaah chuan kum tinin sualte hriat lehna a lo awm fo zâwk ṭhîn .
58010004	Bâwngpate leh kêlte thisen chuan sualte tibo thei rual a ni si lo .
58010005	Chutichuan , khawvêla a luh laiin , “ Inthawina leh thilhlan i duh lo va , Ka tân taksa mi buatsaihsak zâwk a :
58010006	Hâlrala pumpêknaahte leh , Sual tâna inthawinaahte chuan Lâwmna rêng i nei lo .
58010007	Chu veleh chuan keiin , ‘ Aw Pathian , ngai teh , ( Lehkhabu zialah chuan ka thu ziak a ni a ) I duh zâwng ti tûrin ka lo kal e , ’ ka ti a , ”
58010008	A chhakah hian , “ Inthawina te , thilhlan te , hâlrala pumpêkna te , sual tâna inthawina te i duh lo va , chûngah chuan lâwmna i nei hek lo , ” a ti a ( chûngte chu Dân thu anga hlan a ni a ) ,
58010009	chu veleh chuan , “ Ngai teh , i duh zâwng ti tûrin ka lo kal e , ” a lo ti ta a . A pahnihna hi a tundin theihna tûrin a hmasa chu a la bo ta a ni .
58010010	Chumi duh zâwng chuan , Isua Krista taksa vawi khata hlan nghâl vâng khân tihthianghlimin kan awm ta .
58010011	Tin , puithiam tinrêngin chu kâwla ni chhuak chhiara rawngbâwlin , sualte eng tik maha tibo thei lo inthawina pângngai hlân fovin an ding ṭhîn ;
58010012	ani erawh hi chu chatuan atân sualte tâna inthawina pakhat chauh a hlan hnuin , Pathian ding lamah a han ṭhu ta zâwk a ;
58010013	chuta chin chu a hmêlmate a kephah nghahchhana siam an nih hma loh zawng a nghâk reng a .
58010014	Thilhlan pakhat chauhvin tihthianghlim tawhte chu chatuan atân a tifamkim tawh si a .
58010015	Tin , Thlarau Thianghlim pawh chuan min hriattîr bawk a : “ Chûng ni hnuah chuan An hnêna thu ka thlun tûr chu hêng hi a ni , ” Lalpan a ti ; “ An thinlungah ka thupêkte ka dah ang a , An rilruah ka ziak bawk ang , ” tia a sawi hnu khân ,
58010016	
58010017	“ An sualte leh an bawhchhiatnate , Ka hre reng tawh lo vang , ”
58010018	Tichuan , chutiangte ngaihdamna apiangah chuan sual tân thilhlan a awm tawh lo a ni .
58010019	Chutichuan , unaute u , kawng min ruatsak , kawng thar leh nungah chuan , puanzâr chu ( chu chu a taksa tihna a ni ) kal tlangin , Isua thisen avâng chuan Hmun Thianghlimah khân luh kan huam avâng leh ,
58010020	
58010021	Pathian chhûngte chunga Puithiam ropui tak kan neih avângin ,
58010022	kan thinlunga chhia leh ṭha hriatna ṭha lo chu theh faisaka awma , kan taksa pawh tui fîma buala awmin , rinna famkim neia thinlung takzet puin i hnaih ang u .
58010023	Kan beisei thurin hi a nghîn lohna tûrin i pawm tlat ang u , thutiamtu chu a rinawm si a .
58010024	Tin , hmangaih leh thil ṭha tiha inchawk tho tûrin i inngaihtuah tawn ang u ;
58010025	ṭhenkhat tih dân anga kan inkhâwm te bânsan lovin , i infuih tawn zâwk ang u ; ni chu lo hnai telh telha in hriatin infuih tawn nasa lehzual sauh rawh u .
58010026	Thutak hriatna famkim chu kan chan hnua thil kan tihsual luih si chuan , sualte tâna inthawina a awm tawh hauh lo vang a ,
58010027	rorêlna hlauhawm tak lo thleng tûr leh dotute kâng ral tûr thinurna mei kan hmabâk a ni mai .
58010028	Mosia Dân thu pawisa lo mi chu hretu pahnih pathum emaw thuin , lainatna tel lovin an thi ṭhîn .
58010029	Pathian Fapa rap beta , thuthlung thisen , amah tihthianghlimna chu thil narâna ruata , khawngaihna Thlarau tivuitu chu , chu mi ai chuan engtia hremna nasa zâwk nge tuar tlâka ruat tûr nia in ngaih ?
58010030	“ Phuba rêng rêng keima lâk tûr a ni , keimân ka thungrûl ang , ” tih leh , “ Lalpa chuan a mite a ngaihtuah ang , ” ti lehtu chu kan hre si a .
58010031	Pathian nung kuta tlûk chu thil râpthlâk tak a ni .
58010032	Nimahsela , hmâna tihêna in awm hnua , tuarna buai nasa tak in tuar lai nite kha hre leh rawh u ;
58010033	kawng khatah chuan hmuhsit leh hrehawmte pawh tuarin ennawma siamin in awm a , kawng dangah chuan chutianga hmâna awmte chu tuarpuitute in lo ni a .
58010034	Kawl bunte chu in lainat a , sum ṭha zâwk , awm hlen bawk tûr chu mahniin in nei tih hriain , in sum an lâksakte pawh lâwm takin in lo tuar ta bawk si a .
58010035	Chutichuan , in rinna lâwmman chu paih bo suh u , lâwmman ropui tak a nei dâwn si a .
58010036	Pathian duh zâwng in tih hnuin thil tiam chu in hmuh theih nân chhelna in ngai asin .
58010037	Rei lo tê achinah Lo kal tûra chu a lo kal dâwn si a , Rei a rial tawh lo vang .
58010038	Nimahsela , ka mi fel chu Rinnain a nung ang ; A hnungtawlh erawh chuan , Ka rilruin amahah chuan lâwmna rêng a nei lo vang .
58010039	Nimahsela , keini zawng boral tûra hnungtawlh pâwla mi kan ni lo va ; nunna humhim tûra rinna nei pâwla mi kan ni zâwk .
58011001	Tin , rinna hi thil beiseite awm ngeia hriatna , thil hmuh lohte hriat fiahna a ni .
58011002	Chumiah chuan upahote khân fak an hlawh si a .
58011003	Rinnain khawvêlte hi Pathian thua siam fel diam a ni tawh tih kan hria ; chutichuan , thil hmuh theihte hi thil lang theitea siam a ni lo .
58011004	Rinnain Abela chuan Kaina ai chuan inthawina ṭha zâwk Pathian hnênah a hlân a , chumi avâng chuan mi fel a ni tih hriattîrna a hlawh a , Pathianin a thilpêkte kawngah chuan thu a hriattîr a ; tin , chumi rinna avâng chuan ani chuan thi tawh hnuin thu a la sawi ta fo a ni .
58011005	Rinnain Enoka kha thihna hre lo tûra lâk bovin a awm a ; tin , Pathianin a lâk bo avângin hmuh theih a ni ta lo va ; lâk bova a awm hmain Pathian lâwm zâwng mi a ni tih an hriattîr tawh rêng a .
58011006	Nimahsela , rinna lovin ama lâwm zâwng mi nih rual a ni lo ; Pathian hnêna lo kal chuan , ani chu a awm tih leh , zawngtute hnêna lâwmman pêk hmang a ni tih rin tûr a ni .
58011007	Rinnain Nova chu thil lo la lang lote kawng thu-ah Pathian hrilha lo awmin , Pathian ṭih dêkin a chhûngte chhandam nân lawng a tu a ; chu chuan khawvêl chu thiam loh a chantîr ta a , rinna avânga felna awm chu rochungtu a lo ni ta bawk a .
58011008	Rinnain Abrahama chu kohva a awm lai khân , a rochun tûr hmuna lût tûrin kal chhuah thu a pawm ta a ; tin , a kalna tûr lam pawh hre lovin a kal chhuak ta a .
58011009	Rinnain ram tiamah khân mi rama châm ang maiin a châm ta reng a , thutiam hmun khat a rochunpui tûr Isaaka leh Jakoba-te nên chuan puan inahte an awm a ;
58011010	khua , lungphûmte nei mi , Pathian rêlbâwl leh siam chu a nghâk reng si a .
58011011	Rinnain Sari ngei pawhin , a tiamtu chu rinawma a ruat avângin , tar tawh hnuin chi pai theihna a hmu a .
58011012	Chutichuan , mipa pakhat lakah ( ani chu mitthi ang a ni si a ) vâna arsite anga tam , tuifinriat kama ṭiauvaivut chhiar sên loh anga tam an lo chhuak ta a .
58011013	Chûng zawng zawng chu rinna neiin an thi ta a , thil tiamte chu chang lovin ; nimahsela , chûng chu hla tak aṭanga hmuin chibai an lo bûk tawh a , leiah hian mikhual leh khualzin mai an ni tih an inhriattîr tawh bawk a .
58011014	Chutiang thu sawite chuan anmahni ram tûr an zawng tih an tilang si a .
58011015	Tin , an chhuahna ram chu lungkham sela chuan hâwnna remchâng an hmu tawh ngei tûr a ni .
58011016	Nimahsela , tûnah zawng ram ṭha lehzual châk an lo ni a , chu chu vâna mi a ni ; chutichuan , Pathianin an Pathian tiha awm chu a zak lo ve ; an tân khua lam a lo buatsaihsak tawh si a .
58011017	Rinnain Abrahama chu fiaha a awm khân Isaaka chu a hlân a ;
58011018	“ Isaaka-ah hian i thlahte chhui an ni ang , ” tih Pathian thutiam dawngtu chuan a fapa mal neih chhun chu a hlân a ni ;
58011019	mitthi pawh Pathian chuan a kaitho thei ang tih a ring a , thi hnu nung leh ang maiin a hmu kîr leh ta rêng a ni .
58011020	Rinnain Isaaka chuan thil lo la thleng tûrte thu-ah pawh Jakoba leh Esauva chu mal a sâwmsak a .
58011021	Rinnain Jakoba chuan a thih dâwn lai khân Josefa fate chu mal a sâwm ve ve a ; a tiang hmâwr rinchhanin Pathian a be bawk a .
58011022	Rinnain Josefa chuan a thih a lo hnaih khân Israela thlahte chhuah tûr thu a sawi a ; a ruhte kawng thu-ah thu a pe bawk a .
58011023	Rinnain Mosia a lo pian lai khân , nausên hmêlṭha tak a ni an tih avângin , thla thum chhûng a nu leh a pa thuhrukin a awm a ; lal thupêk pawh an hlau lo .
58011024	Rinnain Mosia chuan , a lo puitlin hnu khân Pharaoa fanua fapaa vuah a duh lo va ;
58011025	rei lo tê atân sual nawmna hlimpui ai chuan , Pathian mite nêna tihduhdah tuar a thlang ta zâwk a ;
58011026	Krista an hmuhsitna chu Aigupta ram rote ai chuan sum ropui zâwkah a ruat a ; lâwmman pêk tûr chu a thlîr ṭhin avângin .
58011027	Rinnain lal thinurna chu hlau lovin Aigupta ram a kalsan a , hmuh theih lohva chu a hmuh avângin a tuar ṭan ṭan a ni .
58011028	Rinnain kalhlên kût leh thisen theh kha a siam a , fa tîr tiboraltu chuan anmahni a tawh lohna tûrin .
58011029	Rinnain khawmuala kal angin Tuifinriat Senah khân an kal kai a ; Aigupta-hovin chu chu tih an tum ve a , lem zawhin an awm ta a .
58011030	Rinnain Jeriko khaw kulh kha ni sarih an hual hnuin a chim ta a .
58011031	Rinnain Rahabi nawhchizuar kha awih loho zîngah chuan a boral ve ta lo , enthlatute chu tlang taka a lawm avângin .
58011032	Tin , eng nge ka la sawi cheu vang ? Gideona thu te , Baraka thu te , Samsona thu te , Jephtha thu te , Davida thu te , Samuela thu te , zâwlneiho thu te hril ila , hunin mi daih dâwn si lo va ;
58011033	chûngte chuan rinnain ramte an la a , thil fel an ti a , thutiamte an chang a , sakeibaknei khate an tihchihsak a ,
58011034	mei thiltihtheihna an timit a , khandaih hriam lam an pumpelh a , chak lohna ata chak taka siamin an awm a , indonaah chuan mi hrât khawkhêng an lo ni a , hnam dang indo pâwlte an tlânchhiattîr a .
58011035	Hmeichhiaten an mitthite tholeh an hmu a ; mi dangte pawh sawisakin an awm a , thawhlehna ṭha lehzual an chan theihna tûrin chhanchhuah an duh lo va ;
58011036	mi dangte pawhin tihnawmnah leh vuakte an tuar a , a ni , chu lo pawh chu , kawl bun leh tân ina khungte an tâwk bawk a ;
58011037	lunga denin an awm a , thingzainaa zai bunin an awm a , thlêmna an tâwk a , khandaiha sah hlumin an awm a ; berâm vun leh kêl vun sinin an vâkvai a ; rethei takin , hrehawm takin , tihduhdahin an awm a
58011038	( chûngho tân chuan khawvêl hi awmna tlâk a ni lo ) ; thlalêrah te , tlângah te , pûkah te , khuarkhurumah te an vâk an vâk ṭhîn a .
58011039	Tin , chûng zawng zawng chuan rinna avânga fak lo hlawh tawhin , thil tiam chu an chang lo va ,
58011040	keini tel lova anni chu tihfamkima an awm loh nân , Pathianin keimahni kawng thu-ah thil eng emaw ṭha lehzual a buatsaih tawh avângin .
58012001	Chutichuan , chhûmpui nasa tak ang thlîrtuten min hual vêl avâng hian , min tihnawk apiang leh sual keimahnia bet tlat chu i dah ve ang u ; tin , Isua , kan rinna siamtu leh tifamkimtu lam chu enin , kan hmaa intlânsiakna tûr awmah hian chhel takin i tlân zêl ang u . Ani chuan a hmaa hlimna awm avâng chuan , mualphona chu ngainêpin kraws chu a tuar a , Pathian lalṭhutphah ding lamah khian a han ṭhu ta a .
58012002	
58012003	In thlarau lamah in inthlahdaha , in lo hah loh nân , anmahni chunga ṭha lo tûrin mi sualte chutianga hnialkalhna tuartu chu ngaihtuah teh u khai .
58012004	Sual dovin thisen chhuak khawpin in la ṭang lo va ,
58012005	fuihna thu , fate zilh anga zilhna che u kha , in lo theihnghilh ta e . “ Ka fa , Lalpa thununna chu ngainêp suh la , A zilhhauva i awmin inthlahdah hek suh ;
58012006	Lalpa chuan a hmangaih chu a thunun ṭhîn a , Fa a lawm apiang chu a vaw ṭhîn asin ni , ”
58012007	In tuar hi nangmahni thunun nân a ni ; fate chunga tih angin Pathianin in chungah a ti a nih hi ; pa thunun loh fa tu nge awm ngai le ?
58012008	Fa zawng zawng hlawh ṭhin thununna chu hlawh lova in awm erawh chuan , fa tak ni lovin , sâwn in ni a ni ang asin .
58012009	Chu lo pawh chu min thunun tûrin kan tisa pate kan neih kha , chûngte chu kan zah si a ; chumi aia nasa zâwkin , kan nunna tûrin thlaraute Pa thu thuin kan awm dâwn lâwm ni ?
58012010	Anni chuan ni rei lo tê , ṭha an tih ang zêlin min thunun ngei tak a , ani erawh chuan a thianghlimna chu kan chan ve theih nân , kan ṭhatna tûrin min thunun zâwk ṭhîn a ni .
58012011	Tin , thununna rêng rêng hi tuar lai chuan lâwmawmin a lang lo va , lungchhiatthlâkin a lang zâwk ṭhîn ; tuar hnuah erawh chuan , chumia sawizawia awmte tân chuan rah thlamuanawm tak , felna chu a chhuahsak ṭhîn .
58012012	Chutichuan , kut uai thlate chu char rawh u , khûp zâwite nên ;
58012013	tin , kebai chu tihpelhsawlh lohva , tihdamin a awm zâwk nân , in kete tân kawng ngîlte siam rawh u .
58012014	Mi zawng zawng nêna inremna leh thianghlimna ûm rawh u , chumi thianghlimna lovin tu mân Lalpa an hmu lo vang :
58012015	Fîmkhur rawh u ; chuti lo chuan , Pathian khawngaihna ata in bo dah ang e , khâkna zung eng emaw lo chawra tibuai che uin , chu chuan mi tam tak chu tihbawlhhlawhin an awm ang a ,
58012016	inngaih hmang emaw , Esauva anga Pathian zah lo mi emaw an lo awm dah ang e . Ani chuan a fa tîr nihna chu chaw vawi khat eiah a hralh a .
58012017	Chumi hnuah chuan malsâwmna chu rochun a duh pawhin , mittui tla chungin ṭhahnemngai takin zawng mah sela , rilru inlamlêtna remchâng a hmuh loh avângin paihin a awm ta tih in hre si a .
58012018	Nangni zawng tlâng khawih theih , meia kâng te , chhûm dum te , thim te , thlipui te , tawtawrâwt rîkna te , thusawi thâwm awmna te kha thleng in ni si lo va ( chu thâwm hretute chuan thu dang rêng an hnêna sawi tawh lo tûrin an ngên a ,
58012019	
58012020	“ Sa lam pawhin tlâng chu khawih sela , lunga den hlumin a awm tûr a ni , ” tih thupêk kha an tuar thei ta si lo va .
58012021	An thil hmuh pawh chu a hlauhawm êm êm a ; chutichuan , Mosian , “ Ka hlauvin ka khûr nasa êm êm a , ” a tih hial kha ) .
58012022	Zion tlâng te , Pathian nung khua , vân Jerusalem te , chhiar sên lohho vântirhkoh inkhâwmpui te ,
58012023	fa tîr vâna hming chuang kohhran hnên te , Pathian , mi zawng zawng ngaihtuahtu hnên te , mi fel tihṭhat famkimho thlarau hnên te ,
58012024	Isua , thuthlung thar palai hnên te , thisen theh , Abela thisen aia thu ṭha zâwk sawitu hnên te thleng in ni zâwk .
58012025	Thusawitu chu in lo duh lo dah ang e , fîmkhur rawh u . Leia anmahni zilh lâwktu kha an duh loh maha hremna an pumpelh si loh chuan , keini , vân aṭanga min zilh lâwktu hawisantute hian kan pumpelh lo lehzual ang .
58012026	Chumi lai chuan a aw khân lei hi a tinghîng a ; nimahsela , tûnah hian , “ Vawi khat chu lei chang ni lovin , vân pawh ka la tinghîng leh ang , ” tiin a tiam ta zâwk a .
58012027	Tin , “ Vawi khat chu ka la tinghîng leh ang , ” tih hian , thil nghîng lote chu a awm reng theihna tûrin , thil nghîngte chu thil siamte ang maiin sawn bovin a awm dâwn tih a hriattîr a ni .
58012028	Chutichuan , ram tihnghîn rual loh kan chan avâng hian khawngaihna i nei ang u , chumi zârah chuan zah leh ṭih dêk chungin Pathian lawm zâwng rawng kan bâwl thei dâwn zuk nia ;
58012029	kan Pathian hi mi kan ral hmang mei a ni si a .
58013001	Unau inhmangaihna hi awm zêl rawh se .
58013002	Mikhualte chungah hmangaih chhuah theihnghilh suh u ; chutiang tiin ṭhenkhatten hre lovin vântirhkohte an thleng si a .
58013003	Phuara awmte chu phuar ni ve angin hre reng ula ; hrehawm tuarte chu taksaa awm ve bawk in nih avângin hre reng rawh u .
58013004	Mi zawng zawng zîngah inneih hi chawimawiin awm sela , khum pawh tihbawlhhlawh lohvin awm rawh se ; inngaite leh uirête chu Pathianin a ngaihtuah dâwn si a .
58013005	In rilru putzia chu tangka ngainatna tel lo ni rawh se ; in thil neih chhun chungahte chuan lungawi rawh u ; amah ngeiin , “ Eng tikah mah ka thlahthlam tawp lo vang chia , kal pawh ka kalsan tawp lo vang che , ” a ti si a .
58013006	Chutichuan , huai takin , “ Lalpa chu mi ṭanpuitu a ni , Ka hlau lo vang ; Mihringin eng nge mi tih theih ang ? ”
58013007	In hotu , Pathian thu lo hrilhtute che u chu hre reng ula , an awm dâna thil chhuak chu ngaihtuahin an rin dân zir rawh u .
58013008	Isua Krista chu niminah nên , vawiinah nên , kumkhua pawhin a pângngaiin a awm fo vang .
58013009	Zirtîrna tinrêng leh zirtîrna mak tak len bovin awm suh u ; thinlung hi khawngaihnaa tihngheha a awm chu a ṭha si a , ei tûrtea tihngheha awm lovin ; chutiang kawng lungkhamte chuan chûngah chuan sâwtna an hmu chuang lo .
58013010	Keini zawngin maichâm kan nei a , chumiah chuan biakbûk rawngbâwltute chuan an ei tûr a ni lo .
58013011	Ran , a thisen puithiam lalberin Hmun Thianghlima sual tâna hlana a luhpui ṭhina ruangte chu , dai pâwnah an hâl ṭhîn si a .
58013012	Chutichuan , Isua pawhin , ama thisen ngeia mite chu a tihthianghlim theihna tûrin , kulh kawngkhâr pâwn lamah chuan a lo tuar ta a .
58013013	Chutichuan , amah an hmuhsitna chu phurin dai pâwnah a hnên lamah i kal chhuak ang u .
58013014	Hetah hian khaw hmun nghet kan nei si lo va , khaw lo la awm tûr chu kan zawng zâwk a ni .
58013015	Tichuan , ama zârah chuan faka inthawina hi Pathian hnênah i hlân fo vang u , chu chu a hming ṭanna hmuite rah chu a ni .
58013016	Nimahsela , thil tihṭhat leh thilphal hi theihnghilh suh u ; chutiang inthawina chungah chuan Pathian a lungni êm êm si a .
58013017	In hotute thu awih ula , an thu thuin awm rawh u ; chanchin sawi tûr an nih avângin , lungngai chunga sawi lova , hlim taka an sawi theihna tûrin in thlarau an vênsak ṭhîn che u a ni ; lungngai chunga sawi chu in tâna pawi tûr a ni si a .
58013018	Min ṭawngṭaisak rawh u ; engkimah fel taka awm tumin , chhia leh ṭha hriatna thiang tak kan nei tih dik takin kan inhre si a .
58013019	Tin , rang deuhva in hnêna tirh lehin ka awm theih nân , chu chu ti tûrin ka ngên lehzual sauh che u a ni .
58013020	Tin , remna Pathian , berâm Vêngtu ropui tak , kan Lalpa Isua chatuana thuthlunna thisen zâra mitthi zîng ata hruai chhuak lehtu khân ,
58013021	a mit hmuha a lawm zâwng ang apiang Isua Krista zârah keimahniah thawkin , a duh zâwng ti tûrin thil ṭha tinrêng kawngah tifamkim che u rawh se ; Isua Krista hnênah chuan ropuina chatuanin awm rawh se . Amen .
58013022	Nimahsela , unaute u , ka ngên a che u , fuihna thu hi ngaithei hrâm hrâm rawh u ; in hnênah thu tlêm tê ka ziak si a .
58013023	Kan unaupa Timothea kha an chhuahtîr ta tih lo hre ve rawh u ; a lo kal hma deuh chuan amah nên kan rawn hmu ang che u .
58013024	In hotu zawng zawng leh mi thianghlim zawng zawng kha chibai mi bûksak ang che u . Itali rama mite hian chibai an bûk a che u .
58013025	In zaa hnênah khawngaihna awm rawh se . Amen .
59001001	Jakoba , Pathian leh Lalpa Isua Krista bawih chuan Hnam Sâwm leh Hnam Hnih Darhte chu chibai a bûk e .
59001002	Ka unaute u , in rinna fiahna chuan chhelna a siam tih hriain , thlêmna tinrêng in tawh hunin lâwmna hlîrah ngai rawh u .
59001003	
59001004	Tin , eng mah tlachham lova in famkima , in puma in him theih nân chhelna chuan thawk famkim rawh se .
59001005	In zîngah tu pawhin finna a tlâkchham chuan , mi zawng zawng hnêna hau lo leh ui lova pe ṭhîntu Pathian chu dîl rawh se ; chutichuan , a hnênah pêk a ni ang .
59001006	Nimahsela , ringhlel hauh lovin , rinna neiin dîl rawh se ; ringhleltu chu tuifinriat fâwn , thli chhêm lên leh vawrh ang a ni si a .
59001007	Chutiang mi , rilru bulbâl nei lo , a thiltih zawng zawnga nghet lo mi chuan Lalpa hnênah eng mah hmuh inring suh se .
59001008	
59001009	Unau daikil kâra mi chu chawimawia a awm avângin lâwm rawh se ;
59001010	hausa erawh chu tihtlâwma a awm avângin lâwm rawh se ; hlobet pâr angin a la ral mai dâwn si a .
59001011	Ni a lo chhuaha , thli lum tak a lo tlehin hlobet a tivuai a ; tin , a pâr chu a rêm a , a awm dân mawizia chu a boral ṭhîn ; chutiang bawkin mi hausa chu a kalnaah chuan a lo vuai dâwn si a .
59001012	Thlêmna tuar hrâm hrâmtu chu a eng a thâwl e ; fiaha a awm hnuin nunna lallukhum , Lalpan amah hmangaihtute hnêna a tiam chu a hmu dâwn si a .
59001013	Tu mân thlêmna an tawh laiin , “ Pathian thlêm ka ni , ” ti suh se ; Pathian chu sual thlêm rual a ni lo , amah pawhin tu mah a thlêm ngai lo .
59001014	Mi tin mahni châknaa hruai bo leh hîpa an awm chuan thlêmna an tâwk a ni zâwk e .
59001015	Tin , châkna chuan no a pai a , sual a hring ṭhîn a ; tin , sual chuan a lo puitlinin thihna a hring ṭhîn .
59001016	Ka unau duh takte u , bumin awm suh u .
59001017	Thilpêk ṭha leh thilpêk famkim zawng zawng chu , chung lam aṭangin êngte Pa hnên ata a lo chhuk ṭhîn a ni , amahah chuan danglamna leh herna hlim rêng rêng a awm thei lo .
59001018	A thil siamte hmahruaitu ang kan lo nih theih nân , ama duh zâwngin thutak lakah chuan min hring a ni .
59001019	Unau duh takte u , chûng chu in hria e ; nimahsela , mi tinin ngaihthlâk chuh sela , thusawi chuh lo sela , thin tinel rawh se ;
59001020	mihring thinurnain Pathian felna chu a siam si lo .
59001021	Chuvângin , bawlhhlawh zawng zawng leh sual khat liam chu dah bo ula , thu tuh , in thlarau chhandam thei chu , thuhnuairawlh takin pawm rawh u .
59001022	Nimahsela , thu ngaithlatute mai ni lovin , zâwmtute lo ni zâwk rawh u ; chuti lo chu , mahni inbum in lo ni dah ang e .
59001023	Tu pawh thu ngaithlatu nia zâwmtu ni si lo chu , mi , dârthlalanga a pianpui hmai ngun taka inen ang chu a ni :
59001024	ngun takin a inen a , a kal bo va , mi eng ang nge a nih a intheihnghilh nghâl si ṭhîn .
59001025	Amaherawhchu , tu pawh dân famkim , zalênna dân hi biha , chutianga awm renga , ngaithlaa , theihnghilh leh mai ṭhîntu ni lova , zâwma , hna thawk fo ṭhîntu ni zâwk chu , chu mi chu a thiltihah malsâwmin a awm ang .
59001026	Tu pawh sakhaw ngaihsak nia inringa , a lei vêng ṭha si lova , mahni thinlung inbum zâwk chu , chu mi sakhaw biak dân chu eng mah a ni lo ve .
59001027	Kan Pathian leh Pa mit hmuha sakhaw biak dân thianghlim leh sual tel lo chu hei hi a ni , fahrah leh hmeithaite an hrehawm laia kan leh , khawvêl bawlhhlawh kai lova insiam ṭhin hi .
59002001	Ka unaute u , kan Lalpa Isua Krista , Ropuina Lalpa chu ring chungin , mi thlei bîk nei suh u .
59002002	In inkhâwmna inah mi , rangkachak zungbun bun , puan mawi tak sin lo lût sela , mi rethei puan chhe tak sin lo lût bawk sela ;
59002003	tin , puan mawi tak sin chu in ngaihsaka , a hnênah chuan , “ Nang he hmun ṭhaah hian ṭhu rawh , ” in tiha , mi rethei hnênah chuan , “ Nang chu sawtah sâwn ding la , a nih loh leh ka ke nghahchhan hrûlah hian ṭhu rawh , ” in tih chuan ,
59002004	in rilruah thlei bîk neiin ngaihtuahna sual pua sawisêltute in lo ni dâwn lâwm ni ?
59002005	Ka unau duh takte u , ngai teh u , Pathianin he khawvêl thila retheite hi rinnaa hausa tûr leh , amah hmangaihtute hnêna a tiam ram chu luahtu tûrahte a ruat lo vem ni ?
59002006	Nangni zawngin mi rethei chu in timualpho ta zâwk a ni . Mi hausate chu a tiduhdahtu che u leh rorêlna ina hnûk lût ṭhîntu che u chu an ni lâwm ni ?
59002007	Hming zahawm tak in put hi sawichhetute chu an ni lâwm ni ?
59002008	Nimahsela Pathian Lehkha Thu , “ Nangmah i inhmangaih angin i vêngte i hmangaih tûr a ni , ” tih lal dân hi in zawm chuan in tiṭha e ;
59002009	amaherawhchu , mi thlei bîk in neih chuan in tisual a ni , Dânin bawhchhetuah a chantîr si che u a .
59002010	Tu pawhin Dân zâwm kim mah sela , kawng khata a tihsual si chuan , a zaah chuan thiam loh changin a awm tawh a ni .
59002011	“ Uire suh , ” titu chuan , “ Tualthat suh , ” a ti bawk si a . Chutichuan , uire lo mah la , tual i thah si chuan Dân bawhchhetu i ni rêng rêng tawh a ni .
59002012	Chuvângin , zalênna dâna rorêlsak tûrte angin thu sawi ula , thil ti bawk rawh u .
59002013	Mi chunga khawngaihna nei lo chu khawngaihna tel lovin rorêlsakin a awm ang ; khawngaihna hi rorêlna aiin a chungnung zâwk a ni .
59002014	Ka unaute u , miin , “ Rinna ka nei , ” ti mah sela , thiltih a neih si loh chuan eng nge sâwt ang ? Chutiang rinna chuan amah a chhandam thei ang em ni ?
59002015	Unaupa emaw , unaunu emaw , saruaka awmin an ni tin chaw tlachham sela ;
59002016	tin , in zînga tuin emaw , an hnênah , “ Thlamuang takin kal ula , lum tak leh puar takin awm rawh u , ” ti ula , taksa tâna thil châkkhai chu in pêk si loh chuan eng nge sâwt ang ?
59002017	Chutiang bawkin rinna chu thiltih nei lovin amah chauhvin a awm chuan thi a ni .
59002018	A ni , mi tuin emaw , “ Nangin rinna i nei a , keiin thiltih ka nei a ni ; i rinna chu i thiltih tel lovin mi entîr rawh ; tin , keiin ka thiltihin ka rinna ka entîr ang che .
59002019	Pathian chu pakhat a ni tih i ring a ni maw ? I tiṭha e ; ramhuaite pawhin an ring a , an khûr ṭhîn asin , ” a ti ang .
59002020	Aw mi lawilopa , thiltih tel lova rinna mai chu eng mah a ni lo tih i hre duh em le ?
59002021	Min thlahtu Abrahama chuan a fapa Isaaka maichâm chunga a hlan lai khân , thiltih avângin thiam a chang a ni lâwm ni ?
59002022	Rinna chuan a thiltih nên a thawk dûn a ; tin , thiltih avângin a rinna chu a famkim ta tih i hria e .
59002023	Pathian Lehkha Thu , “ Abrahama chuan Pathian a ring a , chu rinna chu a felnaah ruat a ni , ” tih thu kha a lo hlawhtling a ; tichuan , Pathian ṭhianah vuahin a awm ta a .
59002024	Rinna avâng ngawt ni lovin , thiltih avâng zâwkin miin thiam a chang ṭhîn tih in hre ta .
59002025	Chutiang bawkin Rahabi nawhchizuar pawh khân enthlatute kha a lo lâwm a , kawng danga a hâwntîr lai khân thiltih avângin thiam a chang a ni lâwm ni ?
59002026	Thlarau tel lovin taksa chu thi a ni a , chutiang bawkin thiltih tel lovin rinna pawh chu thi a ni .
59003001	Ka unaute u , in zînga mi tam tak hi zirtîrtuahte lo awm suh u , zirtîrtuin rorêlna nasa lehzual kan tâwk ang tih kan hre si a .
59003002	Kan zain thil tam tak kan tisual fo ṭhîn . A thusawia tisual ngai lo mi chu mi puitling a ni a , a taksa pum pawh vêng thei mi a ni .
59003003	Ngai teh u , kan thu an awih theih nân sakawr kaahte thîrbarh kan barh chuan , an taksa pum pawh kan kai her ṭhîn .
59003004	Ngai teh u , lawngte pawh hi a lian hle a , thli na tak chhêm lênin a awm ṭhîn na a , a tihertu chuan a kaltîr duhna lam apiangah tihherna tê tak têin a tiher ṭhîn .
59003005	Chutiang bawkin lei pawh hi taksa pêng tê tak tê a ni a , nasa takin a uang ṭhîn . Ngai teh u , mei tê tak têin thing a va tikâng nasa êm !
59003006	Tin , lei hi mei a ni ; kan taksa pêngte zînga khawlohna hlâwm chu lei hi a ni ; chu chuan taksa a pumin a tibawlhhlawh a , pianpui tawlailîr chu a tikâng a , amah chu hremhmun tihkan a ni .
59003007	Sa chi tinrêng te , sava chi tinrêng te , rannung chi tinrêng te , tuifinriata mi chi tinrêng te hi khawi ngam theih an ni si a , mihringte khawi ngamin an awm bawk a ;
59003008	amaherawhchu , lei hi tu mahin an khawi ngam thei lo a ni ; thihna hlova khat , sual awm hle hle thei lo a ni .
59003009	Chu chuan Lalpa leh Pa kan fak ṭhîn a ; chu vêk chuan Pathian anga siam mihringte chu ânchhia kan lawh bawk ṭhîn a ni .
59003010	Ka hmun khat aṭangin fakna leh ânchhe lawhna a chhuak ṭhîn . Ka unaute u , chûng thil chu chutiang tûr a ni lo ve .
59003011	Tuikhur hian hna hmun khatah tui tui leh tui tui lo a tichhuak ṭhîn em ni ?
59003012	Ka unaute u , theipui kûngah olive thei a rah thei em ni ? A nih loh leh grêp hruiah theipui a rah thei em ni ? Chutiang bawkin chi khur hian tui al lo a tichhuak thei hek lo .
59003013	In zîngah tu nge finga thu hre thei awm ? Thuhnuairawlh tak leh fing takin a thiltihte chu awm dân ṭhatin entîr rawh se .
59003014	Nimahsela , in thinlungah îtsîkna nasa tak leh inelna in neih chuan , thu dik uan khum suh ula , thu dik dodâlin dâwt sawi hek suh u .
59003015	Chu finna chu chung lam aṭanga lo chhuk chu a ni lo va , khawvêl leh taksa châkna leh ramhuaia mi a ni zâwk e .
59003016	Inîtsîkna leh inelna awmnaah chuan buaina leh suahsualna tinrêng a awm ṭhîn .
59003017	Chung lam aṭanga finna lo chhuak erawh chu a tîrin a thianghlim phawt a , chumi hnuah chuan inrem a duh a , a nunnêm a , a tihnuam a , zahngaihna leh rah ṭhain a khat a , thlei bîk a nei lo va , a vervêk lo a ni .
59003018	Felna rah chu remna siamtute tân remnain tuh a ni .
59004001	In zînga indona leh inhnialnate hi khawi aṭanga lo chhuak nge ni ? In taksa pêngahte indona siam ṭhîntu , in duh zâwng aṭangte chuan lo chhuak a ni lo vem ni ?
59004002	In châk a , in nei si lo va ; tual in that a , in awt a , in nei thei si lo va : in inhnial a , in indo va ; in dîl loh avângin in nei lo va .
59004003	In dîl a , in dîl dik loh avângin in hmu lo , in nawmsak nân hman in tum si a .
59004004	Nangni uirete u , khawvêl ṭhian nihna hi Pathian hmêlma nihna a ni tih in hre lo vem ni ? Chutichuan , tu pawh khawvêl ṭhian nih duh apiang Pathian hmêlmaah a insiam ṭhîn a ni .
59004005	A nih loh leh , “ Thlarau keimahnia a chêntîr chuan thîk khawp hialin min duh a ni , ” tih hi , Pathian Lehkha Thuin engmahlovin sawiin in ring em ni ?
59004006	Nimahsela , khawngaihna tam lehzual a pe ṭhîn ; chuvângin , Pathian Lehkha Thuin , “ Pathianin mi chapote a dodâl a , inngaitlâwmte erawh chu khawngaihna a pe ṭhîn , ” a ti a ni .
59004007	Chutichuan , Pathian thu thuin awm rawh u ; amaherawhchu , Diabola dodâl rawh u ; tichuan , a tlân bosan ang che u .
59004008	Pathian hnaih rawh u ; tichuan , anin a hnaih ang che u . Mi sualte u , in kutte sil fai rawh u ; rilru bulbâl nei lote u , in thinlung tithianghlim rawh u .
59004009	Hrehawm ula , lungngai ula , ṭap rawh u ; in nuih lungngaihah chang sela , in hlim nguiah chang rawh se .
59004010	Lalpa mit hmuhin inngaitlâwm rawh u ; tichuan , a chawimawi ang che u .
59004011	Unaute u , insawichhe tawn suh u . Tu pawhin a unau a sawichhiatin emaw , a unau a sawisêlin emaw , Dân a sawichhiain Dân a sawisêl a ni ; nimahsela , Dân i sawisêl chuan Dân zâwmtu i ni lo va , rorêltu i ni zâwk e .
59004012	Dân petu leh rorêltu pakhat chauh a awm , chhandam theia tiboral theia chu . Nang ṭhenawmte sawisêltu chu tu nge maw i nih le ?
59004013	Tûnah ngai teh u khai , nangni , “ Vawiinah emaw , naktûkah emaw , chumi khawpuiah chuan kan kal ang a , chutah chuan kum khat kan va thang ang a , kan sumdâwng ang a , hlâwkna kan hmu ang , ” titute u ,
59004014	naktûkah chuan eng nge lo awm dâwn in hre si lo . In nunna chu eng nge ni ? Chhûm rei lo tê lo langa , ral leh ta mai ṭhîn ang hi in ni si a .
59004015	Chutichuan , “ Lalpan rem a tih chuan kan dam ang a , chumi khami kan ti ang , ” in ti tûr hi a ni .
59004016	Nimahsela , in uannate hi in chhuang zâwk si a , chutiang chhuanna zawng zawng chu sual a ni .
59004017	Chutichuan , tu pawh thil ṭha tih tûr hriaa ti si lo chu a tân sual a ni .
59005001	Mi hausate u , ngai teh u khai ! In chunga hrehawm lo thleng dâwn mêk avâng chuan ṭap ula , chiau vak vak rawh u .
59005002	In rote a chhe ta a , in puante sûlrûlin a ei zo ta .
59005003	In rangkachak leh in tangkaruate a tuiêk zo ta ; a tuiêk chu in thiam lohzia hriattîrna a ni ang a , in tisa chu mei kan angin a ei ang . Ni hnuhnûngah chuan ro in khâwl khâwm a nih hi .
59005004	Ngai teh u , in lova buh âta inhlawhfate hlawh , tihdera in pêk loh kha a au va , a âttute mangang au thâwm pawh chu Mipuite Lalpa bengah a lo lût ta a .
59005005	Khawvêlah hian nuamsa takin in awm a , in inkhawhral mai mai a ; inthah niin in thinlung in titlai a .
59005006	Mi fel chu thiam loh in chantîr a , in that a ; ani chuan a dodâl lo a che u .
59005007	Chutichuan , unaute u , Lalpa lo kal hma loh zawng chhel takin awm rawh u . Ngai teh u , lo neitu chuan ruah tui tla hmasa leh hnuhnûng chu a hmuh hma loh chuan chhel takin lei rah hlu tak chu a nghâk ṭhîn .
59005008	Nangni pawh chhel takin awm rawh u ; in thinlung tinghet rawh u ; Lalpa lo kalna chu a hnai tawh si a .
59005009	Unaute u , thiam loh changa in awm loh nân inphun suh u ; ngai teh u , Rorêltu chu kawngka bulah a ding reng a ni .
59005010	Unaute u , Lalpa hminga thu sawitu zâwlneite chu , tuar dân leh chhel dân kawngah chuan entawn atân hmang rawh u .
59005011	Ngai teh u , tuartute chu engthâwl kan ti a ; Joba chhelzia chu in hria a , Lalpan a tâwpa a tihzia pawh kha in hmu bawk a , Lalpa chu khawngaihnain a khahzia leh zah a ngaih theihzia pawh kha .
59005012	Nimahsela , ka unaute u , eng pawh ti mah ula , chhia chham suh u ; vân chhâlin emaw , lei chhâlin emaw , thil dang rêng rêng chhâlin emaw chhia chham suh u ; “ Ni ” in tih chu “ Ni ” ni sela , “ Ni lo ” in tih chu “ Ni lo ” ni rawh se ; chuti lo chuan , thiam loh changin in awm ang .
59005013	In zîngah thil ṭha lo tuar an awm em ? Ṭawngṭai rawh se . Hlim an awm em ? Fakna hla sa rawh se .
59005014	In zîngah damlo an awm em ? Kohhran upa kohtîr sela , anin Lalpa hminga hriak hnawihin a chungah ṭawngṭai rawh se ;
59005015	tin , rinnaa ṭawngṭaina chuan damlo chu a chhandam ang a , Lalpa chuan ani chu a kaitho vang ; tin , thil a lo tihsual tawh chuan ngaihdamsak a ni ang .
59005016	Chutichuan , tihdama in awm theih nân in sualte thupha chawi tawn ula , inṭawngṭaisak tawn ṭhîn rawh u . Mi fel ṭawngṭaina chuan thil nasa tak a ti ṭhîn .
59005017	Elija chu keimahni nungchang ang pu mihring bawk a ni a , ani chu ruah sûr loh nân ṭhahnemngai takin a ṭawngṭai a ; tin , kum thum leh thla ruk chhûng zawng lei chungah ruah a sûr ta lo va .
59005018	Tin , a ṭawngṭai leh a , vânin ruah a sûrtîr a , leiin a rahte a rawn chhuahtîr ta a .
59005019	Ka unaute u , in zînga mi tu pawh thutak aṭang chuan bo sela ; tin , tuin emaw hawi kîrtîr sela ,
59005020	mi sual a kawng bona ata hawi kîrtîrtu chuan thihna ata a thlarau a chhandam ang a , sual tam tak a khuhsak bawk ang tih inhre rawh se .
60001001	Petera , Isua Krista tirhkoh chuan Ponto ram te , Galatia ram te , Kappadokia ram te , Asia ram te , Bithunia ram tea Darhho awm , awih tûr leh Isua Krista thisen theh dawng tûra Thlarau tihhrana , Pa Pathian hriat lâwk anga thlante hnênah chuan : In chungah khawngaihna leh remna tihpunin awm rawh se .
60001002	
60001003	Kan Lalpa Isua Krista Pathian leh Pa chu fakin awm rawh se . Ani chuan a khawngaihna nasa tak ang zêlin , mitthi zîng ata Isua Krista thawhlehna avângin beiseina nung hmu tûrin min hring leh a ,
60001004	rochan chhe thei lo , bawlhhlawh kai lo , chuai thei lo , vâna in tâna khêk chu , hmuhna tûrin ;
60001005	chhandamna , hun hnuhnûnga lang tûra peih sa chu hmu tûrin , rinna avângin Pathian thiltihtheihnaa vên chu in ni .
60001006	Chumiah chuan nasa takin in hlim a ni , tûnah ( a ṭûl chuan ) thlêmna tinrêng avângin lungngai rih mah ula ;
60001007	in rinna fiahna , rangkachak meia fiah hnu pawha boral ṭhîn aia hlu zâwk chu , Isua Krista inlâr hunah chuan fakna leh chawimawina leh ropuina tûr a lo nih theih nân .
60001008	Amah chu hmu ngai lo pawhin in hmangaih a , amah chu tûnah hmu lo mah ula in ring a , lâwm sawi hleih theih loh leh ropui takin in hlim êm êm ṭhîn ;
60001009	in rin chhan - in thlarau chhandamna chu - hmuin .
60001010	In chunga khawngaihna lo thleng tûr thu hril lâwktu zâwlneiten , Krista Thlarau anmahnia awm chuan Krista tuarna tûrte chu a hriat lâwktîr laite khân , eng hun nge ni , eng ang hun nge ni a hriattîr ṭhin tih chhui chhuah tumin , chu chhandamna chanchin chu an zawng a , ngun takin an chhui ṭhîn .
60001011	
60001012	Chûng thu chuan mahni rawng inbâwl lovin , nangmahni rawng an bâwl zâwk tih an hnênah hriattîr a ni tawh , chûng thu chu vân aṭanga tirh chhuah Thlarau Thianghlim ṭanpuiin , Chanchin Ṭha hrilhtu che u khân tûnah an hrilh che u a ; chûng thil chu vântirhkohten bih an duh ṭhîn a ni .
60001013	Chuvângin , in rilru puan vengin ngaihven ula , Isua Krista inlâr hunah chuan khawngaihna a rawn kensak tûr che u chu , beidawng lovin beisei zêl rawh u ;
60001014	fa tihawihte angin , in hriat loh laia in hmânlai châknate anga awm lovin ;
60001015	a kotu che u a thianghlim angin , nangni pawh in chêtzia zawng zawngah lo thianghlim zâwk rawh u ;
60001016	“ Nangni in thianghlim tûr a ni , kei ka thianghlim si a , ” tih ziak a nih kha .
60001017	Tin , thlei bîk nei lova mi tin hnathawh ang ṭheuhva ngaihtuah ṭhîntu chu Pa anga in lam chuan , heta in châm chhûng zawng ṭih dêkin awm rawh u .
60001018	In thlahtute pêk chhâwn , in awm dân eng khaw ni lawilo lak ata chu thil chhe thei , tangkarua leh rangkachaka tlan in ni lo va , berâmno hmêlhem lo leh bawlhhlawh kai lo , Krista thisen hlu chuan tlan in ni zâwk tih in hre si a ;
60001019	
60001020	ani chu leilung pian hmain ruat lâwkin a awm ngei mai ; nimahsela , hun hnuhnûngahte hian nangmahni avângin inlârin a awm a ;
60001021	amah avângin mitthi zîng ata kaithotu leh ropuina petu Pathian ringtute in ni a , in rinna leh in beiseina chu Pathianah a awm theih nân .
60001022	Unaute hmangaih tak tak tûrin , thutak zâwma in thlarau in tihthianghlim tawh avângin , thinlunga ṭhahnemngai takin inhmangaih tawn rawh u ;
60001023	chi chhe thei lakah ni lovin , Pathian thu nung reng leh awm rengah chuan , chi chhe thei lo laka piang thar in ni zâwk si a .
60001024	“ Mi zawng zawng hlobet ang an ni a , An ropuina zawng zawng pawh Hlobet pâr ang a ni . Hlobet chu a vuai a , A pâr chu a tla a ;
60001025	Lalpa thu erawh chu Chatuanin a awm reng a ni , ”
60002001	Chutichuan , sualna zawng zawng te , ngamthlêmna zawng zawng te , vervêkna te , îtsîkna te , sawichhiatna zawng zawng te bânsan ula ,
60002002	nausên piang hlimte angin thlarau lam hnutê , eng mah pawlh loh chu châk rawh u , chumiah chuan chhandamna tling khawpa in ṭhan len theih nân ;
60002003	Lalpa chu mi khawngaih thei tak a ni tih in hriat tawh phawt chuan .
60002004	Amah chu lung nung , mihringte duh loh ngei , Pathian ngaihah erawh chuan thlan leh hlu tak a ni , ama hnênah chuan lo kalin ,
60002005	nangni pawh lung nungte angin thlarau lam ina rem chhohvin in awm , Isua Krista zâra Pathian lâwm zâwng thlarau lam inthawina hlân tûrin puithiam thianghlimho in lo nih nân .
60002006	Chuvângin , Pathian Lehkha Thuah chuan , “ Ngai teh u , Zion-ah chuan a kila lung pawimawh ber , thlan , hlu tak ka rem a ni ; Amah ringtu chu a mualpho lo vang , ” “ In satuten lung an duh loh kha , Chu ngei chu a kila lung ṭangkai ber a lo ni ta ,
60002007	
60002008	Tlûkna lung leh dâlna lungpui , ”
60002009	Nimahsela , thim ata chhuaka , a êng mak taka lût tûra kotu che u ṭhatna chu in entîr theih nân , nangni zawng chi thlan , lal puithiamho , hnam thianghlim , Pathian mite ngei in ni si a ;
60002010	hmânlai khân mi rêng in ni lo va , tûnah erawh chuan Pathian mi in ni ta a ; hmânlai khân zahngaihna in hmu lo va , tûnah erawh chuan zahngaihna in hmu ta .
60002011	Duh takte u , mikhual leh khualzin in nih avângin , thlarau do ṭhîntu tisa châknate bânsan tûrin ka ngên a che u ;
60002012	Jentailte zînga in chêtzia chu mawi tak ni rawh se ; chutichuan , thil tisualtute anga an sawichhiat che u kawngah chuan , in thil tihṭhat an hmuhte avângin fanin an awm hunah chuan Pathian an chawimawi thei ang .
60002013	Lalpa avâng chuan mihring ruat apiangte hnênah intulût rawh u , chungnunga awm lalber hnênah emaw ,
60002014	thil tisualtute chunga phuba la tûr leh , thil ṭha titute fak tûra a tirh chhâwn ram awptu hnênah pawh .
60002015	Hei hi Pathian duh zâwng a ni si , mi âte thusawi fing lo chu thil ṭha tia in tih dân hi ;
60002016	zalên in ni a ; nimahsela , in zalênna chu sual khuh nân hmang lovin , Pathian bawiha awm nân hmang zâwk rawh u .
60002017	Mi zawng zawng chawimawi rawh u . Unaute chu hmangaih rawh u . Pathian ṭih dêk rawh u . Lalber chu chawimawi rawh u .
60002018	Chhiahhlawhte u , ṭih dêk hlîrin in hotute thu thuin awm rawh u ; mi ṭha leh mi nunnêmte lakah chauh ni lovin , mi nunrâwngte lakah pawh .
60002019	Miin Pathian hriatna avângin tuar loh tûr tuarin , lungngaihna a tuar hrâm hrâm chuan , chu chu Pathian lâwm zâwng a ni si .
60002020	In suala , kut thlâk in tuarin chhel takin tuar mah ula , fak eng nge in hlawh ṭhin ? Amaherawhchu , thil in tihṭhata , in tuarin chhel taka in tuar chuan , chu chu Pathian lâwm zâwng a ni .
60002021	Krista pawh khân a tuarsak che u avângin hetiang ti tûrin koh in ni asin ; a hniaka in zuina tûrin entawn tûr a hnutchhiah che u kha .
60002022	Ani chuan thil rêng a tisual lo va , a kaah ngamthlêmna a awm hek lo ;
60002023	mi hauva a awm laiin a hau ve thung lo va , a tuar laiin a vau lo va ; fel taka ngaihtuah ṭhîntua hnênah chuan a inpe zâwk a .
60002024	Sual lamahte thi tawhin felna lamah kan nun theih nân , amah ngeiin thingah khân a taksain kan sualte a phur a ; amah vuakna vualte chuan tihdamin in awm ta a .
60002025	Berâm bo anga in bo kha ; tûnah erawh chuan in thlarau Vêngtu leh Hotu hnênah chuan in kîr leh tâk hi .
60003001	Chutiang bawkin nangni nupuite u , mahni pasalte thu thuin awm rawh u ; chutichuan , an zînga tu pawhin thu chu awih lo mah sela , thu lovin an nupuite chêtziaa hnehin an awm thei ang ,
60003002	ṭih dêk chunga in chêtze thianghlim enin .
60003003	In incheina chu pâwn lam incheina - sam phiar te , rangkachak ṭhi awrh te , silhfêna inthuam te chu-ni lovin ,
60003004	thinlunga mihring thuhrûk chu , rilru thuhnuairawlh leh nunnêm , silhfên chhe thei lova inthuam ni zâwk rawh se , chu chu Pathian mit hmuhin a hlu êm êm a ni .
60003005	Chutiangin hmasânga hmeichhe thianghlim Pathian ringtute pawh kha , mahni pasalte thu thua awmin an inchei si ṭhîn a ;
60003006	Sarin Abrahama chu , “ Lalpa ” tiin a thu a awih ang khân . Eng mah hlau lova thil ṭha in tih tlat chuan Sari fate in ni ang .
60003007	Chutiang bawkin nangni pasalte u , in nupuite nên in khawsak dânah bêl keh awl zâwk an nih hre thiam ula , khawngaih thilpêk nunna chanpuitu che u an nih hriain chawimawi rawh u ; tichuan , in ṭawngṭainate dâl a ni dâwn lo nia .
60003008	A tâwp bêrah chuan , in zain rilru hmun khatin awm ula , inlainat tawn ula , unau angin inhmangaih ula , khawngaihna nei ula , thuhnuairawlhin awm rawh u :
60003009	sual , sualin thungrûl suh ula , hauna , haunain thungrûl hek suh ula , malsâwm hlauh zâwk rawh u . Hemi avângin koh in ni si , malsâwmna chang tûr hian .
60003010	“ Nunna hmangaih duh leh Ni ṭhate hmuh duh chuan Sual lakah a lei vêng ṭha sela , A hmui pawh ngamthlêmna thu sawi lo tûrin Vêng ṭha rawh se .
60003011	Sual hawisanin Thil ṭha ti rawh se ; Remna zawngin Um zêl rawh se .
60003012	Lalpa mit chu mi felte chungah a fu a , A beng pawh an ṭawngṭaina lamah a chhi si ṭhîn a ; Amaherawhchu , Lalpa hmêl chu Thil tisualtute chungah a awm ṭhîn , ”
60003013	Thil ṭha lama ṭhahnem in ngaih chuan in pawi khawihtu tûr tu nge awm ang ?
60003014	Nimahsela , felna avânga lo tuar ta ang in nih chuan in eng a thâwl ang . An hlauhawmna chu hlau suh ula , mangang hek suh u ;
60003015	amaherawhchu , in thinlungah Krista chu Lalah ruat rawh u ; nangmahnia awm in beisei chhan zâwt apiang che u chhâng tûrin inpeih sa fo vang che u ; nimahsela , thuhnuairawlh tak leh ṭih dêk chungin ;
60003016	chhia leh ṭha hriatna thiang tak nei ula ; chutichuan , an sawichhiatna che u kawngah chuan , Kristaa in awm dân ṭha tak sawihnâwmtute chu tihmualphovin an awm thei ang .
60003017	Thil sual tih vânga tuar ai chuan , Pathian remtih zâwng a nih chuan thil ṭha tih vânga tuar hi a ṭha zâwk si a .
60003018	Pathian hnêna min hruai theih nân , Krista chuan sualte avângin vawi khat a tuar bawk si a , mi fel chuan mi fel lo aiin a tuar a , tisaah chuan tihthihin a awm a , thlarauvah erawh chuan tihnunin a awm ta a ;
60003019	chu chuan tân ina thlarau awmte hnênah chuan thu a zuk tlângaupui a ,
60003020	chu chuan hmâna Nova dam laia , lawng siam chhûng zawnga Pathian dawhtheihnain a nghah lai khân an awih lo va ; chu lawngah chuan mi tlêm tê ( chu chu mi pariat tihna a ni ) tuia chhandamin an awm ta :
60003021	chumi anpui ( baptisma ) chuan Isua Krista thawhlehna avângin tûnah a chhandam che u a ni ( tisa bawlhhlawh tihfai mai ni lovin , chhia leh ṭha hriatna thianga Pathian lamna hi a ni zâwk e ) ;
60003022	Isua Krista chu vânah kalin Pathian ding lamah a awm a ; vântirhkohho te , thuneihna te , thiltihtheihna te ama thu thua awmtîrin an awm a .
60004001	Chutichuan , Kristan tisaa a tuar avângin nangni pawh chutiang rilrûknain inthuam ve rawh u ; tisaa tuar tawh chuan sual a bânsan tawh si a ;
60004002	chutichuan , tûn hnuah tisaa in la awm chhûng zawngin mihring châkna lamahte awm tawh lovin , Pathian duh zâwng lamah in awm tawh ang .
60004003	Jentailte duh zâwng tih nân leh hurnaah te , taksa châknaah te , uain hehnaah te , zu hmun hlimnaah te , zu in honaah te , milem biakna tenawm takah te awm nân tûn hma kha a tâwk tawh ang ;
60004004	chûngah chuan anmahni nawmsak bâwl luattuk anga in bâwl ve tâk loh hi mak an ti a , an sawichhe ṭhîn che u a ni ;
60004005	anni chuan mi nung leh mitthite ngaihtuah tûra inpeih sa hnênah chuan an chanchin an la sawi ang .
60004006	Hemi avâng hian a ni mitthite hnênah pawh chuan Chanchin Ṭha hrilh a nih ni , tisaa awm mihringte anga ngaihtuahin an awm a , thlarau erawha Pathian anga an nun theih nân .
60004007	Nimahsela , thil zawng zawng tâwpna chu a hnai tawh a ; chuvângin , in ṭawngṭai theih nân rilru fel tak puin fîmkhur rawh u .
60004008	Eng dang zawng aiin inhmangaih tawn uar rawh u ; hmangaihnain sual tam tak a khuh si ṭhîn a .
60004009	Phunnawi lovin inmikhual tawn ula ;
60004010	mi tinin thilpêk in hmuh ang zêlin Pathian khawngaihna tinrêng enkawltu ṭhate angin , chûng chuan rawng inbâwl tawn ṭheuh rawh u .
60004011	Mi tu pawhin thu a sawi chuan , Pathian thute angin sawi rawh se ; mi tu pawhin rawng a bâwl chuan , Pathianin chakna a pêk ang zêlin bâwl rawh se ; chutichuan , Isua Krista avângin Pathian chu thil engkimah chawimawiin a awm thei ang , ropuina leh rorêlna chu chatuana ama ta a ni si a . Amen .
60004012	Duh takte u , in zînga fiahna nasa tak lo awm , nangmahni fiahna tûra in chunga lo thleng hi , thil mak in chunga lo thleng angin mak ti suh u .
60004013	Krista tuarnaahte tuarpuitute in nih avângin lâwm zâwk rawh u ; chutichuan , a ropuina a lo lan hunah chuan nangni pawh hlim takin in lâwm thei ang .
60004014	Krista hming avânga hau in nih chuan in eng a thâwl e ; Thlarau ropui tak , Pathian Thlarau chu in chungah a awm si a .
60004015	Nimahsela , in zîngah tu mân tualthattu a nih vângin emaw , rûkru a nih vângin emaw , thil tisualtu a nih vângin emaw , mi dangte thiltih rêlsaktu a nih vângin emaw tuar suh se .
60004016	Amaherawhchu , Kristian a nih vângin tuar sela , zak suh se .
60004017	Rorêlna chu Pathian chhûngteah hian ṭan a hun tawh si a ; tin , keimahni maha a ṭan hmasak chuan , Pathian Chanchin Ṭha thu zâwm lote tâwpna chu engtin tak ni ang maw ?
60004018	Tin , mi fel mah chhandam hrâm hrâm a nih chuan , Pathian ngaihsak lo leh mi sual chu engtin tak ni ang maw ?
60004019	Chuvângin , Pathian remtih zâwng anga tuarte chuan , thil ṭha tiin an thlaraute chu Siamtu rinawm tak hnênah kawltîr rawh se .
60005001	Chutichuan , in zînga kohhran upate chu , kei , in upatpui , Krista tuarnate hretu , ropuina lo lang tûr chang vetu tûr hian ka fuih a che u :
60005002	in zînga Pathian pâwlho awm chu enkawl rawh u ; tih tûr a nih vâng ni lovin , Pathian thu anga châk chung zâwkin ; hlêpna bawlhhlawh duh vâng ni hek lovin , rilrua duh tak zâwkin ,
60005003	in chante chungah intilal hek lovin , pâwlho entawnan insiam zâwkin ho rawh u .
60005004	Tin , Berâm Vêngtu Lalber chu a lo lan hunin , ropuina lallukhum vuai thei lo chu in hmu ang .
60005005	Chutiang bawkin nangni tleirâwl deuhte u , upate hnênah intulût rawh u . A ni , in zain rawng inbâwl tâwn ṭheuh tûrin thuhnuairawlhnain inthuam rawh u ; Pathianin chapote a dodâl a , inngaitlâwmte erawh chu khawngaihna a pe si ṭhîn .
60005006	Chuvângin , a hun têah chuan a chawimawi theihna tûr che uin , Pathian kut chak tak hnuaiah chuan intihnuai ula ,
60005007	anin a ngaihsak ṭhin che u avângin , in manganna zawng zawng ama chungah nghat vek rawh u .
60005008	Ngaihven ula , fimkhur rawh u ; in khingpui Diabola chu sakeibaknei rûm ṭhîn angin , a ei theih tûr zawngin a phi ruai ṭhîn ;
60005009	in unau khawvêla awmhote chungah chuan chutiang tuarna chu a thleng ve a ni tih hriain , ring nghet taka awmin amah chu do rawh u .
60005010	Tin , khawngaihna zawng zawng Pathian , a chatuan ropuina chang tûra Kristaa kotu che u ngei chuan rei lo tê in tuar hnuan a siam ṭha famkimin , a tinghetin , a tichak ang che u .
60005011	Ama hnênah chuan rorêlna chu chatuanin awm rawh se . Amen .
60005012	Ka unaupa rinawm taka ka ruat Silvana kutah hian nangmahni fuih leh , chu chu Pathian khawngaihna tak tak a ni tih hriattîrin tawi têin in hnênah ka ziak a ni ; chûngah chuan ding nghet rawh u .
60005013	Babulon khuaa awm , nangmahni anga thlan nu hian chibai a bûk a che u ; chutiang bawkin ka fapa Marka pawhin chibai a bûk a che u .
60005014	Hmangaihna fawha fâwpin chibai inbûk rawh u . In zînga Kristaa awm apiangte hnênah chuan remna awm rawh se .
61001001	Simon Petera , Isua Krista bawih leh tirhkoh chuan , Isua Krista kan Pathian leh Chhandamtu felna avânga rinna hlu tak kan chan ang chang vete hnênah :
61001002	Pathian leh kan Lalpa Isua hriatnaah chuan , in chungah khawngaihna leh remna tihpunin awm rawh se .
61001003	Ama ropuina leh ṭhatna zâra min kotu , a chanchin hriat avângin a Pathian thiltihtheihnain nunna leh Pathian ngaihsakna lam kawngah chuan thil zawng zawng min pe si a .
61001004	Chûng zârah chuan a thutiam hlu tak leh ropui nasa takte chu min pe a ni ; chutichuan , châkna avânga khawvêla chhiatna lo awm hi tlân chhuahsan tawhin , chûng thutiam hlu tak leh ropui nasa takte avâng chuan , Pathian nungchang in ṭâwmpui ve thei ang .
61001005	A ni , chumi avâng tak chuan taihmâk tinrêng chhuahin , in rinnaah chuan ṭhatna telh ula , in ṭhatnaah chuan hriatna telh ula ,
61001006	in hriatnaah chuan insûmna telh ula , in insûmnaah chuan chhelna telh ula , in chhelnaah chuan Pathian ngaihsakna telh ula ;
61001007	in Pathian ngaihsaknaah chuan unaute hmangaihna telh ula , in unaute hmangaihnaah chuan hmangaihna telh rawh u .
61001008	Chûng chu in ta a niha , a pun zêl si chuan , kan Lalpa Isua Krista hriatna kawngah hian thatchhe lo leh rah lo lovin a siam ṭhîn che u a ni .
61001009	Tu pawh chûng thil nei lo chu mitdel a ni a , hnai têa mi chauh a hmu thei a , a hmânlai sualte tlen faisakna chu a theihnghilh ta si a .
61001010	Chuvângin , unaute u , a kohna leh a thlanna che u chu tinghet tûrin taihmâk chhuah lehzual rawh u ; chûng chu in tih zawngin eng tikah mah in tlu lo vang ;
61001011	chutichuan , Isua Krista kan Lalpa leh Chhandamtu chatuan rama luh theihna chu an pe ngei dâwn si che u a .
61001012	Chuvângin , chûng thil chu hriain thutak in hnêna awmah chuan in nghet na a , chûng thil chu hriattîr che u ka inpeih fo vang .
61001013	Tin , he bâwktêa ka awm chhûng zawng hian , nangmahni hriatpuiin chawh harh fo che u hi ṭha ka ti a ni ;
61001014	kan Lalpa Isua Kristan mi hriattîr ang khân , ka bâwktê dah bo hun chu a thleng thuai ang tih ka hre si a .
61001015	A ni , ka kal chhuah hnuin chûng thil chu in hriat reng theih nân ka bei ang .
61001016	Kan Lalpa Isua Krista thiltihtheihzia leh a lo kal lehna thu ka hriattîr lai che u khân , thawnthu , fing taka ngaihtuah chhuah maite zâwm kan ni lo va , a ropuina hmutute kan ni zâwk asin .
61001017	Ani chuan Pa Pathian hnên ata chawimawina leh ropuina a hmu a , chumi lai chuan ropuina nasa tak aṭang chuan hetiang aw hi a hnênah a lo thleng a : “ Hei hi ka Fapa duh tak , ka lawm êm êma chu a ni , ” tiin .
61001018	Tin , tlâng thianghlimah chuan a hnêna kan awm lai khân , chu aw chu vân aṭangin a lo chhuak keimahni ngeiin kan hria a ni .
61001019	Tin , hril lâwkna thu nghet lehzual chu kan nei a ni , khua a lo vâr a , vârparh arsi chu in thinlunga a lo chhuah hma loh zawng , chu chu khâwnvâr , hmun thima êng an ngaihsak anga in ngaihsak chuan in tiṭha ang .
61001020	Pathian Lehkhaa thu hril lâwk rêng rêng hi mahniin hrilhfiah tûr a ni lo tih hre hmasa phawt ula .
61001021	Thu hril lâwk rêng rêng hi mihring thua chhuak a ni ngai si lo va , miten Thlarau Thianghlim tirhin Pathian hnên ata an sawi zâwk ṭhîn a ni .
61002001	Nimahsela , mite zîngah chuan zâwlnei derte pawh an lo chhuah kha , chutiangin in zîngah pawh zirtîrtu derte an la awm ang , anni chuan anmahni leitu Lalpa meuh chu phatsanin , mi tichhe thei rin hrannate a rûkin an rawn luhpui ang a , mahni chungah chawplehchilha boralna an thlentîr ang .
61002002	Tin , mi tam takin an hurna lam thiltihte chu an chîng ve ang a , anmahni avângin kawng dik tak chu sawichhiat a ni ang .
61002003	Tin , sum awh avângin dâwt thuin sumdâwn nân an hmang ang che u ; nimahsela , hmâna an chunga thurêl tawh chu a la ding reng a , anmahni tiboraltu tûra pawh a muhîl lo ve .
61002004	Vântirhkohten thil an tihsual lai khân Pathianin a zuah lo va , hremhmunah a paih a , rorêlsaka khêk tûrin khuarkhurum thimah a khung zâwk si a ;
61002005	tin , amah ngaihsak lote awmna khawvêlah khân tui tilêtin , hmânlai khawvêl chu a zuah lo va ; nimahsela , Nova , felna thu hriltu chu , mi dang pasarih nên a chhandam ta a .
61002006	Tin , Sodom leh Gomorra khuate chu amah ngaihsak lo , la awm tûrte entîrnaah a hmang a , vuta chantîrin , tiboralin thiam loh a chantîr ta a ;
61002007	tin , Lota , mi fel , mi sualte awm dân hur tak avânga lungngai êm êma chu a chhandam ta a
61002008	( chu mi fel chu an zînga a awmin , a mitin a hmu a , a bengin a hria a , dân lo anga an thiltihte chuan a rilru fel chu ni tin a intina êm êm si ṭhîn a ) ;
61002009	Lalpa chuan amah ngaihsaktute chu thlêmna ata chhanchhuah dân leh , fel lote chu rorêl ni atân hrem chunga khêk dân a hria ;
61002010	châkna bawlhhlawh kawnga tisa anga awm leh , rorêlsakna hmusittute lek phei chu rorêl ni atân hrem chunga khêk dân a hre lehzual a ni . Âthuai leh tihmawh an ni a , ropuinate an sawichhiat pawhin an khûr ngai lo ;
61002011	vântirhkoh , chakna leh thiltihtheihna nei zâwkte mahin Lalpa hmaah chuan an chungthu rêlsakin an sawichhiat si loh kha .
61002012	Nimahsela , hêng nungcha , ngaihtuahna nei lo , mana tihboral tûra sa chauhva piangte ang hian , thil an hriat lohte chu sawichhiain , anmahni chhiatnain an chhe ngei ang ,
61002013	thil tihsual mana thil sual tuarin . Chhûna ruaiṭheh buai nuam ti mi an ni a . In hnêna ruai an ṭhehin , anmahni inbumna ruai ṭheh an nih avângin bawlhhlawh kaite leh tihkhawlohnate an ni a ;
61002014	mit uirêa khat , sual bân thei lote an ni a ; mi nghet lote an thlêm thlu a ; awh hmang thinlung an pu a ; ânchhe dawng fate an ni a ;
61002015	Bosora fapa Balaama , thil tihsual hlawh ngainatu kawng chu an zawh tawh avângin kawng dik chu an kalsan a , an vâk bo ta a ;
61002016	nimahsela , ani chu a bawhchhiatna avângin zilhhauvin a awm ta a ; sabengtung ṭawng thei lo chu mihring ṭawngin a lo ṭawng a , zâwlnei âtna chu a khap a ni .
61002017	Chûng chu tuikhur tui awm lo leh chhûm thlipui chhêm lên an ni ; chûngte tân chuan thim chhah mup chu ruat a ni tawh .
61002018	Thu lawilo pâwr tak taka sawiin , suala awmte zîng ata tlân chhuak mêkte chu tisa châknaah hurnain an thlêm thlu si ṭhîn .
61002019	Anmahni chu chhiatna bawih ni chung rengin , mite chu bawih chhuah thu an tiam ṭhîn a ; mi ngamtu apiangin chu mi ngei chuan bawihah a siam ṭhîn a ni .
61002020	Lalpa leh Chhandamtu Isua Krista an hriat avânga khawvêl bawlhhlawhnate an tlân chhuahsan hnuin , chumi vêkah chuan an tân leha , ngama an awm leh si chuan , an awmze hnuhnûng chu a tîr ai chuan a lo chhe ta zâwk a ni ang .
61002021	Kawng fel chu hriat hnua thupêk thianghlim an hnêna kawltîr chu hawisan ai chuan , kawng fel chu hre lo sela an tân a ṭha zâwk tûr a ni si a .
61002022	“ Ui ama luak lamah a kîr leh a , vawkpui inbual fai tawh pawh chirhdiakah inbual tûrin a kîr leh a , ” tih thufing tawi dik tak ang thu chu an chungah a lo awm ta a ni .
61003001	Duh takte u , tûna in hnêna ka ziak hi ka lehkhathawn pahnihna a ni a , a pahnih hian in rilruah ngaihtuahna thianghlim chawk tho tûrin , hêng thilte hi hriat nawntîrna tûr che uin ka ziak a ni .
61003002	Zâwlnei thianghlimte thu sawi lâwk leh , in tirhkohte kaa Lalpa leh Chhandamtu thupêk chu in hriat rengna tûrin ;
61003003	hei hi hre hmasa ula , ni hnuhnûngahte chuan nuihsantute chu anmahni châkna anga awmin , nuihsan chungin an lo kal ang a ,
61003004	“ A lo kal lehna thutiam chu khawiah nge ? Siam tirh aṭangin engkim a awm pângngai angin , chi thlahtute muthilh ni ata tawh kha a la awm zêl alâwm , ” an la ti ang .
61003005	Hêng hi an hai der lui si ṭhîn : Pathian thuin hmânlaiin vânte a lo awm a , lei pawh tui ata leh tui zîngah awm khâwmin a lo awm a ;
61003006	chûngah chuan chumi laia khawvêl awm chu tuiin a chîm a , a boral ta , tih hi ;
61003007	nimahsela , tûnah vânte leh leia awmte hi chumi thu avâng vêk chuan , Pathian ngaihsak lo mite rorêl leh boral ni atana dahin hâl tûra khêk a ni .
61003008	Nimahsela , duh takte u , he thu kam khat hi theihnghilh suh u , Lalpa ngaih chuan ni khat hi kum sângkhat ang a ni a , kum sângkhat pawh ni khat ang a ni , tih hi .
61003009	Mi ṭhenkhatin muanga an ruat angin Lalpa chu a thutiam kawngah chuan a muang lo ve ; tu ma boral duh lova , mi zawng zawng lo sim duhin , nangmahni lamah a dawhthei a ni zâwk e .
61003010	Nimahsela , Lalpa ni chu rûkru angin a lo thleng ngei ang ; chumi niah chuan vânte chu nasa taka riin a boral ang a , thil bulte chu meia em ralin a awm tawh ang a , lei leh a chhûnga hnathawh awmte hi a kâng ral ang .
61003011	Chûng thilte chu chutianga boral vek tûr a ni tih in hriat avângin , Pathian ni lo thlen hun tûr chu beisei leh ṭhahnemngai taka duhin , awm dân thianghlim leh Pathian ngaihsak kawngah chuan mi eng ang nge in nih ang le ? Chumi ni a thlen avângin vânte lo kângin a boral ang a , thil bulte pawh chu meia em tuiin a awm tawh ang .
61003012	
61003013	Nimahsela , a thutiam ang chuan vân tharte leh lei thar , a chhûnga felna awmte chu kan beisei a ni .
61003014	Chuvângin , duh takte u , chutiang thilte chu in beisei avângin bawlhhlawh kai lo leh sawisêl bovin , thlamuang taka in awm a hmuh theih nân che u , taihmâk chhuah rawh u .
61003015	Tin , kan Lalpa dawhtheihzia chu chhandamnaah ruat rawh u ; kan unaupa duh tak Paula pawhin a hnêna finna pêk ang zêla in hnêna a ziak ang khân ;
61003016	a lehkhathawn zawng zawngah chuan chûng thu chu sawiin , chutiang bawkin a ziak a ni ; chûngah chuan thu hriat har takte a awm a , chûng chu mi fing lo leh mi nghet loten Pathian Lehkha Thu dang an ngai kawi angin an ngai kawi a , mahni leh mahni an intihboral phah ṭhîn .
61003017	Chutichuan , duh takte u , nangnin chûng thu chu in lo hriat lâwk avângin fîmkhur rawh u ; chuti lo chuan , mi sualte dik lohnaa hruai bova awmin , in nghet ṭha lai in tlu dah ang e .
61003018	Amaherawhchu , kan Lalpa leh Chhandamtu Isua Krista khawngaihna leh hriatnaah chuan lo ṭhang lian rawh u . Tûnah leh chatuan thlengin ama hnênah chuan ropuina awm rawh se . Amen .
62001001	Nunna Thu , a tîr ata awm kha , kan bengin kan hriat kha , kan mitin kan hmuh kha , kan en reng a , kan kuta kan dap kha , chumi chanchin chu ;
62001002	( chu mi Nunna chu a lo lang ta a , kan lo hmu a , kan hriattîr bawk a , chu chatuan Nunna , Pa hnêna awm kan hnêna lo lang chu kan hrilh che u a nih hi ; )
62001003	chumi kan hmuh leh kan hriata chu in hnênah kan hrilh ve che u a nih hi , nangni pawhin min pâwl ve theih nân ; keini min pâwlna chu Pa leh a Fapa Isua Krista pâwlna a ni tawh reng si a .
62001004	Tichuan , kan lâwm a famkim theih nân hêng thute hi kan ziak a nih hi .
62001005	Tin , thuchah a hnên ata kan hriata in hnêna kan hrilh chhâwn tûr che u chu hei hi a ni : Pathian chu êng a ni a , amahah chuan thim rêng rêng a awm lo .
62001006	Thima awm siin , “ Amah ka pâwl , ” kan tih chuan dâwt kan sawi a ni , thutak pawh chu kan zâwm lo ;
62001007	amaherawhchu , amah chu êngah a awm angin keini pawh ênga awm kan nih chuan , kan inpâwl tlâng a ; tin , a Fapa Isua thisenin kan sual zawng zawng min tlen faisak ṭhîn a ni .
62001008	“ Sual ka nei lo , ” kan tih chuan mahni leh mahni kan inbum a , thutak chu keimahniah a awm lo a ni .
62001009	Kan sualte thupha kan chawi chuan , kan sualte ngaidam tûr leh kan fel lohna zawng zawng tlêng fai tûrin , amah chu a rinawmin a fel a ni .
62001010	“ Thil ka tisual lo , ” kan tih chuan amah chu dawtheiah kan siam a , a thu pawh keimahniah a awm lo a ni .
62002001	Ka naute u , thil in tihsual loh nân hêng thu hi in hnênah ka ziak a nih hi . Tin , tu pawhin thil a tihsual chuan , Pa hnêna min sawipuitu Isua Krista , mi fel chu kan nei e ;
62002002	ani chu kan sualte thupha chawina a ni ; keimahni sual chauh ni lovin , khawvêl zawng zawng sual thupha chawina pawh a ni .
62002003	Tin , a thupêkte pawm kan nih chuan , chumiah chuan amah kan hria tih kan inhria e .
62002004	A thupêkte pawm si lova , “ Amah ka hria , ” titu chu mi dawthei a ni , thutak amahah a awm lo .
62002005	Tu pawh a thu pawm erawh chu amahah chuan Pathian a hmangaihna a famkim takzet tawh a ni . Amahah kan awm tih hemiah hian kan inhria a ni .
62002006	“ Amahah ka awm reng , ” titu chu ama awm ang bawk khân a awm ve tûr a ni .
62002007	Duh takte u , thupêk thar zawng in hnênah ka han ziak lo va ; thupêk hlui , a tîr ata in neih kha ka ziak zâwk a ni . Chu thupêk hlui chu in thu hriat tawh hnu kha a ni .
62002008	Nimahsela , thupêk thar ziak ka ni bawk ang chu ( chu chu amahah leh nangmahniah a lang a ni ) , thim chu a bo mêk avâng leh , êng tak tak chu tûnah a lo ên tâk avâng hian .
62002009	Mahni unau haw sia , “ Êngah ka awm , ” titu chu tûn thleng pawhin thimah a la awm reng a ni .
62002010	Mahni unau hmangaihtu chu êngah chuan a awm reng a , amahah chuan tlûkna rêng a awm lo .
62002011	Mahni unau hawtu erawh chu thimah a awm a , thimah a vâk bawk a ni ; thimin a mit a tihdel tawh avângin a kalna pawh a hre ṭhîn lo .
62002012	Naute u , ama hming avânga in sualte ngaihdam a nih tâk avângin in hnênah ka ziak a nih hi .
62002013	Pate u , amah , a tîr ata awm renga chu in hriat avângin in hnênah ka ziak a nih hi . Râwltharte u , mi sual chu in ngam tâk avângin in hnênah ka ziak a nih hi . Naute u , Pa chu in hriat avângin in hnênah ka ziak a nih kha .
62002014	Pate u , amah , a tîr ata awm renga chu in hriat avangin in hnênah ka ziak a nih kha . Râwltharte u , in chaka , Pathian thu nangmahniah a awm renga , mi sual chu in ngam tâk avângin in hnênah ka ziak a nih kha .
62002015	Khawvêl hi hmangaih suh ula , khawvêla thil awmte pawh hi hmangaih hek suh u . Mi tu pawhin khawvêl hi a hmangaih chuan , Paa hmangaihna amahah a awm lo .
62002016	Khawvêla thil awm zawng zawng - tisa châkna te , mit châkna te , dam chhûng ropuina lem te hi Paa chhuak a ni lo va , khawvêla chhuak a ni zâwk si a .
62002017	Khawvêl hi a châknate chawpin a boral mêk a ni ; Pathian duh zâwng titu erawh chu kumkhuain a awm reng ang .
62002018	Naute u , hun hnuhnûng ber chu a ni ta e , Krista dodâltu a lo kal ang tih in hriat ang khân , tûnah pawh Krista dodâltu tam tak an lo chhuak ta ; chu vâng chuan hun hnuhnûng ber a ni ta tih kan hria e .
62002019	Anni chu kan zîng aṭangin an chhuak a ; nimahsela , keimahni mi tak an ni lo ve ; keimahni mi tak ni sela kan hnênah an awm ve zêl tûr a ni si a ; nimahsela , an zain keimahni mi tak an ni lo vek tih a lan fiah theih nân min chhuahsan ta a ni .
62002020	Mi Thianghlima hnên ata hriak thihna in dawng a , chu chu in zain in hria e .
62002021	Thutak chu in hriat loh avângin ka ziak a ni lo , in hriat avâng leh thutakah dâwt eng mah a chhuah ngai loh avângin ka ziak zâwk a ni .
62002022	Isua chu Krista a ni tih awih lotu aliama dawthei tu nge awm ? Krista dodâltu chu Pa leh Fapa awih lotu hi a ni .
62002023	Tu pawh Fapa awih lo chuan Pa pawh a pawm chuang lo ; Fapa awihtu erawh chuan Pa pawh a pawm a ni .
62002024	Nangni zawngin a tîr ata in hriata kha nangmahniah awmtîr reng rawh u . Chumi a tîr ata in hriata chu nangmahnia a awm reng chuan , nangni pawh Fapaah leh Paah chuan in awm reng ang .
62002025	Tin , hei hi a ni amah ngeiin thil min tiama kha , chatuana nunna hi .
62002026	Chûng nangmahni hruai bo tumtute thu chu in hnênah ka ziak a ni .
62002027	Nangni zawng ama hnên ata hriak thihna in hmuh kha nangmahniah a awm reng a , tu ma zirtîr in ngai lo ve ; ama hriak thihna chuan thil zawng zawng thu a zirtîr zâwk che u avâng leh , dik tak a ni a , dâwt pawh a nih loh avângin , chu mi chuan a zirtîr che u ang khân amahah awm reng rawh u .
62002028	Chutichuan , naute u , amahah awm reng rawh u ; tichuan , amah chu lo inlâr mah sela , a lo kalin a hmaah zak lovin , huai takin kan awm thei ang .
62002029	Amah chu mi fel a ni tih in hriat chuan , mi tu pawh felna ti chu ama hrin a ni tih in hria e .
62003001	Ngai teh u , Pain min hmangaihna chu a va nasa êm ! “ Pathian faahte ” min vuah tâk hi ; chutiang chu kan ni rêng e . Hemi avâng hian khawvêlin min hre lo a ni , amah chu an hriat loh avângin .
62003002	Duh takte u , tûnah hian Pathian fate kan ni a , engtin nge kan la awm dâwn tih erawh chu a la lang rih lo ve ; amah a lo inlâr chuan amah angin kan awm dâwn tih zawng kan hria , amah chu a awm pângngai ang takin kan hmu dâwn si a .
62003003	Tu pawh ama chunga chumi beiseina chu nei apiangin , amah a thianghlim angin a intithianghlim ṭhîn .
62003004	Tu pawh thil tisual apiangin dân pawh a bawhchhe ṭhîn ; sual hi dân bawhchhiatna a ni si a .
62003005	Amah chu sualte la bo tûrin a lo lang tawh tih in hria e ; amahah chuan sual eng mah a awm si lo va .
62003006	Tu pawh amaha awm reng chuan thil a tisual lo ; tu pawh thil tisual chuan amah chu a hmu lo va , hriat pawh a hre hek lo .
62003007	Naute u , tu ma bumin awm suh u ; felna titu chu a fel a ni , amah a fel ang bawkin .
62003008	Thil tisualtu chu Diabola aṭanga chhuak a ni ; Diabola chuan a tîr ata thil a tisual si a . Pathian Fapa lo lan chhan ber chu Diabola hnathawhte a tihboral theih nân a ni .
62003009	Tu pawh Pathian hrin chuan Pathian chi amahah a awm reng avângin thil a tisual ṭhîn lo ; Pathian hrin a nih avângin thil a tisual thei hek lo .
62003010	Hemiah hian Pathian fate leh Diabola fate a hriat a ni ; tu pawh felna ti lo chu Pathian aṭanga chhuak a ni lo , a unau hmangaih lova pawh chu Pathian aṭanga chhuak a ni hek lo .
62003011	Hei hi a tîr ata thuchah in hriat kha a ni si a , kan inhmangaih tawn ṭheuh tûr a ni , tih hi ;
62003012	Kaina , mi sual laka mi , mahni unau thattu ang khân awm lovin . Eng vângin nge a thah tâk le ? Ama thiltihte a suala , a unau thiltihte a fel avângin .
62003013	Unaute u , khawvêlin an huat che u chuan mak ti suh u .
62003014	Unaute kan hmangaih avângin thihna ata kan chhuak a , nunnaah kan lût tawh tih kan hria e . Tu pawh hmangaihna nei lo apiang thihnaah a la awm reng a ni .
62003015	Tu pawh a unau hua chu tualthat a ni : tualthattu tu mah chatuana nunna pai rêng rêng an awm lo tih in hre si a .
62003016	Hemiah hian hmangaihna chu eng nge a nih kan hria , amah chuan kan tân a nunna a pêk tâk avângin ; keini pawhin unaute tân kan nunna kan pe ve tûr a ni .
62003017	Nimahsela , tu pawhin khawvêl sum neiin a unau tlachhamin hmu sela , ani chu lainat si suh sela , Pathian hmangaihna chu amahah engtin nge a awm ang ?
62003018	Naute u , thu chauhvin i hmangaih suh ang u khai , lei chauhvin i hmangaih hek suh ang u , thiltih leh tihtakzetin ni zâwk rawh se .
62003019	Chumiah chuan thutaka mi kan ni tih kan inhria ang a , kan rilruin thiam loh min chantîrna kawngah chuan , ama mit hmuh ngeiah kan rilru kan thlêm dai bawk ang ; Pathian chu kan rilru aiin a ropui zâwk a , engkim a hre si a .
62003020	
62003021	Duh takte u , kan rilruin thiam loh min chantîr loh chuan Pathian lamah kan huai a ni ;
62003022	tichuan , a thupêkte kan zawma , a mit hmuha thil lâwmawm kan tih ṭhin avângin , kan dîl apiang a hnên ata kan hmu zêl ṭhîn a ni .
62003023	Tin , a thupêk chu hei hi a ni , a Fapa Isua Krista hming ring ila , aman thu min pêk angin inhmangaih tawn bawk ila .
62003024	A thupêkte zâwm chu amahah a awm reng a , amah pawh chu amahah a awm reng bawk a ni . Tin , hemiah hian amah chu keimahniah a awm reng tih kan hria , Thlarau min pêkah hian .
62004001	Duh takte u , thlarau nazawng ring suh u ; amaherawhchu , thlaraute chu Pathian laka mi an ni nge ni lo fiah rawh u ; thuhriltu der tam tak khawvêlah an lo chhuah tâk avângin .
62004002	Hemiah hian Pathian Thlarau chu in hria ang : thlarau eng pawh Isua Krista tisaah a lo chang tih ṭan chu Pathian laka mi a ni ;
62004003	thlarau eng pawh Isua ṭan lo chu Pathian laka mi a ni lo ve ; chu chu Krista dodâltu thlarau , lo kal tûr in hriata kha a ni e ; tûnah pawh khawvêlah a awm tawh reng a ni .
62004004	Naute u , Pathian ta in ni a , chûng chu in ngam tawh e ; nangmahnia awma chu khawvêla awma ai chuan a ropui zâwk avângin .
62004005	Anni chu khawvêla mi an ni a ; chuvangin , khawvêla mi angin an ṭawng a , khawvêlin an thu an ngaithla ṭhîn a ni .
62004006	Keini chu Pathian laka mi kan ni a , Pathian hretu chuan kan thu a ngaithla ṭhîn a ; Pathian laka mi ni lo chuan kan thu a ngaithla ṭhîn lo . Chûngah chuan thlarau dik tak leh thlarau dik lo kan hria a ni .
62004007	Duh takte u , i inhmangaih tawn ṭheuh vang u ; hmangaihna hi Pathian laka chhuak a ni si a ; mi tin hmangaihna nei apiang Pathian hrin an ni tawh a , Pathian an hre bawk a .
62004008	Hmangaihna nei lo chuan Pathian a hre lo ; Pathian chu hmangaihna a ni si a .
62004009	Hemiah hian Pathian hmangaihna kan chungah a lo lang ta , amah avânga kan nun theihna tûrin Pathianin a Fapa neih chhun khawvêla a rawn tirhah hian .
62004010	Hemiah hian hmangaihna a awm , keimahnin Pathian kan hmangaih ka ti a ni lo va , amahin min hmangaih a , kan sualte thupha chawina ni tûrin a Fapa a rawn tîr ka ti a ni zâwk e .
62004011	Duh takte u , Pathianin chuti kauva min hmangaih chuan , keini pawh kan inhmangaih tawn ṭheuh tûr a ni .
62004012	Tu mân eng lai mahin Pathian an hmu ngai lo . Kan inhmangaih tawn chuan Pathian keimahniah a awm reng ang a , a hmangaihna pawh keimahniah a famkim bawk ang .
62004013	Amahah kan awm reng tih leh amah chu keimahniah a awm reng tih hemiah hian kan hria , a Thlarau min pêk tawh avâng hian .
62004014	Tin , Pain Fapa chu khawvêl Chhandamtua awm tûrin a rawn tîr tih kan hmu tawh a , kan hriattîr a ni .
62004015	Tu pawh , “ Isua hi Pathian Fapa a ni , ” tia ṭan apiang chu , amahah chuan Pathian a awm reng a , ani pawh chu Pathianah a awm reng bawk a ni .
62004016	Pathianin keimahnia hmangaihna a neih chu kan hria a , kan ring bawk a ni . Pathian chu hmangaihna a ni ; hmangaihnaa awm reng chu Pathianah a awm reng a , Pathian pawh amahah a awm reng a ni .
62004017	Hemiah hian kan chungah hmangaihna a famkim tawh , rorêl nia hlau lova kan awm theihah hian ; ama awm anga khawvêlah hian kan awm avângin .
62004018	Hmangaihnaah chuan hlauhna rêng a awm lo : hmangaihna famkimin hlauhna a hnawt chhuak zâwk ṭhîn a ni , hlauhnaah chuan hremna a awm si a ; a hlautu chu hmangaihnaah a la famkim lo a ni .
62004019	Aman min hmangaih hmasak avângin kan hmangaih a ni .
62004020	Miin , “ Pathian ka hmangaih e , ” tiin a unau haw si sela , amah chu dawthei a ni ; a unau a hmuh tawh renga mah a hmangaih loh chuan , Pathian a hmuh ngai lohva chu engtin nge a hmangaih theih ang ?
62004021	Ama hnên ata hemi thupêk hi kan nei , “ Tu pawhin Pathian a hmangaih chuan a unau pawh a hmangaih bawk tûr a ni , ” tih hi .
62005001	Tu pawh Isua hi Krista a ni tih ring chu Pathian hrin a ni ; tu pawh a hringtu hmangaih chuan a hrina pawh a hmangaih thîn .
62005002	Hemiah hian Pathian fate kan hmangaih tih kan hria , Pathian kan hmangaiha , a thupêkte kan zawm hian .
62005003	Pathian kan hmangaihna chu hei hi a ni , a thupêkte kan zawm hi ; a thupêkte chu a khirh si lo va .
62005004	Pathian hrin tawh phawt chuan khawvêl a ngam zêl si a ; hei hi a ni khawvêl hneha ngamna chu , kan rinna hi .
62005005	Isua hi Pathian Fapa a ni tih ringtu chauh lo chuan tuin nge khawvêl ngam ṭhîn le ?
62005006	He mi hi a ni tui leh thisena lo kala chu , Isua Krista hi ; tui chauhvah ni lovin , tuiah leh thisenah a ni zâwk e .
62005007	Hriattîrtu chu Thlarau hi a ni , Thlarau chu thutak a nih avângin .
62005008	Hriattîrtu chu pathum an awm , Thlarau leh tui leh thisente chu ; chûng pathum chu an inthurual a ni .
62005009	Mihring hriattîrna mah kan pawm chuan , Pathian hriattîrna chu a ropui zâwk si a ; Pathian hriattîrna chu hei hi a ni , “ Ka Fapa chanchin ka hriattîr tawh , ” tih hi .
62005010	Pathian Fapa ringtu chuan mahniah hriatna a nei a ni ; Pathian ring lotu chuan amah chu dawtheiah a insiam a ni , Pathianin a Fapa chanchin a hriattîr a rin loh avângin .
62005011	Hriattîrna chu hei hi a ni , Pathianin chatuana nunna min pe a , chumi nunna chu a Fapaah a awm a ni .
62005012	Fapa neitu chuan nunna chu a nei ; Pathian Fapa nei lotu chuan nunna chu a nei lo .
62005013	Chatuana nunna in nei tih in inhriat theih nân , nangni Pathian Fapa hming ringtute hnênah hêng thu hi ka ziak a ni .
62005014	Hei hi ama chunga kan huaina chu a ni , eng pawh a duh zâwng anga kan dîl chuan anin min ngaihthlâksak ṭhin hi ;
62005015	tichuan , eng pawh kan dîl apiang min ngaihthlâksak tih kan hriat chuan , a hnêna kan thil dîl chu kan hmu tawh tih kan hria a ni .
62005016	Tu pawhin a unau thihna khawp ni lo sual tiin hmu sela , a dîlsak ang a ; tichuan , Pathianin a dîltu hnênah chuan thihna khawp ni lo sual titute tân chuan nunna a pe ang . Thihna khawp sual a awm a ; chutiang lamah chuan a dîlsak tûr ka ti a ni lo ve .
62005017	Fel lohna zawng zawng hi sual a ni ; thihna khawp ni lo sual pawh a awm bawk a ni .
62005018	Tu pawh Pathian hrin chuan thil a tisual lo tih kan hria e ; Pathian Hrina khân amah chu a hum reng a , mi sual chuan tawh pawh a tawk thei lo rêng a ni .
62005019	Tin , Pathian laka mi kan nih leh khawvêl pumhlûm hi mi sual thu thuin a awm tih kan hria e .
62005020	Tin , Pathian Fapa chu a lo kal a , Mi Diktak chu hre thei tûrin hriat theihna min pe tih kan hre bawk a ; tin , keini , a Fapa Isua Kristaa kan awm hian , Mi Diktakah chuan kan awm a ni . Ani chu Pathian dik tak a ni a , chatuana nunna pawh a ni .
62005021	Naute u , milem lakah inthiarfihlîm rawh u .
63001001	Upa chuan , Hmeichhe ṭha thlan leh a fate hnênah : Thutak , keimahnia awm reng , kumkhua pawha kan hnêna awm tûr avâng hian tihtakzetin ka hmangaih che u a ni ; kei chang ka ni lo ve , thutak chu hria apiang pawhin a ni .
63001002	
63001003	Pa , Pathian leh Pa Fapa , Isua Krista hnên ata khawngaihna te , zahngaihna te , remna te chu , thutak leh hmangaihnain kan hnênah a awm ang .
63001004	Pa hnên ata thupêk kan hmuh ang khân i fa tute emaw thutaka awmin ka hmuh avângin ka lâwm hle a ni .
63001005	Hmeichhe ṭha , i hnênah thupêk thar ziak ang ni lovin , a tîr ata kan neih ang kha ziak zâwkin , kan inhmangaih tawnna tûrin ka ngên chiam a che .
63001006	Tin , hei hi hmangaihna a ni , ama thupêk ang zêla kan awm hi . Thupêk , a tîr ata in hriat ang chu hei hi a ni , chumiah chuan in awm tûr chu .
63001007	Bumtu tam tak - Isua Krista chu tisain a lo kal tih ṭan lotute kha - khawvêlah hian an lo chhuak ta si a . Chutiang mi chu a ni , bumtu leh Krista dodâltu chu .
63001008	Kan thawh chhuah sate kha in hloh lohva , a man chu a kima in hmuh theih zâwk nân invêng ṭha rawh u .
63001009	Tu pawh Krista zirtîrna thua awm reng lova , kal pel chuan Pathian a nei lo ve . Chumi zirtîrna thua awm reng erawh chuan , chu mi ngei chuan Pa leh Fapa a nei kawp a ni .
63001010	Tu pawh chumi zirtîrna thu chu rawn keng lovin in hnênah lo kal sela , in inah thlentîr suh ula , ṭawngkam ṭha pawhin thlah suh u ;
63001011	ṭawngkam ṭhaa thlahtu chu a thil tihsualah chuan a tel ve si a .
63001012	In hnênah thu tam tak sawi tûr ka neih avângin lehkha leh lehkhatuiin ziak ka duh lo ve ; in lâwm a kim theih nân in hnêna lo kala , inhmatawna inbiak ka beisei zâwk a ni .
63001013	I laizâwnnu thlana faten chibai an bûk a che .
64001001	Upa chuan ,
64001002	Duh tak , i thlarau chuan malsâwmna a hmuh angin , engkimah malsâwmna i hmuh leh i dam theih nân ka ṭawngṭai ṭhîn a ni .
64001003	Unaute lo kalin i takzia ( thutaka i awm ṭhinzia chu ) mi rawn hriattîr lai khân ka lawm êm êm si a .
64001004	Ka fate thutakah an awm tih ka hriat aliama lâwmna nasa zâwk rêng ka nei lo ve .
64001005	Duh tak , unaute chu mikhual ni mah sela , an chunga i tih apiangah rinawm takin i ti ṭhîn a ;
64001006	chûng mite chuan kohhran hmaah i hmangaihna an hriattîr tawh ; anni chu an zinnaah chuan Pathian mi ni âwm rênga i puihbawm chuan a ṭha ang .
64001007	Hming avâng hian Jentailte hnên ata eng mah la lovin an lo thawk chhuak si a .
64001008	Chutichuan , thutak thawhpuitute kan nih theih nân chutiang mi chu keinin kan lâwm tûr a ni .
64001009	Kohhran hnênah khân thu tlêm chu ka ziak tawh ; nimahsela , Diotrepha , an zînga chungnun duh ṭhîn khân mi lâwm si lo .
64001010	Chuvângin , ka lo kal chuan a thiltihte ka hriat chhuahtîr leh ang , kan chungah thu sual sawiin a kamtamzia hi ; chu pawh chu tâwk a ti lo va , amah ngeiin unaute a lâwm lo va , a lâwm duhte pawh a khap a , kohhran zîng ata a hnawt chhuak ṭhîn .
64001011	Duh tak , sual chu zir suh la , ṭha chu zir zâwk ang che . Thil ṭha titu chu Pathian laka mi a ni ; thil sual titu chuan Pathian a hmu ngai lo .
64001012	Demetria chuan mi zawng zawng fak a hlawh a , thutaka fak ngei a hlawh bawk a ; a ni , keini pawhin kan fak a ni ; kan fakna hi a dik a ni tih i hria e .
64001013	I hnênah thu tam tak ziak tûr ka nei a ; nimahsela , lehkhatui leh lehkhaziaknain i hnêna ziak ka duh lo va ;
64001014	rei lo tê chinah hmuh che ka beisei zâwk a ; tichuan , inhmatawnin kan inbia ang .
64001015	Thlamuanna i chungah awm rawh se . Kan ṭhianten chibai an bûk a che . An hming lam ṭheuhvin ṭhiante chu chibai mi bûksak ang che .
65001001	Juda , Isua Krista bawih leh Jakoba unau chuan , Pa Pathian hmangaih , Isua Krista tâna khêk , kohvate hnênah chuan :
65001002	Khawngaihna te , remna te , hmangaihna te in chungah tihpunin awm rawh se .
65001003	Duh takte u , kan chan tlân chhandamna thu in hnêna ziak ka tum hrâm hrâm laiin , mi thianghlimte hnêna rinna vawi khat kawltîr lamah chuan ṭhahnemngai taka beia fuih tûr che uin , in hnênah lehkha ziak a ṭûl tih ka lo hria a .
65001004	Mi tute emaw a rûka lût an awm si a , hmânlaia he thiam lohna chang tûra ruatate chu ; chûng chu Pathian ngaihsak lo mite an ni a , kan Pathian khawngaihna chu hurnaah an chantîr a , kan Hotu leh kan Lalpa neih chhun , Isua Krista chu an awih lo bawk a .
65001005	Tin , engkim vawi khat hre vek mah ula , Lalpan Aigupta ram aṭanga mite a chhanchhuaha , chumi hnuin a ring lote chu a tihboralzia kha hriat nawntîr che u ka duh a ni .
65001006	Tin , vântirhkohte anmahni tirhkoh nihna pawm lova , an awmna pângngai kalsan zâwkte chu , ni ropui rorêlna atân thim hnuaiah chatuan phuarnaa phuar chungin a khêk a ni .
65001007	Sodom leh Gomorra , an kiang vêla khuate nên , chutiang bawkin inngaihnaa inpumpêkin , awm loh lohva an awm avângin chatuana meia hremna tuarin , hriattîr nâna târ chhuahin an awm ang khân .
65001008	Nimahsela , chûng mite pawh chuan , chutiang bawkin an mumang avângin an tisa chu an tibawlhhlawh a , Lalpa thuneihna chu an pawisa lo va , ropuinate an sawichhia a .
65001009	Nimahsela , Mikaela , vântirhkoh chungnung ber mah khân Diabola nên an inbeiha , Mosia ruang thua an inhnial lai khân Diabola chungthu rêlsakin a sawichhe ngam lo va , “ Lalpan hau zâwk che rawh se , ” a ti ta a nih kha .
65001010	Chûng mite erawh chuan thil an hriat loh apiang an sawichhe ṭhîn a ; tin , ngaihtuahna nei lo ramsate neih ang pianpui hriatna an neih an zawm ṭhinte chuan anmahni an intichhe ṭhîn .
65001011	An chung a pik e ! Kaina kawng chu an zawh a , hlawh hmu tûrin Balaama sual kawngah chuan an tlân vak vak a , Kora hnialnaah chuan an boral tâk kha .
65001012	Chûngte chuan in hnênah ruai an ṭhehin , in hmangaihna ruai ṭhehnaah chuan lungpui tui chîm vekte chu an ni a , hlauh nachâng hre lo berâm vêngtu mahni inchâwmte an ni ; chhûm tui pai lo , thli chhêm lênte an ni ; favânga thing , rah lo , vawi hnih thi tawh , zung chawpa pawh chhuahte an ni ;
65001013	tuifinriat fâwn invawrh , mahni mualphona phuan chhuakte an ni ; arsi vâk vâk , chatuana thim chhah mup khêksakate chu an ni a .
65001014	Tin , chu mite hnênah pawh chuan Enoka , Adama aṭanga pasarihna chuan a hril lâwk a , “ Ngai teh u , mi zawng zawng chunga rorêl tûr leh , Pathian ngaihsak lote zawng zawng Pathian ngaihsak lohna hna Pathian ngaihsak lo chunga an thawh zawng zawng kawngah leh , Pathian ngaihsak lo mi sualten a chungah thu khauh tak an sawi zawng zawng kawnga thiam loh chantîr tûrin , Lalpa chu a mi thianghlim sîngkhatte nên a lo kal a ni , ” tiin .
65001015	
65001016	Chûngte chu phunnawi leh sawisêltute an ni a , anmahni châkna ang zêlin an awm a , an kâte pawhin uan thu pâwr tak a sawi a , hlâwkna duh vângin mi an ngaina ṭhîn a ni .
65001017	Nimahsela , duh takte u , nangni zawngin kan Lalpa Isua Krista tirhkohten thu an hrilh lâwkte kha hre reng rawh u .
65001018	“ Hun hnuhnûngah chuan Pathian ngaihsak lo lam , anmahni châkna ang zêla awmin , nuihsantute an lo la awm ang , ” tih in hnêna an sawiziate kha .
65001019	Chûng mite chu tisa mi , Thlarau nei lo , pâwl hrangte siamtu chu an ni .
65001020	Nimahsela , duh takte u , nangni zawngin in rin chhan thianghlim ber chungah chuan nangmahni leh nangmahni inrem chhovin , Thlarau Thianghlimah ṭawngṭaiin ,
65001021	chatuan nunna neihtîrna khawp kan Lalpa Isua Krista khawngaihna chu nghâk chungin , Pathian hmangaihnaah chuan invawng ṭha rawh u .
65001022	Ṭhenkhat ringhlela awmte chu khawngaih rawh u ;
65001023	ṭhenkhat mei ata la chhuak thuai ula , chhandam rawh u ; ṭhenkhat an tisa bawlhhlawh kaina silhfên lam pawh chu tenin , hlau chungin khawngaih rawh u .
65001024	Tichuan , in tlûk loh nâna vêng thei che u leh , a ropuina hma taka nasa zeta hlimin , bawlhhlawh kai lova dah theitu che u ,
65001025	kan Chhandamtu Pathian taka chauh hnênah chuan , kan Lalpa Isua Krista avângin , hun rêng awm hmaah leh tûnah leh chatuan thlengin chawimawina te , ropuina te , rorêlna te , thuneihna te awm rawh se . Amen .
66001001	Isua Krista thu puan chhuah , Pathianin a bawihte hriattîr atân a hnêna a pêk , thil lo thleng thuai tûr thu chu ; tin , chu chu a vântirhkoh hmangin a bawih Johana a rawn hriattîr a ;
66001002	chu Johana chuan Pathian thu leh Isua Krista hriattîrna thu , a thil hmuh zawng zawng thu chu a hriattîr a .
66001003	He hrilh lâwkna bu thu chhiartu leh ngaithlaa a chhûnga thu ziak pawmtute chu an eng a thâwl e ; a hun chu a hnai tawh si a .
66001004	Johana chuan , Asia rama kohhran pasarihte hnênah chuan : Awm mêka leh , awm tawha leh , lo la awm tûra hnên aṭang te , a lalṭhutphah hmaa Thlarau pasarih awmho hnên aṭang te , Isua Krista , thuhretu rinawm tak , mitthi zîng ata piang hmasa bera leh leia lalte rorêltute hnên aṭang te chuan , khawngaihna leh remna in hnênah awm rawh se . Min hmangaiha , a thisenin kan sualte lak ata min tlan chhuaka ,
66001005	
66001006	khua leh tuiah leh a Pathian leh a Pa lama puithiama min siamtu hnênah , a ni , ama hnên ngeiah ropuina leh rorêlna chu chatuanin awm rawh se . Amen .
66001007	Ngai teh u , ani chu chhûmte nên a lo kal dâwn e ; mit tinrêngin an hmu ang a , a chhuntute ngei pawh khân ; khawvêla hnam zawng zawngin amah an ṭah bawk ang . A ni , Amen .
66001008	“ Kei Alpha leh Omega ka ni , ” Lalpa Pathian , awm mêka leh , awm tawha leh , lo la awm tûra , Engkimtitheia chuan a ti a ni .
66001009	Kei Johana , in unaupa leh , Isuaa hrehawmna te , khua leh tui te , chhelna te ṭâwmpuitu che u hi , Pathian thu avâng leh Isua hriattîrna thu avângin Patmos thliarkâr an tihah chuan ka awm a .
66001010	Lalpa niah chuan Thlarauvin ka lo awm a ; tin , ka hnung lamah tawtawrâwt ri ang , aw ring takin ,
66001011	“ I thil hmuh tûr chu lehkhabuah ziak la , kohhran pasarihte hnênah - Ephesi khuaah te , Smurna khuaah te , Pergamos khuaah te , Thuatira khuaah te , Sardis khuaah te , Philadelphia khuaah te , Laodikei khuaah te chuan thawn rawh , ” a tih ka hria a .
66001012	Tin , mi biakna aw chu hmuh tumin ka han lehhawi ta a . Tin , ka han lehhawi chuan rangkachak khâwnvâr dahna pasarih ka hmu a ;
66001013	khâwnvâr zîngah chuan mi tu emaw mihring fa ang , ke lêr thlenga puan sin , a âwma rangkachak kâwnghrena inhrêng ka hmu bawk a .
66001014	Tin , a lu leh a sam chu berâm hmul vâr angin a vâr a , vûr ang maiin ; a mitte chu meialh ang a ni a ;
66001015	a kephahte chu dâr tle mi ang a ni a , rawh tuina meia rawh thianghlim tawh ang maiin ; a aw chu tui tam tak ri ang mai a ni .
66001016	Tin , a kut ding lam chuan arsi pasarih a keng a ; a kâ aṭang chuan khandaih hriam tawn hriam tak a chhuak a ; a hmêl chu ni sat vânglai tak ang a ni .
66001017	Tin , amah chu ka hmuh veleh thi ang dêrin a ke bulah ka tlu ta a . Tin , ani chuan a kut ding lam chu ka chungah nghatin ka hnênah , “ Hlau suh ang che ; kei Hmasabera leh Hnuhnûngbera leh ,
66001018	Mi Nunga chu ka ni ; ka lo thi a ; nimahsela , ngai teh , kumkhua atân ka nung leh ta a ni . Thihna leh Mitthi Khaw chabite chu ka nei bawk a .
66001019	“ Chutichuan , i thil hmuh tawhte leh thil awm mêkte leh , tûn hnua thil lo awm tûrte thu chu ziak rawh ;
66001020	ka kut ding lama arsi pasarih awm i hmuhte leh , rangkachak khâwnvâr dahna pasarihte thurûk chu . Arsi pasarih chu kohhran pasarihte tirhkoh an ni a ; khâwnvâr pasarih chu kohhran pasarihte chu an ni e .
66002001	“ Ephesi khuaa kohhran tirhkoh hnênah chuan heti hian ziak rawh :
66002002	I thiltih te , i thawh rimzia leh i chhelzia te , mi sual i ngaihtheih lohzia te ka hria . Tirhkoh ni si lova tirhkoh intite chu i fiah bawk a , dawthei an ni tih i lo hre tawh a ;
66002003	chhelna i nei bawk a , ka hming avângin i tuar tawh a , i chau si lo va .
66002004	Nimahsela , demna che ka nei a ni , i hmangaihna hmasa ber kha i bân tâk avângin .
66002005	Chutichuan , i tlûksan tâk chu hre reng la , simin , a tîra i thiltihte kha ti leh rawh ; chuti lo chuan , i hnênah ka lo kal ang a , i sim loh zawngin i khâwnvâr dahna kha a hmun ata ka sawn ang .
66002006	Nimahsela , hei hi i ṭhatna chu a ni , Nikola-ho thiltihte i huat hi ; chu chu kei pawhin ka haw ve a ni .
66002007	Thlarauvin kohhranho hnêna thu a sawi hi beng nei chuan hre rawh se . A hnehtu apiang Pathian Paradis-a Nunna Thinga mi ka eitîr ang , a ti e , tiin .
66002008	“ Tin , Smurna khuaa kohhran tirhkoh hnênah chuan heti hian ziak rawh :
66002009	I hrehawmzia te , i pachhiatzia te ( nimahsela , i hausa si a ) , Juda tak ni lova , Setana inkhâwmna inho ni zâwk sia , Juda intihoten an sawichhiat dân che ka hria .
66002010	I tuar tûrte hi hlau suh ; ngai teh , fiaha in awm theih nân Diabola chuan in zînga mi ṭhenkhat tân inah a khung dâwn che u a ni ; tin , ni sâwm hrehawm in tuar ang . Thih thlengin rinawmin lo awm rawh ; tichuan , nunna lallukhum ka pe ang che .
66002011	Thlarauvin kohhranho hnêna thu a sawi hi beng nei chuan hre rawh se . A hnehtu apiang thih hnihna chuan eng mah a tih lo vang , a ti e , tiin .
66002012	“ Tin , Pergamos khuaa kohhran tirhkoh hnênah chuan heti hian ziak rawh :
66002013	I awmna , Setana ṭhutphah awmna kha ka hria ; tin , ka hming i vawng tlat a , ka thu hretu Antipa , Setana awmnaa in zînga an thah , ka mi rinawm tak awm lai meuh pawh khân mi rinna hi i phatsan lo bawk a .
66002014	Nimahsela , tlêmin demna che ka nei , khata Balaama zirtîrna thu pawm tute emaw in awmpui avâng khân ; ani chuan milem biakna sa an eina tûr leh an inngaihna tûrin , Balaka chu Israela thlahte hmaah tlûkna dah a zirtîr kha .
66002015	Nang pawhin Nikola-ho zirtîrna thu chutiang bawka pawm tute emaw i awmpui bawk a ni .
66002016	Chutichuan , sim rawh ; chuti lo chuan , i hnênah ka lo kal thuai ang a , ka kâa khandaih chuan anmahni ka rawn do vang .
66002017	Thlarauvin kohhranho hnêna thu a sawi hi beng nei chuan hre rawh se . A hnehtu apiang hnên ngeiah chuan manna thuhrûk zînga mi ka pe ang a , lung vâr pawh ka pe ang , chumi lunga hming thar ziak nên ; chu hming chu a changtu chauh lo chuan tu mân an hre lo , a ti e , tiin .
66002018	“ Tin , Thuatira khuaa kohhran tirhkoh hnênah chuan heti hian ziak rawh :
66002019	I thiltih te , i hmangaihzia te , i rinzia te , i rawngbâwlzia te , i chhelzia te ka hria , i thiltih hnuhnûng berte chu a tîra mi ai khân a nasa zâwk tih ka hre bawk .
66002020	Nimahsela , demna che ka nei , hmeichhia Jezebeli , zâwlneinu intii kha i ngaihtheih avângin ; ani chuan ka bawihte chu inngaih leh milem biakna thil ei zirtîrin a hruai bo bawk ṭhîn a ni .
66002021	Tin , simna tûrin a hnênah hun bi ka tuk a ; nimahsela , mi ngaih a chîn chu a sim duh lo .
66002022	Ngai teh , amah chu khumah ka paih dâwn a ni ; a uirêtute pawh chu , a thiltih chînte chu an simsan loh zawngin hrehawm nasa takah ka paih bawk dâwn .
66002023	A fate chu hriin ka tihlum bawk ang a ; tichuan , kei hi rilru leh thinlung entu ka ni tih kohhranho zawng zawng chuan an hria ang ; tin , in thiltih ang zêlin ka pe ṭheuh vang che u .
66002024	Nimahsela , nangni , Thuatira khuaa mi dang awm , chu zirtîrna thu pawm lova , Setana thil thûk an tihte hre lo apiang hnênah chuan , phurrit dang rêng ka bel lo vang che u , ka ti a ni .
66002025	In neih sa erawh kha chu ka lo kal hma loh chuan vawng tlat rawh u .
66002026	Tichuan , a hnehtu apiang leh a tâwp thlenga ka thiltihte pawmtu apiang , keiin ka Pa laka ka hmuh ang bawk hian , chu mite chu hnam tin chungah thu ka neihtîr ang ; tin , anni chuan bêlvawtu bêlte keh sawm depa a awm angin , thîrtiangin an ro a rêlsak ang .
66002027	
66002028	Tin , vârparh arsi chu anmahni ka pe ang .
66002029	Thlarauvin kohhranho hnêna thu a sawi hi beng nei chuan hre rawh se , a ti e , tiin .
66003001	“ Tin , Sardis khuaa kohhran tirhkoh hnênah chuan heti hian ziak rawh :
66003002	Invêng la , i thil la neih thi lek lekte chu tinung leh rawh ; i thiltihte rêng ka Pathian mit tlung zovin ka hmu si lo .
66003003	Chutichuan , i thu dawn leh ngaihthlâkte kha hre reng la , pawm la , sim rawh . I invên loh zawngin rûkru angin ka lo kal ang a , eng hunah nge ka rawn phâwk dâwn che i hre si lo .
66003004	Nimahsela , Sardis khuaah khân an puante tibawlhhlawh lo hming tlêm tê i nei a ni ; anni chu puan vâr sinin ka hnênah an lêng ve ṭhîn ang ; chutiang ti tlâk an ni si a .
66003005	A hnehtu apiang chutiangin puan vârte sintîr an ni ang ; tin , Nunna Bu ata an hming chu ka thai bo tawp lo vang a , ka Pa hmaah leh a vântirhkohte hmaah chuan an hming ka ṭan zâwk ang .
66003006	Thlarauvin kohhranho hnêna thu a sawi hi beng nei chuan hre rawh se , a ti e , tiin .
66003007	“ Tin , Philadelphia khuaa kohhran tirhkoh hnênah chuan heti hian ziak rawh :
66003008	I thiltihte ka hria , chakna tlêm tê chauh i nei a , chuti chung pawhin ka thu i pawm a , ka hming pawh i phat lo va ; tu ma khâr theih loh kawngka hawn sa i hmaah ka dah e .
66003009	Ngai teh , Setana inkhâwmna in ho zînga mi , Juda tak ni lova , dâwt sawia Juda intite zînga mi chu ka tîr dâwn a ni ; ngai teh , i ke bulah chibai ka rawn bûktîr ang a , ka hmangaih che tih ka hriattîr bawk ang .
66003010	Ka chhelna thu i pawm avâng khân , leia awmte fiah tûra khawvêl zawng zawng chunga fiahna hun lo thleng tûr lakah chuan kei pawhin ka humhim ang che .
66003011	11Ka lo kal thuai dâwn e ; tu mân i lallukhum chu an lâksak loh nân che , i thil neih sa kha vawng tlat rawh .
66003012	A hnehtu apiang chu ka Pathian biak inah chuan banah ka siam ang a , chuta ṭang chuan an chhuak tawh lo vang ; tin , anmahniah chuan ka Pathian hming nên , ka Pathian khua , Jerusalem Thar , ka Pathian hnêna mi vân aṭanga lo chhuk tûr hming nên , ka hming thar nên ka ziak ang .
66003013	Thlarauvin kohhranho hnêna thu a sawi hi beng nei chuan hre rawh se , a ti e , tiin .
66003014	“ Tin , Laodikei khuaa kohhran tirhkoh hnênah chuan heti hian ziak rawh :
66003015	I thiltihte ka hria , i vawh hek lohva , i lum hek loh hi ; i vawh emaw , i lum emaw ka duh a ni .
66003016	Chutichuan , lum si lova , vâwt si lova , i lum chang chang avângin ka ka ata ka chhâk chhuak dâwn a che .
66003017	Ka hausa a , sum ka ngah a , eng mah ka tlachham lo ve , i tih avâng leh , nang mi rethei , khawngaihthlâk , pachhia , mitdel , saruak chu i ni tih i inhriat loh avângin ;
66003018	i lo hausak theih nân rangkachak meia tihthianghlim te , puan i sin theih nân leh i saruak zahmawh chu a lan loh nân puan vâr te , i hmuh theih nân i mita hnawihah mit na hlo te ka hnêna mi lei tûrin ka râwn a che .
66003019	Ka hmangaih apiang ka zilhhauvin ka thunun ṭhîn ; chutichuan , ṭhahnemngai la , sim rawh .
66003020	Ngai teh , kawngkhâr bula dingin ka kik hi ; tu pawhin ka aw hriaa kawng a hawn chuan , a hnênah ka lût ang a , a hnênah zanriah ka ei ang a , ani pawhin ka hnênah a ei bawk ang .
66003021	A hnehtu apiang ka lalṭhutphahah ka hnênah ka ṭhuttîr ang , kei pawhin ka hneha , ka Pa hnênah a lalṭhutphaha ka ṭhu ang khân .
66003022	Thlarauvin kohhranho hnêna thu a sawi hi beng nei chuan hre rawh se , a ti e , tiin , ” a ti a .
66004001	Chûng thil hnuah chuan ka han en a ; tin , ngai teh , vânah kawngkhâr inhawng ka hmu a ; tin , aw ka hriat hmasak , tawtawrâwt ri anga mi bia khân , “ Hetah lo chho rawh ; tichuan , tûn hnua thil lo awm tûrte chu ka entîr ang che , ” a ti a .
66004002	Chawplehchilhin Thlarauvin ka lo awm ta nghâl a ; tin , ngai teh , vânah lalṭhutphah a lo inhûng a , chu ṭhutphahah chuan mi pakhat a lo ṭhu bawk a .
66004003	Tin , a chunga ṭhua chu jaspi leh sardion lung ang maiin a lang a ; tin , lalṭhutphah vêlah chuan chhimbâl , ena smaragdin lung ang a zâm a .
66004004	Tin , lalṭhutphah vêlah chuan lalṭhutphah sawmhnih leh pali a awm a ; tin , lalṭhutphahahte chuan upa sawmhnih leh pali puan vâr sina ṭhu ka hmu a ; rangkachak lallukhumte an khum a .
66004005	Tin , lalṭhutphah aṭang chuan kâwlphe te , aw te , khawpui ri te a lo chhuak dur dur a . Tin , lalṭhutphah hmaah chuan meichher pasarih a alh a , chûng chu Pathian Thlarau pasarihte kha an ni a ;
66004006	tin , lalṭhutphah hmaah chuan dârthlalang tuifinriat ang , krustal lung ang mai a awm a ; tin , lalṭhutphah laiah leh lalṭhutphah vêlah chuan Thil nung pali , hma lam leh hnung lam mita khat an awm a .
66004007	Tin , Thil nung pakhatna chu sakeibaknei ang a ni a , Thil nung pahnihna chu sebâwngno ang a ni a , Thil nung pathumna chuan mihring hmel ang a pu a , Thil nung palina chu mupui thlâwk lai ang a ni .
66004008	Tin , Thil nung pali chu thla paruk ṭheuh nei , an vêl leh an chhûnga mita khat an ni . Tin , “ Lalpa Pathian , Engkimtitheia , Awm tawha leh , awm mêka leh , lo la awm tûra chu , A thianghlim e , a thianghlim e , a thianghlim e , ”
66004009	Tin , Thil nungte chuan lalṭhutphaha ṭhua , chatuana nung renga chu , an tihropuia an chawimawia , lâwm thu an hrilh apiangin ,
66004010	upa sawmhnih leh palite chu lalṭhutphaha ṭhua hmaah chuan an bawkkhup ang a , chatuana nung renga chu chibai an bûk ang a , “ Nang , kan Lalpa leh kan Pathian , Ropuina te , chawimawina te , thiltihtheihna te chu Hmu tlâk i ni e ; Nangin engkim i siam a , I duh avânga awm leh siam An ni bawk si a , ” tiin , an lallukhumte chu lalṭhutphah hmaah chuan an dah ang .
66004011	
66005001	Tin , lalṭhutphaha ṭhua kut ding lamah chuan lehkhabu , chhûng lam leh pâwn lama ziak , chhinchhiahna pasariha chhinchhiah tlat ka hmu a .
66005002	Tin , vântirhkoh chak tak , aw ring taka , “ Tu nge lehkhabu hi hawnga , a chhinchhiahnate hi phelh tlâk awm ? ” tia tlângauvin ka hmu bawk a .
66005003	Chutichuan , vânah te , leiah te , lei hnuaiah te pawh lehkhabu chu hawng thei tu mah an awm lo va , a chhûng lam en thei pawh an awm hek lo .
66005004	Tin , lehkhabu hawng leh , a chhûng lam pawh en tlâk tu mah an awm loh avângin ka ṭap ta zawih zawih a .
66005005	Tin , upa zinga pakhat chuan ka hnênah , “ Ṭap suh ; ngai teh , Sakeibaknei , Juda hnama mi , Davida Bulpui khân lehkhabu chu hawng tûr leh , a chhinchhiahna pasarih phelh tûrin a hneh ta , ” a ti a .
66005006	Tin , lalṭhutphah leh Thil nung palite laiah , upate lai bawkah chuan Berâmno talh tawh hnu ang , ki pasarih leh mit pasarih nei ding ka hmu a , chûng mit pasarihte chu Pathian Thlarau pasarih , lei chung zawng zawnga tirh chhuahte chu an ni .
66005007	Tin , ani chu a lo kal a , lalṭhutphaha ṭhua kut ding lam ata lehkhabu chu a la ta a .
66005008	Tin , lehkhabu chu a lâk veleh Thil nung pali leh upa sawmhnih leh palite chu ṭingṭang leh rangkachak berhbu , rimtuia khat keng ṭheuhvin , Berâmno hmaah chuan an bawkkhup ta hlawm a ; chûng rimtuite chu mi thianghlimte ṭawngṭaina a ni .
66005009	Tin , “ Nang , lehkhabu chu laa , A chhinchhiahnate phelh tlâk i ni e ; Talhin i awm tawh a , Chi tina mi te , ṭawng tina mi te , Mi tina mi te , hnam tina mi te , Pathian tân i thisenin i lei a , Kan Pathian tân khua leh tuiah leh , Puithiamahte i siam ta si a ; Tin , leiah chuan ro an rêl a , ” tiin hla thar an sa a .
66005010	
66005011	Tin , ka han en a ; tin , lalṭhutphah leh Thil nungte leh upate vêlah chuan vântirhkoh tam tak aw ka hria a ; an tam lam chu a sînga sîng hmun sîng tam tak leh , a sânga sâng hmun sâng tam tak an ni ;
66005012	chûngte chuan aw ring takin , “ Berâmno talh tawha hi , Thiltihtheihna te , hausakna te , finna Chakna te , chawimawina te , ropuina te , Malsâwmna te hmu tlâk a ni e , ”
66005013	Tin , vân leh lei chung leh lei hnuai leh tuifinriat chhûnga thil siam tinrêng awmte leh , chûngho chhûnga awm zawng zawngten , “ Lalṭhutphaha ṭhua leh , Berâmno hnênah chuan , Malsâwmna te , chawimawina te , Ropuina te , rorêlna te , Chatuanin awm rawh se , ”
66005014	Tin , Thil nung palite chuan , “ Amen , ” an ti a . Upate pawh chuan bawkkhupin chibai an bûk ta a .
66006001	Tin , Berâmno chuan chhinchhiahna pasarih zînga pakhat chu a han phelh lai ka hmu a ; tin , Thil nung palite zînga pakhat chuan khawpui ri ang maiin , “ Lo kal rawh , ” a tih ka hria a .
66006002	Tichuan , ka han en a ; tin , ngai teh , sakawr vâr ka hmu a , a chunga chuang chuan thalngul a keng a ; tin , a hnênah chuan lallukhum an pe a ; tin , hneh chung leh hneh zêl tûrin a chhuak ta a .
66006003	Tin , chhinchhiahna pahnihna chu a han phelh veleh Thil nung pahnihna chuan , “ Lo kal rawh , ” a tih ka hria a .
66006004	Tichuan , sakawr dang , a sen a lo chhuak leh a ; tin , a chunga chuang hnênah chuan lei ata inremna lâksak theihna leh mi inthahtîr theihna an pe a ; tin , a hnênah khandaih lian pui an pe bawk a .
66006005	Tin , chhinchhiahna pathumna chu a han phelh veleh Thil nung pathumna chuan , “ Lo kal rawh , ” a tih ka hria a . Tichuan , ka han en a , tin , ngai teh , sakawr dum ka hmu a ; a chunga chuang chuan bûkna a keng a .
66006006	Tin , Thil nung palite lai aṭang chuan aw angreng hian , “ Duliin buhpui tehkhâwng khat , duliin barli tehkhâwng thum ; hriak leh uain erawh chu tichhe suh , ” a tih ka hria .
66006007	Tin , chhinchhiahna palina chu a han phelh veleh Thil nung palina aw chuan , “ Lo kal rawh , ” a tih ka hria .
66006008	Tichuan , ka han en a ; tin , ngai teh , sakawr dâng ka hmu a ; a chunga chuang hming chu Thihnaa a ni ; tin , Mitthi Khuaan a rawn zui a . Tin , khandaih te , ṭâm te , hri te , leia sakawlhtea tihlum tûrin chu mite hnênah chuan lei hmun lia ṭhena hmun khat chunga thuneihna an pe a .
66006009	Tin , chhinchhiahna pangana chu a han phelh veleh , maichâm hnuaiah chuan , Pathian thu avâng leh an pawm hriattîrna thu avânga thahte thlarau chu ka hmu a ;
66006010	tin , anni chuan aw ring takin , “ Aw Lalpa , mi thianghlim leh dik tak , eng chen nge rorêl lovin , leia awmte chungah kan thisen chhuahna phuba chu la lova i awm dâwn le ? ” tiin an au va .
66006011	Tin , an hnênah chuan puan vâr an pe ṭheuh va ; tin , an bawihpuite leh an unaute , anmahni ang bawka thah tûrte chu an thah kim hma loh chuan an la nghâk rih tûr a ni tih an hrilh a .
66006012	Tin , chhinchhiahna parukna chu a han phelh lai ka en reng a ; tin , lîr nasa takin a lo nghîng ta a ; tin , ni chu sahmul saiip puan angin a lo dum a , thla pawh chu a pumin thisen angin a lo awm ta a ;
66006013	tin , vâna arsite chu theipui kûng thlipuiin a nuaia , a helte a ṭîl ang maiin leiah a tla ta a .
66006014	Tin , vân chu lehkhabu zial mi ziala a bo angin a bo ta a ; tin , tlâng leh thliarkâr tinrêng chu an awmna ata sawnin an awm ta hlawm a .
66006015	Tin , leia lal te , mi lian te , sipai hotu ber te , mi hausa te , mi chak te , bawih leh bawih lo tinrêngte chu pûkah leh tlânga lungpuiah chuan an biru a ;
66006016	tin , tlângte leh lungpuite hnênah chuan , “ Min delh ula , lalṭhutphaha ṭhua hmêl lakah leh Berâmno thinurna lakah min hliah rawh u ;
66006017	a thinurna ni râpthlâk tak chu a lo thlen tâk hi ; tichuan , tu nge ding thei ang i le ? ” an ti a .
66007001	Chumi hnuah chuan khawmualah leh , tuifinriatah leh , thing rêng rêngah chuan thli rêng a tleh loh nân , lei thli pali chu chelhin lei kil lia ding vântirhkoh pali ka hmu a .
66007002	Tin , vântirhkoh dang , Pathian nung chhinchhiahna kenga ni chhuahnaa chho ka hmu bawk a ; tin , ani chuan vântirhkoh pali , khawmual leh tuifinriat tihchhiat theihna pêkate hnênah chuan aw ring takin ,
66007003	“ Kan Pathian bawihte chu an chala kan chhinchhiah hma loh zawng khawmual leh , tuifinriat leh , thingte chu tichhe rih suh u , ” tiin a au va .
66007004	Tin , an chhinchhiah zât chu ka lo hria a , Israela thlahte hnam tina mi nuai khat leh sîngli leh sângli an chhinchhiah tawh a ni .
66007005	Juda hnama mi sîngkhat leh sânghnih , Reubena hnama mi sîngkhat leh sânghnih , Gada hnama mi sîngkhat leh sânghnih ,
66007006	Asera hnama mi sîngkhat leh sânghnih , Naphtalia hnama mi sîngkhat leh sânghnih , Manasea hnama mi sîngkhat leh sânghnih ,
66007007	Simeona hnama mi sîngkhat leh sânghnih , Levia hnama mi sîngkhat leh sânghnih , Isakara hnama mi sîngkhat leh sânghnih ,
66007008	Zebuluna hnama mi sîngkhat leh sânghnih , Josefa hnama mi sîngkhat leh sânghnih , Benjamina hnama mi sîngkhat leh sânghnih ,
66007009	Chûng hnuah chuan ka han en a ; tin , ngai teh , mipui tam tak , tu ma chhiar sên loh , hnam tin zînga mi te , chi tin zînga mi te , mi tin zînga mi te , ṭawng tin zinga mi te puan vâr sina tûmkau kengin , lalṭhutphah hmaah leh Berâmno hmaa ding ka hmu a ;
66007010	tin , chûngte chuan aw ring takin , “ Kan Pathian lalṭhutphaha ṭhua hnênah leh , Berâmno hnênah chhandamna , ”
66007011	Tin , vântirhkoh zawng zawng chu lalṭhutphah leh upate leh Thil nung palite vêlah chuan dingin an awm a ; lalṭhutphah hmaah chuan bawkkhupin ,
66007012	“ Amen : malsâwmna te , ropuina te , finna te , Lâwm thu sawina te , chawimawina te , Thiltihtheihna te , chakna te , Chatuanin kan Pathian hnênah awm rawh se . Amen , ”
66007013	Tin , upa zînga pakhat chuan ka hnênah , “ Hêng puan vâr sinte hi tute nge nia , khawi aṭanga lo kal nge an nih ? ” tiin mi bia a .
66007014	Tin , kei chuan a hnênah , “ Ka pu , nangman i hria alâwm , ” ka ti a . Tin , anin ka hnênah , “ Hêng hi hrehawm nasa tak ata chhuakhote kha an ni a , an puante Berâmno thisena suin an tivâr ta a .
66007015	Chuvângin , Pathian ṭhutphah hmaah an awm a ni ; tin , a chhûn a zânin a biak inah chuan a rawng an bâwl ṭhîn ; tin , lalṭhutphaha ṭhua chuan an chungah a puan in chu a zâr ang .
66007016	An rilṭâm leh tawh lo vang a , an tuihâl leh tawh hek lo vang ; niin a em hek lo vang a , lum rêng rêng pawhin a tihrehawm hek lo vang .
66007017	Berâmno , lalṭhutphah laia awm chu an vêngtu a ni ang a , nunna tuikhurahte a hruai ang ; Pathianin an mit ata mittui zawng zawng a hru fai tawh ang , ” a ti a .
66008001	Tin , chhinchhiahna pasarihna chu a han phelh veleh , dâr chanve lai vân chu a reh ta ṭhuap a .
66008002	Tin , Pathian hmaa vântirhkoh pasarih ding ṭhînte chu ka hmu a ; tin , an hnênah tawtawrâwt pasarih an pe a .
66008003	Tin , vântirhkoh dang a lo kal a , rangkachak rimtui hâlna bâwm kengin maichâm kiangah chuan a ding ta a : tin , lalṭhutphah hmaa rangkachak maichâm chunga mi thianghlim zawng zawng ṭawngṭainate belhchhahna tûrin , englo rimtui tam tak a hnênah an pe a .
66008004	Tin , englo rimtui khu chu vântirhkoh kut ata Pathian hmaah a chho ta a , mi thianghlimho ṭawngṭainate nên chuan .
66008005	Tin , vântirhkoh chuan englo rimtui hâlna bâwm chu a la a , maichâma meiin a tikhat a , leiah a paih thla ta a ; tichuan , khawpui ri te , aw te , kâwlphe te , lîrnghîng te a lo awm ve ta nghâl a .
66008006	Tin , vântirhkoh pasarih , tawtawrâwt pasarih kengte chu hâm tûrin an inbuatsaih ta a .
66008007	Tin , a hmasa ber chuan a han hâm a ; tichuan , rial leh mei , thisen nêna inpawlh a lo awm ta nghâl a , chûng chu leiah paih thlâkin a awm ta a ; tichuan , lei hmun thuma ṭhena hmun khat chu a kâng ral ta a , thingte pawh hmun thuma ṭhena hmun khat chu a kâng ral a , hlobet hring zawng zawng pawh a kâng ral ta bawk a .
66008008	Tin , vântirhkoh pahnihna chuan a han hâm a ; tichuan , tlâng lian pui , meia kâng lai ang hi tuifinriatah an paih thla a ; tichuan , tuifinriat hmun thuma ṭhena hmun khat chu thisenah a lo chang ta a ;
66008009	tuifinriata thil siam , nunna neite chu hmun thuma ṭhena hmun khat chu an thi ta bawk a ; lawngte pawh hmun thuma ṭhena hmun khat chu tihchhiat a ni ta bawk a .
66008010	Tin , vântirhkoh pathumna chuan a han hâm a ; tichuan , arsi lian pui , meichher anga alh hi vân aṭangin a lo tla a , lui hmun thuma ṭhena hmun khat leh tuikhurte chu a delh ta a ;
66008011	chu arsi hming chu sai a ni a ; tui hmun thuma ṭhena hmun khat chu saiah a lo chang ta a ; tichuan , chu tui chu an in a , mi tam tak an thi a , a lo khâk tâk avângin .
66008012	Tin , vântirhkoh palina chuan a han hâm a ; tichuan , ni hmun thuma ṭhena hmun khat , thla pawh hmun thuma ṭhena hmun khat , arsite pawh hmun thuma ṭhena hmun khat chu tihchhiat a ni ta a ; chûngho hmun thuma ṭhena hmun khat chu a thimna tûr leh , chhûn chu hmun thuma ṭhena hmun khat a ên lohna tûrin ; zân pawh chutiang bawkin a ni .
66008013	Tin , ka han en a , mupui , vânlaizâwla thlâwkin aw ring takin , “ Vântirhkoh pathum tawtawrâwt la hâm tûr , chumi ri lo la awm tûrte avâng chuan leia awmhote chung a pik e , a pik e , a pik e ! ” a tih ka hria a .
66009001	Tin , vântirhkoh pangana chuan a han hâm a ; tichuan , arsi , vân aṭanga leia tla sa ka hmu a ; tin , leilâwt khuarkhurum chabi chu a hnênah an pe a .
66009002	Tin , ani chuan leilâwt khuarkhurum chu a hawng a ; tichuan , khuarkhurum ata chu meikhu , rawh tuina mei nasa tak khu ang a chhuak chho va ; tin , khuarkhuruma meikhu avâng chuan ni leh boruak chu a lo thim ta a .
66009003	Tin , meikhu zîng aṭang chuan leiah khaute a lo chhuak a ; tin , leia khawmualkaikuangten thiltihtheihna an nei ang hian , an hnênah thiltihtheihna an pe a .
66009004	Tin , an chala Pathian chhinchhiahna nei lo mihringte chauh lo chu , leia hlobet te , thil hring rêng rêng te , thing rêng rêng te pawh tihchhiat loh tûr tih an hrilh a .
66009005	Tin , an hnênah chuan mihringte chu tihlum êm lova , thla nga tihrehawm zâwk tûrin thu an pe a ; an tihhrehawmzia chu khawmualkaikuangin mi a seha a tihrehawm ang hi a ni .
66009006	Chûng niah chuan miten thihna an zawng ang a , an hmu hauh si lo vang ; thih an châk ang a , nimahsela , thihna chuan a tlânsan ang .
66009007	Tin , khaute pianzia chu sakawr , indona tûra peih sa ang an ni ; lallukhum ang mai rangkachak ang an khum a , an hmai pawh mihring hmai ang a ni .
66009008	Tin , hmeichhe sam ang hi sam an nei a , an hâte pawh chu sakeibaknei hâ ang a ni .
66009009	Tin , thîr âwmphaw ang hi âwmphaw an nei a ; tin , an thla zah ri chu indona tawlailîr ri , sakawr tam tak indo tûra tlân dur dur ri ang a ni .
66009010	Tin , khawmualkaikuang mei ang hi mei an nei a , sehna pawh ; tin , an meiah chuan a ni thla nga chhûnga an mihring tihnat theihna chu a awm ni .
66009011	Leilâwt tirhkoh chu an chunga lalberah an nei a , Hebrai ṭawngin a hming chu Abaddona a ni a , Grik ṭawng erawh chuan a hming chu Apolluona ( Tiboraltua ) a ni .
66009012	Chungpikna hmasa ber chu a reh tawh a ; ngai teh , tûn hnuah Chungpikna pahnih a la awm leh ang .
66009013	Tin , vântirhkoh parukna chuan a han hâm a ; tichuan , Pathian hmaa rangkachak maichâm ki aṭangte chuan aw ka hria a ,
66009014	chu aw chuan vântirhkoh parukna , tawtawrâwt keng hnênah chuan , “ Euphrates luipuia vântirhkoh pali phuarte kha phelh rawh , ” a ti a .
66009015	Tichuan , chumi dârkâr leh ni leh thla leh kum atân chuan , mihring hmun thuma ṭhena hmun khat tihlum tûra buatsaih tawh vântirhkoh palite chu an phelh ta a .
66009016	Tin , sipai , sakawr chung chuangho chu an tam lam chu sîng hlîra hmun sînghnih a ni tih an sawi ka hria .
66009017	Tin , inlârnaah chuan sakawr leh an chunga chuanghote chu hetiangin ka hmu a ni , mei leh huakintho leh kât ang hi âwmphaw an nei a ; tin , sakawr lute chu sakeibaknei lu ang hi a ni a , an kâ aṭang chuan mei leh meikhu leh kâtte a chhuak a .
66009018	Chumi hremna pathum chuan mihring hmun thuma ṭhena hmun khat an tihlum ta a - mei leh meikhu leh kât an kâ aṭanga chhuak khân .
66009019	Sakawrte thiltihtheihna chu an kâah leh an meiah a ni a awm ni ; an meite chu rûl ang a ni si a , lûte an nei bawk a ; chu chuan a ni mi an tihnat ṭhin ni .
66009020	Tin , mihring , chûng hremnaa tihhlum bângte chuan ramhuaite leh rangkachak milem te , tangkaraw milem te , dâr milem te , lung milem te , thing milem te , eng mah hmu thei hlei lo , hre thei hlei lo , kal thei hlei lote chu an biak tawh lohna tûrin an kuta thiltihte chu an sim chuang lo ;
66009021	an tualthahte pawh , an dawi hmante pawh , an inngaihte pawh , an rûkrûkte pawh an sim chuang hek lo .
66010001	Tin , vântirhkoh chak tak dang pakhat , chhûma inthuam , vân aṭanga lo chhuk ka hmu a ; a lu-ah chuan chhimbâl chu a zâm a , a hmêl chu ni ang a ni a , a kete chu mei ban ang a ni .
66010002	Tin , a kut chuan lehkhabu tê tak tê hawn sa a keng a ; tin , a ke ding lamin tuifinriat a rap a , a vei lamin khawmual a rap a .
66010003	Tin , sakeibaknei hahum angin aw ring takin a au ta a ; tin , a au zawh chuan khawpui ri pasarihte chuan an aw an chhuah ta a .
66010004	Tin , khawpui ri pasarihte chuan an aw an chhuah veleh ka ziak dâwn a ; tichuan , “ Khawpui ri pasarihte thusawi chu zêp tlat la , ziak suh , ” tiin vân aṭangin aw ka hre ta a .
66010005	Tin , vântirhkoh , tuifinriat leh khawmuala ding ka hmuha chuan a kut ding lam chu vân lamah a phar a ,
66010006	chatuana nung renga , vân , a chhûnga thil awmte nên , lei , a chhûnga thil awmte nên , tuifinriat , a chhûnga thil awmte nêna siamtu chu chhâlin , “ Hun a awm tawh lo vang ;
66010007	nimahsela , vântirhkoh pasarihna thâwm a awm hunah , a ham dâwn ṭêpin , Pathian thurûk chu a kim tawh ang , a bawih zâwlneite hnêna a chanchin ṭha hrilh ang khân , ” a ti a .
66010008	Tin , vân ata aw ka hriat khân mi be leh a , “ Tuifinriat leh khawmuala ding vântirhkoh kuta lehkhabu hawn sa saw va la rawh , ” a tih ka hria a .
66010009	Tin , vântirhkoh hnênah chuan ka va kal a , a hnênah , “ Lehkhabu tê tak tê kha mi pe rawh , ” ka ti a . Tin , ani chuan ka hnênah , “ La la , ei zo vek rawh ; tichuan , i pum chu a tikhâ ang a , i kâah erawh chuan khawizu angin a thlum ang , ” a ti a .
66010010	Tin , vântirhkoh kut ata lehkhabu tê tak tê chu ka la a , ka ei zo vek a ; tichuan , ka kâah chuan khawizu angin a thlum a ; nimahsela , ka ei zawh veleh ka pum chu a kha zo ta a .
66010011	Tin , ka hnênah , “ Mi tam tak te , hnam tam tak te , ṭawng tam tak te , lal tam tak te chungchâng thu i hril leh ang , ” an ti a .
66011001	Tin , luang , tiang ang hi mi pe a ; tichuan , tuin emaw , “ Tho la , Pathian biak in , maichâm nên , a chhûnga betute nên teh rawh .
66011002	Biak in pâwn lama hung chhûng kawtlai erawh chu teh tel suh , chu chu Jentailte hnêna pêk a ni tawh si a ; anni chuan Khaw Thianghlim chu thla sawmli leh thla hnih an rap bet ang .
66011003	Tin , ka thuhretu pahnihte hnênah chuan thu ka pe ang a ; tichuan , saiip puan sinin ni sângkhat leh zahnih leh sawmruk chhûng zawng thu an hril ang , ” a ti a .
66011004	Chûng chu olive thing pahnih leh khâwnvâr dahna pahnih , khawvêl lal hmaa dingte chu an ni .
66011005	Tin , anni chu tu pawhin tihnat an tum chuan , an kâ aṭangin mei a lo chhuak a , an hmêlmate chu a kâng ral ṭhîn . Tin , tu pawhin anni chu tihnat tum ang sela , chutiang bawka tihhlumin an awm tûr a ni .
66011006	Chûngte chuan an thuhril chhûng zawng ruah sûr lo tûra vân tihpin theihna an nei ; an duh hun apianga thisena chantîr tûrin tuite chungah thu an nei a , khawvêl hi hremna tinrênga hrem tûrin thu an nei bawk a .
66011007	Tin , an hriattîrna thu chu an hril zawh huna leilâwt aṭanga sakawlh lo chhuak chho tûr chuan anmahni a do vang a , a hneh ang a , a tihlum ang .
66011008	Tin , an ruang chu khaw ropui kawtthlêrah chuan a awm reng ang a ; chu khaw ropui chu thlarau lam thu-ah chuan Sodom leh Aigupta an ti a ni , chutah bawk chuan an Lalpa chu khen behin a awm kha .
66011009	Tin , mite zînga mi te , chite zînga mi te , ṭawngte zînga mi te , hnamte zînga miten ni thum leh a chanve an ruangte chu an en ang a , an ruangte chu thlâna phûm an phal lo vang .
66011010	Tin , an thih avângin leia awmte chu an lâwm ang a , hlimna an siam ang a , lâwmna te an inthawn bawk ang ; zâwlnei pahnihte chuan leia awmte chu an tihhrehawm ṭhin avângin .
66011011	Tin , ni thum leh a chanve hnuah chuan Pathian hnên ata nunna thaw chu an chhûngah a lo lût a , an kein an ding ta a ; tichuan , a hmutute chuan an hlau ta êm êm a .
66011012	Tin , an hnênah , “ Hetah hian lo chho rawh u , ” tia vân aṭanga aw ring tak an hria a . Tichuan , chhûm zîngah chuan vânah an chho ta a ; an hmêlmate chuan an hmu reng a .
66011013	Tin , chumi lai tak chuan lîr nasa takin a lo nghîng a , khua chu hmun sâwma ṭhena hmun khat a chim ta a , lîrnghîngah chuan mi sângsarih an thi a ; tin , a bâkte chuan an hlau va , vân Pathian chu an chawimawi ta a .
66011014	Chungpikna pahnihna chu a reh tawh a ; ngai teh , Chungpikna pathumna chu a lo thleng thuai dâwn e .
66011015	Tin , vântirhkoh pasarihna chuan a han hâm a ; tichuan , “ Khawvêl ram chu kan Lalpa leh a Krista ram a lo ni ta , ani chuan chatuanin ro a rêl ang , ” tiin vânah chuan aw ring takte a lo chhuak ta nghâl a .
66011016	Tichuan , Pathian hmaa an lalṭhutphaha upa sawmhnih leh pali ṭhute chu an bawkkhup a ,
66011017	“ Aw Lalpa Pathian , Engkimtithei , awm mêk leh awm tawh , i thiltihtheihna ropui tak chu laa ro i rêl avângin lâwm thu kan hrilh a che .
66011018	Hnamte chu an thinur a ; tin , i thinur chu a lo thleng ve thung a , mitthi rorêlsak hun leh , i bawih zâwlneite hnênah te , an lâwmman pêk hun leh , lei tichhetute tihchhiat ve thung hun chu a lo thleng bawk a , ” tiin Pathian chibai an bûk a .
66011019	Tin , vâna Pathian biak in chu an hawng a . Tichuan , a biak inah chuan a thuthlunna bâwm chu a lo lang ta a ; tin , kâwlphe te , aw te , khawpui ri te , lîrnghîng te , rial nasa tak te a lo awm ta nghâl a .
66012001	Tin , thil mak ropui tak vânah a lo lang ta a ; hmeichhia , nîa inthuam , a ke hnuaia thla awm , arsi sâwm leh pahniha siam lallukhum khum a lo awm a ;
66012002	ani chuan nau a pai a ; nau vei nâin a sa hrâm a .
66012003	Tin , thil mak dang vânah a lo lang leh a ; ngai teh , dragon sen lian pui , lu sarih leh ki sâwm nei , lallukhum pasarih khum a lo awm a .
66012004	A mei chuan vân arsi hmun thuma ṭhena hmun khat chu a hnûk a , leiah a paih thla ta a ; tin , a hrin huna a nau chu a lem theih nân , dragon chu hmeichhe nau hring tûr hmaah chuan a ding reng a .
66012005	Tin , fapa , hnam zawng zawng chunga thîrtianga rorêl tûr a hring a ; tin , a fa chu Pathian hnênah leh a lalṭhutphahah chuan lâk chhohvin a awm ta a .
66012006	Tin , hmeichhia chu thlalêra Pathian buatsaih hmun a neihnaah chuan a tlân bo va , chutah chuan ni sângkhat leh zahnih leh sawmruk an châwm theihna tûrin .
66012007	Tin , vânah chuan indona a lo awm a ; Mikaela leh a vântirhkohte chuan dragon chu an do va ; dragon leh a tirhkohte pawh chuan an do ve a ;
66012008	nimahsela , an hneh ta lo va , an hmun chu vânah a awm ta bawk hek lo .
66012009	Tin , dragon lian pui , rûlpui tar , Diabola leh Setana an tih , khawvêl zawng zawng bumtu chu an paih thla ta a ; leiah an paih a , a tirhkohte pawh an paih thla tel ve a .
66012010	Tin , vânah chuan aw ring takin , “ Tûnah chuan kan Pathian chhandamna leh thiltihtheihna leh ram chu a lo thleng ta , a Krista thuneihna nên ; kan unaute hêktu , kan Pathian hmaa a chhûn a zâna hêk ṭhîntu chu an paih thla ta si a .
66012011	Nimahsela , Berâmno thisen avâng leh an hriattîrna thu avângin ani chu an hneh a ni ; thih ngam khawpin an nunna an ngainêp bawk a .
66012012	Chuvângin , aw , vânte leh a chhûnga awmte u , lâwm rawh u ! Lei leh tuifinriat chung a pik e ! Diabola chu hun tlêm tê chauh a nei tih a inhriat avânga thinur êm êma in hnêna a lo chhuk tâk avângin , ” a tih ka hria .
66012013	Tin , dragon chuan leia paih thlâk a ni tih a inhriat veleh , fapa hringtu hmeichhia chu a tiduhdah ta a .
66012014	Tichuan , thlalêra a hmunah chuan a thlawh luh theih nân , hmeichhia chu mupui lian tak thla khing hnih an pe a , chutah chuan rûlpui hmuh phâk lohvah , hun khat leh hunte leh hun chanve chhûng zawng an châwm ang .
66012015	Tin , rûlpui chuan tuia a len botîr theih nân , hmeichhe hnungah chuan lui ang mai hian a kâ ata tui a pik chhuak a .
66012016	Nimahsela , leiin hmeichhia chu a ṭanpui a , lei chuan a kâ a âng a , dragon-in a kâ ata a pik chhuah lui chu a lem zo ta a .
66012017	Tichuan , dragon chu hmeichhe chungah chuan a lo thinur a , a thlah la awm , Pathian thupêkte zâwma Isua hriattîrna thu pawmte chu do tûrin a kal ta a .
66013001	Tichuan , tuifinriat ṭiauphovah chuan a ding ta a . Tin , sakawlh ki sâwm leh lu sarih nei , tuifinriat aṭanga lo chhuak ka hmu a , a kîahte chuan lallukhum sâwm a awm a , a luahte chuan Pathian sawichhiatna hmingte a awm bawk a .
66013002	Tin , ka sakawlh hmuh chu keitê ang a ni a , a kete chu savawm ke ang a ni a , a ka chu sakeibaknei ka ang a ni ; tin , dragon chuan a hnênah a thiltihtheihna leh a lalṭhutphah leh thuneihna nasa tak a pe a .
66013003	Tin , a lu pakhat chu thihpui khawp hiala hliam angin ka hmu a ; nimahsela , a thihpui khawp hial tûra hliam chu a dam ta a ; tichuan , leia mi zawng zawngin sakawlh chu mak an ti a , an zui a .
66013004	Tin , sakawlh hnênah chuan a thuneihna chu a pêk avângin , dragon chu Pathian chibai bûkin an bûk a ; tin , “ Sakawlh ang hi tu nge awma , tu nge do thei awm ? ” tiin sakawlh pawh chu an bûk bawk a .
66013005	Tin , uanna leh Pathian sawichhiatna kâ a hnênah pêk a ni a , thla sawmli leh pahnih che tûrin thu pêk a ni bawk a .
66013006	Tichuan , Pathian sawichhiain a kâ a âng ta a , a hming leh a awmna vâna awmhote chu sawichhe tûrin .
66013007	Tin , mi thianghlimte a do leh a hneh phal a ni a ; chi tinrêng te , mi tinrêng te , ṭawng tinrêng te , hnam tinrêng te chunga thuneihna a hnênah pêk a ni bawk a .
66013008	Tichuan , leia awm zawng zawng , leilung pian tirha talh tawh Berâmno Nunna Bua hming ziak loh apiang chuan , Pathian chibai bûkin an bûk ang .
66013009	Tu pawhin beng an neih chuan hre rawh se .
66013010	Tu pawh sala awm tûr chu salah an awm ang , tu pawh khandaiha thi tûr chu khandaiha tihhlum an ni ang . Hetah hian mi thianghlimte chu chhel tak leh rinawm taka an awm a ṭulzia a lang .
66013011	Tin , sakawlh dang lei aṭanga lo chhuak ka hmu a ; berâmno kî ang ki pahnih a nei a , dragon ṭawng angin a ṭawng a .
66013012	Sakawlh hmasa zâwk thuneihna zawng zawng kha a mit hmuhah a hmang a . Lei leh a chhûnga awm zawng zawng chu sakawlh hmasa zâwk , thihpui khawp hial tûra hliam dam leha chu chibai a bûktîr bawk a .
66013013	Tin , mihring mit hmuhah vân aṭanga leia mei tlâktîr thei khawp hialin thil mak ropui tak a ti ṭhîn .
66013014	Leia awmte hnênah sakawlh , khandaiha hliam hnu la dama chawimawi nân amah lem an siam tûr a ni tih sawiin , sakawlh mit hmuha thil mak ti tûra thu a hmuh , chûng thil mak avâng chuan leia awmte chu a bum bawk a .
66013015	Tin , sakawlh lem chu a ṭawng theihna tûr leh , sakawlh lem chibai bûk lo apiang a tihhlumtîr theih bawkna tûrin , sakawlh lem hnênah chuan thâwkna a pêk phal a ni .
66013016	Tin , mi zawng zawng a lian a têin , a hausa a retheiin , bawih leh bâwih lo pawh , an kut ding lamah emaw , an chalah emaw chhinchhiahna a neihtîr hlawm a ;
66013017	chhinchhiahna - sakawlh hming emaw , a hming nambar emaw - neite chauh lo chuan tu mân eng mah an lei leh an hralh theih loh nân .
66013018	Hetah hian fin a ṭulzia a lang . Chhût thiam chuan sakawlh nambar chu chhût rawh se ; mihring nambar a ni si a ; a zât chu zaruk leh sawmruk leh paruk a ni .
66014001	Tin , ka han en a ; tin , ngai teh , Berâmno , Zion tlânga ding leh , an chala a hming leh a Pa hming ziak mi nuai khat leh sîngli leh sângli a hnênah ka hmu a .
66014002	Tin , vân aṭanga englo ri , tui tam tak ri ang leh khawpui ri nasa tak ang ka hria a ; tin , ka ri hriat chu ṭingṭang kaituten an ṭingṭang kaih ri ang a ni a ;
66014003	lalṭhutphah hmaah leh Thil nung pali leh upate hmaah chuan hla thar ni âwm tak hi an sa a ; tin , lei ata tlan tawh mi nuai khat leh sîngli leh sângli chauh lo kha chuan , tu mân chu hla chu an zir thei lo .
66014004	Chûng chu hmeichhe laka intibawlhhlawh lote chu an ni ; nula thianghlim ang an ni si a . Chûng chu Berâmno kalna apianga zuitute chu an ni . Chûng chu Pathian tân leh Berâmno tân rah hmasa ber ni tûrin , mihring zîng ata tlan an ni .
66014005	An kâah dâwt a chhuah rêng miin an hre ngai lo ; sawisêl bo an ni si a .
66014006	Tin , leia awmte hnênah leh hnam tinrêng te , chi tinrêng te , ṭawng tinrêng te , mi tinrêng te hnêna tlângaupui tûra , chatuana Chanchin Ṭha nei vântirhkoh dang vanlaizâwla thlâwk ka hmu a ;
66014007	tin , ani chuan aw ring takin , “ A rorêl hun chu a lo thlen tâk avângin Pathian chu hlau ula , chawimawi rawh u ; vân te , lei te , tuifinriat te , tuihna te siamtu chu chibai bûk rawh u , ” a ti a .
66014008	Tin , vântirhkoh dang , a pahnihna chuan , “ Babulon khaw ropui , a mi ngaih chîn vânga thinurna uain hnam zawng zawng intîrtu chu a tlâwm ta , a tlâwm ta , ” tiin a rawn zui a .
66014009	Tin , vântirhkoh dang , a pathumna chuan aw ring takin , “ Tu pawhin sakawlh leh a lem chibai bûkin , an chalah emaw , an kutah emaw chhinchhiahna an neih chuan ,
66014010	chûng mite ngei chuan Pathian thinurna uain , a thinurna nova eng mah pawlh lova siam chu an in ang a , vântirhkoh thianghlimte mit hmuh leh Berâmno mit hmuhah chuan mei leh kâta nghaisakin an awm bawk ang .
66014011	Tin , chûng mite nghaisakna meikhu chu chatuanin a chho vang a ; sakawlh leh a lem chibai bûktute , a hming chhinchhiahna nei apiangte pawh chuan a chhûn a zânin chawlh rêng an nei lo vang , ” tiin anni chu a rawn zui a .
66014012	Mi thianghlim , Pathian thupêk awihtute leh Isua zuitu rinawmte tân hetah hian chhel a ṭûlzia a lang .
66014013	Tin , vân aṭangin awin , “ Heti hian ziak rawh : ‘ Tûn hnuah chuan mitthi , Lalpaa thite chu an eng a thâwl ang ; Thlarauvin , “ A ni , an thawh rimnate chu an chawlhsan tawh ang ; an thiltihte chuan a rawn zui ve dâwn si a , ” a ti e , ’ ” a tih ka hria .
66014014	Tin , ka han en a ; tin , ngai teh , chhûm vâr ka hmu a ; tin , chhûm chungah chuan mihring fapa ang tak hi , rangkachak lallukhum khuma favah hriam tak kenga ṭhu ka hmu bawk a .
66014015	Tin , vântirhkoh dang , Pathian biak in aṭangin a lo chhuak a , chhûm chunga ṭhu hnênah chuan aw ring takin , “ I favah kha phawrh la , ât rawh ; ah a hun tawh si a ; khu , lei buh a ngui tawh khu , ” a ti a .
66014016	Tichuan , chhûm chunga ṭhu chuan a favah chu leiah a thlâk a , lei buh chu an ât ta a .
66014017	Tin , vântirhkoh dang , vâna Pathian biak in aṭangin a lo chhuak leh a , ani pawh chuan favah hriam tak a keng bawk a .
66014018	Tin , vântirhkoh dang , mei chunga thuneitu chu maichâm aṭangin a lo chhuak leh a ; tin , ani chuan aw ring takin , “ I favah hriam tak kha phawrh la , leia grêp hrui rah bâwrte khu zuk ât rawh ; grêp rahte khu a hmin ṭuah tawh khu , ” tiin favah hriam tak kengtu chu a au va .
66014019	Tichuan , vântirhkoh chuan a favah chu leiah a thlâk a , leia grêp rah chu a ât a , grêp sâwrna khur zau tak , Pathian thinurna grêp sâwrna khurah chuan a theh lût a .
66014020	Tin , khaw pâwn lama grêp sâwrna khurah chuan an rap sâwr a ; tichuan , grêp sâwrna khur aṭang chuan thisen a lo chhuak a , fîng sângkhat leh zaruka thui , nghâwng thlenga thûk a ni .
66015001	Tin , vânah chhinchhiahna dang , ropui tak leh mak tak ka hmu a , vântirhkoh pasarih hremna pasarih kengte chu ; chu chu hremna hnuhnûng berte a ni , chûngah chuan Pathian thinurna chu a kin tawh si a .
66015002	Tin , dârthlalang mei nêna inpawlh tuifinriat ni âwm tak ka hmu a ; sakawlh te , a lem te , a hming nambar te hneha lo chhuakte chu Pathian ṭingṭang kenga , dârthlalang tuifinriat kama ding ka hmu bawk a .
66015003	Tin , Pathian bawih Mosia hla leh Berâmno hla , “ Aw Lal Pathian , Engkimtithei , I thiltihte chu a ropuiin a mak a ; Nang , hnam tin Lalber , I kawngte chu a felin a dik a ni .
66015004	Aw Lalpa , tu nge i hming zah lo vanga , Chawimawi lo vang ? Nang chauh i thianghlim si ; I thiltih felte chu tihlan a nih tawh avângin , Hnam tinrêngin chibai an rawn bûk ang che , ”
66015005	Chûng hnuah chuan ka han en a ; tin , vâna hriattîrna biakbûk pindan chhûngnung chu an hawng a ;
66015006	tichuan , pindan chhûngnung aṭang chuan hremna pasarih keng vântirhkoh pasarihte chu puan thianghlim vâr tak sinin , an âwma rangkachak kâwnghrêna inhrêngin an lo chhuak a .
66015007	Tin , Thil nung pali zînga pakhat chuan vântirhkoh pasarihte hnênah chuan , Pathian , chatuana nung renga thinurnaa khat rangkachak berhbu pasarih a pe a .
66015008	Tin , pindan chhûngnung chu Pathian ropuina leh a thiltihtheihna khuin a khat ta a ; vântirhkoh pasarihte hremna pasarih chu a reh hma loh zawng , pindan chhûngnungah chuan tu mah an lût thei lo .
66016001	Tin , pindan chhûngnung aṭang chuan aw ring takin , vântirhkoh pasarihte hnênah chuan , “ Kal ula , Pathian thinurna berhbute chu leiah leih baw rawh u , ” a tih ka hria a .
66016002	Tin , a hmasa ber chu a kal a , a berhbu chu leiah a leih bua a ; tichuan , sakawlh chhinchhiahna neite leh a lem chibai bûktute chungah chuan , pânchhia na takah a chang ta a .
66016003	Tin , a pahnihna chuan a berhbu chu tuifinriatah a leih bua a ; tichuan , mitthi thisen angin thisenah a chang ta a ; chutichuan , thil nung tinrêng tuifinriata awmte chu an thi ta vek a .
66016004	Tin , a pathumna chuan a berhbu chu luiahte leh tuikhurahte a leih bua a ; tichuan , thisenah a chang ta a .
66016005	Tin , tui vântirhkoh chuan , “ Nang Mi Thianghlim , hetianga ro i rêl avâng hian , nang awm mêk leh awm tawh , i fel e .
66016006	Anni chuan mi thianghlimte leh zâwlneite thisen an chhuah a , nangin in tûra thisen vêk i pêk thung hi ; in tlâk an ni rêng e , ” a tih ka hria .
66016007	Tin , maichâm chuan , “ A ni , aw Lalpa Pathian , Engkimtithei , i rorêlte chu a dikin a fel a ni , ” a tih ka hria a .
66016008	Tin , a palina chuan a berhbu chu niah a leih bua a ; tichuan , ni chu meia mihring em ût tûrin thiltihtheihna an pe a .
66016009	Chutichuan , mite chu sa tak em uhin an awm a , chûng hremna chunga thuneitu Pathian hming chu an sawichhia a , amah chawimawi tûrin an sim chuang lo .
66016010	Tin , a pangana chuan a berhbu chu sakawlh lalṭhutphahah a leih bua a ; tichuan , a ram chu a lo thim ta vek a ; tin , an nat avângin an lei an seh a ,
66016011	an nâte leh an pânte avângin vân Pathian chu an sawichhia a ; an thiltihte chu an sim chuang lo .
66016012	Tin , a parukna chuan a berhbu chu tuipui , Euphrates-ah chuan a leih bua a ; tichuan , ni chhuahna lam aṭanga lal lo kal tûrte tâna kawng chu peih sa a lo nih theih nân , a tui chu a kangchat ta a .
66016013	Tin , dragon kâ aṭang leh , sakawlh kâ aṭang leh , zâwlnei der kâ aṭang chuan thlarau bawlhhlawh pathum , chungû ni âwm tak lo chhuak ka hmu a ;
66016014	chûng chu ramhuai thlarau , thil mak ti ṭhînte an ni ; anni chu Pathian Engkimtitheia ni ropuiah indonaa hruai khâwm tûrin , khawvêl zawng zawnga lalte hnênah an kal a
66016015	( Ngai teh , rûkru angin ka lo kal dâwn e ; inringa puan veng chu a eng a thâwl e ; chuti lo chuan , saruakin a lêng ang a , a zahmawh an hmu dah ang e ) ,
66016016	hmun pakhat , Hebrai ṭawnga Har-magedon an tihah chuan an hruai khâwm ta a .
66016017	Tin , a pasarihna chuan a berhbu chu boruakah a leih bua a ; tichuan , pindan chhûngnung aṭangin Lalṭhutphah ata , “ A kin ta , ” tiin aw ring tak a lo chhuak a .
66016018	Tin , kâwlphe te , aw te , khawpui ri te a lo awm ta a ; lîr pawh nasa takin a lo nghîng a , leia mihring awm achin chutianga nasa rêng rêng a la awm ngai lo , lîrnghîng chuti kauva nasa leh râpthlâk chu .
66016019	Tichuan , khaw ropui chu hmun thumah a lo inṭhen a , hnam tin khuate chu a lo chim a ; tin , a thinur nasatna uain no chu a hnêna pêk tûrin , Babulon khaw ropui chu Pathian hmaah hriat rengin a lo awm ta a .
66016020	Tin , thliarkâr tinrêng a bo ta vek a , tlângte pawh a awm ta lo va .
66016021	Tin , rial lian tak , talent tluk laia rit ṭheuh vân aṭangin mihringte chungah a tla a ; tin , mihringte chuan riala hremna avâng chuan Pathian an sawichhe ta a ; chu hremna chu a nasa êm êm si a .
66017001	Tin , vântirhkoh pasarih , berhbu pasarih kengte zînga pakhat chuan mi bia a , “ Hawh teh , tui tam taka ṭhu nawhchizuar ropui tak hremna chu ka entîr ang che ;
66017002	leia lalte chuan ani chu an ngai ṭhîn a , leia awmte pawh chu a mi ngaih chînna uain chuan hrai ruihin an awm ṭhîn , ” a ti a .
66017003	Chutichuan , ani chuan Thlarauvin thlalêrah mi kalpui a ; tin , Pathian sawichhiatna hminga khat , lu sarih leh ki sâwm nei sakawlh sen tak chunga chuang hmeichhia ka hmu a .
66017004	Chu hmeichhia chuan puan senduk leh senlâr a sin a , rangkachak leh lung man tam leh tuikeplungin a inchei a , rangkachak no , thil tenawm , a mi ngaih chînna thil bawlhhlawha khat a keng a ,
66017005	a chalah chuan thurûk , “ Babulon Khaw Ropui , Leia Nawhchizuarte leh Thil Tenawmte Nu , ” tia hming ziak a awm a .
66017006	Tin , chu hmeichhia chu mi thianghlimte thisen leh Isua martarho thisena ruiin ka hmu a . Ka hmuh veleh mak ka ti êm êm mai a .
66017007	Tichuan , vântirhkoh chuan ka hnênah , “ Eng vângin nge mak i tih ? Kha hmeichhia leh a phurtu sakawlh , lu sarih leh ki sâwm nei thurûk chu ka hrilh ang che .
66017008	Sakawlh i hmuh kha a awm tawh zet a , a awm leh ta lo va ; tin , leilâwt aṭangin a lo chhuak chho vang a , boralnaah a kal ang . Tin , leia awmte , leilung pian tirh ata Nunna Bua hming ziak lohte chuan sakawlh chu an hmuh hunah , a awm tawh zet a , a awm leh ta lo va , a lo kal leh dâwn chu mak an la ti ang .
66017009	Hetah hian fin thiam a ṭûlzia a lang . Lu sarihte chu hmeichhe ṭhutna tlâng sarihte chu an ni .
66017010	Lal pasarih pawh an ni a ; pangate chu an tlâwm ta a , pakhat chu a la awm a , pakhat chu a lo la awm rih lo va ; a lo awm hunah chuan rei lo tê a awm tûr a ni .
66017011	Tin , sakawlh , awm tawh zeta , awm leh ta lova ngei pawh kha a pariatna a ni a , pasarihte zînga mi kha a ni nghe nghe a ; boralnaah a la kal ang .
66017012	Tin , ki sâwm i hmuhte kha lal sâwm , ram la nei lote an ni a ; dârkâr khat chhûng erawh chu sakawlh nên thuneihna an la chang ang .
66017013	Chûng chuan thu khat vuain an thiltihtheihna leh thuneihna chu sakawlh an pe ang .
66017014	Chûng chuan Berâmno chu an do vang a ; tin , Berâmno chu hotute Hotu leh lalte Lal a nih avângin anni chu a hneh ang a ; tin , a hnêna awm - koh te , thlan te , rinawm te chuan an hneh bawk ang , ” a ti a .
66017015	Tin , amah vêk chuan ka hnênah , “ Nawhchizuar ṭhutna tui i hmuhte kha , mi te , mipui te , hnam te , ṭawng te a ni a .
66017016	Ki sâwm i hmuh leh sakawlh ngei chuan nawhchizuar chu an hua ang a , eng mah nei lo leh saruakin an siam ang a , a sa pawh an ei ang a , meiin an hâl ral ang .
66017017	Pathian thute chu a thlen hma loh chuan a duh zâwng an tihna tûr leh , thu khat an lo vuakna tûr leh , an ram chu sakawlh hnêna an pêkna tûrin Pathianin an thinlungah a tîr si a .
66017018	Tin , i hmeichhe hmuh kha khaw ropui , leia lalte chunga rorêltu chu a ni , ” a ti a .
66018001	Chûng hnuah chuan vântirhkoh dang , thuneihna nasa tak neiin vân ata lo chhuk ka hmu a ; a ropuinain lei chu a ên ta vek a .
66018002	Tin , ani chuan aw ring takin , “ Babulon khaw ropui chu a tlâwm ta , a tlâwm ta , ramhuaite awmna leh , thlarau bawlhhlawh tinrêng kulhbîng leh sava bawlhhlawh leh tenawm tinrêng kulhbîng a lo ni ta .
66018003	A mi ngaih chîn vânga thinurna uain chu hnam zawng zawngin an in tawh si a ; leia lalte chuan ani chu an ngai ṭhîn a , leia sumdâwngtute chuan a nawmsak bâwl lutukna chu an hausak phah ṭhîn , ” tiin a au va .
66018004	Tin , vân aṭangin aw dangin heti hian a sawi ka hria : “ Ka mite u , a sualnaahte in tel lohna tûr leh , a hremnate in hmuh ve lohna tûrin , a chhûng ata chhuak rawh u .
66018005	A sualnate chuan vân pawh a tawng ta hial a , Pathianin a thiltih fel lote pawh chu a hre reng si a .
66018006	Anin a pêk ang ngei khân pe thung ula , a thiltih ang zêl chu a leh hnihin thungrûl ula , a chawhpawlhna novah chuan a tân a leh hnihin chawhpawlhsak rawh u .
66018007	A intihropui leh a intihnawmsak ang zêl khân nghaisain tilungngai thung rawh u ; a rilru chuan , ‘ Lalnuah ka ṭhu a ni , hmeithai rêng ka ni lo va , lungngaihna ka hmu hauh lo vang , ’ a ti si a .
66018008	Chuvângin , ni khat chauhvah a hremna - thih te , lungngaih te , ṭâm te chu - a lo thleng vek ang ; meia hâl ralin a awm bawk ang ; a rorêltu Lalpa Pathian chu a chak si a .
66018009	“ Tin , leia lal , a ngai ṭhînte leh nawmsak bâwlpui ṭhînte chuan , a kâng khu chu an thlîr hunah chuan , ‘ Babulon khaw ropui , khaw nghet chu a chung a pik e , a pik e ! Dârkâr khat chauhvah i chungah rorêlna chu a lo thleng ta si , ’ tiin , nghaisakna a tuar chu hlauh vânga hla taka dinga , a chunga ṭapin an âwm an inchûm ang .
66018010	
66018011	“ Tin , leia sumdâwngtute chu a chunga ṭapin an lungngai a , tu mân an sum an lei tâk loh avângin .
66018012	An sumte chu rangkachak te , tangkarua te , lung man tam te , tuikeplung te , puan zai sîn te , puan senduk te , maimaw puan te , puan senlâr te nên ; thing rimtui tinrêng te , saingho bungbêl tinrêng te , thing hlu tak tak leh dâr leh thîr leh sailungvâra siam bungbêl tinrêngte nên ;
66018013	thakthîng te , englo rimtui te , englo rimtui hâl mi te , hriak rimtui te , beraw te , uain te , olive hriak te , chhangphut dip tak te , buh te , sebâwng te , berâm te nên ; sakawr te , tawlailîr te , bawih te nên ; mihring nunna te nên a ni .
66018014	Rah i thinlungin a châkte chuan a kal bosan chia , thil tuihnai leh mawi zawng zawng chuan a boralsan chia , tu mân an hmu leh tawh tawp lo vang .
66018015	“ Chûng thila sumdâwngtu , amah avânga lo hausate chuan , ‘ Khaw ropui , puan zai sîn leh puan senduk leh puan senlâr sina , rangkachak leh lung man tam leh tuikeplunga incheii chu a chung a pik e , a pik e ! Dârkâr khat chauhvah sum chuti zozai chu engmahlo a lo nih tâk hi , ’ tiin , ṭap leh lungngai chungin a nghaisakna hlauh vângin hla takah an ding ang . “ Tin , lawng hotu apiang te , lawnga kal ṭhîn apiang te , lawng mi te , tuifinriata hnathawk apiang te chu hla taka dingin ,
66018016	
66018017	
66018018	a kâng khu chu thlîr chungin , ‘ He khaw ropui tluk hi khawii khua nge awm ang ? ’ tiin an au va .
66018019	Tin , ṭap leh lungngai chungin , ‘ A muk avânga tuifinriata lawng neitute hausakna khaw ropui chu a chung a pik e , a pik e ! Dârkâr khat chauhvah engmahlo a lo nih tâk hi ! ’ tia auvin , an lu vaivutin an theh a .
66018020	“ Aw , vân leh nangni mi thianghlimte , tirhkohte , zâwlneite u , lâwm rawh u ; ani chuan in chunga ro a rêlna chuan Pathianin a chungah ro a rêl ve tâk hi , ” tiin .
66018021	Tin , vântirhkoh chak tak hian buh râwt sawmna lung lian pui ang hi lung a la a , tuifinriatah a paih thla a , “ Babulon khaw ropui chu hetianga nasa hian paih thlâk a ni ang a , tu mân an hmu leh tawh tawp lo vang .
66018022	Ṭingṭang kaituho te , englo tum thiamho te , phênglâwng tumtuho te , tawtawrâwtpuho te thâwm pawh i chhûngah an hre leh tawh tawp lo vang a ; themthiam kawng rêng rênga themthiam te pawh i chhûngah an hmu leh tawh tawp lo vang a ; buh râwt sawmna lung ri pawh i chhûngah an hre leh tawh tawp lo vang a ;
66018023	khâwnvâr pawh i chhûngah a êng tawh tawp lo vang a ; pasal leh mo thâwm pawh i chhûngah an hre tawh tawp lo vang ; i sumdâwngtute chu leia mi liante an ni si a ; i dawiin hnam zawng zawng bum an nih kha .
66018024	A chhûngah zâwlneite , mi thianghlimte , leia thah zawng zawngte thisen chu an hmu a , ” a ti a .
66019001	Chûng hnuah chuan vânah mipui tam tak aw ring tak ni âwm tak hian , “ Halleluia ! Chhandamna te , ropuina te , thiltihtheihna te kan Pathian ta a ni ;
66019002	a rorêlnate chu a dikin a fel a ni ; ani chuan nawhchizuar ropui tak , a mi ngaih chîn vânga lei tikhawlotu chu ro a rêl a , a bawihte thisen chhuak phuba chu a kuta a lâk tâk hi , ” a tih ka hria a .
66019003	Tin , “ Halleluia ! ” an ti leh a . Tin , a khu chu chatuanin a chho vang .
66019004	Tin , upa sawmhnih leh pali leh Thil nung palite chu an bawkkhup a , “ Amen ; Halleluia ! ” tiin , Pathian , lalṭhutphaha ṭhu chu chibai an bûk a .
66019005	Tin , lalṭhutphah aṭang chuan aw a lo chhuak a , “ Nangni a bawih zawng zawng , a zahtu mi lian leh mi tête u , kan Pathian chu fak rawh u , ” a ti a .
66019006	Tin , mipui tam tak aw ang leh , tui tam tak ri ang leh , khawpui nasa tak ri angin , “ Halleluia ! Lalpa kan Pathian Engkimtitheia chuan ro a rêl tâk hi .
66019007	Hlim takin lâwm ila , amah i chawimawi ang u , Berâmno nupui neih chu a hun ta si a , a nupui pawh a inpeih tawh , ” a tih ka hria .
66019008	Puan zai sîn fai tak , vâr tak sin an phal a , puan zai sîn chu mi thianghlimte thiltih fel a ni si a .
66019009	Tin , “ ‘ Berâmno nupui neihna ruai ṭheha sâwmte chu an eng a thâwl e , ’ tiin ziak rawh , ” mi ti a . Tin , ka hnênah , “ Hêng thu hi Pathian thutak a ni , ” a ti a .
66019010	Tichuan , Pathian chibai bûka bûk tûrin a ke bulah ka bawkkhup a . Tin , ani chuan ka hnênah , “ Heti chuan ti suh khai ; kei chu nangmah leh i unau , Isua hriattîrna thu pawmte bawihpui ka ni alâwm ; Pathian chibai bûk zâwk rawh ; Isua hriattîrna thu chu thu hrilhna thlarau a ni si a , ” a ti a .
66019011	Tin , vân inhawng ka hmu a ; tin , ngai teh , sakawr vâr leh a chunga chuang , Rinawm-leh-Diktaka an tih chu ka hmu bawk a ; ani chuan fel takin ro a rêl a , mi a do ṭhîn .
66019012	A mitte chu meialh ang a ni a , lallukhum tam tak a khum a ; tin , hming ziak , amah chauh lo chuan tu mahin an hriat loh a nei a .
66019013	Puan thisen kai a sin a ; a hmingah chuan , “ Pathian - Thua , ” an ti a .
66019014	Tin , vâna sipaihote chuan puan zai sîn vâr tak , fai tak sinin , sakawr vâr chungahte chuangin an zui a .
66019015	Tin , a kâ aṭang chuan khandaih hriam tak a chhuak a , chu chu hnam tin a sahna tûr a ni ; tin , thîrtiangin an ro a rêl ang a ; Pathian Engkimtitheia thinur nasatna grêp sâwrna khurah chuan a rap sâwr ang .
66019016	Tin , a puanah leh a malpuiah chuan , “ Lalte Lal leh Hotute Hotu , ” tia hming ziak a awm a .
66019017	Tin , nîah khian vântirhkoh ding ka hmu a ; tin , ani chuan vanlaizâwla sava thlâwk zawng zawng hnênah chuan aw ring takin , “ Lal sa te , sipai hotu sa te , mi chak sa te , sakawr leh a chunga chuang sa te , mi zawng zawng - bawih leh bawih lo , a lian a tê pawh - an sa in ei theihna tûrin , Pathian ruai ropui tak ṭhehnaah chuan rawn inkhâwm rawh u , ” tiin a au va .
66019018	
66019019	Tin , sakawlh te , leia lalho te , an sipaiho te , sakawr chunga chuang kha do tûr leh a sipaiho do tûra an inkhâwm ka hmu a .
66019020	Tin , sakawlh chu an man a ; zâwlnei der , sakawlh chhinchhiahna nei leh a lem chibai bûktute a bum ṭhinna thil mak a mit hmuha titu kha an man tel a ; an pahnih chuan kâta kâng meidîlah chuan a nung chungin an paih a ;
66019021	mi dangte chu sakawr chunga chuang khandaih , a kâ aṭanga chhuak khân sah hlum an ni ta a ; sava zawng zawng chu an sate eiin an puar ta vek a .
66020001	Tin , vântirhkoh , leilâwt chabi leh khaidiat lian pui kengin , vân ata lo chhuk ka hmu a .
66020002	Tin , dragon , rûlpui tar chu ( chu chu Diabola leh Setana a ni ) a man a , kum sângkhat atân a phuar a ,
66020003	leilâwtah chuan a paih lût a , a khâr khum a , kum sângkhat a vei hma loh chuan hnam tin a bum leh tawh lohna tûrin a châr hnan ta a ; chumi hnuah chuan rei lo tê atân chhuah leh rih tûr a ni .
66020004	Tin , lalṭhutphahte ka hmu a , a chungah mi an ṭhu a , an hnênah chuan rorêlna an pe a ; tin , Isua hriattîrna thu avâng leh Pathian thu avânga lu tante thlarau leh , sakawlh leh a lem chibai bûk lova , an chalah emaw , an kutah emaw chhinchhiahna nei lote thlarau chu ka hmu bawk a ; chûngho chu an lo nung a , kum sângkhat Krista nên rorêlin an awm a .
66020005	Mitthi dangte erawh chu kum sângkhat a vei hma loh chuan an la nung rih lo va . Chu chu thawhlehna hmasa ber chu a ni .
66020006	Thawhlehna hmasa bera telte chu an engthâwlin an thianghlim a ni ; chûngho chungah chuan thih hnihna chuan thu rêng a nei lo va , Pathian leh Krista puithiamte an ni ang a , amah nên kum sângkhat rorêlin an awm zâwk ang .
66020007	Tin , kum sângkhat a vei hunah chuan , Setana chu a tânna ata chhuahin a awm ang a ,
66020008	lei kil lia hnam te , Goga leh Magoga chu buma indonaa hruai khâwm tûrin a kal chhuak ang ; chûngho tamzia chu tuifinriata ṭiauvut ang mai an ni .
66020009	Tin , lei vâng lam dâpin an kal chho va , mi thianghlimte riahhmun leh khaw duhawm tak chu an hual ta a ; tin , vân aṭangin mei a lo tla a , anni chu a kâng ral ta a .
66020010	Tin , anmahni bumtu Diabola chu sakawlh leh zâwlnei der awmna , mei leh kât dîlah chuan an paih ta a ; tichuan , chatuanin a chhûn a zâna nghaisakin an awm ang .
66020011	Tin , lalṭhutphah lian pui , vâr tak leh a chunga ṭhu chu ka hmu a , a hma ata chu lei leh vân an tlân bo va , an tân hmun rêng a awm ta lo va .
66020012	Tin , mitthite chu a lian a têin lalṭhutphah hmaa ding ka hmu a ; tin , lehkhabute an hawng a ; tin , lehkhabu dang , Nunna Bu chu an hawng bawk a ; tin , mitthite chu lehkhabutea ziak an thiltih ang zêla rêlsakin an awm ta a .
66020013	Tuifinriat chuan a chhûnga mitthi awmte chu a chhuahtîr a , Thihna leh Mitthi Khua chuan an chhûnga mitthi awmte chu an chhuahtîr bawk a ; tin , mi tin an thiltih ang zêla rêlsakin an awm ta a .
66020014	Tin , Thihna leh Mitthi Khuate chu meidîlah an paih a . Chu chu thih hnihna chu a ni - meidîl chu .
66020015	Tu hming pawh Nunna Bua ziak an hmuh loh chuan meidîlah an paih bawk a .
66021001	Tin , vân thar leh lei thar ka hmu a ; vân hmasa leh lei hmasa chu a boral tawh a , tuifinriat pawh a awm tawh lo a ni .
66021002	Tin , khaw thianghlim , Jerusalem thar chu , mo , a pasal ela a inchei anga peih diamin , Pathian hnêna mi vân ata lo chhuk ka hmu bawk a .
66021003	Tin , lalṭhutphah aṭangin aw ring takin , “ Ngai teh , Pathian bâwktê chu mihring zîngah a lo awm ta , Ani chu an hnênah a awm ang a , Anni chu a mite an ni ang a , Pathian ngei chu an hnênah a awm ang a , An Pathian a ni bawk ang .
66021004	An mit ata mittui zawng zawng a hru fai ang a ; Thihna a awm leh thei tawh lo vang a , Lungngaih te , ṭah te , nat te pawh A awm leh tawh hek lo vang ; Thil hmasate chu a ral ta , ”
66021005	Tin , lalṭhutphaha ṭhu chuan , “ Ngai teh , thil engkim ka siam thar e , ” a ti a . Tin , “ Ziak rawh , hêng thu hi a rinawmin a dik si a , ” a ti a .
66021006	Tin , ka hnênah , “ A lo thleng ta . Kei Alpha leh Omega , a Bul leh a Tâwp ka ni . Tuihâl apiang hnênah chuan Nunna Tuikhura mi a thlâwnin ka pe ang .
66021007	Hnehtu apiang chuan chûng chu an luah ang a , kei an Pathian ka ni ang a , anni chu ka fate an ni ang .
66021008	Amaherawhchu , mi dawih te , ringlo te , tenawm te , tualthat te , inngaih chîng te , dawithiam te , milem bia te , dawthei zawng zawngte chan tûr chu mei leh kâta kâng dîlah chuan a awm ang ; chu chu thih hnihna chu a ni , ” a ti a .
66021009	Tin , berhbu pasarih keng , hremna hnuhnûng ber pasarih sin vântirhkoh pasarih zînga pakhat chu a lo kal a ; ani chuan , “ Hawh teh , mo , Berâmno nupui chu kan entîr ang che , ” tiin mi bia a .
66021010	Tin , ani chuan Thlarauvin tlâng lian pui , sâng takah mi kalpui a , Jerusalem khaw thianghlim chu Pathian ropuina neiin , Pathian hnêna mi vân ata lo chhuk mi entîr a . A ênzia chu lung man tam ber ang , jaspi lung ang mai hi a ni a , krustal lung angin a tle a ni ;
66021011	
66021012	kulh ropui leh sâng tak a nei a ; kawngkhâr sâwm leh pahnih a nei a , kawngkhâr bulahte chuan vântirhkoh sâwm leh pahnih an awm a ; chûng kawngkhârah chuan hming ziak a awm bawk a , chûng chu Israela thlahte hnam sâwm leh hnam hnih hmingte chu a ni ;
66021013	chhak lampangah kawngkhâr pathum , hmâr lampangah kawngkhâr pathum , chhim lampangah kawngkhâr pathum , thlang lampangah kawngkhâr pathum a awm a .
66021014	Tin , chu khaw kulh chuan lungphûm sâwm leh pahnih a nei a , chûngah chuan Berâmno tirhkoh sâwm leh pahnihte hming a chuang a .
66021015	Tin , mi betu chuan khua leh a kawngkhârte leh a kulh chu tehna tûrin rangkachak luang a keng a .
66021016	Khua chu inbial vêlin a awm a , a dung lam chu a vâng lam chen a ni ; khua chu luang chuan a teh a , fing sîngkhat leh sanghnih a ni . A dung lam leh a vâng lam leh a sân lam chu a inang a ni .
66021017	Tin , a kulh chu a teh leh a , mihring teh dân pângngaiin ( chu chu vântirhkoh teh dân pângngai chu a ni ) tawng za leh sawmli leh pali a ni .
66021018	Tin , a kulh chu jaspi lunga siam a ni ; khua chu dârthlalang thianghlim ang maia rangkachak thianghlima siam a ni .
66021019	Chu khaw kulh lungphûmte chu lung man tam chi tinrênga chei mawi a ni . Lungphûm hmasa ber chu jaspi lung a ni a ; a pahnihna chu sapphir lung a ni a ; a pathumna chu kalkidon lung a ni a ; a palina chu smaragdin lung a ni a ;
66021020	a pangana chu sardonuk lung a ni a ; a parukna chu sardion lung a ni a ; a pasarihna chu kruso lung a ni a ; a pariatna chu birul lung a ni a ; a pakuana chu topazi lung a ni a ; a sâwmna chu krusopra lung a ni a ; a sâwm leh pakhatna chu huakintho lung a ni a ; a sâwm leh pahnihna chu amethusto lung a ni a .
66021021	Tin , kawngkhâr sâwm leh pahnih chu tuikeplung sâwm leh pahnih a ni ; kawngkhâr zawng zawng chu tuikeplung pakhat ṭheuhva siam a ni ; tin , chu khaw kawtlai chu rangkachak thianghlim a ni , dârthlalang en tlang theih ang mai hi .
66021022	Tin , a chhûngah chuan biak in rêng ka hmu lo va ; Lalpa Pathian Engkimtitheia leh Berâmno chu an biak in a ni si a .
66021023	Tin , chu khua chuan a ên tûrin ni a ngai lo va , thla pawh a ngai hek lo ; Pathian ropuina chuan a ên a , an khâwnvâr chu Bêrâmno a ni si a .
66021024	Tin , hnam tin a êngah chuan an awm ang a ; leia lalte chuan an ropuina an la lût ang .
66021025	Tin , a kawngkate chu chhûnah an khâr tawp lo vang , chutah chuan zân rêng a awm dâwn si lo va .
66021026	Tin , hnam tin ropuina leh chawimawina an la lût ang a .
66021027	Tin , thil bawlhhlawh rêng a lût hauh lo vang a , thil tenawm tite leh dâwt hmangte pawh an lût hek lo vang ; Berâmno Nunna Bua hming an ziakte chauh an lût ang .
66022001	Tin , ani chuan a khawpui lai taka nunna tui lui , krustal lung anga tle , Pathian leh Berâmno lalṭhutphah aṭanga lo chhuak mi entîr a .
66022002	Tin , lui kam tuakah chuan Nunna Thing , chi hrang sâwm leh pahniha rah , thla kipa rah a awm a ; chu thing hnahte chu hnam tin tihdamna tûr a ni .
66022003	Tin , ânchhia rêng rêng a awm leh tawh lo vang a , Pathian leh Berâmno lalṭhutphah chu a awm tawh zâwk ang ; tichuan , a bawihte chuan a rawng an bâwl ang a ,
66022004	a hmêl an hmu ang a , a hming chu an chalah a chuang bawk ang .
66022005	Tin , zân a awm leh tawh lo vang a , khâwnvâr êng leh ni êng an ngai lo vang ; Lalpa Pathian chuan anmahni a ên dâwn si a ; tichuan , chatuanin ro an rêl ang .
66022006	Tin , ani chuan ka hnênah , “ Hêng thu hi a rinawmin a dik a ni ; tichuan , Lalpa , zâwlneite thlarau Pathian chuan , thil lo thleng thuai tûrte chu a bawihte hnêna entîr tûrin a vântirhkoh a tîr a ni .
66022007	Tin , ngai teh , ka lo kal thuai dâwn e . He lehkhabu hrilh lâwkna thu pawm apiang an eng a thâwl e , ” a ti a .
66022008	Tin , kei Johana , hêng thil zawng zawng hmutu leh hretu chu ka ni . Tin , ka hriata ka hmuh chuan , hêng thil mi entîrtu vântirhkoh ke bulah chuan Pathian chibai bûka bûk tûrin ka bawkkhup a .
66022009	Tin , ani chuan ka hnênah , “ Heti chuan ti suh khai ; kei chu nangmah leh i unau zâwlneite leh , he lehkhabu thu pawmtute bawihpui ka ni alâwm ; Pathian chibai bûk zâwk rawh , ” a ti a .
66022010	Tin , ani chuan ka hnênah , “ He lehkhabu hrilh lâwkna thute hi zêp suh ; a hun chu a lo thleng dâwn tawh si a .
66022011	Mi fel lo chu tihfel lohvin awm reng rawh se ; mi bawlhhlawh chu tihbawlhhlawhin awm reng rawh se ; mi fel chu tihfelin awm reng rawh se ; mi thianghlim chu tihthianghlimin awm reng rawh se .
66022012	“ Ngai teh , ka lo kal thuai dâwn e ; mi tin an thiltih ang zêla pêk tûrin ka lâwmman ka hnênah a awm a .
66022013	Kei Alpha leh Omega , a Hmasaber leh a Hnuhnûngber , a Bul leh a Tâwp ka ni .
66022014	Nunna Thing chungah chuan thu an neih theihna tûr leh , kawngkaah chuan khuaa an luh theihna tûra insu faite chu an eng a thâwl e .
66022015	Pâwnah chuan ui te , dawithiam te , inngaih chîng te , tualthat te , milem bia te , dâwt ngaina leh dâwt hmang apiangte chu an awm a .
66022016	“ Kei Isua hian kohhrante tân hêng thu hi in hnêna hriattîr tûrin ka vântirhkoh ka rawn tîr a ni . Davida bulpui leh a thlah , arsi êng tak , Vârparh chu ka ni , ” a ti a .
66022017	Thlarau leh mo chuan , “ Lo kal rawh , ” an ti a . A hria apiangin , “ Lo kal rawh , ” ti rawh se . Tuihâl apiang lo kal rawh se ; a duh apiangin nunna tui hi a thlâwnin la rawh se .
66022018	He lehkhabu hrilh lâwkna thu hria apiang ka hriattîr e : tu pawhin hêng thu hi a belhchhah chuan , he lehkhabua hremna ziakte hi Pathianin a chungah a belhchhah ve ang ;
66022019	tin , tu pawhin he hrilh lâwkna lehkhabu thua mi thu a lâk bo chuan , he lehkhabua ziak Nunna Thing leh Khaw Thianghlima a chan chu Pathianin a la bo ve ang .
66022020	Hêng thu hriattîrtu hian , “ A ni , ka lo kal thuai dâwn e , ” a ti a . Amen . Lo kal ta che , Lalpa Isu .
66022021	Lalpa Isua khawngaihna chu mi thianghlimte hnênah awm rawh se . Amen .
