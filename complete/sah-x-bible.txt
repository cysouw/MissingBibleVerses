# language_name:        саха тыла (Yakut )
# closest ISO 639-3:    sah
# ISO_15924:            Cyrl
# year_short:           2009
# year_long:            
# vernacular_title:     
# english_title:        Psalms and New Testament in Yakut
# URL:                  http://ibtrussia.org/en/text?m=TVN
# copyright_short:      © Библия тылбааһын Института Москва, 2009
# copyright_long:       iБиблием изэдзэкІынкІэ Институтыр<br>Институт перевода Библии, 101000 Москва, Главпочтамт, а/я 360<br>ibt_inform@ibt.org.ru
# notes:                
19001001	Давид псалома . Ким нэгэйдэр сүбэлэрин истибэт , аньыылаахтар суолларын тутуспат , итэҕэли күлээччилэри эҥээрдэспэт , ол дьоллоох .
19001002	Айыы Тойон Сокуонуттан кини үөрүүнү булар , ол Сокуону күннэри-түүннэри саныы сылдьар .
19001003	Кини сүүрүктээх уу аттыгар олордуллубут , кэмэ кэллэ да , аһын биэрэр , кэхтэри билбэт сэбирдэхтээх үөл маска холоонноох ; бары дьайыытыгар кини ситиһиилээх .
19001004	Оттон нэгэй быһыылаахтар чыҥха атыттар — кинилэр тыал ыһар мэкиинэтин курдуктар .
19001005	Онон тулуйуохтара суоҕа нэгэйдэр Таҥара дьүүлүн , аньыылаахтар — көнө дьон түмсүүтүн .
19001006	Айыы Тойон көнө дьон суолун билэр , оттон нэгэйдэр суоллара өлүүгэ тиэрдэр .
19002001	Давид псалома . Тоҕо норуоттар айманаллар , омуктар кураанахха куомуннаһаллар ?
19002002	Сир ыраахтааҕылара сэриилэһээри тэринэллэр , кинээстэр бииргэ түмсэн киксэллэр , Айыы Тойону уонна Кини Ыраахтааҕытын утараннар :
19002003	« Сыаптаабыттарын быһа тардыахха , бохсубуттарын булгу охсуохха ! » — дэһэллэр .
19002004	Халлааннарга Олорооччу күлэр , Айыы Тойон кинилэри элэк оҥостор .
19002005	Онтон Кини абаран-сатаран этиэҕэ , уордайан , кинилэри уолутуоҕа :
19002006	« Мин Бэйэм талбыт Ыраахтааҕыбын сибэтиэй хайам Сион үрдүнэн туруорбутум » .
19002007	Айыы Тойон ыйааҕын Мин иһитиннэриэм : Кини эттэ : « Эн Миэхэ Уолум буолаҕын , Мин бүгүн Эйигин төрөттүм ;
19002008	Миигиттэн көрдөс — Мин Эйиэхэ бары норуоттары биэриэм , сири , сиксигиттэн саҕалаан , Эйиэхэ бас биллэриэм .
19002009	Эн кинилэри тимир торуосканан сууһартыаҥ , күөс охсооччу иһитинии үлтүрүтэлиэҥ » .
19002010	Онон билигин , ыраахтааҕылар , өйдөнүҥ ; сир судьуйалара , эһиги үөрэниҥ .
19002011	Айыы Тойоҥҥо куттанан туран үлэлээҥ , Кини иннигэр долгуйан туран үөрүҥ-көтүҥ ;
19002012	Уолугар эһиги сүгүрүйүҥ — Кинини кыыһырдан суолга быстарбат туһугар , бэрт сотору Кини уора-кылына уоттуу оргуйуоҕа . Киниэхэ эрэнээччилэр бука бары дьоллоохтор .
19003001	Давид уолуттан Авессаломтан куотан иһэн ыллаабыт псалома .
19003002	Айыы Тойон , өстөөҕүм үксээтэ даҕаны ! Үгүстэр миигин утары өрө тураллар ;
19003003	үгүстэр мин туспунан : « Таҥара кинини быыһыа суоҕа » , — дэһэллэр . Села
19003004	Ол эрэн , Айыы Тойон , Эн буолаҕын мин көмүскэнэр куйаҕым , албан аатым , Эн өрө көтөҕөҕүн мин санньыйбыт төбөбүн .
19003005	Куолаһым муҥунан Айыы Тойону ыҥырабын , оччоҕо Кини миэхэ сибэтиэй хайатыттан хардарар . Села
19003006	Айыы Тойоҥҥо көмүскэтэр буоламмын , мин холкутук сытан утуйан турабын .
19003007	Тула өттүбүттэн саба түһэр үтүмэн дьонтон ончу куттаныам суоҕа .
19003008	Оо , туруй , Айыы Тойон ! Өрүһүй миигин , Таҥарам ! Эн иэдэскэ охсоҕун мин өстөөхтөрбүн барыларын ; Эн тоһутаҕын хара дьайдаахтар анаҕастарын .
19003009	Быыһабыл Айыы Тойонтон кэлэр ; Эн алгыһыҥ норуоккар тосхойдун . Села
19004001	Хуор салайааччытыгар . Устурууналаах инструмент доҕуһуолунан . Давид псалома .
19004002	Эйигин ыҥырдахпына миигин иһит , кырдьыгым Таҥарата ! Кыараҕастан Эн миигин киэҥ сир киэлитигэр таһаарарыҥ . Абыраа миигин , иһит мин үҥэрбин .
19004003	Оо , дьоннор , төһө өр эһиги мин чиэспин киртитэҕит ? Төһө өр сүпсүгү сөбүлүүгүт , көлдьүнү көрдүүгүт ? Села
19004004	Билиҥ Айыы Тойон итэҕэллээх киһитин Бэйэтигэр туспа арааран ылбытын ; мин ыҥырдахпына Айыы Тойон миигин истэр .
19004005	Абаран-сатаран да баран , аньыыны оҥостумаҥ , сытан эрэ искитигэр сыаналаан көрүҥ , уоскуйуҥ . Села
19004006	Сиэрдээх сиэртибэни эһиги биэриҥ , Айыы Тойоҥҥо эрэниҥ .
19004007	« Ким биһиэхэ үтүөнү көрдөрүөй ? » — дэһэллэр үгүстэр . Айыы Тойон , Эн сирэйиҥ сырдыга биһиэхэ сыдьаайдын !
19004008	Эн мин сүрэхпин үөрдүбүт үөрүүҥ быдан үрдүк дэлэй бурдуктаах , арыгылаах дьон үөрүүтүнээҕэр .
19004009	Мин холкутук сытан утуйабын : Эн эрэ , Айыы Тойон , араҥаччылыыр буолаҥҥын , олохпор куттал суоһаабат .
19005001	Хуор салайааччытыгар . Флейта доҕуһуолунан . Давид псалома .
19005002	Иһит , Айыы Тойон , Эйиэхэ этэрбин , өйдөөн иһит мин энэлийэрбин .
19005003	Болҕой үөгүлүүр саҥабын , Ыраахтааҕым миэнэ , Таҥарам . Эйиэхэ мин үҥэбин .
19005004	Айыы Тойон , тыҥ хатыыта Эн истэҕин мин саҥабын ; мин тыҥ хатыыта кэлэммин , Эн иннигэр турабын , Эйигин кэтэһэбин .
19005005	Эн кэрээнэ суох быһыыны сөбүлээбэт Таҥараҕын ; нэгэй киһи Эйиэхэ ыалдьыттаабат .
19005006	Киһиргэс Эн иннигэр кэлэн турбат ; кэрээннэрин сүтэрбиттэри Эн барыларын абааһы көрөҕүн .
19005007	Сымыйаны саҥарааччылары өлөрөҕүн ; хаанымсахтан , албынтан Айыы Тойон сиргэнэр .
19005008	Оттон мин , Эн муҥура суох үтүөҕүнэн , Эн Дьиэҕэр киириэм ; Эйигиттэн толлон тураммын , сибэтиэй Храмҥар сүгүрүйүөм .
19005009	Айыы Тойон , Бэйэҥ кырдьыккынан миигин өстөөхтөрүм быыстарынан сирдээ , Эйигин батыһар суолбун дэхсилээ .
19005010	Кинилэр тылларыгар кырдьык диэн суох : сүрэхтэрэ — өлөрөр-өһөрөр санаа , бэлэстэрэ — иин маҥалайа , тыллара-өстөрө — албын-ньымаат .
19005011	Айыы Таҥара , Эн кинилэри буруйдаа , оҕуруктаах куомуннарыттан бэйэлэрэ оҕуттуннар ; халыҥ аньыыларын иһин киэр кыйдаа : кинилэр Эйигин утары өрө турбуттара .
19005012	Оттон Эйиэхэ эрэнээччи барыта үөрүөхтүн , үөрүүлээх ырыа аргыстаах буолуохтун өрүүтүн ; Эн ааккын таптааччылар Эйигинэн күөн тутталларын туһугар кинилэри Эн араҥаччылаа .
19005013	Айыы Тойон , Эн кырдьыгы тутуһааччыны алгыыгын , үтүө сыһыаҥҥынан кинини куйахтыы харыстыыгын .
19006001	Хуор салайааччытыгар . Аҕыс устурууналаах инструмент доҕуһуолунан . Давид псалома .
19006002	Айыы Тойон ! Абарбыккын аһардан баран , миигин дьарыйаар , уордайбыккын уҕарытан баран , буруйдаар .
19006003	Абыраа-аһын , Айыы Тойон , сырам-сылбам быһынна ; Айыы Тойон , үтүөрт , уҥуоҕум халыр босхо барда .
19006004	Дууһам миэнэ уолуһуйда ; оттон Эн , Айыы Тойон , хаһааҥҥа диэри ?
19006005	Төнүн , Айыы Тойон , мин тыыммын өллөйдөө , көмүскэллээх санааҕыттан миигин быыһаа .
19006006	Өлбүттэр аны Эйигин өйдөөбөттөр ; үтүгэн түгэҕэр ким Эйигин айхаллыаҕай ?
19006007	Өрүтэ тыынарбыттан мин сэниэм эһиннэ ; түүн ахсын икки хараҕым уутунан суунабын , сыттыгым , таҥаһым илийиэр диэри ытыыбын .
19006008	Санаарҕааммын , көмүскэм чөҥөрүйэ уолла , бары өстөөхпүттэн ытааммын , көрөрдүүн мөлтөөтүм .
19006009	Киэр тэйиҥ миигиттэн бука бары , кэрээннэрин сүтэрбиттэр ; мин ытыыр саҥабын Айыы Тойон иһиттэ .
19006010	Айыы Тойон ааттаһарбын иһиттэ ; Айыы Тойон мин үҥэрбин ылыныа .
19006011	Өстөөхтөрүм бары , сир сирэйдэнэн , өлөр кутталга хам ыллардыннар ; чугуйан , атахха биллэрэн , чыпчылыйыах иннинэ саакка бардыннар .
19007001	Вениамин аҕатын ууһуттан төрүттээх Хус туһунан Давид Айыы Тойоҥҥо ыллаабыт ытабыл ырыата .
19007002	Айыы Тойон Таҥарам , Эйиэхэ мин эрэнэбин ; бары күөмчүһүттэрбиттэн миигин быыһаа , өрүһүй .
19007003	Хахай кыыл курдук , өстөөҕүм тырыта тыыппатын , харыһыйтарар кимим да суоҕар соһон илдьэ барбатын .
19007004	Айыы Тойон Таҥарам , өскөтүн мин чахчы итинник кэбилэммит , итинник мөкүтүк дьүһүлэммит буоллахпына ,
19007005	биитэр мин , бэл төрүөтэ суох миэхэ өстүйбүтү өрүһүйээччи , эйэ-дэмнээх киһибэр куһаҕанынан төлөөбүт буоллахпына ,
19007006	оччоҕуна өстөөҕүм , ир суолбун ирдээн , ситэн ылыахтын ; олохпун сиргэ-буорга тэпсиэхтин , дууһабын хара быылынан тибиэхтин . Села
19007007	Туруй , Айыы Тойон , уордайан ; турун , илбиһирбит өстөөхтөрбүн утаран ; уһугун мин туспар — Эн көнө дьүүлү ирдээбитиҥ .
19007008	Норуоттар , түмсэннэр , Эйигин тула турдуннар ; Эн үөһэ тахсан олор кинилэр үрдүлэринэн .
19007009	Айыы Тойон норуоттары дьүүллүүр . Дьүүллээ миигин , Айыы Тойон , кырдьыкпынан , сүрэҕим ырааһынан көрөҥҥүн .
19007010	Тохтуохтун хара дьайдаахтар дьайдара , оттон көнө киһини Эн бөҕөргөт , сүрэҕи-быары тургутар , кырдьыгы көрөр Таҥара .
19007011	Таҥара — мин куйаҕым , Кини көнө сүрэхтээхтэри быыһыыр .
19007012	Таҥара — кырдьыктаах судьуйа , хайа да күн кытаанах ирдэбиллээх Таҥара .
19007013	Көммөттөрү утары Кини кылыһын сытыыланар , кинилэри ытаары , ох саатын кирсин тардар ;
19007014	өлөрөр сэбин-сэбиргэлин тэринэр , уоттаах оноҕостору бэлэмнэнэр .
19007015	Көр , ол хайдах хара дьайы истэригэр үөскэтэн , өһүөнү-өһөгөйү иитиэхтээн , албыны-көлдьүнү төрөтөллөрүн .
19007016	Иин бэлэмнииллэр , онтуларын хаһан бүтэрэллэр , итиэннэ хаспыт ииннэригэр бэйэлэрэ иҥнэстэллэр .
19007017	Өһүөннэрэ бэйэлэрин төбөлөрүгэр эргийэр , өһөгөйдөөх дьайыылара бэйэлэрин оройдоругар түһэр .
19007018	Кырдьыгы көрөрүн иһин , мин Айыы Тойону айхаллыам , Үрдүктэн Үрдүк Айыы Тойон аатыгар ырыа ыллыам .
19008001	Хуор салайааччытыгар . Геф куорат инструменын доҕуһуолунан . Давид псалома .
19008002	Айыы Тойон , биһиги Айыы Тойоммут , хайдах курдук сүдүнүй Эн аатыҥ бүтүн сир үрдүнэн ! Эн кэрэмэн килбиэҥҥин халлааннар үрдүлэринэн тэниттиҥ .
19008003	Эн өстөөхтөрүҥ тустарыттан — өһүөннээҕи , өһөгөйдөөҕү өһөрөөрү , — кыра оҕолор , эмиийдээх оҕолор уостарынан айхал тылларын Бэйэҕэр этиттиҥ .
19008004	Эн уран тарбаҕыҥ оҥоһуктарын , халлааннаргын , анаардахпына , Эн оннун булларбыт ыйгын , сулустаргын одуулаатахпына , мин бэркиһии да саныыбын :
19008005	кимий-тугуй киһи диэн , тоҕо Эн кинини өйдүү сылдьаҕын , кимнээҕий ол дьон диэн , тоҕо Эн кинилэргэ кыһаллаҕын ?
19008006	Бэрт кыранан Эн киһини Аанньалга тиэрпэтиҥ : кэрэмэн килбиэни , үрдүк чиэһи киниэхэ мэнньиэстии кэтэртиҥ ,
19008007	айбытыҥ барытын үрдүнэн кинини туруордуҥ , баары барытын кини атаҕын анныгар уурдуҥ :
19008008	барааннары-оҕустары барыларын , хонуу кыылын-сүөлүн ,
19008009	халлаан көтөрүн , байҕал балыгын , муоранан суолланары барытын .
19008010	Айыы Тойон , биһиги Айыы Тойоммут , хайдах курдук сүдүнүй Эн аатыҥ бүтүн сир үрдүнэн !
19009001	Хуор салайааччытыгар . Альмут Лаббен матыыбынан . Давид псалома .
19009002	Айыы Тойону мин айхаллыам бүтүн сүрэхпинэн , Эн бары дьикти дьайыыгын иһитиннэриэм .
19009003	Эйигиттэн үөрүөм-көтүөм , өрөгөйдүөм , Эн ааккар ыллыам , оо , Үрдүктэн Үрдүкү .
19009004	Өстөөхтөрүм тэскилээн иһэннэр , сүһүөхтэрин сүтэрдилэр , Эн көрөн турдаххына кинилэр өллүлэр .
19009005	Мин кырдьыктаах дьыалабын Эн көмүскээтиҥ ; Эн бүрүстүөлгэр олордуҥ , кырдьыгы көрөр Судьуйа .
19009006	Омуктары дьарыйтаатыҥ , хара дьайдааҕы өлөрдүҥ , кинилэр ааттарын үйэлэргэ күөрэйбэттии өһөрдүҥ .
19009007	Өстөөх бүтэһиктээхтик хоттордо , кинилэр куораттарын Эн урусхал оҥордуҥ , ким да аны кинилэри өйдүү-саныы сылдьыа суоҕа .
19009008	Оттон Айыы Тойон үйэлэр тухары ыраахтааҕылыыр ; Кини дьүүллүүр бүрүстүөлүн бэлэмнээн турар .
19009009	Кини аан дойдуну кырдьыктаахтык дьүүллүөҕэ , бары норуоттары көнөтүк дьүүллүөҕэ .
19009010	Айыы Тойон — баттаммыттар халыҥ хаххалара , кутурҕаннаах кэмнэригэр суон дурдалара .
19009011	Айыы Тойон , Эйигин көрдөөччүлэри хаалларбатыҥ иһин , Эн ааккын билэр дьон Эйиэхэ эрэнэллэр .
19009012	Ыллааҥ Сиоҥҥа олорор Айыы Тойоҥҥо айхал ырыаларын , норуоттар ортолоругар иһитиннэриҥ Кини дьайыыларын .
19009013	Кини , хаан тохтуутун иэстэһээччи , эрэйи көрбүттэри өйдүү-саныы сылдьар , кинилэр энэлгэннэрин умнубат .
19009014	Абыраа-аһын , Айыы Тойон , абааһы көрөөччүлэртэн мин хайдах эрэйдэнэрбин көр ; Эн бары килбиэннээх дьайыыгын Сион кыыһын олбуорун ааныгар иһитиннэрэрим туһугар , Эн миигин өлүү айаҕыттан өрүһүйэҕин ; Эйиэхэ быыһатан , мин өрөгөйдүөҕүм .
19009015	
19009016	Омуктар бэйэлэрэ хаспыт оҥкучахтарыгар түстүлэр , кистээн оҥорбут угаайыларыгар түбэстилэр .
19009017	Айыы Тойон , көнөтүк дьүүллээн , Бэйэтин биллэрдэ , оттон нэгэйи аньыылаах дьайыыта дэҥ үктэттэ . Хиггайон
19009018	Үтүгэн түгэҕэр дьүгэлийиэхтэрэ мөкү быһыылаахтар , Таҥараны умнар бары норуоттар .
19009019	Кыһалҕалаах букатыннаахтык умнуллуо суоҕа , дьадаҥы эрэлэ бүтэһиктээхтик умуллуо суоҕа .
19009020	Оо , тур , Айыы Тойон ! Өлөр үйэлээхтэр өрөгөйдөөбөтүннэр , норуоттар Эн иннигэр кэлэн дьүүллэнниннэр .
19009021	Толуннар кинилэри , Айыы Тойон ; норуоттар биллиннэр : кинилэр баара-суоҕа дьоннор эрэ . Села
19010001	Айыы Тойон , тоҕо Эн ыраах тураҕын ? Тоҕо кутурҕан кэмигэр көстүбэт буолаҕын ?
19010002	Улуутумсуйан , бардамнар дьадаҥыны кыһарыйаллар — уодаһыннаах угаайыларыгар бэйэлэрэ түбэстиннэр .
19010003	Хара саҥнаахтар сүрэхтэрин имэҥинэн киһиргэнэллэр , харамнар Айыы Тойону холуннараллар , киэр анньаллар .
19010004	Бэрдимсийэн , нэгэй киһи Таҥараны аахайбат : ирдиэ суоҕа диир , санаата барыта Таҥара суох диэн .
19010005	Хайа да кэмҥэ кини дьыалата-куолута табыллар ; Эн дьүүлүҥ киниэхэ аһары ыраах , көстүбэт ; кини өстөөҕүн барытын күөнүн аннынан көрөр .
19010006	Иһигэр туох да биһигини түөрэҥнэтиэ суоҕа , хайа да көлүөнэҕэ эрэйи-буруйу көрсүөхпүт суоҕа диир .
19010007	Айаҕын иһэ толору — кырыыс , албын-көлдьүн , суоһурҕаныы ; тылын анна барыта — өһөгөй , үөҕүү-таныйыы .
19010008	Кини , тоһуур оҥорон , онно саһан олорор , бүөм сиргэ түбэһиннэрэн , буруйа суоҕу өлөрөр ; кини хараҕа көмүскэлэ суоҕу кэтиир .
19010009	Ордуутугар саспыт хахайдыы , хаххаҕа сытан манаһар , дьадаҥыны тутардыы , тоһууругар кини саһар ; уонна , киһини харбаан ылан , илимигэр соһон барар .
19010010	Булдун сууһаран , анныгар хам баттыыр , дэгиэ тыҥыраҕынан дьадаҥыны тыын салгыыр .
19010011	« Таҥара умунна , — диир кини иһигэр , — сирэйин кистии тутунна , хаһан да маны көрүө суоҕа » .
19010012	Оо , тур , Айыы Тойон ; охсор илиигин көтөх , Айыы Таҥара ; умнума баттаммыттары .
19010013	Тоҕо нэгэйдэр Таҥараны билиммэттэрий , истэригэр Эйигин ирдэһиэ суоҕа дииллэрий ?
19010014	Эн барытын көрөҕүн ; тус Бэйэҥ илиигинэн төлөөрү , атаҕастабылы , күөмчүлээһини бэлиэтии көрөҕүн ; дьадаҥы олоҕун Эйиэхэ эрэнэр ; тулаайахха Эн көмөлөһөҕүн .
19010015	Оо , тоһут хара дьайдаах , хатааннаах киһи илиитин , кини дьайын , көрдөөн да булбатыҥ курдук , симэлит .
19010016	Айыы Тойон — өрүүтүн , үйэлэр тухары Ыраахтааҕы ; Таҥараны итэҕэйбэт омуктар Кини сириттэн сүтүөхтэрэ .
19010017	Айыы Тойон , Эн истиэҕиҥ сэмэйдэр баҕаларын , бөҕөргөтүөҕүҥ кинилэр санааларын ; аны биир да киһи сир үрдүгэр куттаабатын туһугар , тулаайах , баттаммыт кырдьыгын көмүскээри , Эн болҕойуоҕуҥ кинилэр көрдөһүүлэрин .
19010018	
19011001	Хуор салайааччытыгар . Давид псалома . Айыы Тойоҥҥо мин эрэнэбин ; хайдах эһиги миэхэ этэҕитий : « Чыычаах буолан , хайаҕар көтөн хаал , — диэн , —
19011002	көр , ол хара дьайдаахтар , ох сааларын аҥаабыллаан , оноҕосторун сааларын кирсигэр ыга тутан , көнө сүрэхтээхтэри хараҥаҕа ытардыы оҥостоллор .
19011003	Туох барыта төрдүттэн сатарыйбыт буоллаҕына , көнө киһи тугу гыныаҕай ? »
19011004	Айыы Тойон сибэтиэй Храмыгар баар ; Айыы Тойон бүрүстүөлэ халлааҥҥа турар . Кини хараҕа барытын араарар , Кини киһи аймаҕы чинчилии анаарар .
19011005	Айыы Тойон көнө киһини тургутар , оттон мөкүнү , күөмчүһүтү Кини дууһата абааһы көрөр .
19011006	Кини нэгэйдэргэ уоттаах чоҕу , сиэрэни ардахтыы кутуоҕа , кинилэр ирээттэринэн кураан тыал буолуоҕа .
19011007	Айыы Тойон кырдьыктаах , онон кырдьыгы таптыыр ; көнө киһини Кини көрөр .
19012001	Хуор салайааччытыгар . Аҕыс устурууналаах инструмент доҕуһуолунан . Давид псалома .
19012002	Быыһаа , Айыы Тойон ; Таҥараҕа бэриниилээх ким да суох , итэҕэллээх киһи дьон аймахха аны суох .
19012003	Бары бэйэ-бэйэлэригэр сымыйаны этэллэр ; минньигэс тылларынан албыдыйан , кубулҕаттык кэпсэтэллэр .
19012004	Тыла суох ыытыаҕа Айыы Тойон бары албын тыллаахтары , арбанар адьынаттаахтары ,
19012005	« Кутан-симэн хотуохпут , тугу этэри булуохпут , ким биһиэхэ тойонуй ? » — дэһээччилэри .
19012006	« Кыраны-хараны халыылларын , кыһалҕалаахтары ынчыктаталларын иһин , Мин билигин туруом , — диир Айыы Тойон , — уонна , баттаммыттар баҕаларын толорон , кинилэри быыһаан ылыам » .
19012007	Айыы Тойон этэр тыла — ыраас тыл , туой оһоххо ыраастаммыт , сэттэ төгүл уулларыллыбыт үрүҥ көмүс .
19012008	Айыы Тойон , Эн биһигини харыстыаҥ , бу аймахтан үйэлэр тухары араҥаччылыаҥ .
19012009	Ханна да көр — хара дьайдаахтар хаамсаллар , дьон бары сидьиҥи өрө туталлар .
19013001	Хуор салайааччытыгар . Давид псалома .
19013002	Хаһааҥҥа диэри , Айыы Тойон ? Букатын умуннуоҥ Эн миигин ? Хаһааҥҥа диэри миигиттэн сирэйгин кистиигин ?
19013003	Хаһааҥҥа диэри мин , дууһабар араас сүбэни бэрийэн , күннэри-түүннэри сүрэхпин кутурҕаҥҥа эмтэрэбин ? Хаһааҥҥа диэри өстөөҕүм үрдүбэр үҥкүүлүүр ?
19013004	Көр-иһит миигин , Айыы Тойон Таҥарам ! Өлөр уубар утутума — көрөр харахпын сырдат ;
19013005	иннин ыллым ээ диэн , өстөөҕүм миигин сэтэрээбэтин , бүдүрүйэрбин көрөн , өһөгөйдөөҕүм китиэркээбэтин .
19013006	Эн бигэ тапталгар мин эрэнним ; сүрэҕим , Эйиэхэ өрүһүйтэрэн , үөрүөҕэ . Миэхэ үтүөнү оҥорбутун иһин , мин Айыы Тойоҥҥо ыллыаҕым .
19013007	
19014001	Хуор салайааччытыгар . Давид псалома . Өйө суохтар истэригэр « Таҥара суох » дии саныыллар ; бары сатарыйбыттар , сидьиҥник быһыыланаллар ; үтүөнү оҥорор киһи ким да суох .
19014002	Биир эмэ өйдөөҕү-төйдөөҕү , Таҥараны көрдөөччүнү булан көрөөрү , Айыы Тойон халлаантан киһи аймаҕы анаарар .
19014003	Бары суолтан туораабыттар , бары туһаларыттан тахсыбыттар ; үтүөнү оҥорор киһи суох , биир да суох .
19014004	Ама өйдөнүөхтэрэ суоҕа дуо буруйу оҥорооччулар , мин норуоппун килиэптии мэҥиэстээччилэр , Айыы Тойону ыҥыран көрбөт дьон бука бары ?
19014005	Таҥара көнө дьону кытта сылдьарын иһин , кинилэр онно улуу кутталга ылларыахтара .
19014006	Эһиги дьадаҥы эрэлин күлэҕит эрээри , кинини Айыы Тойон көмүскүүр .
19014007	Оо , Сионтан Израильга быыһабыл кэлэрэ буоллар ! Айыы Тойон норуотун билиэнтэн төнүннэрдэҕинэ , Иаков үөрүөҕэ-көтүөҕэ , Израиль өрөгөйө үрдүөҕэ .
19015001	Давид псалома . Айыы Тойон , ким олорор кыахтааҕый Эн ытык Отуугар ? Ким олохсуйар кыахтааҕый Эн сибэтиэй хайаҕар ?
19015002	Эҥкилэ суох көнө суоллаах , кырдьыгы тутуһар , дьиҥи эрэ ис сүрэҕиттэн этэр ,
19015003	кими да баһааҕырдан саҥарбат , доҕотторугар куһаҕаны оҥорбот , ыалын утары хобу-сиби ылыммат киһи ;
19015004	Таҥараны кэлэппиттэри кэлэйэ көрөр , Айыы Тойонтон куттанааччылары өрө тутар , андаҕарын , ыараханын да иһин , кэспэт ,
19015005	харчытын бырыһыаҥҥа иэс биэрбэт , буруйа суоҕу холуннарарга бэрик ылбат киһи . Маннык быһыылаах киһи хаһан да тулхадыйыа суоҕа .
19016001	Давид ырыата . Араҥаччылаа миигин , Айыы Таҥара , Эйиэхэ мин эрэнэбин .
19016002	Айыы Тойоҥҥо этэбин : « Эн буолаҕын мин Айыы Тойонум , Эйигиттэн тэйэ сылдьан , туох да үчүгэйи көрбөппүн » .
19016003	Сиргэ баар сибэтиэйдэргэ , кэрэ-бэлиэ дьоҥҥо — кинилэргэ мин сүрэҕим курдаттыы тардыһар .
19016004	Туора таҥараҕа сүгүрүйээччилэр эрэйдэрин бэйэлэрэ үксэтэллэр ; мин кинилэри кытта кэрэх хаанын тоҕуом суоҕа , кинилэр таҥараларын ааттарын да ааттыам суоҕа .
19016005	Айыы Тойон — мин аналым , мин дьылҕам ; Эн илиигэр баар инники олоҕум .
19016006	Өлбүгэ сирим быата үтүөкэн сирдэринэн түстэ , тиксибит нэһилиэстибэм сүрэхпин үөртэ .
19016007	Миигин сүбэлиир-амалыыр Айыы Тойону мин алгыам ; бэл түүнүн сүрэҕим миигин ыйан-кэрдэн үөрэтэр .
19016008	Иннибэр мин өрүүтүн Айыы Тойону көрөрүм ; Кини мин уҥа өттүбэр сылдьар , онон тулхадыйыам суоҕа .
19016009	Ол иһин сүрэҕим үөрэр , дууһам өрөгөйдүүр , ол иһин бүтүн бэйэм бөҕөхпүн .
19016010	Мин дууһабын Эн үтүгэн түгэҕэр хаалларыаҥ суоҕа , итэҕэллээх киһигин ииҥҥэ симэлитиэҥ суоҕа .
19016011	Олох суолун Эн миэхэ ыйан биэриэҕиҥ : Эйигин кытта сылдьан , мин толору үөрүүнү билиэҕим ; Эн уҥа илиигэр баар уостубат дьол-соргу .
19017001	Давид үҥүүтэ . Айыы Тойон , иһит мин кырдьыктаах дьыалабын , болҕой үөгүлүүр саҥабын ; иһит Эйиэхэ үҥэрбин — мин сымыйаны эппэппин .
19017002	Эйигиттэн көнө дьүүл миэхэ тосхойдун ; Эн хараҕыҥ кырдьыгы көрүөхтүн .
19017003	Сүрэхпин тургутан көрөөрү , Эн миэхэ түүн кэлэн барбытыҥ , миигин холоон көрөҥҥүн , тугу да булан ылбатаҕыҥ : тылым-өһүм миэнэ санаабыттан атына суох .
19017004	Күннээҕи дьыалабар-куолубар , Эн тылгын тутуһаммын , күөмчүһүттэр суолларыттан мин дьалты туттарым .
19017005	Мин өрүү Эн суолгунан сылдьарым , биирдэ да бүдүрүйбэтэҕим .
19017006	Эйигин ыҥырабын , Эн миэхэ хардарыаҕыҥ , Айыы Таҥара ; кулгааххын миэхэ чугаһатан , мин этэрбин иһит .
19017007	Сөҕүмэр бигэ тапталгын миэхэ көрдөр , Эйигин дурда-хахха туттааччылары Эн уҥа илиигэр утарсааччылартан Быыһааччы !
19017008	Хараҕыҥ харатыныы , миигин харыстаа , кынатыҥ хаххатыгар саһыар
19017009	миигин үрэйэр өһөгөйдөөхтөртөн , төгүрүйэн турар дууһам өстөөхтөрүттэн .
19017010	Сүрэхтэрэ сыа буолан , аһынары умналлар , бэрдимсийэн-үтүөмсүйэн саҥараллар .
19017011	Ханна да барыыбыт , тулабытыгар сылдьаллар , хара буорга тэпсээри , хас хардыыбытын манаһаллар .
19017012	Хайа тардарга бэлэм хахай кыыллар курдуктар , хахха сиргэ манаһар эдэр хахайдар курдуктар .
19017013	Оо , тур , Айыы Тойон ; утары туран , кинилэри самнартаа . Кылыскынан быыһаа олохпун хара дьайдаахтартан ,
19017014	Бэйэҥ илиигинэн өрүһүй , Айыы Тойон , муҥур үйэлээхтэртэн , ирээттэрин олохтон ылбахтаан хаалар бу дойду дьонноруттан . Эн кинилэргэ хаһааммыккын истэрэ уйарынан сиэтиннэр , уолаттарыгар эмиэ дэлэйдик бэристиннэр , оҕолоругар эмиэ төһө эмэ ордоруохтуннар .
19017015	Оттон мин , кырдьыгынан сылдьаммын , Эн сирэйгин көрүөҕүм ; уһуктан бараммын , Эн мөссүөҥҥүнэн дуоһуйуоҕум .
19018001	Хуор салайааччытыгар . Айыы Тойон Давиды өстөөхтөрүттэн уонна Саултан быыһаабытыгар , Айыы Тойон кулута Давид бу ырыаны Айыы Тойоҥҥо ыллаабыта . Кини эппитэ :
19018002	Таптыыбын Эйигин , Айыы Тойон , мин күүһүм-тирэҕим !
19018003	Айыы Тойон — мин туруук таас хайам , мин кириэппэһим , Өрүһүйээччим . Айыы Таҥарам — хорҕойор очуоһум , мин куйаҕым , Быыһааччым , суон дурдам .
19018004	Уруйданар тосхоллоох Айыы Тойону ыҥырыам , өстөөхтөрбүттэн мин быыһаныам .
19018005	Өлөр өлүү муҥа миигин буулаабыта , хара дьай халаана уолуһуппута .
19018006	Үтүгэн түгэҕин быата-туһаҕа иилээбитэ , иин илимэ миигин эрийбитэ .
19018007	Кыһарҕаҥҥа түбэһэн , мин Айыы Тойону ыҥырбытым , Таҥарабыттан көмө көрдөһөн үөгүлээбитим . Кини Бэйэтин Дьиэтиттэн мин саҥабын истибитэ , мин үөгүлүүрүм Кини кулгааҕар тиийбитэ .
19018008	Дьэ онно сир , дьигиһийэн , түөрэҥнэс буолбута , хайалар , олохторо хамнаан , халбаҥнаан ылбыттара , ол курдук Таҥара уора-кылына оргуйан турбута .
19018009	Кини уоруттан буруо будулуйан тахсыбыта , уоһуттан суостаах уот уһуурбута ; Киниттэн кыһыл чох кытыаста ыһыллыбыта .
19018010	Халлааннары иҥнэри баттаан , Кини түһэн кэлбитэ , халыҥ хараҥаҕа үктэммитэ .
19018011	Херувимнарга олорон көппүтэ , тыал кынаттарыгар уйдарбыта .
19018012	Хараҥаны таҥастыы бүрүммүтэ , хара былыты тулатыгар сабыы быыстыы түһэриммитэ .
19018013	Иннигэр иһэр туналхай сырдыктан , Кини былыттарын курдаттаан , тобурах тохтубута , кыһыл чох сардырҕас буолбута .
19018014	Халлааннарга Айыы Тойон этиҥнии ньиргийбитэ , Үрдүктэн Үрдүк Таҥара куолаһа иһиллибитэ , Кини толону кытта уоттаах чоҕу куппута .
19018015	Онтон оҕунан ытыалаан , кинилэри ыспыта , чаҕылҕан бөҕөнөн дапсыырдаан , үрүө-тараа ыыппыта .
19018016	Айыы Тойон , Эн суостаах саҥаҥ сатарыйбытыгар , Эн уоруҥ буркун буолан бураллыбытыгар , уу төрдө үрүлүйэн көстүбүтэ , аан дойду акылаата аҥайа арыллыбыта .
19018017	Кини , үөһэттэн илиитин уунан , миигин тардан ылбыта , дириҥ ууттан ороон таһаарбыта .
19018018	Кини миигин суостаах өстөөхпүттэн , күүстэринэн сабырыйар абааһы көрөөччүлэртэн өрүһүйбүтэ ;
19018019	Күчүмэҕэй күммэр күөнтээбиттэрэ эрээри , Айыы Тойон миигин өйөөбүтэ .
19018020	Киэҥ дуолга Кини миигин таһаарбыта , үтүө сыһыаннаах буолан быыһаабыта .
19018021	Айыы Тойон кырдьыкпынан көрөн төлөөбүтэ , илиим ырааһынан көрөн биэрбитэ .
19018022	Мин куруутун Айыы Тойон суолун тутуһарым , Таҥарабыттан нэгэйдик тэйэ хаампатаҕым ;
19018023	Кини биир да кэриэһин умнубатаҕым , уураахтарын туора уурбатаҕым .
19018024	Кини иннигэр буруйа-сэмэтэ суох сылдьарым , аньыыны оҥорортон туттунарым .
19018025	Ол иһин Айыы Тойон , кырдьыкпынан көрөн , илиим ырааһынан көрөн , миэхэ төлөөтө .
19018026	Бэриниилээххэ Эн бэриниилээххин көрдөрөҕүн , эҥкилэ суохха — эҥкилэ суоххун ;
19018027	ырааска — ырааскын көрдөрөҕүн , уодаһыннаахха — албастааххын .
19018028	Сэмэйдэри Эн быыһаан ылаҕын , оттон улахамсыктары намтатаҕын .
19018029	Мин сибэтиинньикпин Эн уматаҕын ; Айыы Тойон Таҥарам хараҥабын сырдатар .
19018030	Эйигин кытта мин өстөөх сэриитин үлтүрүтэбин , Таҥарабын кытта куорат эркинин ылабын .
19018031	Таҥара ! — Кини суола-ииһэ эҥкилэ суох , Айыы Тойон тыла эрэбил ; Киниэхэ эрэнээччигэ барытыгар Кини куйах буолар .
19018032	Ким баарый Таҥара — Айыы Тойонтон ураты ? Ким баарый биһигини көмүскүөх — Таҥарабытыттан ураты ?
19018033	Таҥара миигин , сылайбат сындааһыннаан , көнө суолунан сырытыннарар .
19018034	Кини миигин , таба курдук быһый оҥорон , үрдүк очумаастары дабайтарар ;
19018035	Кини сэриилэһэргэ үөрэтэн , мин алтан ох саа кирсин тардабын .
19018036	Эн миэхэ быыһабыллаах куйаххын туттардыҥ , уҥа илиигинэн миигин өйөөтүҥ , Эн көмөҥ миигин улуу оҥордо .
19018037	Хардыылыырбар Эн миэхэ киэҥ сири биэрдиҥ , ол иһин мин халты тэбиммэтим .
19018038	Өстөөхтөрбүн , эккирэтэн , ситэ баттаан ыллым , итиэннэ , имнэри эһиэхпэр диэри , төннүбэтим .
19018039	Мин кинилэри турбаттыы сууһараммын , атаҕым анныгар сууллаллар ,
19018040	ол курдук Эн миэхэ сэриилэһэр күүс уктуҥ , утарсааччыларбын атаҕым анныгар охтордуҥ .
19018041	Өстөөхтөрүм тыылларын миэхэ аһан биэрдиҥ , онон миигин абааһы көрөөччүлэри мин суох оҥордум .
19018042	Көмө көрдөһөн үөгүлэспиттэрэ да , ким да быыһаабата , Айыы Тойону ыҥырбыттара да , Кини хардарбата .
19018043	Кумаҕы тыалга ыһардыы , мин кинилэри күдэҥҥэ көтүттүм , уулусса бадарааныныы илдьи тэбистим .
19018044	Эн миигин норуот өрө туруутуттан өрүһүйдүҥ , туора уустар тойоннорунан туруордуҥ ; урут билбэтэх дьонум миэхэ үлэлииллэр ;
19018045	сурахпын истиэхтэрэ эрэ кэрэх , бас бэринэллэр , туора омуктар илин-кэлин түһэллэр ;
19018046	кинилэр , эр санааларын ыһыктаннар , кириэппэстэриттэн салыбырас буолан тахсаллар .
19018047	Айыы Тойон тыыннаах , мин көмүскээччим алгыстаах ! Айхаллана туруохтун быыһабыллаах Таҥарам ,
19018048	мин туспар иэстэһэр , миэхэ норуоттары бас бэриннэрэр Айыы Таҥара ,
19018049	өстөөхтөрбүттэн өрүһүйээччи . Эн миигин утарсааччыларбынааҕар үрдэттиҥ , суостаах киһиттэн өрүһүйдүҥ .
19018050	Айыы Тойон , мин омуктар ортолоругар Эйигин уруйдуом , Эн ааккын айхаллаан ыллыам .
19018051	Улуу кыайыылары Эн ыраахтааҕыгар биэрэҕин , бүрүстүөлгэ олордубут Давидкар уонна кини удьуордарыгар үйэттэн үйэҕэ бигэ тапталгын көрдөрөҕүн .
19019001	Хуор салайааччытыгар . Давид псалома .
19019002	Таҥара кэрэмэн килбиэнин мэҥэ халлаан кэрэһилиир , Кини ураннаан оҥорбутун улуу куйаар туоһулуур .
19019003	Күн күҥҥэ ону сэһэргиир , түүн түүннүүн билиитин үллэстэр .
19019004	Тыла-дорҕооно суох кинилэр кэпсииллэр , саҥалара-иҥэлэрэ иһиллибэт ;
19019005	ол эрэн , кинилэр этэллэрэ сири биир гына эҥсиллэр , сир-халлаан сиксигэр тиийэ иһиллэр . Халлааҥҥа Таҥара күҥҥэ уораҕай туруорбут .
19019006	Күтүөт уол хаппахчыттан тахсарыныы , күн эмиэ тахсан , биэтэккэ тиийиэхтээх сүүрүк курдук үөрэр-көтөр .
19019007	Халлаан биир саҕаҕыттан атын саҕаҕар кини тиийэр , туох да саһар кыаҕа суох кини сыралҕаныттан .
19019008	Айыы Тойон Сокуона эҥкилэ суох ситэри , куту-сүрү бөҕөргөтөр ; Айыы Тойон туоһулуур кырдьыга эрэбил , кэнэни үөрэтэр ;
19019009	Айыы Тойон ыйаахтара кырдьыктаахтар , сүрэҕи үөрдэллэр ; Айыы Тойон кэриэстэрэ сырдыктар , хараҕы сырдаталлар .
19019010	Айыы Тойонтон куттаныы ыраас , үйэлэргэ барар . Айыы Тойон дьүүлэ көнө , барыта сөптөөх ,
19019011	кыһыл көмүстээҕэр , элбэх ыраас көмүстээҕэр ордук баҕалаах , ыҥырыа уйатыттан таммалыыр мүөттээҕэр минньигэс .
19019012	Кинилэри тутуһан , кулутуҥ бэйэтин харыстанар ; кинилэри тутуһуу улуу манньаҕа тиксэрэр .
19019013	Ким сыыһатын барытын ситэн көрүнүөҕэй ? Оо , биллибэт-көстүбэт аньыыбыттан миигин ыраастаа ;
19019014	аньыыга-хараҕа баһыйтарбатым туһугар , билэн туран буруйу оҥорорбун тохтот . Оччоҕо мин туох да омсото суох буолуоҕум , улуу буруйтан-суҥхаттан ырааһырыаҕым .
19019015	Мин этэр тылым , саныыр санаам барыта сүрэҕиҥ ортотунан Эйиэхэ киириэхтин , Айыы Тойон , мин туруук таас хайам , мин Өрүһүйээччим .
19020001	Хуор салайааччытыгар . Давид псалома .
19020002	Санаарҕабыллаах күҥҥэр эйигин Айыы Тойон иһиттин , Иаков Таҥаратын аата эйигин көмүскээтин .
19020003	Сибэтиэй Дьиэтиттэн Кини эйиэхэ көмө ыыттын , Сион хайатыттан эйигин бөҕөргөттүн .
19020004	Биэрбит бэлэххин-туһаххын барытын аҕыннын , бүтүннүү умаппыт сиэртибэҕин үөрүүнэн ылыннын . Села
19020005	Сүрэҕиҥ сөбүлүүрүн Таҥара эйиэхэ биэриэхтин , бары баҕа санааҕын барытын толоруохтун .
19020006	Биһиги , эн быыһанаҥҥын , өрөгөйдүү үөрүөхпүт , былаахпытын Таҥарабыт аатыгар күөрэччи көтөҕүөхпүт . Айыы Тойон толоруохтун эн бары көрдөһүүгүн .
19020007	Билигин мин билэбин : Айыы Тойон Бэйэтин ыраахтааҕытын быыһыаҕа ; уҥа илиитинэн кинини өрүһүйэн , сибэтиэй халлааныттан хардарыаҕа .
19020008	Сорох колесницатынан , сорох атынан күөн туттар , оттон биһиги Айыы Тойон Таҥарабыт аатынан күөн туттабыт .
19020009	Кинилэр , тирэхтэрин сүтэрэн , бүдүрүйэн охтуохтара , оттон биһиги , сүһүөхпүтүн булунан , бигэтик туруохпут .
19020010	Айыы Тойон , ыраахтааҕыны быыһаа уонна , Эйигин ыҥырдахпытына , биһигини иһит .
19021001	Хуор салайааччытыгар . Давид псалома .
19021002	Айыы Тойон , Эйигиттэн күүс ылан , ыраахтааҕы үөрэр , Эн көмөлөһөҥҥүн , кини үөрүүтэ муҥура суох .
19021003	Сүрэҕэ баҕарбытын Эн киниэхэ биэрдиҥ , кини көрдөспүтүн ылынныҥ . Села
19021004	Үтүө алгыһынан Эн кинини көрүстүҥ , ыраас кыһыл көмүс хоруонаны төбөтүгэр кэтэртиҥ .
19021005	Эйигиттэн олоҕу көрдөөбүтэ — Эн киниэхэ үйэлэри уҥуордуур олоҕу биэрдиҥ .
19021006	Өрүһүйэн ылаҥҥын , сүдү килбиэҥҥэ тиксэрдиҥ , үрдүк чиэскэ , улуу аакка тириэртиҥ .
19021007	Үллэр үйэлэргэ Эн кинини алҕаатыҥ , Бэйэҥ иннигэр туруоран , сүрэҕин үөртүҥ .
19021008	Ыраахтааҕы Айыы Тойоҥҥо эрэнэр , Үрдүктэн Үрдүк үтүөтүнэн кини тулхадыйбат .
19021009	Эн илииҥ өстөөххүн барытын булуоҕа , Эн уҥа илииҥ Эйигин абааһы көрөөччүлэри булуоҕа .
19021010	Абаран-сатаран көстүөҥ эрэ кэрэх , күлүбүрүү умайар оһох курдук буолуохтара ; Айыы Тойон , уордайан , кинилэри суох оҥортуоҕа — кинилэри уот мэҥиэстиэҕэ .
19021011	Имири эһиэҕиҥ Эн кинилэр оҕолорун сир сирэйиттэн , удьуордарын — киһи аймахтан .
19021012	Эйигин утары куомуннастахтарына , хара дьайдаах суолга сананнахтарына , соруктарын ситиэхтэрэ суоҕа .
19021013	Эн кинилэри үрүө-тараа ыһаттыаҥ , ох сааҥ охторунан сирэйгэ ытыалыаҥ .
19021014	Үрдээ , Айыы Тойон , сүдү күүскүнэн ! Эн улуу кыаххын биһиги уруйдаан ыллыахпыт .
19022001	Хуор салайааччытыгар : « Сарыал табатын » матыыбынан . Давид псалома .
19022002	Таҥарам , Таҥарам миэнэ , Эн тоҕо миигин хааллардыҥ ? Тоҕо миигиттэн маннык ыраатан , энэлийэр саҥабын истэн көмөлөспөт буоллуҥ ?
19022003	Оо , Таҥарам ! Күнүс Эйигин ыҥырабын — хардарбаккын , түүн ыҥырабын — уоскулаҥы булбаппын .
19022004	Ол эрэн , Сибэтиэй , Эн бүрүстүөлгэ олороҕун , Израиль Эйигин уруйдуур-айхаллыыр .
19022005	Эйиэхэ биһиги өбүгэлэрбит эрэнэллэрэ , Эйиэхэ эрэнэллэрэ , ол иһин Эн кинилэри өрүһүйэриҥ .
19022006	Эйигин ыҥыраллара , ол иһин быыһаан ыларыҥ , Эйиэхэ эрэнэллэрэ , онон кыбыстыыга киирбэтэхтэрэ .
19022007	Оттон мин чиэрбэбин , киһи буолбатахпын , дьон элэгэр , норуот сэнэбилигэр сылдьабын .
19022008	Көрбүт эрэ барыта миигин күлүү оҥостор , чыпчырынан ылар , баһын быһа илгистэр :
19022009	« Айыы Тойоҥҥо эрэнэрэ бэрдэ , онон Киниэхэ өрүһүйтэрдин , оннук сөбүлэппит буоллаҕына , быыһаттын » .
19022010	Эн миигин ис түгэҕиттэн таһаарбытыҥ , ийэм түөһүгэр сыһыары тутан , миигин харыстаабытыҥ .
19022011	Төрүөхпүттэн мин Эйиэхэ бэриллибитим , ийэм иһигэр эрдэхпиттэн Эн миэхэ Таҥарам этиҥ .
19022012	Миигиттэн ыраатыма — мин сору-муҥу көрөрүм чугаһаата , көмөлөһүннэриэх киһим кимим да суох .
19022013	Оҕус үөрэ миигин тулалаата , Васан дьиикэй сүөһүтэ иилээтэ .
19022014	Тырыта тыытаары ырдьыгыныыр хахайдардыы , маҥалайдарын аппыттар .
19022015	Мин уу курдук тоҕуннум , уҥуоҕум барыта босхо барда ; сүрэҕим буоска курдук буолла , агдам иһигэр уулунна .
19022016	Күүһүм-күдэҕим үгдэрийдэ , күөс үлтүркэйинии мин куура хаттым ; тылым таҥалайбар хам сыһынна ; Эн миигин иин куоппаһыгар түһэрдиҥ .
19022017	Ыттар миигин төгүрүйдүлэр ; тулабар хара дьайдаахтар үмүөрүстүлэр , илиибин-атахпын дьөлүтэ астылар .
19022018	Уҥуоҕум барыта , ааҕыллар гына , адыгыраан таҕыста ; кинилэр буоллаҕына миигин көрөн , одуулаан тураллар .
19022019	Бэйэлэрин икки ардыларыгар таҥаспын үллэстэллэр , таҥаспын ылаары , түөрэх кэбиһэллэр .
19022020	Оттон Эн , Айыы Тойон , миигиттэн тэйимэ ; оо , мин күүһүм-тирэҕим , миэхэ көмөҕө тиэтэй !
19022021	Өрүһүй мин дууһабын кылыстан , олохпун — ыттартан !
19022022	Быыһаа хахай маҥалайыттан , дьиикэй оҕустар муостарыттан , миигин истэн , көмүскээ !
19022023	Эн ааккын мин бырааттарбар иһитиннэриэм , түмсүү ортотугар Эйигин айхаллыам .
19022024	Айыы Тойонтон куттанааччылар , Кинини айхаллааҥ ! Иаков удьуордара бары , Кинини уруйдааҥ ! Дириҥник ытыктааҥ Кинини , Израиль дьоно бука !
19022025	Кини кыһалҕалаах киһи эрэйдэнэрин аахайбакка хаалларбатаҕа , кинини сэнээбэтэҕэ ; сирэйин киниттэн кистээбэтэҕэ , көмөҕө ыҥырбытыгар истибитэ .
19022026	Мин , улуу түмсүүгэ киирэммин , Эйигин уруйдуом ; Эйигиттэн толлор дьон иннигэр эрэннэрбиппин толоруом .
19022027	Дьадаҥылар аны дуоһуйа аһыыр буолуохтара ; Айыы Тойону көрдөөччүлэр Кинини уруйдуохтара . Үйэлэр тухары эһиги сүрэххит тэбиэхтин !
19022028	Сир бары уһуктара , өйдөөннөр , Айыы Тойоҥҥо эргиллиэхтэрэ ; бары норуоттар уустара Киниэхэ сүгүрүйүөхтэрэ .
19022029	Айыы Тойон Саарыстыбаны салайар , Кини норуоттар Баһылыктара .
19022030	Сир бары күүстээхтэрэ Киниэхэ сүгүрүйүөхтэрэ ; иин быылыгар түһэн эрээччилэр , тыыннаах хаалар кыахтара суохтар эмиэ бары Кини иннигэр нөрүөн нөргүйүөхтэрэ ;
19022031	Кэнчээри ыччаттар Киниэхэ үлэлиэхтэрэ , кэлэр көлүөнэлэргэ Айыы Тойон туһунан кэпсиэхтэрэ ,
19022032	кэнэҕэс төрүүр дьоҥҥо Кини кырдьыктаах быһыытын , Кини тугу оҥорбутун иһитиннэриэхтэрэ .
19023001	Давид псалома . Айыы Тойон — мин Маныыһытым ; тугунан да мин тутайыам суоҕа :
19023002	Кини өҥ мэччирэҥҥэ миигин сынньатар , чуумпу уулаах сиргэ сирдээн илдьэр .
19023003	Кини куппун-сүрбүн бөҕөргөтөр , Бэйэтин аатын туһугар кырдьык ыллыгар салайар .
19023004	Өлүү күлүгэ түспүт толоонунан да бардахпына , мин хара дьайтан куттаныам суоҕа — Эн миигинниин бииргэҕин ; Эн тайах маһыҥ уонна сүллүгэһиҥ миигин уоскуталлар .
19023005	Өстөөхтөрүм көрөллөрүгэр Эн миэхэ аһылык тартыҥ ; төбөбүн елей арыынан аҕаатыҥ ; миэхэ куппут иһитиҥ таһынан барда .
19023006	Эн үтүө санааҥ , Эн амарах сыһыаныҥ миигин үйэм тухары арыаллыахтара , онон мин олоҕум тухары Айыы Тойон Дьиэтигэр сылдьыаҕым .
19024001	Давид псалома . Сир уонна сиргэ баар барыта — Айыы Тойон киэнэ , аан дойду уонна онно олорор барыта — Киниэнэ .
19024002	Кини сири муоралар үрдүлэригэр олохтообута , өрүстэр үрдүлэригэр туруорбута .
19024003	Ким Айыы Тойон хайатыгар тахсыаҕай ? Ким Кини сибэтиэй сиригэр туруоҕай ?
19024004	Кир-дьай киртиппэтэх илиилээх , ыраас сүрэхтээх , дууһатын сымыйаҕа кытыарбатах , албыннаан андаҕайбатах киһи .
19024005	Кини Айыы Тойон алгыһын ылыаҕа , Быыһааччы Таҥаратын амарах сыһыанын билиэҕэ .
19024006	Итинниктэр эбээт Киниэхэ дьулуһааччылар , Иаков Таҥаратын көрүөхтэрин баҕарааччылар . Села
19024007	Тэлэччи аһыллыҥ , олбуор ааннара , мэҥэ ааннар , өрө көтөҕүллүҥ — киириэхтин килбиэннээх Ыраахтааҕы !
19024008	Кимий килбиэннээх Ыраахтааҕы ? Күүстээх Айыы Тойон , бараммат кыахтаах , кыргыһыыга кыайыылаах Айыы Тойон .
19024009	Тэлэччи аһыллыҥ , олбуор ааннара , мэҥэ ааннар , өрө көтөҕүллүҥ — киириэхтин килбиэннээх Ыраахтааҕы !
19024010	Кимий килбиэннээх Ыраахтааҕы ? Аанньал сэриитин Ыраахтааҕыта , Кини килбиэннээх Ыраахтааҕы . Села
19025001	Давид псалома . Эйиэхэ , Айыы Тойон , дууһам үөһэ дьулуһар .
19025002	Айыы Таҥарам , Эйиэхэ мин эрэнэбин ; миигин кыбыстыыга киллэртэримэ , өстөөхтөрбүн сэтэрэтимэ .
19025003	Эйиэхэ эрэнээччилэртэн ким да кыбыстыбатын , Эйигин утары уодаһыннаахтык туруммут , ол сааттын .
19025004	Ыйан биэр миэхэ , Айыы Тойон , Бэйэҥ суолларгын , үөрэт Эн ыллыктаргынан сылдьарга .
19025005	Салай Бэйэҥ кырдьыккар , үөрэт миигин ; Эн буолаҕын мин быыһабыллаах Таҥарам , Эйиэхэ хайа да күн эрэнэбин .
19025006	Ахтан-санаан кэл , Айыы Тойон , үйэлэр тухары уларыйбат амарах сыһыаҥҥын , бигэ тапталгын .
19025007	Ахтыма эдэр сааһым аньыытын , сокуона суох дьайыытын ; үтүө санааҕыттан миигин амарахтык аҕын , Айыы Тойон !
19025008	Айыы Тойон үтүө санаалаах , Кини кырдьыгы көрөр , ол иһин аньыылаахтары көнө суолга үөрэтэр .
19025009	Көрсүө-сэмэй дьону кырдьыкка салайар , көрсүө-сэмэй дьону Бэйэтин суолугар такайар .
19025010	Кини кэс тылын , Кини туоһутун тутуһааччыга Айыы Тойон суола барыта — бигэ таптал уонна кырдьык .
19025011	Бэйэҥ аатыҥ туһугар , Айыы Тойон , буруйбун бырастыы гын , улуу буруйу мин оҥорбуппун .
19025012	Айыы Тойонтон куттанар дьон кимнээҕий ? Айыы Тойон кинилэри талыахтаах суолларыгар үөрэтиэҕэ .
19025013	Оччоҕо дьоллоох-соргулаах буолуохтара , оҕолоро сири-уоту бас билэн олоруохтара .
19025014	Айыы Тойон кистэлэҥэ Киниттэн куттанар дьоҥҥо ананар , Кини кэс тылын ирдэбилэ кинилэргэ арыллар .
19025015	Мин хараҕым хаһан да Айыы Тойонтон арахпат ; Кини мин атахпын илим ситимиттэн араарар .
19025016	Оо , хайыс мин диэки , миигин абыраа-аһын , суос-соҕотохпун мин , баттана-үктэнэ сылдьабын .
19025017	Олус да элбээтэ сүрэҕим муҥа-таҥа , өрүһүйэн таһаар миигин бу кутурҕантан .
19025018	Көр мин түбэспит эрэйбин-муҥмун , кыһалҕабын ; аньыыбын-харабын барытын бырастыы гын .
19025019	Көр өстөөхтөрүм төһө үксээбиттэрин , хайдах курдук миигин өлөрдүү абааһы көрбүттэрин .
19025020	Араҥаччылаа дууһабын , өрүһүйэн ыл миигин , Эйиэхэ эрэммит киһи кыбыстыыга кииримиим .
19025021	Эҥкилэ суох ыраас сигили уонна кырдьыгы тутуһуу миигин харыстыахтыннар ; Эйигин мин туорхаһыйа кэтэһэбин .
19025022	Айыы Таҥара , Израилы бары эрэйиттэн өрүһүй .
19026001	Давид псалома . Айыы Тойон , мин кырдьыкпын таһаар ; мин эҥкилэ суох көнө суолунан сылдьарым , Айыы Тойоҥҥо , халбаҥнаабакка , эрэнэрим .
19026002	Холоон көр миигин , Айыы Тойон , тургутан көр , ис дууһабын , сүрэхпин чинчийэн көр .
19026003	Мин өрүү Эн бигэ тапталгын көрөрүм , Эн кырдьыккынан сирдэтэрим .
19026004	Сымыйаччылары кытта сэргэстэһэ олорсубатаҕым , кубулҕаттары кытта куодарыспатаҕым ;
19026005	куһаҕан санаалаахтар сугулааннарын абааһы көрөбүн , нэгэйдэри кытта кэккэлэһэ олоруом суоҕа .
19026006	Буруйа суохпун туоһулаан , мин илиибин суунабын уонна , Айыы Тойон , Эн сиэртибэнньиккин эргийэ хаамабын ;
19026007	махтал ырыатын Эйиэхэ дьиэрэччи ыллыыбын , Эн бары сөҕүмэр дьиктигин кэпсиибин .
19026008	Айыы Тойон , мин таптаатым Эн олорор Дьиэҕин , Эн кэрэмэн килбиэниҥ сатыылаабыт сирин .
19026009	Өлөрүмэ миигин аньыылаахтары кытары , өһөрүмэ олохпун хаанымсахтары кытары ;
19026010	кинилэр хара дьайдаахтык быһыыланаллар , уҥа ытыстарынан тобус-толору бэрик ылаллар .
19026011	Оттон мин омнуота суох көнө суоллаахпын ; өрүһүй миигин , абыраа-аһын .
19026012	Мин дэхси сиргэ үктэнэн турабын ; улуу түмсүүгэ мин Айыы Тойону алгыаҕым .
19027001	Давид псалома . Айыы Тойон — олоҕум сырдыга , мин Быыһааччым ; кимтэн мин куттаныамый ? Айыы Тойон — халыҥ хаххам , суон дурдам ; кимтэн мин дьулайыамый ?
19027002	Өһөгөйдөөхтөр , миэхэ кимэн киирдэхтэринэ , күөмчүлээччилэрим уонна өстөөхтөрүм , тыыннаахтыы ыйыстыахтарын баҕардахтарына , бэйэлэрэ бүдүрүйэн охтуохтара .
19027003	Халыҥ сэрии да миигин утары саба халыйан кэллэҕинэ , сүрэҕим онтон эймэнийиэ суоҕа ; уот сэрии да миигин утары өрө күөдьүйдэҕинэ , онно даҕаны мин эрэлбин энчирэтиэм суоҕа .
19027004	Биири мин Айыы Тойонтон көрдөһөрүм , биири эрэ көрдүүбүн : олоҕум устатын тухары Айыы Тойон Дьиэтигэр олорорбун , Айыы Тойон кэрэ килбиэнин көрөрбүн , Кини Храмыгар сылдьарбын .
19027005	Оччоҕо алдьархай ааҥныыр күнүгэр Бэйэтин хаххатыгар Кини миигин кистиэҕэ , олорор Отуутугар саһыарыаҕа , очуос оройугар таһаарыаҕа .
19027006	Оччоҕо мин иилээн турар өстөөхтөрбүн үөһэттэн өрөгөйдүү көрүөҕүм , Кини ытык Отуутугар киирэммин , үөрэ-көтө , Киниэхэ сиэртибэ биэриэҕим ; Айыы Тойону туойуоҕум , айхал ырыатын ыллыаҕым .
19027007	Иһит , Айыы Тойон , мин үөгүлүүр саҥабын , аһын-харыһый миигин , иһит Эйигин ыҥырарбын .
19027008	Сүрэхпэр : « Миигин көрдөөҥ » , — диэн , Эн этэриҥ иһиллэр . Мин Эйигин көрдүөм , Айыы Тойон .
19027009	Миигиттэн киэр хайыһыма . Оо , уордайан кулуккун киэр анньыма , Эн миэхэ өрүү көмөлөһөрүҥ эбээт ; быраҕыма миигин , хаалларыма , Айыы Таҥара , Быыһааччым миэнэ !
19027010	Аҕалаах ийэм миигин хаалларбыттарын да иһин , Айыы Тойон мин туспар кыһаллыаҕа .
19027011	Айыы Тойон , миигин үөрэт Бэйэҥ суолгар , көнө суолунан сирдээ өстөөхтөрүм тустарыгар .
19027012	Утарсааччыларым көҥүллэригэр биэримэ ; ити сымыйа туоһулар миигин утары турдулар , өһүнэн-сааһынан уһуурдулар .
19027013	Ол эрэн , мин Айыы Тойон үтүө сыһыанын бу тыыннаахтар сирдэригэр көрүөм диэн итэҕэйэбин .
19027014	Эрэн Айыы Тойоҥҥо ; эрдий , эр сүрэхтэн , эрэн Айыы Тойоҥҥо .
19028001	Давид псалома . Эйигин мин ыҥырабын , Айыы Тойон ; туруук таас хайам , миигин истэртэн аккаастаныма . Эн миэхэ хардарбат буоллаххына , мин бэйэбин өлбүт киһилии сананыам .
19028002	Көмө көрдөһөн Эйигин ыҥырдахпына , икки илиибин Эн сибэтиэй Дьиэҕэр өрө ууннахпына , иһит дуу мин ааттаһар саҥабын .
19028003	Киэр анньыма миигин нэгэйдэри , хара саҥнаахтары кытары ; кинилэр ыалларын кытта эйэ-дэмнээхтик кэпсэтэллэр , оттон сүрэхтэригэр хатааннаах санааны кистэнэллэр .
19028004	Кинилэргэ тугу оҥорбуттарынан , хара дьайыыларынан биэр ; хайдах быһыыламмыттарынан көрөн төлөө , ылыахтаахтарын толору биэр .
19028005	Айыы Тойон дьайыыларын аахайбаттарын , Кини оҥоһуутун болҕойботторун иһин , Айыы Тойон кинилэри үрэйтиэҕэ , итиэннэ чөллөрүгэр түһэриэ суоҕа .
19028006	Алгыс буоллун Айыы Тойоҥҥо ! Кини мин ааттаһар саҥабын иһиттэ .
19028007	Айыы Тойон — мин күүһүм , мин куйаҕым ; Киниэхэ сүрэҕим эрэнэр . Кини миэхэ көмөлөһөн , сүрэҕим өрөгөйдүү үөрэр ; мин ырыабынан Кинини айхаллыаҕым .
19028008	Айыы Тойон — Бэйэтин норуотун күүһэ-күдэҕэ , анаабыт ыраахтааҕытын өрүһүлтэлээх тирэҕэ .
19028009	Быыһаа норуоккун , алҕаа бас билиигин ; үйэлэр тухары көрөн-истэн , көтөҕөн ис кинини .
19029001	Давид псалома . Айхаллааҥ Айыы Тойону , Таҥара уолаттара , айхаллааҥ Айыы Тойон кэрэмэн килбиэнин , улуу кыаҕын .
19029002	Айхаллааҥ Айыы Тойон албаннаах аатын , сүгүрүйүҥ Айыы Тойоҥҥо Кини сибэтиэй сыдьаайыгар .
19029003	Айыы Тойон саҥата уу үрдүнэн иһиллэр ; албан ааттаах Таҥара этиҥнии ньириһийэр , Айыы Тойон саҥата улуу байҕал үрдүнэн эҥсиллэр .
19029004	Айыы Тойон саҥата модун күүстээх , Айыы Тойон саҥата сүдү бэйэлээх .
19029005	Айыы Тойон саҥата сыалаах мастары тоһуталыыр ; Айыы Тойон Ливан сыалаах мастарын тоһуталыыр .
19029006	Кини Ливаны тыһаҕастыы ыстаҥалатар , Сириону эдэр оҕустуу ойуоккалатар .
19029007	Айыы Тойон саҥата уот төлөнүн саҕар ,
19029008	Айыы Тойон саҥата кураайы дуолу дьигиһитэр , Айыы Тойон Кадес кураайы дуолун дьигиһитэр .
19029009	Айыы Тойон саҥата уулаах табалары төрөтөр , ойуурдары-тыалары сыгынньах хаалларар ; « Албан аат ! » — ким барыта Кини Храмыгар саҥа аллайар .
19029010	Айыы Тойон уу мотуогун үрдүнэн бүрүстүөлгэ олорор , Айыы Тойон ыраахтааҕылыыр бүрүстүөлүгэр үйэттэн үйэлэр тухары олорор .
19029011	Айыы Тойон норуотугар күүстэ-сэниэтэ салгыахтын , Айыы Тойон , эйэни бэлэхтээн , норуотун алгыахтын .
19030001	Давид псалома . Храм сибэтии буолбут күнүгэр ылламмыт ырыа .
19030002	Уруйдуом Эйигин , Айыы Тойон , миигин өрүһүйбүтүҥ иһин , өстөөхтөрбүн үрдүбэр үҥкүүлэппэтэҕиҥ иһин .
19030003	Айыы Тойон Таҥарам , Эйигиттэн көмө көрдөөбүппэр , Эн миигин үтүөртүҥ ;
19030004	Айыы Тойон , мин дууһабын Эн үтүгэн түгэҕиттэн таһаардыҥ , ииҥҥэ түспэтим туһугар , миигин тыыннаах хааллардыҥ .
19030005	Ыллааҥ Айыы Тойоҥҥо , итэҕэллээх дьоно , айхаллааҥ Кини сибэтиэй аатын .
19030006	Кини чыпчылҕан эрэ түгэнэ уордайар уонна олоҕуҥ тухары үтүөтүк сыһыаннаһар . Киэһэ ытабыл-соҥобул иһиллэр , оттон сарсыарда үөрүү ыаллаһар .
19030007	Кыһалҕаны билэ иликпинэ : « Хаһан да халбаҥныам суоҕа ! » — диирим .
19030008	Айыы Тойон , Эн миэхэ үтүөтүк сыһыаннаһаҥҥын , миигин таас хайалыы бигэ оҥорбутуҥ ; онтон хайа күн миигиттэн киэр хайыспыккар мин аймаһыйа түспүтүм .
19030009	Эйигин , Айыы Тойон , ыҥырбытым , Айыы Тойонтон ааттаспытым :
19030010	« Туох туһалаах буолуой мин өлөрүм , мин иин түгэҕэр түһэрим ? Иин куоппаһа Эйигин айхаллыа дуо ? Кини Эн кырдьыккын иһитиннэриэ дуо ?
19030011	Иһит , Айыы Тойон , миигин аһын-харыһый , Айыы Тойон , миэхэ көмөлөс » .
19030012	Мин санаарҕабылбын Эн үөрүүгэ кубулуттуҥ , кутурҕан таҥаһын миигиттэн устаҥҥын , дьол-соргу курунан миигин куустардыҥ ;
19030013	айхаллыа мин дууһам Эйигин , уурайыа суоҕа ; Айыы Тойон Таҥарам , үйэм тухары Эйигин уруйдуоҕум .
19031001	Хуор салайааччытыгар . Давид псалома .
19031002	Эйиэхэ эрэнэбин , Айыы Тойон ; хаһан да мин кыбыстыыга кииримиим ; кырдьыктаах Бэйэҥ миигин өрүһүй .
19031003	Болҕойон иһит Эйигиттэн көрдөһөрбүн , тиэтэй миигин өрүһүйэн ыларга . Туруук таас хайам буолан миигин хаххалаа , бөҕө кириэппэһим буолан быыһаа .
19031004	Эн бааргын мин таас хайам , мин кириэппэһим ; Бэйэҥ аатыҥ туһугар , миигин сирдээ , салай ,
19031005	кистээн миэхэ оҥорбут угаайыларыттан миигин таһаар ; Эйигин мин дурда-хахха туттабын эбээт .
19031006	Эн илиигэр мин тыыммын туттарабын ; Эн миигин өрүһүйэриҥ , Айыы Тойон , кырдьык Таҥарата .
19031007	Туһата суох эмэгэттэргэ эрэнээччилэри абааһы көрөбүн . Айыы Тойоҥҥо эрэнэбин .
19031008	Мин кыһалҕабын көрбүтүҥ , дууһам кутурҕанын билбитиҥ иһин , Эн тапталгыттан көтөҕүллэн , мин үөрүөм-көтүөм ;
19031009	Эн миигин өстөөх илиитигэр туран биэрбэтэҕиҥ — киэҥ дуолга таһаарбытыҥ .
19031010	Абыраа миигин , Айыы Тойон , мин ыар кыһалҕаҕа ыллардым ; кутурҕаммыттан хараҕым уута уолла , дууһам саймаарда , этим-хааным амньырайда .
19031011	Олоҕум санаарҕабылга баранна , күммүн-дьылбын энэлгэн эҥээрдэстэ ; аньыым-харам миигин алларытан , уҥуохтарым куура хаттылар .
19031012	Бары өстөөхпүттэн сылтаан бэл ыалларым миигин үөҕэллэр ; билэр дьонум миигиттэн дьулайар буоллулар , уулуссаҕа көрбүттэр киэр куоталлар .
19031013	Өлбүт киһилии мин умнулуннум , алдьаммыт иһиттии быраҕылынным .
19031014	Үгүстэр хобугунаһалларын истэбин ; тула өттүбүттэн куттал суоһуур ! — миигин утары куомуннаһаллар , тыыммар тураары киксэллэр .
19031015	Оттон мин Эйиэхэ эрэнэбин , Айыы Тойон ; Эйиэхэ этэбин : « Эн буолаҕын мин Таҥарам » .
19031016	Эн илиигэр баар мин олоҕум күнэ-дьыла барыта ; миигин өстөөхтөрбүттэн , күөмчүһүттэрбиттэн өрүһүй .
19031017	Эн сирэйиҥ сырдыга кулуккар сыдьаайдын ; үтүө санааҕыттан миигин быыһаан ыл .
19031018	Айыы Тойон , Эйигин ыҥырбыт киһи мин кыбыстыыга кииримиим ; кыбыстыыга хара дьайдаахтар киирдиннэр , хам бараннар , үтүгэн түгэҕэр түстүннэр .
19031019	Киэмсийэннэр , сэнии санааннар , көнө киһини үөҕэр сымыйаччылар тыла суох бардыннар .
19031020	Оо , хайдах курдук Эйиэхэ элбэҕий — Эн ким барыта көрөрүгэр — Эйигиттэн толлооччуларга уурбут , Эйиэхэ эрэнээччилэргэ бэлэмнээбит үтүмэн үтүөҥ !
19031021	Халыҥ хахха буолан Эн кинилэри харыстыыгын дьон уодаһыннаах куомунуттан ; суон дурда буолан араҥаччылыыгын өстөөх өһүөннээх тылыттан .
19031022	Алгыс буоллун Айыы Тойоҥҥо ! Өстөөх төгүрүйбүт куоратыгар сырыттахпына , Кини дьиктитик да миэхэ бигэ тапталын көрдөрбүтэ !
19031023	Аймаһыйбыт санаабар Эйигин миигиттэн киэр хайыспыт диэбитим ; онтум , көмө көрдөөн ыҥырбыппар , мин ааттаһар саҥабын иһиттиҥ .
19031024	Таптааҥ Айыы Тойону , Кини бары сибэтиэйдэрэ . Айыы Тойон бэриниилээх дьону көмүскүүр , оттон бэрдимсиктэргэ иэстэрин толору төлүүр .
19031025	Эрдийиҥ , эр сүрэхтэниҥ , Айыы Тойоҥҥо эрэнээччилэр бука бары .
19032001	Давид үөрэтиитэ . Ким буруйа-сэмэтэ бырастыы гыныллыбыт , аньыыта-харата суола суох сотуллубут , ол дьоллоох .
19032002	Ким Айыы Тойон иннигэр аньыыта аахсыллыбатах , албыны ис тыыныгар киллэрбэтэх , ол дьоллоох .
19032003	Тылбыттан матан саҥата суох сылдьарым саҕана уһун күнү быһа ынчыктыырбыттан уҥуоҕум улугурбута .
19032004	Эн ыар илиигиттэн күннэри-түүннэри эрэйдэммитим , чэгиэн бэйэм , сайыҥҥы курааҥҥа курдук , кэхтибитим . Села
19032005	Дьэ онтон мин аньыыбын Эйиэхэ этиммитим , хара дьайыыбын Эйигиттэн кистээбэтэҕим . « Буруйбун Айыы Тойоҥҥо билиниэм » , — диэбитим , ол иһин аньыым буруйун Эн бырастыы гыммытыҥ . Села
19032006	Онон хас биирдии бэриниилээх киһи тоҕоостоох кэмигэр Эйиэхэ үҥүөҕэ , оччоҕо халаан уутунуу анньан кэлэр аан алдьархай кини олоҕор ааҥныа суоҕа .
19032007	Эн миэхэ халыҥ хаххам буолаҕын ; Эн миигин алдьархайтан харыстыыгын , өрүһүллүү ырыатынан тулалыыгын . Села
19032008	« Мин эйигин өйдөтүөм , барыахтаах суолгар үөрэтиэм ; хараҕым далыгар илдьэ сылдьан сүбэлиэм .
19032009	Уостуганнаах үүн эрэ сыһытар кыахтаах хаҥыл атын , биитэр өһөс оселун курдук өйө суох буолумаҥ ; олору онтон атыннык сыһыппаккын » .
19032010	Хара дьайдаах киһи эрэйэ-буруйа хаҥыыр , оттон Айыы Тойоҥҥо эрэнээччини бигэ таптал харыстыыр .
19032011	Өрө көтөҕүллүҥ Айыы Тойонтон , үөрүҥ , кырдьыктаахтар ; өрөгөйдөөҥ бука бары , көнө сүрэхтээхтэр .
19033001	Айыы Тойонтон үөрүҥ , кырдьыктаахтар : көнө дьон Таҥараны айхаллыыра сиэрдээх .
19033002	Айхаллааҥ Айыы Тойону лира тыаһынан , ыллааҥ Киниэхэ уон кыллаах арфа доҕуһуолунан .
19033003	Саҥа ырыаны эһиги Киниэхэ ыллааҥ ; кылы имигэстик тардыалааҥ , ньиргиччи саҥа аллайыҥ .
19033004	Айыы Тойон тыла-өһө кырдьыктаах , Кини дьайыыта барыта эрэбиллээх .
19033005	Кини кырдьыгы , көнө дьүүлү таптыыр ; Айыы Тойон таптала сири биир гына тайыыр .
19033006	Айыы Тойон тылынан халлааннар айыллыбыттара , күн , ый , сулус бары Кини эппитигэр баар буолбуттара .
19033007	Кини байҕал уутун барытын , симииргэ кутардыы , мунньубута , түгэҕэ биллибэт чүөмпэлэри хасааһыгар уктубута .
19033008	Сир үрдэ бүттүүнэ Айыы Тойонтон саллыахтын ; аан дойду олохтооҕо барыта Кини иннигэр уҥуоҕа хамсыахтын .
19033009	Кини эппитигэр барыта айыллыбыта ; Кини дьаһайбытыгар барыта баар буолбута .
19033010	Айыы Тойон омуктар сүбэлэрин үрэйэр , норуоттар былааннарын бурайар .
19033011	Айыы Тойон сүбэтэ үйэттэн үйэҕэ барар , Кини сүрэҕин санаата көлүөнэттэн көлүөнэҕэ бэриллэр .
19033012	Айыы Тойон Таҥаралаах омук , Кини Бэйэтигэр талан ылбыт норуота , дьоллоох .
19033013	Айыы Тойон халлаантан сири анаарар , киһи аймаҕы бүттүүнүн көрөр .
19033014	Кини , бүрүстүөлүгэр олорон , сир олохтооҕун барытын чинчилиир .
19033015	Барыларын сүрэхтэрин айбыт буолан , бары дьайыыларын ырыҥалыыр .
19033016	Ыраахтааҕыны халыҥ сэриитэ быыһыа суоҕа , сэрииһити сүҥкэн күүһэ көмүскүө суоҕа .
19033017	Быыһанарга ат эмиэ эрэбилэ суох , модун да күүһүнэн өрүһүйүө суоҕа .
19033018	Айыы Тойон хараҕа көрөр Киниттэн куттанааччылары — дууһабытын өлүүттэн быыһыа , сут кэмигэр аһатыа диэн , Кини бигэ тапталыгар эрэнээччилэри .
19033019	
19033020	Биһиги дууһабыт Айыы Тойону кэтэһэр ; Кини биһиэхэ көмөлөһөр , биһиэхэ куйах буолар .
19033021	Кини сибэтиэй аатыгар эрэнэммит , биһиги сүрэхпит Киниттэн үөрэр .
19033022	Эйиэхэ эрэммиппит курдук , Айыы Тойон , Эн бигэ тапталыҥ биһиэхэ тосхойдун .
19034001	Авимелех иннигэр өйө суох буолан кубулуммут Давид , киниттэн үүрүллэн баран , ыллаабыт псалома .
19034002	Айыы Тойону алгыаҕым хайа да кэмҥэ , Кинини уруйдуурбун ууратыам суоҕа .
19034003	Айыы Тойонунан мин дууһам күөн туттуоҕа , көрсүө-сэмэй дьон маны истэн үөрүөҕэ .
19034004	Уруйдааҥ Айыы Тойону миигин кытта , бары бииргэ айхаллыаҕыҥ Кини аатын .
19034005	Айыы Тойону көрдүүрүм иһин Кини миигин иһиттэ , бары суоһуур кутталтан миигин өрүһүйдэ .
19034006	Хараххытын Киниттэн араарбакка , сырдыы-сыдьаайа сылдьыҥ , оччоҕо эһиги сирэйгит хаһан да кытарыа суоҕа .
19034007	Бу дьадаҥы киһи Таҥараны ыҥырбыппар , Айыы Тойон истэн , бары кыһалҕабыттан быыһаата .
19034008	Айыы Тойонтон куттанар дьону тула Кини Аанньала сылдьан , кинилэри өрүһүйэн ылар .
19034009	Кэлиҥ , бэйэҕит билиҥ Айыы Тойон хайдахтаах үтүөтүн ! Ким Киниэхэ эрэнэр , ол дьоллоох .
19034010	Айыы Тойонтон куттаныҥ эһиги , Кини сибэтиэйдэрэ ; Киниттэн куттанар дьон тугунан да тутайбаттар .
19034011	Эдэр хахайдар , аһылык булбакка , аччыктыыллар , оттон Айыы Тойону көрдөөччүлэр хайа да үтүөттэн маппаттар .
19034012	Кэлиҥ , оҕолоор , миигин истиҥ : мин эһигини Айыы Тойонтон толлорго үөрэтиэм .
19034013	Эһигиттэн ким олох олоруон баҕарар , үтүөнү көрөр туһугар , уһун үйэлэниэн саныыр ,
19034014	ол , куһаҕаны саҥарбаттыы , тылын кыана тутуннун , албыннык тыллаһартан туттуннун .
19034015	Куһаҕантан тэйэн биэриҥ , үтүөнү оҥоруҥ , или-эйэни көрдөөҥ , онуоха эрэ дьулуһуҥ .
19034016	Айыы Тойон хараҕа көнө дьону көрөр , Кини кулгааҕа кинилэр үөгүлэрин истэр .
19034017	Оттон хара дьайдаахтарга Айыы Тойон утары турунар , кинилэри сир үрдүттэн суола суох соторго сорунар .
19034018	Көнө дьон көмө көрдүүрүн Айыы Тойон истэр , кинилэри бары кыһалҕаларыттан өрүһүйэр .
19034019	Айыы Тойон самныбыт санаалаахтарга чугас , Кини сүөм түспүттэри быыһаан ылар .
19034020	Көнө киһи элбэх эрэйи көрсөр эрээри , кинини барытыттан Айыы Тойон өрүһүйэр .
19034021	Кини кырдьыксыт бары уҥуоҕун харыстыыр , онон биирин да тоһуттарыа суоҕа .
19034022	Хара дьайдааҕы бэйэтин дьайа өлөрүөҕэ , кырдьыксыты абааһы көрөөччү өлүөҕэ .
19034023	Айыы Тойон кулуттарын олоҕун толуйан ылыаҕа , Киниэхэ эрэнээччилэртэн ким да буруйданыа суоҕа .
19035001	Давид псалома . Киирис , Айыы Тойон , миигин кытта киирсээччилэрдиин , сэриилэс миигин утары сэриилэһээччилэрдиин ;
19035002	харыҥ куйаҕын , халҕан куйаххын ылаҥҥын , миэхэ көмөҕө кэлэрдии Эн турун .
19035003	Үҥүүгүн таһааран , сүгэҕин тутаҥҥын , туора тур миигин сойуолааччылар суолларыгар ; итиэннэ , эйигин быыһаан ылыам диэҥҥин , эрэннэр мин дууһабар .
19035004	Саакка-суукка киирэн сурахтара суйданнын мин дууһабар турунааччылар . Атахха биллэрэн ааттара алдьаннын миигин утары куһаҕаҥҥа куомуннаһааччылар .
19035005	Тыал ыһар-тоҕор мэкиинэтэ буоллуннар , Айыы Тойон Аанньала кинилэри кыйдаатын .
19035006	Айанныыр суоллара хараҥа , халтараан буолуохтун , Айыы Тойон Аанньала кинилэри сойуолуохтун .
19035007	Буруйа суоҕум үрдүнэн , кистээн , миэхэ угаайы оҥорбуттар , буруйа суоҕум үрдүнэн миэхэ иин хаспыттар .
19035008	Эстэр-быстар күннэрэ кинилэргэ эмискэ үтүрүйэн кэллин , кистээн оҥорбут угаайыларыгар бэйэлэрэ түбэстиннэр ; илимҥэ сөрүөстэн кинилэр өллүннэр .
19035009	Оттон мин дууһам Айыы Тойонтон үөрүөҕэ , Киниэхэ өрүһүйтэрэн , өрөгөйүм үрдүөҕэ .
19035010	Оччоҕо хас биирдии уҥуоҕум этиэҕэ : « Оо , Айыы Тойон , ким Эйиэхэ тэҥнэһиэҕэй ? Эн өрүһүйэн ылаҕын мөлтөҕү күүстээхтэн , кыраны-кыһалҕалааҕы — кинини халааччыттан » .
19035011	Кырыктаах туоһулар миигин утары турдулар , тугу билбэппин , ону ыйытан ыҕарыйдылар .
19035012	Үтүөбүн куһаҕанынан төлөөннөр , дууһабын тулаайахсыттылар .
19035013	Оттон мин , кинилэр ыарыйдахтарына , ытабыл таҥаһын таҥнарым , астан аккаастанан , дууһабын сыһытарым ; мин үҥэрим бэйэбэр төннөн кэлэрэ .
19035014	Кинилэри , доҕорум , быраатым курдук , аһынарым ; ийэтин аһыйар киһилии , бүк түһэн , курутуйан сылдьарым .
19035015	Оттон мин бүдүрүйдэхпинэ , үөрэн , түмсэ түһэллэр , миигин утары түмсэллэр ; өстөөхтөр , мин урут кинилэри билбэт этим , күннэри-түүннэри үөҕэллэр .
19035016	Нэгэйдэри кытта бииргэ өһүөннээхтик күлсэллэр , миигин көрө-көрө тиистэрин хабырыналлар .
19035017	Хаһааҥҥа диэри , Айыы Тойон , Эн итини көрүөҥүй ? Хара дьайыыларыттан миигин өрүһүй , хахайдартан олохпун , баарбын-суохпун , быыһаан ыл .
19035018	Мин , улуу түмсүүгэ киирэммин , Эйиэхэ махтаныам , үтүмэн киһи ортотугар тураммын , Эйигин айхаллыам .
19035019	Туох да төрүөтэ суох миэхэ өстүйээччилэр миигин сэтэрээбэтиннэр ; буруйа суоҕум үрдүнэн абааһы көрөөччүлэр бэйэ-бэйэлэригэр имнэммэтиннэр ;
19035020	эйэ туһунан кинилэр кэпсэтэр буолбатахтар — сиргэ эйэ-дэмнээхтик олорооччулары утары уодаһыннаахтык куомуннаһаллар .
19035021	Миигин утаран , айахтара кытарар : « Кэһэй , кэһэй ! — дэһэллэр . — Тугу оҥорбуккун биһиги көрбүппүт ! »
19035022	Эн көрбүтүҥ , Айыы Тойон , итини саҥата суох хаалларыма ; Айыы Тойон , миигиттэн ыраатыма !
19035023	Оо , уһугун , турун мин көмүскэлбэр , киирис мин дьыалабар , Таҥарам , Айыы Тойонум !
19035024	Бэйэҥ кырдьыккынан миигин дьүүллээ ; Айыы Тойон Таҥарам , өстөөхпүн өрөгөйдөтүмэ .
19035025	« Кэһэй , баҕарбыппыт дьэ туолла ! » — диэбэтиннэр , « Дьэ хата , мэҥиэһиннэхпит ! » — дэспэтиннэр .
19035026	Сир сирэйдэнэн , саакка киирдиннэр мин эрэйдэнэрбиттэн үөрээччилэр ; ааттара алдьанан , чиэстэрэ киртийдин миигин үөһэттэн сэнии көрөөччүлэр .
19035027	Оттон мин кырдьыгым кыайарыгар баҕарааччылар өрөгөйдөрө үрдээтин , үөрдүннэр-көттүннэр ; « Оо , улуу даҕаны , — диир буоллуннар өрүүтүн , — кулутугар эйэни баҕарар Айыы Тойон ! »
19035028	Оччоҕо мин Эн кырдьыктааххын иһитиннэриэм , хас күн аайы Эйиэхэ уруй-айхал этиэм .
19036001	Хуор салайааччытыгар . Таҥара кулутун Давид псалома .
19036002	Нэгэй киһи сүрэҕэр аньыы саҥата сипсийэр , ол иһин Таҥараттан куттанары кини билбэт .
19036003	Таҥара буруйбун булуо суоҕа , булан да , ону абааһы көрүө суоҕа диэн , кини бэйэтин албыннанар .
19036004	Тыла-өһө барыта ньоҕой , албын-түөкэй ; үтүөнү оҥорор өйдөнүөн баҕарбат .
19036005	Оронугар сытан , буруйу оҥорору торумнуур ; токур-туора суолга турунар , куһаҕантан кини туттуммат .
19036006	Айыы Тойон , Эн бигэ тапталыҥ халлааннарга тиийэр ; Эн кырдьыгыҥ былыттардыын быысаһар .
19036007	Кырдьыктаах быһыыҥ Эйиэнэ үрдүк хайа кэриэтэ , көнө дьүүлүҥ — түгэҕэ биллибэт чүөмпэ . Дьону да , кыылы-сүөлү да Эн араҥаччылыыгын , Айыы Тойон .
19036008	Хайдах курдук күндүнүй Эн бигэ тапталыҥ , Айыы Таҥара ! Дьон аймах барыта Эн кынатыҥ анныгар уоскуйар ,
19036009	Эн Дьиэҥ уйгута кинилэри дуоһутар , Эн үөрүүҥ өрүһэ утахтарын ханнарар .
19036010	Эйиэхэ баар олох төрдө ; биһиги Эн сырдыккар сылдьан , сырдыгы көрөбүт .
19036011	Эйигин билэр дьону таптыырыҥ хаһан да уларыйбатын , көнө сүрэхтээхтэри өрүһүйэриҥ хаһан да уурайбатын .
19036012	Киэбирбит киһи тилэҕэ миигин тэпсибэтин , нэгэй киһи илиитэ миигин үүрбэтин .
19036013	Онно охтубуттара хара дьайдаахтык быһыыламмыттар , кинилэр аны турбаттыы самныбыттар .
19037001	Давид псалома . Куһаҕан быһыылаахтан долгуйума , буруйу оҥорооччуну ордугурҕаама .
19037002	Кинилэр сотору от курдук кууруохтара , күөх үүнээйи курдук ииниэхтэрэ .
19037003	Айыы Тойоҥҥо эн эрэн итиэннэ үтүөнү оҥор , бу сир үрдүгэр олорон , Киниэхэ бэриниилээх буол .
19037004	Айыы Тойон буоллун эн дууһаҥ дуоһулаҥа , оччоҕо Кини сүрэҕиҥ баҕатын толоруоҕа .
19037005	Суолгун Айыы Тойоҥҥо туттар , Киниэхэ эрэн , оччоҕо көмөлөһүөҕэ .
19037006	Көнө быһыыгын күнүскү сырдыктыы күндээрдэн көрдөрүөҕэ , кырдьыккын күн уотунуу сандаардан таһаарыаҕа .
19037007	Айыы Тойон иннигэр чуумпур , Киниэхэ эрэн ; суолугар ситиһиилэнээччиттэн , уодаһыннааҕы торумнааччыттан долгуйума .
19037008	Кыыһыраргын хааллар , уордайаргын уурат , кыйаханыма-тымтыма , ол куһаҕаҥҥа эрэ тиэрдиэҕэ .
19037009	Тоҕо диэтэххэ , куһаҕаны оҥорооччулар имири эстиэхтэрэ , оттон Айыы Тойоҥҥо эрэнээччилэр сири бас билиэхтэрэ .
19037010	Бэрт сотору хара дьайдаах киһи суох буолуоҕа , сылдьыбыт сирин көрүөҥ да , кинини булуоҥ суоҕа .
19037011	Оттон көрсүө-сэмэй дьон сири бас билиэхтэрэ , эйэлээх олоҕунан толору дуоһуйуохтара .
19037012	Хара дьайдаах киһи кырдьыксыты утары сананар , кинини көрө-көрө тииһин хабырынар ;
19037013	ол эрэн Айыы Тойон хара дьайдааҕы күлэр , күнэ-дьыла кэлэн эрэрин Кини көрөр .
19037014	Кыраны-кыһалҕалааҕы өлөрөөрү , көнө суоллааҕы-иистээҕи өһөрөөрү , хара дьайдаахтар кылыстарын таһаараллар , ох сааларын кирсин тардаллар .
19037015	Ол эрэн кылыстара бэйэлэрин сүрэхтэрин супту түһүөҕэ , ох саалара тосту барыаҕа .
19037016	Көнө киһи кыра да баардааҕа мөкү дьон барҕа баайынааҕар ордук .
19037017	Куһаҕаны оҥорооччулар күүстэрэ-уохтара мөлтүөҕэ , оттон көнө дьону Айыы Тойон өйүөҕэ .
19037018	Айыы Тойон омсото суохтарга күннэтэ кыһаллыаҕа , кинилэр нэһилиэстибэлэрэ үйэлэргэ барыаҕа .
19037019	Суостаах да кэмҥэ кинилэр кыбыстыахтара суоҕа , сут да кэмигэр аччыктаан ааһыахтара суоҕа .
19037020	Оттон хара дьайдаахтар өлүөхтэрэ , Айыы Тойон өстөөхтөрө бараан сыатыныы ууллан сүтүөхтэрэ , буруо курдук суола суох симэлийиэхтэрэ .
19037021	Нэгэй киһи иэс ылан баран төннөрбөт ; оттон көнө киһи үтүө , кини бэринньэҥ илиилээх .
19037022	Айыы Тойон алҕаабыт дьоно сири бас билиэхтэрэ , Кини кыраабыт дьоно имири эстиэхтэрэ .
19037023	Айыы Тойон көнө киһи айанын суолуттан үөрэр , кини хардыытын өссө чиҥэтэн биэрэр .
19037024	Оннук киһи , дубук үктээбитин да иһин , охтуо суоҕа — Айыы Тойон кинини илиититтэн тутуоҕа .
19037025	Мин эмиэ эдэр этим , билигин бу кырыйдым , ол тухары көрө иликпин Таҥара кырдьыксыты хаалларбытын , кини оҕолоро килиэп умналыылларын .
19037026	Кырдьыксыт өрүү дьэллэм , улгумнук иэс биэрэр ; кини оҕолоро алгыс төрдө буолаллар .
19037027	Куһаҕантан тэйэ тутун , үтүөнү оҥор , оччоҕо эн үйэ тухары олоруоҥ .
19037028	Айыы Тойон кырдьыгы таптыыр , Бэйэтин сибэтиэйдэрин Кини хаалларыа суоҕа . Кини кырдьыктаахтары үйэлэр тухары харыстыаҕа , оттон хара дьайдаахтар удьуордара быстыаҕа .
19037029	Көнө-көрсүө дьон сири бас билиэхтэрэ , онно үйэлэр тухары олоруохтара .
19037030	Кырдьыксыт киһи тыла-өһө ыллыктаах , кини этэрэ сиэрдээх .
19037031	Таҥаратын Сокуона сүрэҕэр дириҥник иҥэн , кини хардыыта чиҥ .
19037032	Хара дьайдаах киһи кырдьыксыты маныыр , хайдах өлөрөрүн була сатыыр .
19037033	Айыы Тойон кырдьыксыты киниэхэ биэриэ суоҕа , дьүүллүү да илтэхтэринэ , буруйдатыа суоҕа .
19037034	Айыы Тойоҥҥо эн эрэн , Кини суолун тутус , оччоҕо , сири бас билэриҥ туһугар , Кини эйигин үрдэтиэҕэ ; Эн хара дьайдаахтар имнэри эстэллэрин көрүөҕүҥ .
19037035	Мин суостаах-суодаллаах бардам киһини көрөрүм , кини Ливан сыалаах маһыныы баараҕай этэ ;
19037036	ол эрэн ааһан хаалбыта , суола суох сүппүтэ , көрдөөбүтүм да , мин кинини булбатаҕым .
19037037	Эн омнуота суох олохтоохтору көрөр буол , көнө-көрсүө дьонтон хараххын араарыма : эйэ-дэмнээхтэр удьуордара салҕанан барар .
19037038	Оттон буруйу оҥорооччу барыта эстиэҕэ , хара дьайдаахтар удьуордара быстыаҕа .
19037039	Көнө-көрсүө дьону Айыы Тойон быыһыыр , күчүмэҕэй күннэригэр көмүскүүр ;
19037040	Айыы Тойон көмөлөһөн , кинилэри өрүһүйэр ; Киниэхэ эрэнэллэрин иһин , хара дьайдаахтартан өрүһүйэр , быыһаан ылар .
19038001	Давид псалома . Санатыы .
19038002	Айыы Тойон , абарбыккын аһардан баран , миигин дьарыйаар , уордайбыккын уҕарытан баран , буруйдаар .
19038003	Миэхэ Эн охторуҥ хатаннылар , Эн илииҥ ыараханнык тайанна .
19038004	Эн уордайаҥҥын , эппэр өлүөр сирим орпото , аньыым-харам таарыйан , уҥуохтарым кыйытталлар .
19038005	Буруйум-сэмэм оройбунан буолла , ыар сүгэһэрдии ыйанна .
19038006	Өйө суохтук быһыыланаммын , бааһым сытыган ириҥэнэн туолла .
19038007	Мин , бүк баттатан , санньыйан сырыттым , уһун күнү быһа санаарҕаатым ;
19038008	икки өттүгүм уотунан умайар , барым барыта бүттэтэ суох .
19038009	Сэниэм эстэн , сырам-сылбам быстан , сүрэҕим ааспат эрэйиттэн үөгүлээн ылабын .
19038010	Айыы Тойон , мин баҕарар баҕабын Эн барытын билэҕин , мин өрүтэ тыынарым Эйигиттэн кистэммэт .
19038011	Сүрэҕим сүүдүйдэ , күүһүм-күдэҕим өһүлүннэ , хараҕым уота кытта өлбөөдүйэ өстө .
19038012	Доҕотторум , ыалларым , бааспын көрөн , тэйэ тутталлар , чугас дьонум эмиэ ыраах тураллар .
19038013	Мин тыыммар турунааччылар миигин үктэтэ сатыыллар ; куһаҕаны баҕарааччылар өлөрбүн түстүүллэр , хайа да күн уодаһыннааҕы саныыллар .
19038014	Оттон мин дьүлэй курдук , истибэппин , тыла суох курдук , саҥарбаппын .
19038015	Онон тугу да истибэт , утары этэрэ суох киһи буоллум .
19038016	Эйиэхэ мин эрэнэбин , Айыы Тойон ; Эн хардарыаҕыҥ , Айыы Тойон Таҥарам .
19038017	Ол иһин үҥэбин : « Өстөөхтөрүм сэтэрээбэтиннэр , бүдүрүйэр кэммэр улахамсыйар этилэр » , — диэн .
19038018	Охтон түһэрим миэхэ бу кэллэ , ыарыым ааһан-араҕан биэрбэт .
19038019	Буруйбун-сэмэбин мин билинэбин , аньыыны оҥорбуппун кэмсинэбин .
19038020	Оттон өстөөхтөрүм олорбуттарын курдук олороллор , дьэ өссө ордук бөҕөргөөтүлэр ; төрүөтэ суох миэхэ өстүйээччилэр үксээтилэр .
19038021	Үтүөнү эрэ тутуһарым иһин , үтүөбүн куһаҕанынан төлөөччүлэр миэхэ өһүрэллэр .
19038022	Оо , хаалларыма миигин , Айыы Тойон ; Таҥарам , миигиттэн тэйимэ .
19038023	Тиэтэй миэхэ көмөлөһөргө , Айыы Тойон , Быыһааччым миэнэ !
19039001	Хуор салайааччытыгар Идифумҥа . Давид псалома .
19039002	« Аньыыны саҥарбат туһугар , — диэбитим мин , — аны суолбун-ииспин кэтэниэм ; аттыбар хара саҥнаах баарын тухары айахпын хам хатанан сылдьыам » .
19039003	Тылбыттан матаммын , ылы-чып бараммын , мин үтүөнү даҕаны саҥарбат буолбутум , оттон кутурҕаным өссө ордук дириҥээбитэ ,
19039004	сүрэҕим төлөннүү сирэлийбитэ ; санаам-оноом уот кутаа буолбута .
19039005	Дьэ онуоха мин хоммут уоспун хоҥнорбутум : « Этэн кулу дуу миэхэ , Айыы Тойон , бүтэр уһукпун , олоҕум күнэ төһө ордубутун ; үйэм хайдаҕын мин билиэхпин баҕарабын .
19039006	Эн миэхэ биэрбит күнүҥ-дьылыҥ баара-суоҕа биир-икки сүөм эрэ буолуоҕа , мин үйэм Эн хараххар дуона суох . Чахчы даҕаны , киһи олоҕо сиккиэр тыал эрэ . Села
19039007	Чахчы даҕаны , киһи күлүк курдук күлүгүлдьүйэр , туһата суохха сүпсүгүрэр , мунньар-мунньар да , онто кимиэхэ тиксэрин билбэт .
19039008	Оттон билигин , Айыы Тойон , тугу кэтэһэбин ? Эйиэхэ эрэ мин эрэнэбин .
19039009	Бары буруйбуттан-сэмэбиттэн миигин өрүһүй , өйө суохтар күлүүлэригэр биэримэ .
19039010	Бу Эн оҥорууҥ буоларын билэн , мин саҥарбаппын , уоспун сэгэтэ да барбаппын .
19039011	Оо , уурат миигин охсоргун , Эн охсор илиигиттэн ийэ этим илдьирийдэ .
19039012	Эн киһини , аньыытын иһин дьарыйан , кини тугу күндүргэппитин барытын , үөн быһа сиэбит таҥаһыныы , эһэҕин ; чахчы даҕаны , киһи диэн сиккиэр тыал эрэ . Села
19039013	Иһит , Айыы Тойон , мин үҥэрбин , болҕой мин энэлийэрбин ; хараҕым уутун көрөн , саҥата суох киэр хайыһыма ; Эйиэхэ мин ааһан иһэр ыалдьыт эрэ кэриэтэбин , бары өбүгэлэрим курдук , кэлии эрэ киһибин .
19039014	Букатын барыам , суох буолуом иннинэ кыратык үөрүүнү билэ түһэрим туһугар , кытаанах хараххын миигиттэн араар » .
19040001	Хуор салайааччытыгар . Давид псалома .
19040002	Айыы Тойоҥҥо бигэтик эрэммитим иһин , Кини , миэхэ нөрүйэн , мин энэлгэммин иһиттэ .
19040003	Иэдээннээх иинтэн миигин ороото , кутаҥнас кутаттан хостоото ; таас үөһэ таһааран туруорда , хас хардыыбын бигэ оҥордо ;
19040004	Кини миэхэ саҥа ырыаны — Таҥарабытыгар айхал ырыатын ыллатта . Үгүстэр маны көрө дьулайыахтара , Айыы Тойоҥҥо эрэнэр буолуохтара .
19040005	Ким Айыы Тойоҥҥо эрэнэр , киэмсиктэртэн , сымыйа таҥараларга туорааччылартан көмө көрдөспөт , ол дьоллоох .
19040006	Элбэх да дьиктини , Айыы Тойон Таҥарам , Эн оҥороҕун , элбэҕи да , биһиэхэ анаан , торумнуугун ! Ким Эйиэхэ тэҥнэһиэҕэй ! Төһө да ону иһитиннэрэ , кэпсии сатаабытым иһин , киһи барытын ситэн ааҕар кыаҕа суох .
19040007	Сиэртибэни да , бэлэҕи-туһаҕы да Эн баҕарбатыҥ , ол оннугар миэхэ истэр кулгааҕы биэрдиҥ ; бүтүннүү уматыллар сүөһүнү да , аньыы толугун да ирдээбэтиҥ .
19040008	Онуоха эттим : « Мин бу баарбын ; кинигэ түрбэтигэр мин туспунан суруллубут :
19040009	Эн көҥүлгүн толоруохпун баҕарабын , Айыы Таҥарам ; Эн Сокуонуҥ сүрэхпэр дириҥник иҥмит » .
19040010	Улуу түмсүүгэ мин иһитиннэрбитим Эн кырдьыккын , ону этэртэн туттумматаҕым — Эн билэҕин , Айыы Тойон .
19040011	Сүрэхпэр Эн абыраллаах көмөҕүн кистээн сылдьыбатаҕым , Эн хайдахтаах эрэбилгин , быыһаан ыларгын кэпсиирим , Эн бигэ тапталгын уонна кырдьыккын улуу түмсүүттэн кистээбэтэҕим .
19040012	Айыы Тойон , хаһан да аҕыраабатын Эн миэхэ амарах сыһыаныҥ ; миигин куруутун араҥаччылаатын Эн бигэ тапталыҥ , Эн кырдьыгыҥ .
19040013	Иэнэ биллибэт иэдээн миигин иилээтэ ; аньыым-харам сэтэ-сэлээнэ ситэн , мин тугу да көрбөт буоллум ; буруйум-сэмэм баттаҕым ахсаанын баһыйан , эр санаам энчирээтэ .
19040014	Үтүө санааҕыттан , Айыы Тойон , миигин өрүһүйэн ыл , оо , Айыы Тойон , тиэтэй миэхэ көмөлөһөргө .
19040015	Ааттара алдьаннын , сурахтара суулуннун мин дууһабар турунааччылар ; атахха биллэрэн күлүүгэ бардыннар миэхэ куһаҕаны баҕарааччылар ;
19040016	саакка киирэн уолуһуйдуннар миигин : « Кэһэй , кэһэй ! » — диэн сэтэрээччилэр .
19040017	Оттон Эйигин көрдөөччү барыта үөрдүн-көттүн , Эйигин булан , кини өрөгөйө үрдээтин ; Эйиэхэ быыһатыан баҕарааччы куруутун : « Айыы Тойон улуу ! » — диир буоллун .
19040018	Мин дьадаҥыбын , кыһалҕалаахпын , ол эрэн , миэхэ Айыы Тойон кыһаллар . Эн миэхэ көмөлөһөҕүн , мин Быыһааччым ; оо , Айыы Таҥарам , бытаарыма !
19041001	Хуор салайааччытыгар . Давид псалома .
19041002	Ким кыраны-кыамматы умнубат , ол дьоллоох . Кыһалҕалаах күнүгэр кинини Айыы Тойон быыһыаҕа ,
19041003	Айыы Тойон көмүскүөҕэ , тыыннаах хаалларыаҕа , оччоҕо кини сиргэ дьоллооҕунан ааттаныаҕа . Эн кинини өстөөхтөрүн илиилэригэр биэриэҥ суоҕа .
19041004	Ыалдьан-бохтон сыттаҕына , Айыы Тойон бөҕөргөтүөҕэ . Ыарыйдаҕына , Эн кинини бары ыарыытыттан үтүөрдүөҕүҥ .
19041005	Мин эппитим : « Айыы Тойон , миигин абыраа , үтүөрт мин дууһабын ; Эйигин утары аньыыны оҥорбуппун » .
19041006	Өстөөхтөрүм мин туспунан өһүөннээхтик кэпсэтэллэр , хаһан эрэ өлөн , ааттыын-суоллуун умнуллар дэһэллэр .
19041007	Ким эмэ миигин көрсө кэллэҕинэ , кураанаҕы эрдэр , иһигэр куһаҕаны саныы олорор уонна , таҕыста да , онтун уҥа-хаҥас ыһар-тоҕор .
19041008	Миигин абааһы көрөөччүлэр бары мин туспунан хобугунаһаллар , куһаҕаны миэхэ оҥорорго сананаллар ,
19041009	« Кырыыс киниэхэ тиийдэ , аны турбаттыы сытта » , — дэһэллэр .
19041010	Бэл эрэммит эйэ-дэмнээх доҕорум , мин килиэппин сиэбит киһи , миигин тэпсээри оҥоһунна .
19041011	Абыраа миигин , Айыы Тойон , атахпар туруор , оччоҕо мин кинилэргэ төлүөҕүм .
19041012	Өстөөҕүм иннибин ылбатаҕына , онтон билиэҕим Эн миэхэ үтүө сыһыаннааххын .
19041013	Чөллөөҕүм иһин , Эн миигин харыстыаҕыҥ , үйэлэр тухары Бэйэҥ аттыгар илдьэ сылдьыаҕыҥ .
19041014	Алгыс буоллун Айыы Тойоҥҥо , Израиль Таҥаратыгар , үйэттэн үйэҕэ диэри . Аминь , аминь .
19042001	Хуор салайааччытыгар . Корей уолаттарын үөрэтиитэ .
19042002	Таба үрүйэ уутугар тардыһарыныы , Таҥара , мин дууһам Эйиэхэ тардыһар .
19042003	Дууһам миэнэ утаппыттыы , Таҥараҕа , тыыннаах Таҥараҕа талаһар : оо , хаһан эрэ тиийэммин , Таҥара сирэйин көрөбүн ?
19042004	Таҥараҥ ханнаный диэн күннэтэ кэнийэр кэмнэригэр көмүскэм уута буолара күннэри-түүннэри кэбийэр килиэбим .
19042005	Ону эргитэ санааммын , хараҕым уутунан суунабын : хаһан эрэ мин үтүмэн дьоннуун үөрдүһэрим , дьоро күннүү , үҥэ-сүктэ кэлбиттэри үөрүү-көтүү , уруй-айхал аргыстаах Таҥара Дьиэтигэр сирдиирим .
19042006	Тоҕо санньыйаҕын , дууһам миэнэ , тоҕо айманаҕын ? Таҥараҕа эн эрэн : мин өссө да Кинини айхаллыаҕым — Быыһааччыбын , Таҥарабын .
19042007	Дууһам санньыар санааҕа ылларан , бу Иордан сиригэр , Ермон үрдүгэр , Мицар хайатыгар тураммын , мин Эйигин саныыбын .
19042008	Чүөмпэ чүөмпэни ыҥыран күүгүнүүр Эн күрүлгэниҥ күрүлэс үөһүгэр ; Эн долгунуҥ , Эн ытылҕаныҥ барыта мин үрдүбүнэн бааллыран ааста .
19042009	Күнүс Айыы Тойон миэхэ бигэ тапталын көрдөрөр , оттон түүн мин Киниэхэ ырыа ыллыыбын , олоҕум Таҥаратыгар үҥэбин .
19042010	Таҥарабар , Көмүскээччибэр , этэбин : « Тоҕо Эн миигин умнаҕын ? Тоҕо мин , өстөөххө күөмчүлэтэн , курутуйа сылдьабын ? »
19042011	Таҥараҥ ханнаный диэн , күн аайы кэнийэр өстөөхтөрүм үөҕүүлэриттэн мин өлөрдүү эрэйдэнним .
19042012	Тоҕо санньыйаҕын , дууһам миэнэ , тоҕо айманаҕын ? Таҥараҕа эн эрэн : мин өссө да Кинини айхаллыаҕым , Быыһааччыбын , Таҥарабын .
19043001	Дьүүллээ миигин , Айыы Таҥара , кырдьыкпын таһааран ; көмүскээ Таҥараны билиммэт норуоттан , өрүһүй албын-көлдьүн , уодаһыннаах киһиттэн .
19043002	Эн буолбаккыан мин дурда-хахха туттар Таҥарам ? Уонна дьэ тоҕо миигин туора анньаҕын ? Тоҕо мин , өстөөххө баттатан , харааста сылдьабын ?
19043003	Оо , Бэйэҥ сырдыккын , кырдьыккын миэхэ ыыт ; кинилэр миигин сирдээтиннэр , Эн сибэтиэй хайаҕар , Эн олорор сиргэр тиэртиннэр .
19043004	Оччоҕо мин Таҥара сиэртибэнньигэр , дьолум-үөрүүм Таҥаратыгар тиийиэҕим , арфаны дьүрүһүтэн , Эйигин айхаллыаҕым , Айыы Таҥара , мин Таҥарам .
19043005	Тоҕо санньыйаҕын , дууһам миэнэ ? Тоҕо айманаҕын ? Таҥараҕа эн эрэн ; мин өссө да Кинини айхаллыаҕым , Быыһааччыбын , Таҥарабын .
19044001	Хуор салайааччытыгар . Корей уолаттарын үөрэтиитэ .
19044002	Айыы Таҥара , былыр өбүгэлэрбит саҕана Эн хайдахтаах дьайыылары оҥорбуккун биһиги эт кулгаахпытынан истибиппит — аҕаларбыт ону биһиэхэ кэпсээбиттэрэ .
19044003	Эн , атын омуктары үүртэлээн баран , кинилэр сирдэригэр өбүгэлэрбитин олордубутуҥ ; туора биис уустарын сууһартаан баран , норуоккар көҥүлү тосхойбутуҥ .
19044004	Өбүгэлэрбит бу сири кылыстарынан ылбатахтара , бэйэлэрин кыахтарынан да быыһамматахтара : Эн уҥа илииҥ , Эн күүһүҥ , Эн сирэйиҥ сырдыга кинилэргэ кыайыыны биэрбитэ , оннук үтүө сыһыаннааҕыҥ кинилэргэ .
19044005	Эн буолаҕын мин Ыраахтааҕым , мин Таҥарам , Иаковка кыайыыны Эн бэлэхтиигин .
19044006	Эйигин кытта сылдьан , биһиги өстөөхпүтүн кыайыахпыт , Эн ааккынан биһиги өрө турааччылары тэпсиэхпит .
19044007	Ох саабар мин эрэммэппин , кылыһым да миигин быыһыыр кыаҕа суох ;
19044008	Эн биһигини өстөөхтөрбүтүттэн быыһыырыҥ , биһигини абааһы көрөөччүлэри саатырдарыҥ .
19044009	Айыы Таҥарабытынан биһиги өрүү хайҕанарбыт ; Эн ааккын үйэлэр тухары айхаллыахпыт . Села
19044010	Оттон билигин Эн биһигини киэр анньан саатыртыҥ , биһиги сэриилэрбитин кытта барсыбатыҥ .
19044011	Өһөгөйдөөхтөн куотар аакка ыытаҥҥын , өстөөхтөрбүт биһигини талыыллар .
19044012	Эн биһигини , барааннары курдук , өлөртөрө биэрдиҥ , туора омуктар ортолоругар үрэйдиҥ .
19044013	Норуоккун туох да барыһа суох атыылаатыҥ , кини сыанатын үрдэтэ барбатыҥ .
19044014	Эн биһигини ыалларбытыгар ыыстаттыҥ , тула олорооччулар элэктэригэр , үөҕүүлэригэр ыыттыҥ ;
19044015	норуоттар ортолоругар биһигини тыл домоҕо оҥордуҥ , туора уустары бастарын быһа илгиһиннэрдиҥ .
19044016	Уһун күнү быһа мин сааты-сууту тулуйабын , сирэйим уотунан умайар —
19044017	күлээччи , үөҕээччи саҥатыттан , өстөөх киһи , иэстэһээччи , хараҕыттан .
19044018	Төһө да бу барыта үрдүбүтүгэр түстэр , биһиги Эйигин умнубатыбыт , Эн кэс тылгын кэспэтибит .
19044019	Төһө да биһигини торҕоттор ордууларыгар сууһарбытыҥ , төһө да өлүү күлүгүн биһиэхэ бүрүүкэппитиҥ иһин , биһиги санаабыт Эйигиттэн тэйбэтэ , Эн суолгуттан туораабатыбыт .
19044020	
19044021	Арай биһиги , Таҥарабыт аатын умнаммыт , атын таҥараҕа илиибитин ууммут буолуубут ,
19044022	ама Таҥара , сүрэх кистэлэҥин курдат көрөөччү , арыйыа суоҕа этэ дуо ону ?
19044023	Эн тускуттан биһигини күннэтэ өлөрөллөр , туттарга анаммыт барааннары курдук көрөллөр .
19044024	Оо , туруй , тоҕо утуйан хааллыҥ , Айыы Тойон ? Уһугун , биһигиттэн бүтэһиктээхтик аккаастаныма !
19044025	Тоҕо Эн биһигиттэн киэр хайыһаҕын ? Тоҕо биһиги эрэйдэнэрбитин , баттанарбытын умнаҕын ?
19044026	Биһиги , быылга-буорга тэпсиллэн , өрүттэр кыаҕа суох көлөттөн сытабыт .
19044027	Туран , биһиэхэ көмөлөһө кэл , үтүө санааҕыттан биһигини өрүһүйэн ыл .
19045001	Хуор салайааччытыгар . « Сардааналар » матыыптарынан . Корей уолаттарын үөрэтиитэ . Таптал ырыата .
19045002	Сүрэхпиттэн кутуллар үтүөкэн тылларбын , ырыабын мин Ыраахтааҕыга аныыбын ; мин тылым — түргэн суруксут бөрүөтэ .
19045003	Эн хайа да киһитээҕэр кэрэҕин ; тылыҥ-өһүҥ Эйиэнэ илгэлээх үтүөнэн аллар , ол курдук Таҥара Эйигин үйэлэргэ алҕаабыт .
19045004	Сүҥкэн Күүстээх , кылыскын өттүккэр иилинэн , көрдөр кэрэмэн килбиэҥҥин , сүдү Бэйэҕин .
19045005	Сүдү Бэйэҥ , аккын миинэн , кыайыы көтөллөөх айаннаа , кырдьыгы , көрсүө-сэмэй , көнө быһыыны көмүскээ ; уҥа илииҥ Эйиэнэ сүҥкэн дьайыылары көрдөрүөхтүн .
19045006	Эн оноҕосторуҥ сытыы уһуктаахтар — Ыраахтааҕы өстөөхтөрүн сүрэхтэригэр дьөлө киирэллэр ; норуоттар атаҕыҥ анныгар самналлар .
19045007	Эн бүрүстүөлүҥ , Айыы Таҥара , үйэттэн үйэҕэ турар ; кырдьыгы өрө тутуу — Эн ыраахтааҕылыыр скипетрыҥ .
19045008	Эн дьиҥ кырдьыгы таптыыгын , хара дьайыыны абааһы көрөҕүн . Ол иһин Айыы Таҥара , Эн Таҥараҥ , Эйигин , доҕотторгунааҕар өрө таһааран , үрдүк үөрүүнү тосхойор елей арыынан аҕаата ;
19045009	Эн таҥаһыҥ барыта мирра , алоэ уонна кассия сыттаах . Слон уҥуоҕа киэргэтиилээх дыбарыастартан арфа тыаһа намылыйан , Эн сүрэххин сылаанньытар .
19045010	Эйигин арыаллыыр ытык дьахталлар ортолоругар ыраахтааҕылар кыргыттара бааллар ; уҥа өттүгэр Офир кыһыл көмүһэ симэхтээх сарыысса турар .
19045011	Иһит эрэ , кыыһым , өйдөөн иһит мин эйиэхэ этэрбин : эн умун норуоккун , аҕаҥ алаһа дьиэтин ,
19045012	оччоҕо умсугуйуоҕа Ыраахтааҕы кэрэ бэйэҕэр . Кини эн Тойонуҥ , онон нөрүөн нөргүй Кини иннигэр .
19045013	Тир норуота эйиэхэ бэлэҕин-туһаҕын аҕалыаҕа , дьон баайа-талбата эйигин бэйэтигэр тарда сатыаҕа .
19045014	Ыраахтааҕы кыыһын кэрэ килбиэнэ — иһигэр ; кини таҥаһа-саба кыһыл көмүс киэргэтиилээх .
19045015	Дьэрэкээн ойуулаах таҥаһы таҥыннаран , кинини Ыраахтааҕыга илдьэллэр , кэнниттэн кыргыттары , дьүөгэлэрин , Эйиэхэ илдьэ бараллар .
19045016	Үөрүү-көтүү , өрөгөй-талаан аргыстаах кэлэннэр , кинилэр Ыраахтааҕы дыбарыаһыгар киирэллэр .
19045017	Аҕаларыҥ оннуларыгар уолаттарыҥ олоруохтара ; Эн кинилэри сир устун кинээстэринэн туруортуоҥ .
19045018	Эн ааккын мин көлүөнэттэн көлүөнэҕэ ааттатыам , норуоттар Эйигин үйэттэн үйэҕэ айхаллыахтара .
19046001	Хуор салайааччытыгар . Корей уолаттарын псалома . « Кыргыттар » матыыптарынан . Ырыа .
19046002	Айыы Таҥара — биһиги халыҥ хаххабыт , күдэн күүспүт , хайа да алдьархайга түргэн көмөлөһөөччүбүт .
19046003	Онон , баҕар , сир да дьигиһийэ хамсаатын , хайалар да байҕал түгэҕэр сиҥнэн түстүннэр , биһиги онтон куттаныахпыт суоҕа .
19046004	Баҕар , күүгэн алла , байҕал барылыы бааллырдын , долгун суостаах уоруттан хайа халбаҥнаан бардын . Села
19046005	Өрүс сүүрүгэ үөрүүнү аҕалар Айыы Таҥара куоратыгар , Үрдүктэн Үрдүк олорор сибэтиэй Дьиэтигэр .
19046006	Таҥара бу куоракка баар , онон куорат тулхадыйыа суоҕа , сарсыарда эрдэттэн Таҥара киниэхэ көмөлөһүөҕэ .
19046007	Норуоттар айманаллар , саарыстыбалар самналлар , Таҥара саталаах саҥатыттан сир ууллар .
19046008	Аанньал сэриитин Айыы Тойоно биһигини кытта , биһиги халыҥ хаххабыт , суон дурдабыт — Иаков Таҥарата . Села
19046009	Кэлиҥ , көрүҥ Айыы Тойон дьайыыларын , Кини сир үрдүгэр оҥорор сөҕүмэр дьиктилэрин :
19046010	сир уһугар тиийэ сэриини тохтотон , Кини ох саалары тоһутар , үҥүүлэри булгурутар , куйахтары уокка уматар .
19046011	« Чуумпуруҥ ! Билиҥ : Мин Таҥарабын ! Мин уруйданыам норуоттар ортолоругар , уруйданыам бүтүн сир үрдүнэн » .
19046012	Аанньал сэриитин Айыы Тойоно биһигини кытта , биһиги халыҥ хаххабыт — Иаков Таҥарата . Села
19047001	Хуор салайааччытыгар . Корей уолаттарын псалома .
19047002	Ытыскытын таһыныҥ , норуоттар бука бары , ыллаан дуораһытыҥ Таҥараҕа үөрүүлээх ырыалары .
19047003	Айыы Тойон , Үрдүктэн Үрдүк , дьулаан даҕаны ! Кини бүтүн сир үрдүнэн сүдү Ыраахтааҕы .
19047004	Кини биһиэхэ норуоттары бас бэриннэрбитэ , омуктары атахпыт анныгар самнарбыта .
19047005	Кини биһиэхэ бас билэр өлбүгэ сирбитин , таптыыр Иаковын киэн туттуутун , талан биэрбитэ . Села
19047006	Уруй-айхал ортотугар Таҥара үөһэ таҕыста , турба тыаһын ортотугар Айыы Тойон үөһэ таҕыста .
19047007	Ыллааҥ Айыы Таҥараҕа , ыллааҥ , ыллааҥ Ыраахтааҕыбытыгар , ыллааҥ .
19047008	Айыы Таҥара — сир бүттүүнүн Ыраахтааҕыта ; айхал ыллааҥ бары Киниэхэ псалому кытта .
19047009	Таҥара — норуоттары салайар Ыраахтааҕы ; Таҥара сибэтиэй бүрүстүөлүгэр олорор .
19047010	Омуктар кинээстэрэ түмсэллэр Авраам Таҥаратын норуотугар . Сир күүстээхтэрэ Таҥараҕа бас бэринэллэр ; Кини кимнээҕэр да үөһэ турар .
19048001	Ырыа . Корей уолаттарын псалома .
19048002	Айыы Тойон улуу , онон бар дьон айхала Киниэхэ ананар биһиги Таҥарабыт куоратыгар , Кини сибэтиэй хайатыгар .
19048003	Кэрэ көстүүлээх үрдэл , сир бүттүүнүн үөрүүтэ — Сион хайата ; кини хоту өттүгэр улуу Ыраахтааҕы куората турар .
19048004	Таҥара бу куорат кириэппэстэригэр бигэ көмүскээччи буоларын көрдөрбүтэ .
19048005	Ыраахтааҕылар , киксэн баран , бары бииргэ ыга анньан кэлбиттэрэ ;
19048006	куораты көрөөт да , бэри диэн бэркиһээбиттэрэ , уонна , уолуйа куттанан , атахха биллэрбиттэрэ ;
19048007	салыбырас буолуохтарыгар диэри онно дьулайбыттара , талыыта киирбит дьахтардыы аймаласпыттара .
19048008	Эн илинтэн тыалы түһэрэҥҥин , Фарсис аалларын үлтү охсубутуҥ .
19048009	Истибиппитин биһиги дьэ онно илэ көрбүппүт Аанньал сэриитин Айыы Тойонун куоратыгар , биһиги Таҥарабыт куоратыгар . Таҥара кинини үйэлэргэ барардыы бөҕөргөтүөҕэ . Села
19048010	Айыы Таҥара , Эн Храмҥар тураммыт , биһиги Эн бигэ тапталгын саныыбыт .
19048011	Эн аатыҥ сири сиксигинэн иһиллэрин курдук , Эйиэхэ айхал эмиэ сир устун иһиллэр . Эн уҥа ытыскар тобус-толору кырдьыгы туппуккун .
19048012	Өрөгөйө үрдээтин Сион хайата ; Эн көнө дьүүлгүн көрөннөр , үөрдүннэр Иуда куораттара .
19048013	Барыҥ , Сиону эргийэн кэлиҥ , башнятын ахсаанын ааҕан билиҥ ;
19048014	өйдөөн көрүҥ кини бөҕөргөтүнүүлэрин , кэрийэ хаамыҥ кириэппэстэрин ; оччоҕо кэлин кэнэҕэс көлүөнэлэргэ кэпсиэххит :
19048015	« Бу Таҥара үйэттэн үйэҕэ биһиги Таҥарабыт , Кини биһигини өлүөхпүтүгэр диэри сирдиэҕэ » .
19049001	Хуор салайааччытыгар . Корей уолаттарын псалома .
19049002	Истиҥ маны , бары норуоттар ; болҕойуҥ , сир олохтоохторо бука бары , —
19049003	намыһахтар да , үрдүктэр да , баайдар да , дьадаҥылар да бүттүүн .
19049004	Муудараһы мин эһиэхэ амалыйыам ; билиибин эһигинниин үллэстэн , сүрэҕим кичэмэллээх санаатын арыйыам .
19049005	Өс хоһоонугар мин кулгаахпын чугаһатыам , арфаҕа оонньооммун , таабырыммын таайтарыам .
19049006	Куттаныахтаахпын дуо мин алдьархай адаҕыйдаҕына , миигин тилэх баттаһа иһээччилэр хара дьайдара тула өттүбүттэн хаайдаҕына ?
19049007	Балым баайдарыгар кинилэр эрэнэллэр , халыҥ харчыларынан хайҕаналлар .
19049008	Киһи хайдах да кыайан бэйэтин толунуо суоҕа , тыынын төлөбүрүн Таҥараҕа биэриэ суоҕа .
19049009	Кини дууһатын толуга муҥура биллибэт күндү , ким да ону хаһан да ситэн төлүө суоҕа —
19049010	киһи үйэлэр тухары өлбөтөҕө , өҥкөөтүн өҥөйбөтөҕө диэн суох .
19049011	Ким барыта көрөр : муударай да өлөр , ньүдьү-балай , аҥала да барыта антах аттанар , баайын-дуолун атыттарга хаалларар .
19049012	Сирдэригэр бэйэлэрин ааттарын иҥэрэллэрэ эрээри , иин буолар кинилэр үйэлэр тухары олорор дьиэлэрэ , көлүөнэттэн көлүөнэҕэ олохсуйар сирдэрэ .
19049013	Киһи , төһө да чиэстэммитин иһин , куруук баар буолуо суоҕа , кини эмиэ , өлөр-сүтэр кыыл-сүөл курдук , суох буолуоҕа .
19049014	Төһө да кэннилэриттэн иһээччилэр кинилэр этэллэрин биһирээбиттэрин иһин , ити суолунан барааччылар өйө суох быһыыланаллар . Села
19049015	Барааннары курдук , кинилэри үтүгэн түгэҕэр хатыахтара , онно өлөр өлүү барыларын маныаҕа ; оттон сарсыарда көнө дьон кинилэри баһылыахтара . Симэлийэ сүтүөҕэ кинилэр эттэрэ-сииннэрэ , үтүгэн түгэҕэ буолуоҕа олохсуйар дьиэлэрэ .
19049016	Оттон мин дууһабын Таҥара өлүү айаҕыттан толуйуоҕа , Кини миигин Бэйэтигэр ылыаҕа . Села
19049017	Куттаныма киһи байарыттан-тайарыттан , кини дьиэтин баайа-дуола хаҥыырыттан .
19049018	Өллөҕүнэ , кини тугу да илдьэ барыа суоҕа , баайа-дуола кэнниттэн батыһыа суоҕа .
19049019	Төһө да тыыннааҕар дьоллоохпун дэммитин , ситиһиилэнэн , дьонтон хайҕаммытын иһин ,
19049020	кини эмиэ өбүгэлэригэр аттаныаҕа , сырдыгы аны хаһан да көрбөттөргө барыаҕа .
19049021	Киһи , төһө да чиэстэммитин иһин , куруук баар буолуо суоҕа : кини эмиэ , өлөр-сүтэр кыыл-сүөл курдук , суох буолуоҕа .
19050001	Асаф псалома . Таҥаралар Таҥаралара , Айыы Тойон , саҥарар — күн күөрэйэр саҕаҕыттан арҕааҥҥа диэри Кини сири ыҥырар .
19050002	Сионтан , эҥкилэ суох кэрэ куораттан , Таҥара килбиэннээх сырдыга сыдьаайар .
19050003	Биһиги Таҥарабыт тиийэн кэлиэҕэ , Кини кэлиитэ чуумпу буолуо суоҕа : иннигэр суостаах уот оргуйуоҕа , тулатыгар добун буурҕа ытыллыаҕа .
19050004	Норуотун дьүүллүүрүгэр кэрэһит оҥостоору , Кини үөһэттэн халлааннары уонна сири ыҥырар :
19050005	« Мунньуҥ Миэхэ сибэтиэйдэрбин , Миигин кытта , сиэртибэ биэрэн , сөбүлэһии түһэрсибиттэри ! »
19050006	Айыы Таҥара Бэйэтинэн судьуйалыыр , ол иһин халлааннар Кини кырдьыктааҕын биллэрэллэр . Села
19050007	« Иһит , норуотум , Мин этэрбин ; Израиль ! Мин эйигин утары туоһулуубун . Мин Таҥарабын , эйиэхэ Таҥараҥ буолабын .
19050008	Сиэртибэ биэрбэккин диэн , эйигин сэмэлиэм суоҕа — уматан биэрэр бэлэххин өрүү көрөбүн .
19050009	Мин ылыам суоҕа оҕуһу Эн дьиэҕиттэн , козеллары — тиэргэҥҥиттэн .
19050010	Тыа кыыла барыта — Миэнэ , тыһыынчанан томторго мэччийэр сүөһү эмиэ — Миэнэ ;
19050011	хайаҕа баар көтөрү ааҕа билэбин , хонууга сылдьар кыыл эмиэ барыта — Миэнэ .
19050012	Аччыгым да буоллар , Мин эйиэхэ этиэм суоҕа этэ — аан дойду уонна онно баар барыта — Миэнэ .
19050013	Сиирим буолуо дуо Мин оҕус этин , иһэрим буолуо дуо козел хаанын ?
19050014	Махталы эн Таҥараҕа сиэртибэлээ , Үрдүктэн Үрдүккэ эрэннэрбиккин толор .
19050015	Кыһалҕалаах күҥҥэр Миигин ыҥыр ; Мин эйигин өрүһүйэн ылыаҕым , оччоҕо эн Миигин айхаллыаҕыҥ » .
19050016	Оттон нэгэйгэ Таҥара этэр : « Тоҕо Мин сокуоннарбын үөрэтэҕин , тоҕо Мин кэс тылбын эн ырытаҕын ?
19050017	Бэйэҥ буоллаҕына Мин үөрэтэрбин абааһы көрөҕүн , Мин тылбын кэнниҥ диэки эһэн иһэҕин .
19050018	Уоруйаҕы көрдөххүнэ , куодарыһаҕын , көссүүлэһээччилэри кытта алтыһаҕын .
19050019	Уоһуҥ куһаҕаҥҥа дөбөҥнүк өһүллэр , тылыҥ албыны кэбэҕэстик тиһэр ;
19050020	бырааккын утары тыллаһа олороҕун , бэйэҥ ийэҥ оҕотун холуннараҕын .
19050021	Эн итинник быһыыланаргын Мин саҥарбат этим , ол иһин Миигин бэйэм курдук дии санаабыккын . Дьэ билигин эйигин дьарыйабын , буруйгун иннигэр ууран биэрэбин .
19050022	Өйдөөҥ маны эһиги , Таҥараны умнааччылар ; эбэтэр , Мин эһигини , хахай курдук , хайа тардыаҕым , онно эһигини ким да өрүһүйэн ылыа суоҕа .
19050023	Ким Миэхэ махталы сиэртибэлиир , ол Миигин ытыктыыр . Суолун-ииһин болҕойор киһиэхэ Мин Таҥара быыһыырын көрдөрүөҕүм » .
19051001	Хуор салайааччытыгар . Давид псалома ,
19051002	Вирсавиялыын көссүүлэспитин кэннэ , Давидка Нафан пророк кэлэ сылдьыбытыгар .
19051003	Абыраа миигин , Айыы Таҥара , улуу амарах санааҕыттан , үтүмэн үтүөҕүнэн суох оҥор мин буруйбун-сэмэбин .
19051004	Элбэх төгүл сууйан , хара дьайыыбын ыыт , аньыыбыттан миигин ырааһырт .
19051005	Буруйу-сэмэни оҥорбуппун мин билэбин , аньыыбын-харабын өрүү өйдүү сылдьабын .
19051006	Эйигин , соҕотох Эйигин утары мин аньыыны оҥордум , Эн иннигэр уодаһыннаахтык быһыыланным , онон Эн уурааҕыҥ сөптөөх , Эн дьүүлүҥ ыраас .
19051007	Мин үөскүөхпүттэн мөкү быһыылаахпын , ийэттэн төрүү аньыылаахпын .
19051008	Эн киһи ис сүрэҕиттэн кырдьыктаах буоларыгар баҕараҕын , ол иһин мин дууһабын Бэйэҥ муудараскынан сырдатаҕын .
19051009	Иссоп угунан миигин ыһыахтаа , оччоҕо мин ырааһырыам ; миигин сууй , оччоҕо хаардааҕар маҥхайыам .
19051010	Миэхэ үөрүүнү , көрү-нары иһитиннэр , оччоҕо , төһө да Эн миигин самнарбытыҥ иһин , мин үөрүөм-көтүөм этэ .
19051011	Мин аньыыбын-харабын көрүмэ , буруйбун-сэмэбин барытын суох оҥор .
19051012	Ыраас сүрэхтэ миэхэ ай , Айыы Таҥара , ис тыыммын саҥардан , кырдьыктаах оҥор .
19051013	Миигин Бэйэҕиттэн киэр анньыма , Сибэтиэй Тыыҥҥын миигиттэн былдьаама .
19051014	Быыһабылыҥ үөрүүтүн миэхэ төнүннэр , Баһылыыр Тыыҥҥынан миигин бөҕөргөт .
19051015	Сокуона суохтары Эн суолгар мин үөрэтиэм , оччоҕо аньыылаахтар Эйиэхэ эргиллиэхтэрэ .
19051016	Быыһаа хааны тохпут аньыыбыттан , Айыы Таҥара , миигин быыһыыр Таҥарам , оччоҕо Эн кырдьыккын мин айхаллыам .
19051017	Айыы Тойон , уоспун өһүл , мин Эйиэхэ уруй-айхал тылын этиэм ;
19051018	Эйиэхэ сиэртибэ биэриэм этэ да , ону Эн баҕарбаккын , бүтүннүү уматыллар бэримньини ахсарбаккын .
19051019	Таҥара ылынар сиэртибэтэ — аньыытын кэлэнэр сүрэх ; аньыытын кэлэнэр сымнаҕас сүрэҕи Эн киэр анньыаҥ суоҕа , Айыы Таҥара .
19051020	Үтүө санааҕыттан Сиоҥҥа амарахтык сыһыаннас , Иерусалим эркинин чөлүгэр түһэр .
19051021	Оччоҕо үөрүөҕүҥ Эн сиэрдээх сиэртибэттэн , уматан бэриллэр бэлэхтэн-туһахтан , бүтүннүү уматыллар бэримньиттэн ; оччоҕо Эн сиэртибэнньиккэр кунаннары ууруохтара .
19052001	Хуор салайааччытыгар . Давид үөрэтиитэ .
19052002	Идумея киһитэ Доик Саулга тиийэн , « Давид Ахимелех дьиэтигэркэллэ » диэн тыллаабытын истэн .
19052003	Тоҕо хара дьайыыгынан хайҕанаҕын , харса суох эр бэрдэ ? Таҥара бигэ таптала миигинниин өрүү бииргэ .
19052004	Өлөрөр-өһөрөр суолу торумнуугун , кыырыктаах бии кэриэтэ эн тылыҥ , куодалаах дууһа !
19052005	Мөкүнү үтүөтээҕэр өрө тутаҕын , кырдьыгы этэрдээҕэр сымыйалыыргын ордороҕун . Села
19052006	Сүлүһүннээх тыллары эн сөбүлүүгүн , көлдьүн тыллаах .
19052007	Ол иһин Таҥара эйигин букатыннаахтык сууһарыаҕа , отуугуттан харбаан ылан , киэр быраҕыаҕа , тыыннаахтар дойдуларыттан түөрэн ылыаҕа . Села
19052008	Көнө дьон ону дьулайа көрүөхтэрэ , кинилэр хара дьайдааҕы күлүөхтэрэ :
19052009	« Таҥараҕа көмүскэтиэн баҕарбатах киһи ити баар . Барҕа баайыгар эрэнэрэ , хара дьайынан көмүскэнэрэ » .
19052010	Оттон мин Таҥара Дьиэтигэр көҕөрө чэлгийэр маслина маһын кэриэтэбин ; Таҥара бигэ тапталыгар мин эрэнэбин үйэттэн үйэлэр тухары .
19052011	Бары дьайыыҥ иһин махтанан , үйэм тухары мин Эйигин айхаллыам ; итиэннэ , Эн сибэтиэйдэргин кытта бииргэ сылдьан , Эн үтүөкэннээх ааккар эрэниэм .
19053001	Хуор салайааччытыгар . Флейта доҕуһуолунан . Давид үөрэтиитэ .
19053002	Өйө суохтар истэригэр « Таҥара суох » дии саныыллар . Бары сатарыйбыттар , сидьиҥник быһыыланаллар ; үтүөнү оҥорор киһи ким да суох .
19053003	Биир эмэ өйдөөҕү-төйдөөҕү , Таҥараны көрдөөччүнү булан көрөөрү , Таҥара халлаантан киһи аймаҕы анаарар .
19053004	Бары уҥа-хаҥас туораабыттар , бары туһаларыттан тахсыбыттар ; үтүөнү оҥорор киһи суох , биир да суох .
19053005	Ама өйдөнүөхтэрэ суоҕа дуо буруйу оҥорооччулар , мин норуоппун килиэптии мэҥиэстээччилэр , Таҥараны ыҥыран көрбөт дьон ?
19053006	Кинилэр онно , улуу кутталга ылларан , хаһан да уолуйбатахтарын уолуйуохтара : эйигин утары турунааччылар уҥуохтарын Таҥара урусхал оҥортуоҕа . Кинилэртэн Таҥара аккаастанна , онон эн кинилэри саакка ыытыаҕыҥ .
19053007	Оо , Сионтан Израильга быыһабыл кэлэрэ буоллар ! Таҥара норуотун билиэнтэн төнүннэрдэҕинэ , Иаков үөрүөҕэ-көтүөҕэ , Израиль өрөгөйө үрдүөҕэ .
19054001	Хуор салайааччытыгар . Устурууналаах инструмент доҕуһуолунан . Давид үөрэтиитэ .
19054002	Зифейдэр Саулга кэлэн « Давид биһиэхэ саһан сылдьар эбит буолбат дуо ? » диэбиттэригэр .
19054003	Айыы Таҥара , Бэйэҥ ааккынан миигин быыһаа , модун кыаххынан мин кырдьыкпын таһаар .
19054004	Айыы Таҥара , иһит мин үҥэрбин , болҕой Эйиэхэ этэрбин .
19054005	Туора дьон миигин утары өрө турдулар , күүстээхтэр мин дууһабар суудайдылар ; кинилэр иннилэригэр Таҥараны көрбөттөр . Села
19054006	Ол эрэн миэхэ Таҥара көмөлөһөр , Айыы Тойон мин куппун-сүрбүн бөҕөргөтөр .
19054007	Өстөөхтөрүм өһүөннэрин Кини иэстиэҕэ ; Эн кинилэри кырдьыгыҥ күүһүнэн имири эс .
19054008	Ис сүрэхпиттэн мин Эйиэхэ сиэртибэ биэриэм , Эн үтүөкэннээх ааккын , Айыы Тойон , албан аатырдыам .
19054009	Эн миигин бары иэдээнтэн өрүһүйдүҥ , онон мин өстөөхтөрбүн өрөгөйдүү көрдүм .
19055001	Хуор салайааччытыгар . Устурууналаах инструмент доҕуһуолунан . Давид үөрэтиитэ .
19055002	Айыы Таҥара , иһит мин үҥэрбин ; Эйигиттэн көрдөстөхпүнэ , киэр хайыһыма .
19055003	Болҕойон иһит миигин уонна миэхэ хардар ; мин , эрииргэ-буруурга түбэһэн , энэлийэн эрэбин ; сүрэҕим мөҕүстэ
19055004	өстөөх үөгүтүттэн , өһөгөйдөөх киһи күөмчүтүттэн ; иэдээни кинилэр миэхэ тэрийэллэр , кырыктаах санааларыттан өһүрэллэр .
19055005	Түөһүм иһэ тиҥиргэс буолла , өлөр куттала миигин хам ылла ;
19055006	куйахам күүрдэ , этим саласта , кутталбыттан уҥуоҕум барыта босхо барда .
19055007	« Холууп курдук кынаттааҕым буоллар ! — диэтим мин . — Хол дойдуга көтөн бараммын , уоскуйуом этэ ;
19055008	быдан дуолга быйаһыйан бараммын , бүччүм сирдэргэ хонуктуом этэ ; Села
19055009	хабараан тыалтан , добун буурҕаттан хахха булуна охсон хорҕойуом этэ » .
19055010	Аймаа кинилэри , Айыы Тойон , тыл-тылларын өйдөспөт гына ; мин бу куоракка күөмчүнү уонна иирээни көрөбүн :
19055011	олор түүннэри-күннэри кини эркинин устун хаамаллар ; онон бу дойдуну буруй буулаабыт , кыһалҕа кыпчыйбыт .
19055012	Куоракка алдьархай ааҥнаабыт : атаҕастабыл уонна албыннааһын кини уулуссаларыттан арахпакка барбыт .
19055013	Өстөөх миигин үөҕэр буолбатах , ону мин тулуйуом этэ ; өһөгөйдөөҕүм бэрдимсийэр буолбатах , киниттэн син хорҕойуом этэ ;
19055014	бэйэм тэҥнээҕим — эн миигин үөҕэҕин , доҕорум , чугас киһим ,
19055015	эн-мин дэһэн истиҥник сэһэргэспит , Таҥара Дьиэтигэр көй дьоннуун аалласпыт аргыһым .
19055016	Дьиэлэрин да , сүрэхтэрин да хара дьай булбутун иһин , итинниктэри өлөр өлүү буулаатын ; үтүгэн түгэҕэр кинилэр тыыннаахтыы түстүннэр .
19055017	Оттон мин Таҥараны ыҥырабын , Айыы Тойон миигин быыһыаҕа .
19055018	Киэһэлээх сарсыарда , күн ортото мин Киниэхэ энэлийэ үҥэбин , Кини мин саҥабын истиэҕэ .
19055019	Төһө да үгүстэр миигин утары туруммуттарын иһин , Кини миигин сэрииттэн бүтүн таһаарыаҕа .
19055020	Айыы Таҥара истиэҕэ , үйэлэр иннилэриттэн бүрүстүөлгэ Олорооччу , Села уларыйбаттарын , Таҥараттан куттамматтарын иһин , уодьуганнарын тутуоҕа .
19055021	Аргыһым иллээх дьонугар илиитин көтөхтө , түһэрсибит сөбүлэһиитин көтүрдэ .
19055022	Арыынан ньылҕарытар намыын саҥалааҕа да , дьиҥэр , сүрэҕэ өһүөн эбит ; тыла-өһө елейдээҕэр сымнаҕаһа да , дьиҥэр , сыгынньах кылыс эбит .
19055023	Кыһалҕаҕын Айыы Тойоҥҥо сүктэр — Кини эйигин өйүөҕэ . Кырдьыксыты Кини хаһан да тулхадыттарыа суоҕа .
19055024	Айыы Таҥара , Эн хара дьайдаахтары дириҥ ииҥҥэ түһэртиэҥ ; хаанымсахтар , уодаһыннаахтар үйэлэрин аҥаарыгар да тиийиэхтэрэ суоҕа . Оттон мин Эйиэхэ эрэнэбин .
19056001	Хуор салайааччытыгар . « Кый ыраах баран чуумпурбут холууп » матыыбынан . Давид ырыата . Филистимляннаркинини Геф куоракка тутан ылбыттарыгар .
19056002	Абыраа , Айыы Таҥара , киһи мэҥиэстээри хаайар , хас күн аайы үрдүбэр түһэн кыһарыйар .
19056003	Өстөөхтөрүм күн да аайы тыыннаахтыы ыйыстыах курдуктар ; үгүстэр миигин утары өрө турдулар .
19056004	Оо , Үрдүктэн Үрдүкү , миэхэ куттал суоһаатаҕына , Эйиэхэ мин эрэнэбин .
19056005	Таҥараҕа — Кини тылыгар айхал этэбин , — Таҥараҕа эрэнэбин , куттаммаппын ; муҥур үйэлээх миэхэ тугу оҥоруой ?
19056006	Кинилэр хайа да күн мин этэрбин токурута сатыыллар , куһаҕаны эрэ миэхэ саныыллар .
19056007	Миигин утары куомсуктаһаллар , саһа сылдьан тыыммар тиийээри , хас хардыыбын манаһаллар .
19056008	Ама иэстэбилтэн куотуохтара дуо маннык хара дьайдаахтар ? Айыы Таҥара , уордайан , норуоттары сууһартаа .
19056009	Мин атах балай сырыым барыта Эйиэхэ ааҕыллан турар ; көмүскэм уутун эмиэ иһиккэр кутан ис , — ити барыта Эн кинигэҕэр бэлиэтэммитэ буолбаат ?
19056010	Эйигин ыҥырдым да , өстөөхтөрүм чугуйан бараллар . Таҥара мин диэки , ону мин билэбин .
19056011	Таҥараҕа — Кини тылын айхаллыыбын , Айыы Тойоҥҥо — Кини тылын уруйдуубун , —
19056012	Таҥараҕа мин эрэнэбин , куттаммаппын ; киһи миэхэ тугу оҥоруой ?
19056013	Андаҕарбын мин толоруох тустаахпын , Айыы Таҥара ; мин Эйиэхэ махтал сиэртибэтин биэриэм .
19056014	Мин өрүү Таҥара аттыгар , олох сырдыгар , сылдьарым туһугар , Эн дууһабын өлөртөн өрүһүйдүҥ , бүдүрүйэн эрдэхпинэ миигин өйөөтүҥ .
19057001	Хуор салайааччытыгар . « Өлөрүмэ » матыыбынан . Давид , Саултан күрэнэн баран , хайа хаспаҕар саһасылдьан ыллаабыт ырыата .
19057002	Абыраа миигин , Айыы Таҥара , абыраа миигин ; Эйиэхэ дууһам эрэнэр . Аан алдьархай буурҕата намырыар диэри , Эн кынатыҥ күлүгэр мин хорҕойуом .
19057003	Үрдүктэн Үрдүк Таҥараны мин ыҥырабын , миэхэ үтүөнү оҥорор Таҥараны .
19057004	Кини , халлаантан көмө ыытан , миигин быыһыаҕа , оттон миигин күөмчүлээччилэри саатырдыаҕа . Села Таҥара бигэ тапталын , кырдьыгын ыытыаҕа .
19057005	Мин хахайдар ортолоругар , киһини мэҥиэстээччилэр быыстарыгар баарбын ; кинилэр тиистэрэ — үҥүү да ырба , тыллара — кыырыктаах кылыс .
19057006	Халлааннар уҥуордарынан айхаллан , Айыы Таҥара , бүтүн сир үрдүнэн көһүннүн Эн килбиэниҥ .
19057007	Барар суолбар миэхэ угаайы оҥорбуттар , ону көрөн , дууһам санньыйда . Мин иннибэр иин хаспыттар , ол эрэн , онно бэйэлэрэ түстүлэр . Села
19057008	Мин сүрэҕим бэлэм , Айыы Таҥара , мин сүрэҕим бэлэм . Эйигин айхаллаан , мин ырыа ыллыам .
19057009	Уһугун , дууһам миэнэ ! Уһуктуҥ , арфа уонна лира ! Мин сарыалы уһугуннарыам .
19057010	Норуоттар ортолоругар , Айыы Тойон , Эйиэхэ махтаныам , омуктар ортолоругар Эйигин айхаллыам .
19057011	Эн бигэ тапталыҥ халлааннары аһара барар , Эн кырдьыгыҥ былыттардыын быысаһар .
19057012	Халлааннар уҥуордарынан айхаллан , Айыы Таҥара , бүтүн сир үрдүнэн көһүннүн Эн килбиэниҥ .
19058001	Хуор салайааччытыгар . « Өлөрүмэ » матыыбынан . Давид ырыата .
19058002	Дьиҥ чахчы кырдьыгы этэҕит дуо эһиги , судьуйалар , көнөтүк дьүүллүүгүт дуо бар дьону ?
19058003	Сокуона суоҕу сүрэххитигэр аттараҕыт , сир устун күүскүтүнэн өттөйөҕүт .
19058004	Хара саҥнаахтар ийэттэн түһэ суолтан туораабыттар , албыны-көлдьүнү саҥаран , төрүөхтэриттэн муммуттар .
19058005	Кинилэр дьааттара — эриэн үөн сүлүһүнэ , кулгааҕын бүөлэнэн , абылааччы саҥатын , хайа да сатабыллаах абылааччы саҥатын , истибэт дьүлэй кобра дьаата .
19058006	
19058007	Айыы Таҥара , тиистэрин айахтарын иһигэр турута оҕус , Айыы Тойон , эдэр хахайдар аһыыларын тосту тут !
19058008	Уу устан ааһарыныы ааһа турдуннар ; ох сааларын кирсин тартахтарына , оноҕосторо тосту бардыннар .
19058009	Хаатыттан тахсан барбыт үөннүү , суола суох сүттүннэр , төрүөн иннинэ түспүт төрүөхтүү , үрүҥ күнү көрбөтүннэр .
19058010	Хочуолларгытын амынньыар уота хаарыйа да илигинэ , хоруорбут да , өлүөр да аскытын холорук ытыйан илтин .
19058011	Иэстэбил туолбутун көрөн , кырдьыксыт үөрүөҕэ ; кини хара дьайдаахтар хааннарын кэһиэҕэ .
19058012	Оччоҕо дьон-сэргэ этиэҕэ : « Дьиҥ чахчы баар эбит кырдьыксыт киһи манньата ! Дьиҥ чахчы баар эбит сиргэ көнөтүк дьүүллүүр Таҥара ! »
19059001	Хуор салайааччытыгар . « Өлөрүмэ » матыыбынан . Давид ырыата . Саул , кинини дьиэтин таһыгарөлөртөрөөрү , бэйэтин дьонун чуҥната ыыппытыгар .
19059002	Өстөөхтөрбүттэн миигин өрүһүй , Айыы Таҥарам , өрө турааччылартан көмүскээ .
19059003	Хара дьайдаахтартан өрүһүйэн ыл , хаанымсахтартан быыһаа .
19059004	Көр , ол мин кылыыбын кэтэһэн , кирийэн сыталлар ; буруйум да , аньыым да иһин буолбатах , Айыы Тойон , күүстээхтэр үрдүбэр түһэргэ бэлэмнэр .
19059005	Буруйу оҥорбутум суоҕа да , үрдүбэр түһээри үөмэхтэһэллэр . Оо , туран , миэхэ көмөҕө кэл уонна көр !
19059006	Айыы Тойон , Аанньал сэриитин Таҥарата , Израиль Таҥарата , уһуктан , бары норуоттары уодьуганнаа , уодаһыннаах хара дьайдаахтартан кими да ордорума . Села
19059007	Хас киэһэ аайы төннөн кэлэннэр , ыт курдук улуйа-улуйалар , куораты тула хаамаллар .
19059008	Ыыс-бурут тыллары кулгуйаннар , айахтарын кылыһынан сулуйаллар , « Ким биһигини истиэҕэй ? » — дии саныыллар .
19059009	Ол эрэн , Айыы Тойон , Эн кинилэри күлүү гыныаҕыҥ , Эн омуктары саакка-суукка ыытыаҕыҥ .
19059010	Оо , мин күүһүм-тирэҕим ! Эйигин мин кэтэһэбин , Эн буолаҕын , Айыы Таҥара , мин кириэппэһим .
19059011	Үтүө санаалаах Таҥарам миигин утары көрсүөҕэ , өстөөхтөрүм өһөллөрүн Кини миэхэ көрдөрүөҕэ .
19059012	Норуотум умнубатын туһугар , Эн кинилэри өлөртөөмө : күдэн күүскүнэн үрэйтээн , кинилэри самнартаа , Айыы Тойон Көмүскээччибит .
19059013	Айахтарын аньыытын , уостарын буруйун иһин , улахамсык санааларын угаайытыгар киирдиннэр ; кырыыһы таптыылларын , сымыйаны саҥаралларын иһин ,
19059014	уордайан , кинилэри сууһартаа , суола суох сүтүөхтэригэр диэри , сууһартаа ; оччоҕо Иаковы Таҥара салайарын сир уһугар тиийэ билиэхтэрэ . Села
19059015	Хас киэһэ аайы төннөн кэлэннэр , ыт курдук улуйа-улуйалар , куораты тула хаамаллар .
19059016	Ас көрдөөн салбыҥныыллар , аччык хаалан ырдьыгыныыллар .
19059017	Оттон мин Эн күүскүн-уоххун хоһуйуом , сарсыарда эрдэттэн Эн бигэ тапталгын уруйдуом . Күчүмэҕэй күммэр Эн миигин кириэппэс буолан көмүскүүрүҥ , кыһалҕалаах күммэр миигин хахха буолан харыстыырыҥ .
19059018	Оо , мин күүһүм-тирэҕим , айхал ыллыам Эйиэхэ . Айыы Таҥара — мин кириэппэһим , миигин бигэтик таптыыр Таҥарам .
19060001	Хуор салайааччытыгар : « Кэс Тыл сардааната » матыыбынан . Давид үөрэтэр ырыата .
19060002	Давид , Месопотамия уонна Цова сириецтарын кытта сэриилэһэ сылдьан , кыргыһыыттан эргиллэн иһэр Иоав Туустаах хочоҕо 12000 эдомиты сууһарбытыгар , ыллаабыт ырыата .
19060003	Айыы Таҥара , Эн биһигиттэн аккаастанныҥ , биһиги бөҕөргөтүнүүлэрбитин үрэйдиҥ ; Эн биһиэхэ уордайдыҥ ; оо , ол да буоллар , эргилин !
19060004	Эн сири , хамсатан , хайыта ыыттыҥ : кини титирэстии турар , оһор кини баастарын .
19060005	Ыар кыһалҕаны Эн норуоккар биллэрдиҥ , биһиги , Эн уохтаах утаххын иһэммит , иэҕэҥнэс буоллубут .
19060006	Кырдьык иһин күөрэччи көтөҕөллөрүн туһугар , Эйигиттэн сүгүрүйэ толлор дьоҥҥо Эн былаах туттардыҥ . Села
19060007	Эн таптыыр дьонуҥ быыһаналларын туһугар , уҥа илиигинэн кинилэргэ кыайыыны бэлэхтээ уонна биһиэхэ хардар .
19060008	Таҥара сибэтиэй Дьиэтиттэн эрэннэрдэ : « Мин Сихем сирин , өрө көтөҕүллэн тураммын , үллэриэм , Сокхоф хочотун усталаах туоратын мээрэйдиэм .
19060009	Галаад — Миэнэ , Манассия эмиэ — Миэнэ ; Ефрем — баһым кураахтаах куйаҕа , Иуда — Мин скипетрым ,
19060010	Моав — суунар кытаҕым ; Едомҥа Мин атаҕым таҥаһын быраҕыам . Чэ эрэ , Филистина сирэ , Миигин кыайан-хотон , үөгүлээ эрэ ! »
19060011	Ким миигин бөҕөргөтүнүүлээх куоракка киллэриэҕэй ? Ким миигин Едомҥа тиэрдиэҕэй ?
19060012	Эн буолбатах дуо , биһигиттэн аккаастаммыт , биһиги сэриилэрбитин кытта барсыбат буолбут Таҥара ?
19060013	Көмөлөс өстөөхпүтүн утары охсуһарбытыгар ; киһи көмөтө көдьүүһэ суох .
19060014	Таҥараны кытта сылдьан , биһиги күүстээх буолуохпут ; Кини биһиги өстөөхтөрбүтүн сууһарыаҕа .
19061001	Хуор салайааччытыгар . Устурууналаах инструмент доҕуһуолунан . Давид псалома .
19061002	Айыы Таҥара , иһит мин үөгүлүүр саҥабын , болҕой Эйиэхэ үҥэрбин .
19061003	Санньыар санааттан сүрэҕим айманан , сир уһугуттан Эйигин ыҥырабын . Оо , сирдээн таһаар дуу миигин үөһэ урут кыайан дабайбатах туруук хайабар ;
19061004	Эн буолаҕын эбээт мин суон дурдам , өстөөхтөн быыһанар халыҥ хаххам .
19061005	Эн Дьиэҕэр мин үйэлэр тухары олоруум , Эн кынатыҥ хаххатыгар хорҕойуум . Села
19061006	Айыы Таҥара , мин мэктиэ тылбын Эн иһиттиҥ , Эн ааккыттан толлор дьон нэһилиэстибэтин миэхэ биэрдиҥ .
19061007	Ыраахтааҕы үйэтин уһат ; кини олоҕо көлүөнэттэн көлүөнэҕэ салҕаныахтын .
19061008	Үйэлэр тухары кини Таҥара иннигэр сырыттын ; Эн бигэ тапталыҥ уонна кырдьыгыҥ кинини араҥаччылыахтыннар .
19061009	Күн аайы мэктиэ тылбын толорон , мин үйэм тухары Эн ааккар ыллыам .
19062001	Хуор салайааччытыгар Идифуҥҥа . Давид псалома .
19062002	Таҥараттан эрэ дууһам уоскулаҥы булар , Кини миигин быыһаан ылар .
19062003	Кини эрэ — мин туруук таас хайам , Быыһааччым , халыҥ хаххам , суон дурдам ; мин аны тулхадыйыам суоҕа .
19062004	Хаһааҥҥа диэри эһиги киһиэхэ саба түһэҕит , иҥнэйбит эркиннии , үрэллибит бүтэйдии , кинини сууллара сатыыгыт ?
19062005	Турар үрдэлиттэн түһэрэргэ санаммыттар ; албыны-көлдьүнү кинилэр таптыыллар , тастарыгар — алгыыллар , истэригэр — кырыыллар . Села
19062006	Таҥараттан эрэ дууһам уоскулаҥы булар , Кини миэхэ эрэл кыымын саҕар .
19062007	Кини эрэ — мин туруук таас хайам , Быыһааччым , халыҥ хаххам , суон дурдам ; мин тулхадыйыам суоҕа .
19062008	Таҥара миигин быыһаан ылар , үрдүк чиэскэ тиксэрэр ; Таҥара — мин бигэ таас хайам , мин халыҥ хаххам .
19062009	Бар дьонум ! Хайдахтаах да кэмҥэ Киниэхэ эһиги эрэниҥ ; сүрэххит иһирэх тылын Киниэхэ иһитиннэриҥ : Таҥара — биһиги харысхаллаах хаххабыт . Села
19062010	Киһи диэн сүпсүк эрэ , кыралыын улуулуун бары туһата суохтар ; хайаларын да ыйааһыҥҥа уур — бары салгыннааҕар чэпчэкилэр .
19062011	Талыыргытыгар эһиги эрэнимэҥ , халыыргытынан хайҕанымаҥ ; баайгыт-дуолгут хаҥаатаҕына , онно сүрэххитин сүүйтэримэҥ .
19062012	Биирдэ Таҥара эппитэ , мин ону иккитэ истибитим : күүс Таҥараҕа баар ,
19062013	бигэ таптал эмиэ Эйиэхэ баар диэн , Айыы Тойон ; Эн хас биирдии киһиэхэ тугу оҥорбутунан көрөн биэрэҕин .
19063001	Давид псалома . Иудея кураайы дуолугар сылдьан .
19063002	Айыы Таҥара , Эн буолаҕын мин Таҥарам ; Эйигин мин көрдүүбүн сарсыарда эрдэттэн , Эйиэхэ дууһам утаппыттыы дьулуһар ; бу иччитэх , куура хаппыт , уута суох сиргэ сылдьан , сүрэҕим-быарым Эйиэхэ курдаттыы тардыһар ;
19063003	Эн сүдү күүскүн , кэрэмэн килбиэҥҥин көрөөрү , мин тиийэн кэлиэм этэ Эн сибэтиэй Дьиэҕэр !
19063004	Бүтүн олохтооҕор күндү Эн бигэ тапталыҥ , Эйиэхэ мин этиэм уруй-айхал тылларын .
19063005	Олоҕум устатын тухары Эйигин мин алгыам ; Эн ааккын ааттаан , икки илиибин өрө көтөҕүөм .
19063006	Утуйаары сытан Эйигин өйдөөн кэллэхпинэ , уһун түүнү быһа Эйигин санаатахпына , дууһам , сыаттан , елей арыыттан топпуттуу , дуоһуйар , оччоҕо дьол-үөрүү тылынан мин Эйиэхэ айхал этэбин .
19063007	
19063008	Эн миэхэ көмөлөһөргүттэн үөрэммин , мин Эн кынатыҥ хаххатыгар ырыа ыллыыбын .
19063009	Дууһам Эйиэхэ ыга сыһынна , Эн күүстээх илииҥ миигин өйөөтө .
19063010	Оттон мин тыыммар туруммуттар сир түгэҕэр түһүөхтэрэ ,
19063011	сытыы кылыһынан кыдыллан , саһыл аһылыга буолуохтара .
19063012	Ыраахтааҕы Таҥараттан үөрүөҕэ-көтүөҕэ ; албын тыллаахтар хам бараннар , Таҥаранан андаҕайааччы барыта өрөгөйдүөҕэ .
19064001	Хуор салайааччытыгар . Давид псалома .
19064002	Айыы Таҥара , иһит мин муҥатыйар саҥабын , суостаах өстөөхтөн өрүһүй дууһабын .
19064003	Саһыар оҕуруктаахтар куомуннарыттан , хара дьайдаахтар өрө турууларыттан ,
19064004	тылларын кылыстыы сытыыланааччылартан , сүлүһүннээх тыл оҕунан кыҥааччылартан .
19064005	Буруйа суох киһини ытаары тоһуурга сыталлар , туохтан да куттаммакка соһуччу ыталлар .
19064006	Хара дьайдаахтык быһыыланарга бигэтик туруммуттар ; биллибэтинэн угаайы оҥорордуу киксэллэр , « Ким биһигини көрүөҕэй ? » — дэһэллэр .
19064007	Уодаһыннаах суолга куомуннаһаллар , « Барытын бэркэ аттардыбыт , бэлэм буолла » , — диэн үөрэллэр . Оо , киһи сүрэҕэ , өйө-санаата хараҥа даҕаны !
19064008	Ол эрээри Таҥара кинилэри оҕунан ытыаҕа , оччоҕо эмискэ бааһырыахтара .
19064009	Тылларын иһин кинилэри сууһартыаҕа ; көрбүт эрэ барыта , дьулайан , баһын быһа илгистиэҕэ .
19064010	Оччоҕо ким барыта саллыаҕа ; бары Таҥара дьайыытын кэпсиэхтэрэ , Кини тугу оҥорбутун анаарыахтара .
19064011	Оттон көнө киһи Айыы Тойонтон үөрүөҕэ , Кинини дурда-хахха туттуоҕа ; көнө сүрэхтээх эрэ барыта өрөгөйө үрдүөҕэ .
19065001	Хуор салайааччытыгар . Давид псалома . Ырыа .
19065002	Айхал ырыа Эйиэхэ ылланыахтаах , Айыы Таҥара , Сион хайатын үрдүгэр ; Эйиэхэ бэриллибит андаҕар туолуохтаах .
19065003	Оо , киһи үҥэрин-көрдөһөрүн Истээччи ! Ким барыта Эйиэхэ кэлиэҕэ .
19065004	Аньыылаах-харалаах дьайыыларбыт ыар сүгэһэрдии биһиэхэ ыйаннахтарына , Эн буруйбутун бырастыы гынаҕын .
19065005	Эн , тиэргэҥҥэр олордоору талан ылан , Бэйэҕэр чугаһаппыт дьонуҥ дьоллоохтор . Эн Дьиэҥ , сибэтиэй Храмыҥ , илгэтэ биһигини дуоһутуоҕа .
19065006	Айыы Таҥара Быыһааччыбыт , Эн кырдьыктаах буолаҥҥын , сөҕүмэр дьайыыларынан биһиэхэ хардараҕын ; Эн сир бары уһуктарын , ыраах муоралар эрэллэрэ буолаҕын .
19065007	Эн модун кыаххынан хайалары туруорбуккун , күүһүнэн-уоҕунан таһымныы туолбуккун .
19065008	Муоралар ньиргиэрдэрин , барылас баалларын , норуоттар аймалҕаннарын Эн намыратаҕын .
19065009	Эн дьикти бэлиэлэри көрдөрөҥҥүн , сир уһугар тиийэ дьулайаллар ; илинтэн арҕааҥҥа диэри сөхтөрөҥҥүн , бэркиһээн саҥа аллайаллар .
19065010	Сири көрөн-истэн , Эн кини утаҕын ханнараҕын , өҥсүтэн биэрэҕин , балысханнык байытаҕын . Таҥара өрүһэ толору уулаах . Эн дьоҥҥо бурдугу биэрээри , сирдэрин бэлэмниигин :
19065011	сухатын суолун уунан угуттуугун , оллурун-боллурун дэхсилиигин , самыыры түһэрэн сымнатаҕын , бурдугун үүнүүтүн алгыыгын .
19065012	Уйгу-быйаҥынан дьылы маанылыыгын ; Эн айаннаабыт суолгуттан арыы-сыа аллар .
19065013	Кураайы мэччирэҥнэр чээл күөх кырыстаналлар , кэрискэ томтордор үөрүүнэн туолаллар .
19065014	Хонууга барааннар мэччийэллэр , хочолор бурдугунан симэнэллэр . Туох барыта үөрэн , саҥа аллайар , туох барыта бииргэ ыллыыр-туойар .
19066001	Хуор салайааччытыгар . Ырыа . Псалом . Таҥараны айхаллаа , сир үрдэ бүттүүнэ ;
19066002	Кини аата улуутун хоһуйан , эһиги ыллааҥ ; уруй-айхал тылларын Киниэхэ анааҥ .
19066003	Этиҥ Таҥараҕа : « Дьулааннар даҕаны Эн дьайыыларыҥ ! Эн сүҥкэн күүстээҕиҥ иһин , өстөөхтөрүҥ Эйиэхэ бэринэллэр .
19066004	Сир бүттүүнэ Эйиэхэ сүгүрүйүөҕэ ; Эйигин ырыанан айхаллыахтара , Эн ааккар ыллыахтара ! » Села
19066005	Кэлиҥ , көрүҥ Таҥара тугу гыммытын , Кини дьон аймахха оҥорбут дьулаан дьайыыларын :
19066006	Кини муораны кураанах сиргэ кубулуппута ; өбүгэлэрбит өрүһү эмиэ оломнообуттара . Онно биһиги Киниттэн үөрэрбит-көтөрбүт .
19066007	Модун кыаҕынан Кини үйэлэр тухары салайар ; Кини норуоттары хараҕын далыгар илдьэ сылдьар , онон өрө турааччылар улаханнык санамматыннар . Села
19066008	Алҕааҥ , норуоттар , биһиги Таҥарабытын , Киниэхэ анааҥ эһиги айхал тылларын !
19066009	Кини биһигини тыыннаах хаалларда , биһиги атахпытын халбаҥнаттарбата .
19066010	Эн биһигини тургутан көрбүтүҥ , Айыы Таҥара , уулаах үрүҥ көмүһү курдук , уһааран көрбүтүҥ .
19066011	Эн биһигини илимҥэ иҥиннэрбитиҥ , ыар сүгэһэри биһиэхэ сүктэрбитиҥ ;
19066012	төбөбүтүгэр көлүөһэлээх аттаахтары көрүлэппитиҥ ; ууга-уокка да түһэртээн ылбытыҥ , ол да буоллар , биһигини көҥүлгэ таһаарбытыҥ .
19066013	Уматар бэримньибин илдьэ , Эн Дьиэҕэр киирэммин , Эйиэхэ эппит мэктиэ тылбын — эриирдээх кэммэр эрэннэрбиппин толоруом .
19066014	
19066015	Эмис сүөһүнү уматан , Эйиэхэ бэлэхтиэм , барааны сиэртибэ биэрэн , буруотун унаардыам ; оҕустары , козеллары сиэртибэлиэм . Села
19066016	Кэлиҥ , истиҥ эһиги , Таҥараттан куттанааччылар бары , Кини миэхэ тугу оҥорбутун мин сэһэргиэм .
19066017	Мин , көмө көрдөһөн , Кинини ыҥырбытым , уруй-айхал тылларын Киниэхэ эппитим .
19066018	Аньыыны сүрэхпэр биһиктии сылдьыбытым буоллар , Айыы Тойон миигин истиэ суоҕа этэ .
19066019	Ол эрэн Таҥара миигин иһиттэ , мин көрдөһөр саҥабын сэҥээрдэ .
19066020	Алгыс буоллун — мин үҥэрбиттэн киэр хайыспатах , миигин бигэ тапталыттан матарбатах Айыы Таҥараҕа .
19067001	Хуор салайааччытыгар . Устурууналаах инструмент доҕуһуолунан . Псалом . Ырыа .
19067002	Айыы Таҥара , сиргэ Эн суолгун билэллэрин , бары норуоттар Эн быыһыыргын көрөллөрүн туһугар , Эн бигэ тапталыҥ , Эн алгыһыҥ биһигини арыаллыахтын , Эн сирэйиҥ сырдыга биһиэхэ сыдьаайыахтын . Села
19067003	
19067004	Айхал эттиннэр Эйиэхэ норуоттар , Айыы Таҥара ; айхал эттиннэр Эйиэхэ бары норуоттар .
19067005	Омуктар , үөрэ-көтө , өрөгөй ырыатын ыллаатыннар : Эн норуоттары көнөтүк дьүүллүүгүн , сир омуктарын салайаҕын . Села
19067006	Айхал эттиннэр Эйиэхэ норуоттар , Айыы Таҥара , Айхал эттиннэр Эйиэхэ бары норуоттар .
19067007	Сир уйгу-быйаҥын биэрдэ , Таҥара , Айыы Таҥарабыт , биһигини алҕаата .
19067008	Таҥара алгыһа биһиэхэ тосхойо туруохтун ; сир уһуга барыта Киниттэн сүгүрүйэ толлуохтун .
19068001	Хуор салайааччытыгар . Давид псалома . Ырыа .
19068002	Туран кэлиэхтин Таҥара , үрүө-тараа бардыннар Кини өстөөхтөрө ; киэр куоттуннар Киниттэн бары Кинини абааһы көрөөччүлэр .
19068003	Буруо симэлийэринии , Эн кинилэри симэлит ; буоска уот суоһуттан уулларыныы , хара дьайдаахтар Таҥара суоһуттан өллүннэр .
19068004	Оттон кырдьыксыттар үөрдүннэр ; кинилэр өрөгөйдөрө Таҥара иннигэр үрдээтин , үөрэллэрэ-көтөллөрө үксээтин .
19068005	Ыллааҥ Таҥараҕа , ыллааҥ Кини аатыгар ; ырыанан айхаллааҥ былытынан Айаннааччыны — Кини аата Айыы Тойон диэн — үөрүҥ Кини иннигэр .
19068006	Тулаайахтар аҕалара , огдооболор судьуйалара — Таҥара Бэйэтин сибэтиэй Дьиэтигэр баар .
19068007	Таҥара аҥаардастары ыал оҥорор , хаайыылаахтары байылыат олоххо таһаарар ; оттон бас бэриммэттэр кураайы дуолга хаалаллар .
19068008	Айыы Таҥара , Эн норуотуҥ иннигэр түһэн барбыккар , кураайы дуолу уҥуордаабыккар , Села
19068009	сир титирэстээбитэ , халлаан ууллан тохтубута — Таҥара , Синай Таҥаратын , иннигэр , Таҥара , Израиль Таҥаратын , иннигэр .
19068010	Айыы Таҥара , Эн дэлэй ардаҕы түһэрэриҥ уоҕа тахсыбыт сиргэр , Эн Бэйэҥ кинини тилиннэрэриҥ .
19068011	Онно Эн норуотуҥ олохсуйбута ; оо , Таҥара , Эн үтүө санааҕыттан дьадаҥылар кыһалҕаларын толуйбутуҥ .
19068012	Айыы Тойон илдьит ыыппыта , ону , кыайыы сураҕын , элбэх дьахтар иһитиннэрбитэ :
19068013	« Ыраахтааҕылар сэриилэрин кытта куоттулар , куоттулар ! » Төһө да сүөһүлэрин далыттан ырааппаталлар , дьахталлар дьиэ-дьиэ аайы сэрии булдун — үрүҥ көмүһүнэн бүрүллүбүт кынаттаах , солотуулаах куорсуннаах холууптары үллэстэллэр .
19068014	
19068015	Күүстээхтэн Күүстээх онно ыраахтааҕылары үрэйбитигэр , Селмон хайата , хаар түспүтүнүү , кылбайбыта .
19068016	Таҥара хайата , Васан хайата , элбэх өргөстөөх Васан хайата !
19068017	Тоҕо эһиги ордугургуу көрөҕүт , элбэх өргөстөөх хайалар , Таҥара олохсуйуон баҕарар хайатын , Айыы Тойон үйэлэр тухары олорор хайатын ?
19068018	Таҥара колесницата үтүмэн үгүс , сүүһүнэн тыһыынча ; олор ортолоругар Айыы Тойон Синайга сибэтиэй Дьиэтигэр баар .
19068019	Эн үөһэ тахсаргар , билиэн ылбыттаргын батыһыннаран барбытыҥ ; итиэннэ , Айыы Тойон Таҥара онно олорорун туһугар , дьонтон , утарыласпыттартан кытта , бэлэх-туһах ылбытыҥ .
19068020	Алгыс буоллун Айыы Тойоҥҥо ! Кини күнтэн күн биһиги сүгэһэрбитин сүгэр ; Айыы Таҥара — биһиги Быыһааччыбыт . Села
19068021	Биһиги Таҥарабыт — быыһабыллаах Таҥара ; Таҥара Айыы Тойон , өлүү айаҕыттан өрүһүйэр былаастаах .
19068022	Ол эрэн Таҥара тобулу охсуоҕа өстөөхтөрүн оройдорун , аньыыга-хараҕа ылларбыттар арбаҕар бастарын .
19068023	Айыы Тойон эппитэ : « Мин кинилэри Васантан төттөрү аҕалыам , муора түгэҕиттэн таһаарыам ,
19068024	оччоҕо эн кинилэр хааннарын кэһиэҕиҥ , ыттарыҥ эмиэ бэйэлэрин өлүүлэригэр тиксиэхтэрэ » .
19068025	Айыы Таҥара , ким барыта көрөр Эйигин — Эн , мин Таҥарам , Ыраахтааҕым , сибэтиэй Дьиэҕэр киирэр өрөгөйдөөх хаамыыгын .
19068026	Инники ырыаһыттар иһэллэр , кинилэр кэннилэриттэн — музыканнар , ортолоругар тимпаннаах кыргыттар бааллар .
19068027	« Улуу түмсүүгэ алҕааҥ Таҥараны , Айыы Тойону , Израиль тымыр-сыдьааннара ! »
19068028	Бастакынан Вениамин , саамай балыстара , иһэр , онтон Иуда кинээстэрэ бөлөхтөһөн иһэллэр ; Завулон кинээстэрэ , Неффалим кинээстэрэ эмиэ бааллар .
19068029	Таҥараҥ эйигин күүстээх буолар аналлаабыта . Биһиэхэ урут көрдөрөрүҥ курдук , Айыы Таҥара , билигин эмиэ күүскүн көрдөр .
19068030	Иерусалимҥа баар Храмыҥ туһугар , ыраахтааҕылар Эйиэхэ бэлэхтэрин аҕалыахтара .
19068031	Сыһыт тростникка бүгэн сытар дьиикэй кыыллары , ньирэй норуоттар ортолоругар баар оҕус үөрүн ; илдьи тэбис түһээн хомуйуохтарын баҕарааччылары , уҥа-хаҥас ыһаттаа сэриинэн суудайар норуоттары .
19068032	Оччоҕо Египеттэн илдьиттэр кэлиэхтэрэ , Эфиопия Таҥараҕа икки илиитин уунуоҕа .
19068033	Сир саарыстыбалара , ыллааҥ Таҥараҕа , ырыанан айхаллааҥ Айыы Тойону , Села
19068034	халлааннар устун , былыргы халлааннар устун айаннааччыны . Истиҥ , Кини куолаһа , Кини күүстээх куолаһа ньиргийэр !
19068035	Айхаллааҥ Таҥара албан аатын . Кини Израиль үрдүнэн улуу былаастаах , Кини халлааннар үрдүлэринэн модун кыахтаах .
19068036	Дьулаан да буоллаҕа Таҥара Бэйэтин сибэтиэй Дьиэтигэр ! Кини , Израиль Таҥарата , норуотун бөҕөргөтөр , киниэхэ күүс-уох киллэрэр . Алгыс буоллун Таҥараҕа .
19069001	Хуор салайааччытыгар . « Сардааналар » матыыптарынан . Давид псалома .
19069002	Быыһаа миигин , Айыы Таҥара , уу моонньубунан буолла .
19069003	Дириҥ кутаҕа түһэммин , тирэхпин сүтэрдим ; чөҥөрө чүөмпэҕэ киирэммин , буруукка эрийтэрдим .
19069004	Үөгүлүүрбүттэн сэниэм эһиннэ , куолайым куура хатта ; хараҕым сылайыар диэри мин Таҥарабын кэтэстим .
19069005	Буруйа суоҕум үрдүнэн абааһы көрөөччү баттахпынааҕар элбээтэ , миигин өлөрүөх-өһөрүөх үксээтэ ; өстөөхтөрүм туох да төрүөтэ суох үөҕэллэр , былдьаабатахпын кытта биэрэргэ күһэйэллэр .
19069006	Айыы Таҥара , Эн билэҕин мин өйө суох быһыыбын , мин буруйбун-аньыыбын Эн курдат көрөҕүн .
19069007	Эйиэхэ эрэнээччилэртэн ким да мин туспуттан сааппатын , Айыы Тойон , Аанньал сэриитин Таҥарата ; Эйигин көрдөөччүлэртэн ким да мин туспуттан кытарбатын , Израиль Айыы Таҥарата ;
19069008	Эн тускар мин кириэтэнэ сылдьабын , сааты-сууту тулуйабын .
19069009	Туора киһи буоллум бырааттарбар , тастыҥ киһи буоллум ийэм уолаттарыгар .
19069010	Эн Дьиэҕэр тапталым миигин уоттуу сиэтэ , Эйигин үөҕээччилэр үөҕүүлэрэ миэхэ түстэ .
19069011	Астан туттунан дууһабын сыһытаммын , мин кинилэртэн хоруотанар буоллум .
19069012	Кутурҕан таҥаһын таҥнаммын , мин кинилэргэ өс домоҕо буоллум .
19069013	Куорат ааныгар олорооччулар миигин ырыталлар , арыгыһыттар миигин ырыанан ыыстыыллар .
19069014	Оттон мин Эйиэхэ үҥэбин , Айыы Тойон ; тоҕоостоох кэмҥэ , Айыы Таҥара , улуу амарах санааҕыттан миигин иһит ; эрэллээх көмөҕүнэн
19069015	миигин быыһаан ыл кута куртаҕар түһэртэн ; өрүһүй өстөөхтөрбүттэн , бу чөҥөрүйэр чүөмпэттэн .
19069016	Бурулҕаҥҥа миигин эрийтэримэ ; дьөлөркөй чүөмпэ миигин ыйыстыбатын , иин айаҕа үрдүбэр сабыллыбатын .
19069017	Амарах тапталлаах Айыы Тойон , миэхэ хардар , улуу аһыныгас санааҕыттан миэхэ хайыс .
19069018	Киэр эргиллимэ кулуккуттан , тиэтэй миигин истэргэ — мин иэдээҥҥэ түбэстим .
19069019	Чугаһаа мин дууһабар , миигин быыһаан ыл ; өстөөхтөрбүттэн өрүһүй .
19069020	Эн билэҕин миигин хайдах үөҕэллэрин , мин сааппын-сууппун , кыбыстыыбын ; өстөөхтөрбүн Эн барыларын көрөҕүн .
19069021	Үөҕүүлэрэ сүрэхпин хайытта , бүтүн бэйэбин алларытта ; аһыныы күүппүтүм да , ким да аһыммата , өйөбүл көрдөөбүтүм да , ким да өйөөбөтө .
19069022	Аһылык оннугар миэхэ дьааты кутан биэрдилэр , утаппыппар , уксууһу иһэртилэр .
19069023	Олорор остуоллара бэйэлэригэр оҕуур буолуохтун , уоскулаҥнаах олохторо угаайыга кубулуйуохтун ;
19069024	көрөр харахтара көрбөт буола түүппэҕирдин , хаамар атахтара хаампат буола мөлтөөтүн .
19069025	Абаҕын-сатаҕын Эн кинилэргэ тоҕо сүөкээ , уоҕуҥ-кылыныҥ уотунан Эн кинилэри күөйтэлээ .
19069026	Олорор түөлбэлэрэ иччитэхсийдин , отууларыгар имириир тыыннаах орпотун .
19069027	Эн самнарбыт дьоҥҥун кинилэр эккирэтэллэр , Эн бааһырпыт дьонуҥ эрэйин элбэтэн биэрэллэр .
19069028	Буруйдарыгар буруйда эбэн ис ; Эн бырастыы гынаргын билбэтиннэр .
19069029	Кинилэр ааттара Олох Кинигэтиттэн сотулуннун , кырдьыксыттары кытары онно бииргэ суруллубатын .
19069030	Оттон мин , баттанан-үктэнэн , эрэйи көрө сылдьабын ; Эн көмөҥ , Айыы Таҥара , миигин араҥаччылыахтын .
19069031	Таҥара аатын мин ырыабынан айхаллыам , уруй-айхал тылынан Кинини уруйдуом ;
19069032	ол Айыы Тойоҥҥо бэримньи оҕустааҕар , муостаах-туйахтаах кунаннааҕар ордук сөбүлэтиэҕэ .
19069033	Эрэйгэ-муҥҥа түбэспиттэр ону үөрэ көрүөхтэрэ ; эрдийдин эһиги сүрэххит , Таҥараны көрдөөччүлэр .
19069034	Айыы Тойон кыһалҕалаахтары истэр , хаайыыга бохсуллубут дьонун умнубат .
19069035	Айхаллаатыннар Кинини халлааннар уонна сир , байҕал уонна онно баар хамсыыр харамай барыта .
19069036	Таҥара Сиону быыһаан ылыаҕа , Иуда куораттарын чөлүгэр түһэриэҕэ ; оччоҕо онно Кини норуота барытын бас билэн олоруоҕа ;
19069037	Кини кулуттарын оҕолоро ону нэһилиэстибэҕэ ылыахтара , онно Кини аатын таптыыр дьон олохсуйуохтара .
19070001	Хуор салайааччытыгар . Давид псалома . Санатыы .
19070002	Тиэтэй , Айыы Таҥара , миигин өрүһүйэргэ . тиэтэй , Айыы Тойон , миэхэ көмөҕө кэлэргэ .
19070003	Саакка-суукка киирэн , сирэйдэрэ кытардын мин тыыммар турунааччылар . Сир-буор сирэйдэнэн , чугуйан бардыннар миэхэ куһаҕаны баҕарааччылар .
19070004	Саатан , кэннилэринэн түстүннэр : « Кэһэй ! Кэһэй ! » — диэн сэтэрээччилэр .
19070005	Оттон Эйигин көрдөөччү барыта үөрдүн-көттүн , Эйигиттэн кини үрдүк өрөгөйү буллун ; Эйиэхэ быыһатыан баҕарааччы өрүүтүн : « Биһиги Таҥарабыт улуу ! » — диир буоллун .
19070006	Оттон мин дьадаҥыбын , кыһалҕалаахпын ; Айыы Таҥара , тиэтэй миэхэ кэлэргэ ! Эн миэхэ көмөлөһөрүҥ , мин Өрүһүйээччим ; оо , Айыы Тойон , бытаарыма !
19071001	Эйиэхэ , Айыы Тойон , мин эрэнэбин , хаһан да мин кыбыстыыга кииримиим .
19071002	Кырдьыктаах Бэйэҥ миигин өрүһүй , босхолоо , көрдөһөрбүн истэн , быыһаан ыл .
19071003	Куруук кэлэн хорҕойорум курдук , туруук таас хайам буолан хаххалаа ; миигин быыһатан ылардыы Эн дьаһай , мин туруук хайам , мин кириэппэһим Эн бааргын эбээт .
19071004	Айыы Таҥарам , өрүһүй хара дьайдаах илиититтэн , суута-сокуона суохтартан , күөмчүлээччиттэн .
19071005	Эн буолаҕын , Айыы Тойон , мин эрэлим , Эйиэхэ эрэнэбин , Айыы Тойон , эдэр сааспыттан .
19071006	Эн этиҥ мин төрүөхпүттэн бигэ тирэҕим ; ийэм иһиттэн миигин Эн таһаарбытыҥ . Эйиэхэ мин өрүүтүн уруй-айхал этэбин .
19071007	Төһө да миигин үгүстэр дьиибэргии көрдөллөр , Эн буолаҕын мин халыҥ хаххам , суон дурдам .
19071008	Уруй-айхал тыла уоспуттан кутуллан , уһун күн устата мин Эйиэхэ махтана сылдьабын .
19071009	Кырдьан-бохтон да олордохпуна , миигин киэр анньымаар , күүһүм-күдэҕим сөллүүтэ хаалларар буолумаар .
19071010	Өстөөхтөрүм миигин киртитэллэр , өлөрөргө сананааччылар киксэллэр :
19071011	« Таҥара кинини хаалларда , тутан ылардыы сойуолааҥ , ким да кинини өрүһүйбэт » , — дэһэллэр .
19071012	Айыы Таҥара , Эн миигиттэн тэйимэ ; Айыы Таҥарам , миэхэ көмөҕө тиэтэй !
19071013	Саакка киирэн өллүннэр миигин буруйдааччылар ; сурахтара суулуннун , ааттара алдьаннын миэхэ куһаҕаны оҥоруохтарын баҕарааччылар .
19071014	Оттон мин өрүүтүн Эйиэхэ эрэниэм , Эйигин айхаллыырбын күүһүрдэн эрэ иһиэм .
19071015	Эн кырдьыктааххын мин иһитиннэриэм ; ахсаанын ааҕан сиппэтэрбин даҕаны , абыраллаах дьайыыларгын күн аайы сэһэргиэм .
19071016	Кэлэммин , Айыы Тойон Таҥара сүдү күүһүн айхаллыам , Эн кырдьыктаах быһыыгын , Эйиэнин эрэ , мин ахтыам .
19071017	Айыы Таҥара , Эн миигин эдэр эрдэхпиттэн үөрэтэриҥ , мин билиҥҥэ диэри Эн сөҕүмэр дьайыыларгын кэпсиибин .
19071018	Онон төһө да кырдьыбытым , аһым аастыйбытын иһин , Айыы Таҥара , кэнчээри ыччакка , бары кэнэҕэс кэлээччигэ Эн күүскүн-кыаххын иһитиннэриэхпэр диэри миигин хаалларар буолумаар .
19071019	Эн кырдьыгыҥ , Айыы Таҥара , үрдүк халлааннарга тиийэр ; Эн сүдү дьайыылары оҥордуҥ . Ким баарый Эйиэхэ холоонноох , Айыы Таҥара ?
19071020	Иэнэ биллибэт иэдээни Эн миэхэ ыытарыҥ , итиэннэ эмиэ тилиннэрэн , сир түгэҕиттэн миигин таһаарарыҥ ;
19071021	Эн , миигин үрдүктүк тутаҥҥын , дууһабар уоскулаҥы биэрэриҥ .
19071022	Арфа тыаһын намылытан , мин Эйигин айхаллыам , Эн кырдьыккын , Айыы Таҥарам ; лира тыаһын дьүрүһүтэн , Эйигин уруйдаан ыллыам , оо , Израиль Сибэтиэйэ .
19071023	Эйигин айхаллаатахпына , ырыам тыла үөрүүбүттэн дөбөҥнүк тахсар ; Эйиэхэ өрүһүйтэрэн , дууһам өрөгөйдүүр .
19071024	Миэхэ куһаҕаны оҥоро сатаабыттар саакка киирбиттэрин , ааттара сууллубутун иһин , мин күн аайы Эн кырдьыктааххын иһитиннэриэм .
19072001	Соломон псалома . Айыы Таҥара , ыраахтааҕыны үөрэт көнөтүк дьүүллүүргэ , ыраахтааҕы уолун — кырдьыктаах буоларга .
19072002	Кини Эн дьоҥҥун көнөтүк дьүүллүөхтүн , Эн дьадаҥыларгын кырдьыгынан көрүөхтүн .
19072003	Хайалар дьоҥҥо или-эйэни аҕаллыннар , томтордор — кырдьыгы .
19072004	Кини норуот дьадаҥыларын көмүскээтин , кыһалҕалаахтары быыһаатын , кыһарыйааччыны сыһыттын .
19072005	Оччоҕо кинилэр көлүөнэттэн көлүөнэҕэ , Айыы Таҥара , ый-күн баарын тухары Эйигиттэн толлуохтара .
19072006	Ыраахтааҕы охсуллар ходуһаҕа түһэр самыырга , сир үрдүн ньүөлсүтэр ардахха холоонноох буолуоҕа .
19072007	Кини кэмигэр кырдьыксыт туругуруоҕа , ый сырдатарын тухары ил-эйэ чэчирии туруоҕа .
19072008	Кини саарыстыбата муораттан муораҕа тиийиэҕэ , Евфрат өрүстэн сир уһугар диэри тэнийиэҕэ .
19072009	Кураайы дуол олохтоохторо кини иннигэр сөһүргэстиэхтэрэ , кини өстөөхтөрө сири-буору салыахтара .
19072010	Фарсис уонна муора арыыларын ыраахтааҕылара киниэхэ түһээн төлүөхтэрэ ; Аравия уонна Сава ыраахтааҕылара бэлэхтэрин илдьэ кэлиэхтэрэ .
19072011	Бары ыраахтааҕылар киниэхэ сүгүрүйүөхтэрэ , бары норуоттар киниэхэ үлэлиэхтэрэ .
19072012	Кини көмө көрдүүр кыһалҕалаахтары , дьадаҥыны , хантан да көмө кэлбэт киһитин өрүһүйүөҕэ ;
19072013	мөлтөҕү , баттаммыты-үктэммити аһыныаҕа , кыһалҕалаахтар олохторун быыһыаҕа ;
19072014	хара батталтан , үтүргэнтэн дууһаларын толуйуоҕа ; кинилэр хааннара кини хараҕар улахаҥҥа туруоҕа .
19072015	Туругурдун ыраахтааҕы ! Киниэхэ Аравия кыһыл көмүһүттэн биэриэхтэрэ ; кини туһугар өрүү үҥүөхтэрэ , кинини күннэтэ алгыахтара .
19072016	Бурдук , сиргэ өлгөмнүк үүнэн , хайа үрдүгэр долгуйа хамсыаҕа , үүнүүтэ Ливаҥҥа курдук , үрдүк буолуоҕа . Куораттарын дьоно , төрөөн-үөскээн , хонуу отунуу хойдуоҕа .
19072017	Ыраахтааҕы аата-суола үйэлэргэ барыаҕа , кини албан аата күн үйэтэ үйэлэниэҕэ . Бары норуоттарга кини алгыһы аҕалыаҕа , кинини ким барыта дьоллооҕунан ааттыаҕа .
19072018	Алгыс буоллун Айыы Тойоҥҥо , Израиль Таҥаратыгар , эҥин дьиктини оҥорор соҕотох сүдү кыахтаахха .
19072019	Алгыс буоллун үйэлэр тухары Кини килбиэннээх аатыгар . Кини кэрэмэн килбиэнэ сир үрдүн толоруохтун . Аминь , аминь .
19072020	Иессей уолун Давид үҥүүтэ бүттэ .
19073001	Асаф псалома . Чахчы даҕаны Таҥара үтүө сыһыаннаах Израильга , ыраас сүрэхтээхтэргэ !
19073002	Оттон мин бүдүрүйэн иһэн өрүһүннүм , халтарыйан иһэн быыһанным :
19073003	нэгэй дьон баай-талым олоҕун көрөммүн , улуутумсуктары ордугургуу санаатым .
19073004	Кинилэр өлүөхтэригэр да диэри эрэйи билбэттэр , үскэл-ньүөл бэйэлээхтэр ;
19073005	дьон ыарахан үлэтигэр кинилэр суохтар , атыттары кытта очурга охсуллубаттар .
19073006	Ол иһин улахамсык санаа оҕуруоламмыттар , баламат быһыы таҥастаммыттар .
19073007	Аһара уойаннар , харахтара бүтэйбит , мэник санаа сүрэхтэригэр көччүйбүт .
19073008	Тугу барытын күлэллэр , кырыктаахтык тыллаһаллар , улаханнык сананан , суоһурҕаналлар .
19073009	Уостара халлааҥҥа тиийэ уһаабыт , тыллара сири-дойдуну дархаһыйа кэрийбит .
19073010	Ол иһин бэл Таҥара норуота кинилэри батыһар , тугу куппуттарын толору сомсон иһэр .
19073011	« Таҥара хайдах билиэҕэй , Үрдүктэн Үрдүк билэр үһү дуо ? » — дииллэр нэгэйдэр .
19073012	Итинниктэр хара саҥнаахтар : бу үйэҕэ барҕараллар , баайдарын-дуолларын хаҥаталлар .
19073013	Ама халтайга мин ыраас сүрэхтэнэргэ таласпытым , аньыыта-буруйа суох буоларга дьулуспутум ,
19073014	халтайга хас күн аайы охсуллубутум , хас сарсыарда аайы дьарыллыбытым буолуо дуо ?
19073015	Ол эрэн : « Кинилэр курдук тыллаһыам » , — диэбитим буоллар , Эн норуотуҥ иннигэр буруйдаах тахсыах эбиппин .
19073016	Хайдах итини өйдүүбүн дии саныырым , итини ыпсарары ыарырҕата көрөрүм .
19073017	Дьэ онтон , Таҥара Дьиэтигэр киирэн тураммын , мин өйдөөбүтүм кинилэр муҥур уһуктарын .
19073018	Чахчы даҕаны Эн кинилэри халтараан суолга туруорбуккун , түгэҕэ биллибэт далайга түһэртиир эбиккин .
19073019	Хайдах курдук эмискэ имнэри эһиннилэр , хайдах курдук уолуйан , суола суох сүттүлэр !
19073020	Киһи уһуктан баран түүлүн умнарыныы , Айыы Тойон , Эн тураат да , кинилэр мөссүөннэрин умнуоҕуҥ .
19073021	Мин сүрэҕим умайар-оргуйар , дууһам муунтуйар кэмигэр ,
19073022	тугу да өйдөөбөт ньүдьү-балай этим , сүөһү кэриэтэ этим Эн иннигэр .
19073023	Ол да буоллар , мин өрүү Эйигинниин бииргэбин — Эн миигин уҥа илиибиттэн сиэтэҕин ,
19073024	сүбэлээн-амалаан сирдиигин ; кэнэҕэһин да Эн миигин кэрэмэн килбиэҥҥэ киллэриэҕиҥ .
19073025	Ким миэхэ баарый халлааҥҥа Эйигиттэн ураты ? Эйигин кытта сылдьан , сиргэ даҕаны тугу да баҕарбаппын .
19073026	Төһө да этим-хааным , сүрэҕим мөлтөөбүтүн иһин , Таҥара миэхэ сүрэҕим бигэ кириэппэһинэн , үйэлэр тухары мин аналбынан хаалыаҕа .
19073027	Дьиҥ чахчы , Эйигиттэн ыраатааччылар өлөллөр ; Эйигиттэн тэйээччилэри Эн имири эһэҕин .
19073028	Оттон миэхэ үчүгэй да буоллаҕа Таҥараҕа чугаһыырым ! Эн бары дьайыыгын иһитиннэрээри , Айыы Тойон Таҥараҕа мин эрэнним .
19074001	Асаф үөрэтиитэ . Оо , Таҥара , тоҕо Эн биһигини букатын хааллардыҥ ? Тоҕо Бэйэҥ мэччирэҥиҥ барааннарыгар уордайдыҥ ?
19074002	Өйдөөн кэл былыр талан ылбыт дьоҥҥун — Бэйэҕэр норуот гынаары толуйбуккун . Өйдөө олохсуйа сылдьыбыт Сион хайаҕын .
19074003	Кэлэн көр бу бүтэһиктээх урусхалы ; сибэтиэй Дьиэ иһигэр өстөөх тугу да ордорботох .
19074004	Эн Дьиэҕэр өстөөхтөрүҥ үөгүлэһэллэр , онно аны кинилэр былаахтара ыйанан тураллар .
19074005	Кинилэр мас хатыһа үүммүт лабааларын сүгэнэн кэрдээччилэри санаталлар .
19074006	Быһан оҥоһуллубут ойууну-мандары барытын сүгэнэн , өтүйэнэн үлтү сынньыбыттар .
19074007	Эн сибэтиэй Дьиэҕин күл-көмөр оҥорбуттар , Эн ааккар сүгүрүйэр сирбитин киртиппиттэр .
19074008	« Букатыннаахтык кинилэри үрэйиэхпит » , — дэммиттэр , Таҥараҕа түмсэр сирбитин барытын умаппыттар .
19074009	Ханнык да бэлиэ дьикти биһиэхэ көстүбэт буолбут ; аны пророктар суохтар , хаһааҥҥа диэри маннык барарын хайабыт да билбэт .
19074010	Хаһааҥҥа диэри , Айыы Таҥара , өстөөх биһигини үөҕэр ? Ама утарсааччы үйэ тухары холуннарыа дуо Эн ааккын ?
19074011	Тоҕо Эн илиигин кэннигэр кистии туттаҕын ? Оо , тоҕо уҥа илиигин хонноҕуҥ анныгар уктаҕын ?
19074012	Айыы Таҥара , аан маҥнайгыттан мин Ыраахтааҕым , Эн сиргэ быыһабыллаахтык дьайаҕын .
19074013	Эн сүдү күүскүнэн муораны икки аҥыы хайыппытыҥ , ууга баар моҕойдор бастарын хампарыппытыҥ ;
19074014	Левиафан кыылы , бастарын хампы охсон баран , этин кураайы дуол харамайдарыгар сиэтэ биэрбитиҥ .
19074015	Эн дьүүктэлэри , үрэхтэри сүүрдүбүтүҥ , күүстээх өрүстэри кумаҕынан көрдөрбүтүҥ .
19074016	Күнүскү кэм — Эйиэнэ , түүн эмиэ — Эйиэнэ , күнү да , ыйы да Эн туруорбутуҥ ;
19074017	сир бары чэрчитин Эн быспытыҥ ; сайыны да , кыһыны да Эн айбытыҥ .
19074018	Өйдөө , Айыы Тойон , өстөөх Эйигин үөҕэрин , өйө суохтар Эн ааккын киртитэллэрин !
19074019	Холуубуҥ дууһатын торҕон кыылларга туттарыма ; дьадаҥыларыҥ олохторун хаһан да умнума .
19074020	Өйдөө Бэйэҥ кэс тылгын ; сир хараҥа муннуга барыта ороспуой ордуута буолла .
19074021	Баттаммыты-үктэммити кыбыстыыга киллэртэримэ ; дьадаҥы-кыһалҕалаах Эн ааккар айхал этиэхтин .
19074022	Туран , Айыы Таҥара , Бэйэҥ дьыалаҕын көмүскээ ; өйө суохтар күнү быһа Эйигин күлэллэрин Эн өйдөө .
19074023	Умнума өстөөхтөрүҥ үөгүлэрин-хаһыыларын , Эйигин утары өрө турааччылар намыраабат айдааннарын .
19075001	Хуор салайааччытыгар . « Өлөрүмэ » матыыбынан . Асаф псалома . Ырыа .
19075002	Айхаллыыбыт Эйигин , Айыы Таҥара , айхаллыыбыт Эйигин ; Эн аатыҥ биһиэхэ чугас . Дьон Эн оҥорор дьикти дьайыыларгын иһитиннэрэр .
19075003	« Мин Бэйэм болдьообут туһааннаах кэммэр кырдьыгы тутуһан дьүүллүөҕүм .
19075004	Сир уонна сир олохтоохторо бары тулхадыйар кэмнэригэр Мин бигэтик тутабын сир төрдүн . Села
19075005	Киһиргэстэргэ этэбин : „ Киһиргэнимэҥ “ , нэгэйдэргэ этэбин : „ Үрдүктүк сананымаҥ ,
19075006	аһара үрдүктүк сананымаҥ , хантаччы туттан саҥарымаҥ “ » .
19075007	Киһини илинтэн да , арҕааттан да , соҕурууттан да үрдэтэр буолбатахтар ,
19075008	биир эрэ судьуйа баар — Айыы Таҥара : Кини кими эрэ намтатар , кими эрэ үрдэтэр .
19075009	Айыы Тойон иһит тутан турар , онно арыгы булкааһа күүгэннирэ оргуйар ; Кини онтон кутаттаан биэрдэҕинэ , сир үрдүн хара дьайдаахтара бука бары иһиэхтэрэ , доруоһатын кытта ыган туран иһэргэ күһэллиэхтэрэ .
19075010	Оттон мин үйэм тухары үөрүөм-көтүөм , Иаков Таҥаратыгар айхал ыллыам .
19075011	Кини хара дьайдаахтар муостарын барытын булгурутуо , оччоҕо кырдьыксыт күүһүрүө-уоҕуруо .
19076001	Хуор салайааччытыгар . Устурууналаах инструмент доҕуһуолунан . Асаф псалома . Ырыа .
19076002	Иудеяҕа Таҥараны билэллэр ; Кини аата Израильга — сүдү аат .
19076003	Иерусалимҥа баар Кини олоҕо , Сиоҥҥа Кини олорор .
19076004	Онно тоһуталаабыта Кини кустук охтору , хары куйаҕын , кылыһы , сэрии сэбин-сэбиргэлин . Села
19076005	Эн кэрэмэн килбиэннээххин , мэҥэ хайалардааҕар сүҥкэҥҥин .
19076006	Харса суох буойуннар халаабыт булумньуларын былдьаппыттар , уһуктубат уһун ууларын кинилэр утуйбуттар : аны бу эрэттэр илиилэрин да өндөппөттөр .
19076007	Эн буойуоҥ эрэ кэрэх , Иаков Таҥарата , — аттар таалбыттар , колесницалар тохтообуттар .
19076008	Оо , дьулааҥнын даҕаны Эн ! Ким Эн уордайар кэмҥэр иннигэр кэлэн туруоҕай ?
19076009	Дьүүл буоларын Эн халлааннартан биллэрдиҥ ; сир бары баттаммыттарын быыһыырдыы , Таҥара буруйдаахтары дьүүллүү турбутугар , сир үрдэ дьулайан ах барда . Села
19076010	
19076011	Бэл дьон уоҕа-кылына Эйиэхэ албан ааты эргитиэҕэ : сэрииттэн ордубут өстөөх кытта Эн дьоро күннэргин бэлиэтиэҕэ .
19076012	Мэктиэ тылгытын биэриҥ Айыы Тойон Таҥараҕытыгар , Киниэхэ эрэннэрбиккитин толоруҥ ; тулатыгар бааллар бука бары Киниэхэ , Дьулааҥҥа , бэлэхтэрин аҕаллыннар .
19076013	Кини киэмсик кинээстэри сыһыталыыр , сир ыраахтааҕыларын салыннартыыр .
19077001	Хуор салайааччытыгар Идифумҥа . Асаф псалома .
19077002	Куолаһым муҥунан Айыы Таҥараны ыҥырабын ; Таҥара миигин иһиттин диэн , куолаһым муҥунан Кинини ыҥырабын .
19077003	Күчүмэҕэй күммэр Айыы Тойону көрдүүбүн ; түүнү быһа , түһэрбэккэ , икки илиибин Киниэхэ уунабын ; мин дууһам уоскулаҥы ылыммат .
19077004	Таҥараны санаатым да , мин энэлийэн барабын , толкуйга түстүм да , тыыным-быарым ыгыллар . Села
19077005	Эн миигин харахпын симнэрэ түспэккин ; аһара аймаһыйан , саҥарар да кыаҕым суох .
19077006	Өрдөөҥҥү күннэри эргитэ саныыбын , ааспыт сыллары ахтабын .
19077007	Түүнүн ырыаларбын өйдөөн кэлэбин , сүрэхпин кытта сэһэргэһэбин ; мин кутум-сүрүм барытын сыныйан көрөр :
19077008	Ама Айыы Тойон , бүтэһиктээхтик аккаастанан , аны биһиэхэ үтүөтүк сыһыаннаһыа суоҕа дуо ?
19077009	Ама Кини , бигэ таптала букатын уларыйан , аны биһиэхэ эрэннэрбитин толоруо суоҕа дуо ?
19077010	Ама Айыы Таҥара аһынарын умнан , аһара абаран , аны биһигини аһыныа суоҕа дуо ? Села
19077011	Итиэннэ эппитим : « Мин аһыйарым-кутуйарым баар — Үрдүктэн Үрдүк аны уҥа илиитин биһиэхэ утары ууммат » .
19077012	Айыы Тойон дьайыыларын мин ахта саныам ; Эн былыр көрдөрбүт дьиктилэргин өйдөөн кэлиэм .
19077013	Эн тугу оҥорбуккун барытын иҥэн-тоҥон көрүөм , Эн улуу дьайыыларгын мин анаарыам .
19077014	Айыы Таҥара , Эн суолуҥ сибэтиэй . Хайа таҥара биһиги Таҥарабыт курдук улуу буолуой !
19077015	Эн эҥин дьиктини оҥорор Таҥараҕын ; норуоттарга Эн сүҥкэн күүскүн көрдөрбүтүҥ .
19077016	Эн Бэйэҥ норуоккун , Иаковтаах Иосиф уолаттарын , күүстээх илиигинэн өрүһүйбүтүҥ . Села
19077017	Улуу байҕаллар Эйигин көрөн , Айыы Таҥара , улуу байҕаллар Эйигин көрөн , уолуйаллара ; түгэҕэ биллибэт далайдар өрө дьалкыйаллара .
19077018	Былыттар ууларын тоҕо туталлара , халлаантан этиҥ этэн ньириһитэрэ , тула Эн охторуҥ күлүмнүү көтөллөрө .
19077019	Эн сүллэр этиҥиҥ ньиргиэрэ халлааны биир гына лүһүгүрүү эргийэрэ , чаҕылҕаныҥ аан дойдуну сандаардара , сир , титирэстээн ыла-ыла , өрө дьигиһийэрэ .
19077020	Эн суолуҥ муоранан ааһара , Эн ыллыгыҥ дириҥ уунан барара , ким да Эн суолгун-иискин көрбөт этэ .
19077021	Эн норуоккун , бараан үөрүн илдьэ иһэрдии , Моисейдаах Аарон илиитинэн сирдиириҥ .
19078001	Асаф үөрэтиитэ . Бар дьонум , өйдөөн истиҥ мин үөрэтэрбин , болҕойуҥ амалыйар аман өспүн .
19078002	Өс домохторун мин эһиэхэ сэһэргиэм , былыргы кистэлэҥнэри иһитиннэриэм .
19078003	Биһиги тугу истибиппитин-билбиппитин , аҕаларбыт биһиэхэ кэпсээбиттэрин
19078004	кистиэхпит суоҕа кинилэр удьуордарыттан ; кэлэр көлүөнэлэргэ иһитиннэриэхпит Айыы Тойон килбиэннээх дьайыыларын , Кини күүһүн-уоҕун , оҥорбут дьиктилэрин .
19078005	Иаковка анаан , Кини уураах таһаарбыта , Израильга Сокуон олохтообута , уонна , оҕолоргутугар үөрэтиҥ диэн , кэс тылын өбүгэлэрбитигэр эппитэ ;
19078006	ону барытын кэлэр көлүөнэлэр , кэнэҕэс төрүөхтээх оҕолор билэннэр , бэйэлэрин тустаах кэмнэригэр кэнчээри ыччаттарыгар кэпсиэхтээхтэрэ .
19078007	Оччоҕо кинилэр Айыы Таҥараҕа эрэниэхтээхтэрэ , Таҥара дьайыыларын умнубакка , Кини кэриэстэрин тутуһуохтаахтара ;
19078008	оччоҕо өсөһөн өрө турар адьынаттаах , бигэтэ суох сүрэхтээх өбүгэлэрин — Таҥараҕа бэриниитэ суох көлүөнэ курдук аны хаһан да буолуо суохтаахтара .
19078009	Ох саанан сэбилэммит Ефрем уолаттара охсуһуу күнүгэр чугуйбуттара ;
19078010	Таҥара кэс тылын тутуспатахтара , Сокуонун толорортон аккаастаммыттара ;
19078011	Кини оҥорбут дьайыыларын , көрдөрбүт дьиктилэрин умнубуттара .
19078012	Оттон Таҥара кинилэр өбүгэлэрэ көрөллөрүгэр , Египет сиригэр , Цоан толоонугар эҥин дьиктини оҥороро .
19078013	Кини , муораны икки аҥыы хайытан , норуотун туораппыта , ууну эркиннии өрө туруорбута .
19078014	Күнүһүн былытынан кинилэри сирдиирэ , түүнү быһа кинилэргэ уот сырдыгын түһэрэрэ ;
19078015	кураайы дуолга тааһы хайа охсон , улуу далайтан ууну кутардыы , утахтарын ханнарара ;
19078016	очуос хайаттан ууну үрүйэлии сүүрдэрэ , дохсун ууну өрүстүү күрүлэтэрэ .
19078017	Оттон кинилэр син биир Кинини утары аньыыны оҥороллоро , кураайы дуолга сылдьан , Үрдүктэн Үрдүккэ утарылаһаллара .
19078018	Соруйан Таҥара тулуурун тургутан , сөбүлүүр астарын-үөллэрин ирдииллэрэ .
19078019	Таҥараны утары тыллаһан : « Иччитэх дуолга Таҥара биһиэхэ ас бэлэмниэ дуо ? — дииллэрэ . —
19078020	Төһө да тааһы хайа охсубутугар , уу суккуллубутун , үрүйэ сүүрдүбүтүн иһин , килиэби Кини биһиэхэ кыайан биэриэ дуо , норуотун этинэн хааччыйыа дуо ? »
19078021	Айыы Тойон , итини истэ абаран , Иаковка уора-кылына уоттуу оргуйбута , Израильга кыыһырбыта сэтэрэн турбута —
19078022	кинилэр Таҥараны итэҕэйбэттэрин , Кини өрүһүлтэлээх күүһүгэр эрэммэттэрин иһин .
19078023	Ол да үрдүнэн , үөһээҥҥи былыттары соруйан , халлааннар ааннарын тэлэччи аспыта ,
19078024	аһаатыннар диэн , мааннаны ардахтыы куппута — халлаан бурдугун кинилэргэ биэрбитэ .
19078025	Онон киһи Аанньал килиэбин сиэбитэ ; Таҥара кинилэргэ дэлэй аһы ыыппыта .
19078026	Кини халлаантан илиҥҥи тыалы түһэрбитэ , соҕурууҥҥу тыалы үүрэн аҕалбыта .
19078027	Быылы ыһар кэриэтэ үөһэттэн эти ыспыта — муора кумаҕын курдук элбэх көтөрү ыыппыта ;
19078028	ол көтөрдөрү кинилэр тохтообут сирдэригэр — отууларын тулатыгар түһэрбитэ .
19078029	Онон тото-хана , дуоһуйа аһаабыттара — Таҥара тугу баҕарбыттарын биэрбитэ .
19078030	Ол эрээри , эккэ баҕалара хана илигинэ , өссө да аһыы олордохторуна ,
19078031	Таҥара , кинилэргэ уордайан , саамай күүстээхтэрин суох оҥорбута , Израиль эдэр уолаттарын умса уурбута .
19078032	Оттон кинилэр аньыыны оҥороллорун уураппатахтара , Кини дьикти дьайыыларын итэҕэйбэтэхтэрэ .
19078033	Ол иһин Таҥара кинилэр күннэрин сүпсүккэ сүтэрэр , сылларын кутталга аһардар оҥорбута .
19078034	Онтон , кинилэри өлөртөөн барбытыгар , дьэ Кинини көрдүүр буолбуттара ; аньыыларын-буруйдарын кэмсинэн , Таҥараны ис сүрэхтэриттэн көрдөөбүттэрэ .
19078035	Таҥара кинилэргэ халыҥ хахха буоларын , Үрдүктэн Үрдүк Таҥара кинилэри өрүһүйэн ыларын онно эрэ өйдөөбүттэрэ .
19078036	Ол да үрдүнэн Кинини кытта албыннык кэпсэтэллэрэ , Киниэхэ сымыйаны этэллэрэ ;
19078037	бигэ санаата суох буоланнар , Кини кэс тылын кэһэллэрэ .
19078038	Оттон аһыныгас Таҥара буруйдарын бырастыы гынара , кинилэри имири эспэт этэ ; кыыһырартан элбэх төгүл туттунара , уорун-кылынын толору күөдьүппэт этэ .
19078039	Кини өйдүүрэ кинилэр өлөр үйэлээхтэрин , төннүбэттии , ил гынан ааһар сиккиэр кэриэтэлэрин .
19078040	Хаста кинилэр кураайы дуолга сылдьан , Киниэхэ утарыласпыттарай , иччитэх сиргэ сылдьан , Кинини хомоппуттарай !
19078041	Күнтэн күн Таҥараны тургуталлара , Израиль Сибэтиэйин атаҕастыыллара .
19078042	Кинилэр Таҥара сүдү күүһүн — өстөөхтөн кинилэри өрүһүйбүт күнүгэр Египеккэ сөҕүмэр бэлиэлэри көрдөрбүтүн , Цоан толоонугар дьиктилэри оҥорбутун умнубуттара .
19078043	
19078044	Ол саҕана Кини , Египет дьоно иһэр уута суох буоллун диэн , дойдуларын өрүһүн барытын хааҥҥа кубулуппута .
19078045	Кинилэри , үөн-көйүүр былытын аҕалан , тэһитэ кэйдэрбитэ , алдьатыылаах баҕалары ыытан үрэйтэрбитэ .
19078046	Бурдуктарын үүнүүтүн түүлээх үөҥҥэ сиэппитэ , үлэлэрин түмүгүн саранчаҕа биэрбитэ .
19078047	Виноградтарын тобураҕынан эспитэ , смоковницаларын хаһыҥҥа мэлиппитэ .
19078048	Сүөһүлэрин толонунан тоҕута сыспыта , үөрдэрин чаҕылҕанынан дапсыйбыта .
19078049	Кыыһырбыт уоҕун-төлөнүн , бары абатын-сататын , уорун-кылынын түһэрэн , кинилэргэ аан алдьархайы — өлөрөр-өһөрөр үтүмэн аанньалы ыыппыта .
19078050	Онно Кини уордайартан туттуна барбатаҕа , олохторун аны харыһыйбатаҕа — өлүүлээх сутулу кинилэргэ туруорбута .
19078051	Египет бары ыалларын бастакы уолаттарын , Хам отууларын бастыҥ күүһүн , өлөртөөбүтэ .
19078052	Дьэ онтон маныыһыт курдук , норуотун илдьэ барбыта , кураайы дуол устун бараан үөрүнүү сирдээбитэ .
19078053	Куттала суох сиринэн илдьэ иһэр буолан , кинилэр туохтан да кыраҕыйбат этилэр ; өстөөхтөрүн муора уута саба халыйбыта .
19078054	Кини норуотун сибэтиэй томторугар , уҥа илиитинэн ылбыт хайатыгар , аҕалбыта .
19078055	Омуктары кинилэртэн үүртэлээн баран , олор отууларыгар Израиль аҕа уустарын олохтообута ; барыларыгар өлбүгэ сир быһаттаан биэрбитэ .
19078056	Ол да үрдүнэн Үрдүктэн Үрдүк Таҥараны тургуталлара , уураахтарын тутуспакка , Киниэхэ утарылаһаллара .
19078057	Өбүгэлэрин курдук , кинилэр эмиэ Таҥараттан тэйэн , Киниэхэ бэриниитэ суох этилэр , алдьаммыт ох саа курдук , эрэбилэ суохтара .
19078058	Сымыйа таҥараларга үҥэр үрдэллэринэн Айыы Таҥараны хомотоллоро , эмэгэккэ сүгүрүйэн , Кинини күнүүлэтэллэрэ .
19078059	Таҥара , барытын истэн , улаханнык уордайбыта : Кини Израильтан букатын аккаастаммыта .
19078060	Онон Силомҥа баар олоҕун , дьон ортотугар олорбут Отуутун , быраҕан барбыта ;
19078061	ковчегын билиэҥҥэ туттарбыта — албан аатын өстөөх илиитигэр туран биэрбитэ .
19078062	Норуотун кылыс уһугар туруортарбыта , ол курдук Кини Бэйэтин дьонугар уордайбыта .
19078063	Онон уолаттарын уот мэҥиэстибитэ , кыргыттарыгар уруу ырыата ылламматаҕа ;
19078064	аҕабыыттара кылыстан охтубуттара , огдооболоро кинилэри аһыйан ытыыр кыахтара суоҕа .
19078065	Дьэ онуоха Айыы Тойон уутуттан уһуктардыы , уохтаах арыгыттан өрө көтөҕүллүбүт бухатыырдыы ,
19078066	кинилэр өстөөхтөрүн киэр үүртэлээбитэ , аны көммөттөрүн курдук , сир сирэйдээбитэ .
19078067	Кини Иосиф удьуоруттан аны аккаастаммыта , Ефрем аҕатын ууһун талбатаҕа ,
19078068	ол оннугар Иуда аҕатын ууһун , таптыыр Сионун хайатын , талан ылбыта .
19078069	Онно үрдүк халлааннар курдук сүдү , үйэлэргэ олохтообут сирин курдук бигэ сибэтиэй Дьиэни Бэйэтигэр тэриммитэ .
19078070	Онтон кулутун Давиды талан ылан , бараанын далыттан аҕалтарбыта ;
19078071	эмньик барааннарын көрө сырыттаҕына ылларан , Бэйэтин норуотун Иаковы , бас билэр Израилын , көрөр-истэр маныыһыт оҥорбута .
19078072	Давид , ыраас сүрэҕиттэн кыһаллан , сатабыллаах илиитинэн кинилэри салайара .
19079001	Асаф псалома . Айыы Таҥара , Эн сиргэр омуктар киирдилэр ; Эн сибэтиэй Храмҥын киртиттилэр , Иерусалимы урусхал оҥордулар .
19079002	Кулуттарыҥ өлүктэрин халлаан көтөрдөрүгэр хааллардылар ; сибэтиэй дьоҥҥун сир дьиикэй кыылларыгар бырахтылар .
19079003	Кинилэр хааннарын Иерусалим тулатыгар уу курдук тохтулар , көмүөх-харайыах дьону ордорботулар .
19079004	Биһиги ыаллыы норуоттарбыт күлүүлэригэр бардыбыт , тула олорооччуларбыт ыстыыр ыастара буоллубут , саакка-суукка киирдибит .
19079005	Оо , хаһааҥҥа диэри , Айыы Тойон ? Ама үйэлэр тухары кыыһыра сылдьыаҥ дуо ? Хаһан Эн күнүүҥ күүдэпчилэнэн бүтэрий ?
19079006	Кыһыыгын-абаҕын тоҕо сүөкээ Эйигин билбэт норуоттарга , Эн ааккын ыҥырбат саарыстыбаларга .
19079007	Иаковы кинилэр сиэбиттэрэ , сирин-уотун кинилэр иччитэхсиппиттэрэ .
19079008	Аҕаларбыт аньыыларыгар буруйдаабакка , биһигини амарахтык көрсөргө тиэтэй ; муҥур уһукка биһиги түстүбүт эбээт .
19079009	Килбиэннээх аатыҥ туһугар биһиэхэ көмөлөс , Айыы Таҥара Быыһааччыбыт . Бэйэҥ аатыҥ туһугар биһигини өрүһүй , аньыыбытын бырастыы гын .
19079010	Тоҕо омуктар : « Таҥаралара ханнаный ? » — диэхтээхтэрий ? Эн кулуттарыҥ хаанын иэстэһэргин норуоттар биллиннэр , биһиги эмиэ ону көрүүбүт .
19079011	Билиэн барбыттар энэлгэннэрэ Эйиэхэ тиийиэхтин ; сүдү күүскүнэн өрүһүй өлөргө анаммыттары .
19079012	Сэттэ бүктээн ситис ыалларбытыттан үөҕүүлэрин иһин , Эйигин , Айыы Тойон , үөхпүттэрин иһин .
19079013	Оччоҕо биһиги , Эн норуотуҥ , Эн мэччирэҥиҥ бараанын үөрэ , үйэлэр тухары Эйиэхэ махтаныахпыт , көлүөнэттэн көлүөнэҕэ Эйигин айхаллыахпыт .
19080001	Хуор салайааччытыгар . « Кэс Тыл сардаанатын » матыыбынан . Асаф псалома .
19080002	Оо , иһит биһигини , Израиль Маныыһыта , Иосиф уолаттарын бараан үөрүнүү сирдээччи ! Херувимнар үрдүлэринэн бүрүстүөлгэ олорооччу , Эн Бэйэҥ сырдыккынан сыдьаай
19080003	Ефрем , Вениамин уонна Манассия аҕа уустарын ; итиэннэ , сүдү күүскүн көрдөрөн , биһигини быыһыы кэл .
19080004	Айыы Таҥара , биһигини чөлбүтүгэр түһэр ! Эн сирэйиҥ сырдыга биһиэхэ сыдьаайыахтын , оччоҕо биһиги быыһаныахпыт .
19080005	Айыы Тойон , Аанньал сэриитин Таҥарата , Эн хаһааҥҥа диэри уордайан , норуотуҥ үҥэрин истибэккин ?
19080006	Көмүскэ уутун килиэбин Эн кинилэргэ сиэттиҥ , харах дэлэй уутун утах кэриэтэ иһэртиҥ .
19080007	Ыалларбытын , биһигини былдьаһыннаран , иирсиһиннэрдиҥ , онон биһиги өстөөх күлүүтүгэр бардыбыт .
19080008	Аанньал сэриитин Таҥарата , биһигини чөлбүтүгэр түһэр ! Эн сирэйиҥ сырдыга биһиэхэ сыдьаайыахтын , оччоҕо биһиги быыһаныахпыт .
19080009	Эн Египеттэн виноград умнаһын аҕалаҥҥын , ону , омуктары үүрэн баран , кинилэр сирдэригэр олорпутуҥ .
19080010	Киниэхэ сир солообутуҥ , онон силис тардан , тарҕана үүнэн барбыта .
19080011	Хайалар улам кини күлүгэр киирэн барбыттара , сыалаах улуу мастар кини лабааларыгар саспыттара .
19080012	Онтон аны лабааларын муораҕа тиийэ уунан , чэчирдэрин Евфрат өрүскэ диэри тэниппитэ .
19080013	Дьэ уонна тоҕо Эн кини бүтэйин үрэйдиҥ ? Билигин ааһар эрэ барыта отонун турута тыытар .
19080014	Дьиикэй сибиинньэ киирэн тэпсэр , хонуу кыыла-сүөлэ кирэн сиир .
19080015	Аанньал сэриитин Таҥарата , биһиэхэ төнүн ; Халлаантан аллара көр , барытын анаар , бу умнаскын көр-иһит :
19080016	уҥа илиигинэн олорпуккун харыстаа , Бэйэҕэр бөҕөргөппүт үнүгэскин араҥаччылаа .
19080017	Кинини , кэрдэн ылан , уоттаан кэбиспиттэр , норуотуҥ Эн суостаах көрүүгүттэн өлөн эрэр .
19080018	Оо , көмүскээ Эн уҥа өттүгэр турааччыны , Бэйэҕэр анаан бөҕөргөппүт киһигин .
19080019	Биһиги аны хаһан да Эйигиттэн тэйиэхпит суоҕа ; Эн ааккын ыҥырарбыт туһугар , биһигини тилиннэр .
19080020	Айыы Тойон , Аанньал сэриитин Таҥарата , биһигини чөлбүтүгэр түһэр ; Эн сирэйиҥ сырдыга биһиэхэ сыдьаайыахтын , оччоҕо биһиги быыһаныахпыт .
19081001	Хуор салайааччытыгар . Геф куорат инструменын доҕуһуолунан . Асаф псалома .
19081002	Үөрүүлээх ырыаны ыллааҥ Таҥараҕа , биһиги күүспүтүгэр ; уруй-айхал этиҥ Иаков Таҥаратыгар .
19081003	Ырыаҕытын саҕалааҥ , тимпаҥҥытын охсуолааҥ , кэрэ дорҕоонноох лираҕа уонна арфаҕа оонньооҥ ;
19081004	турбаҕытын үрүҥ саҥа ый тахсыыта , ый туолуута , биһиги дьоро күммүтүгэр ;
19081005	бу Израильга анаммыт сокуон , Иаков Таҥаратын ыйааҕа .
19081006	Таҥара маны , Иосифка анаан , кини Египеттэн тахсыбытын туоһулаан уураахтаабыта . Мин урут билбэт куоласпын иһиттим :
19081007	« Эн санныгыттан Мин ыар сүгэһэри түһэрбитим , Эн илиигин тымтайтан босхолообутум .
19081008	Үтүргэҥҥэ түбэһэн Миигин ыҥырбыккар , Мин эйигин өрүһүйэн ылбытым ; этиҥнээх былыт иһиттэн эйиэхэ хардарбытым , Мерива уутун таһыгар эйигин тургуппутум . Села
19081009	Иһит эрэ , норуотум , Мин эйигин сэрэтэрбин ; оо , Израиль , арай эн Миигин истэриҥ эбитэ буоллар !
19081010	Суох буолуохтун эйиэхэ атын таҥара , сүгүрүйүмэ туора дойду таҥаратыгар .
19081011	Мин эйигин Египет сириттэн таһаарбыт Айыы Тойон Таҥараҥ буолабын . Айаххын ат — Мин эйиэхэ толору ас уган биэриэм .
19081012	Ол эрэн норуотум Миигин истибэтэҕэ , Израиль Миэхэ бас бэриммэтэҕэ .
19081013	Онон , баҕарбыттарынан сырыттыннар диэн , Мин кинилэри өһөс сүрэхтэрин көҥүлүнэн ыыппытым .
19081014	Оо , арай онно норуотум Миигин истэн , Израиль Мин суолбунан барбыт буоллун !
19081015	Түргэнник да оччоҕо кини өстөөхтөрүн сыһытыам этэ , кинини күөмчүлээччилэри уодьуганныы тардыам этэ !
19081016	Оччоҕо Айыы Тойону абааһы көрөөччүлэр кинилэргэ илин-кэлин түһэр буолуо этилэр ; норуотум соргулаах олоҕо хаһан да огдолуйуо суоҕа этэ .
19081017	Мин кинилэри бастыҥ сэлиэһинэй бурдугунан аһатыам , очуос хайа мүөтүнэн дуоһутуом этэ » .
19082001	Асаф псалома . Таҥара таҥаралар ортолоругар турбута , Кини таҥаралары хоруйга тарпыта :
19082002	« Хаһааҥҥа диэри эһиги кырдьыгы токурутан дьүүллүүгүт , хара дьайдаахтары өрө тутаҕыт ? Села
19082003	Дьадаҥы , тулаайах дьыалатын эһиги быһаарыҥ , баттаммыт-үктэммит , кыһалҕалаах кырдьыгын таһаарыҥ .
19082004	Өрүһүйэр буолуҥ дьадаҥыны , кыһалҕалааҕы , хара дьайдаахтар илиилэриттэн кинилэри былдьаан ылыҥ » .
19082005	Тугу да билбэттэр , өйдөөбөттөр бу таҥаралар , хараҥаҕа муна-тэнэ сылдьаллар ; сир төрдө барыта тулхадыйбыт .
19082006	« Мин этэбин : „ Эһиги — таҥараларгыт , Үрдүктэн Үрдүк уолаттараҕыт — бука барыгыт .
19082007	Ол эрээри , дьон курдук эһиги эмиэ өлүөххүт , хайа да тойон курдук охтуоххут “ » .
19082008	Оо , тур , Айыы Таҥара , сири дьүүллээ , Эн бары норуоттары бас билэҕин !
19083001	Ырыа . Асаф псалома .
19083002	Айыы Таҥара , саҥата суох буолума ; хардарбакка хаалыма , Айыы Таҥара , уоскуйан уостума !
19083003	Көр , ол өстөөхтөрүҥ хайдах өргөйбүттэрин , Эйигин абааһы көрөөччүлэр төбөлөрүн өндөппүттэрин .
19083004	Эн норуоккун утары уодаһыннаахтык куомуннаһаллар ; Эн араҥаччылыыр дьоҥҥун утары куомсуктаһаллар .
19083005	« Бараммыт , норуот аатыттан аһарыаҕыҥ , — дэһэллэр . — Израиль аата аны хаһан да ахтыллыбатын ! »
19083006	Биир санаанан киксэннэр , Эйигин утары сөбүлэһии түһэрсибиттэр :
19083007	Едом норуота , Измаиль дьоно , Моав уонна агаряннар ,
19083008	Гевал , Аммон уонна Амалик , Филистина уонна Тир олохтоохторо ;
19083009	Ассирия эмиэ , кинилэргэ холбоһон , Лот уолаттарын тутаах күүстэринэн буолбут . Села
19083010	Айыы Таҥара , Эн Мадиам дьонугар уонна Сисаралаах Иавиҥҥа Киссон үрүйэтин үрдүгэр хайдах сыһыаннаспыккыный да , баларга эмиэ соннук сыһыаннас ;
19083011	олор , Аендорга сууһарыллан , сир уоҕурдуута буолбуттара .
19083012	Эн балар кинээстэригэр , Оривка уонна Зивка курдук , баһылыктарыгар , Зевейдээх Салмаҥҥа курдук сыһыаннас ;
19083013	олор эмиэ тыыннаахтарыгар : « Баран , Таҥара сирин-уотун былдьааммыт , бэйэбит бас билиэҕиҥ » , — дииллэрэ .
19083014	Айыы Таҥарам , Эн кинилэри буор холорук оҥортоо , соломо гынан , тыалга ыһаттаа .
19083015	Уот ойууру сииринии , төлөн хайаны хаарыйарыныы ,
19083016	буркуҥҥунан кинилэри сойуолаа , холоруккунан уолуталаа .
19083017	Эн ааккын билинэллэрин туһугар , Айыы Тойон , кинилэри сир-буор сирэйдээ .
19083018	Саакка баран , үйэлэр тухары кутталтан көммөтүннэр , ааттара-суоллара баранан өллүннэр .
19083019	Биллиннэр кинилэр : Эн эрэ бааргын Айыы Тойон диэн ааттаах , бүтүн сир үрдүнэн турар Үрдүктэн Үрдүк .
19084001	Хуор салайааччытыгар . Геф куорат инструменынан доҕуһуолунан . Корей уолаттарын псалома .
19084002	Ахтылҕаннаах да буоллаҕа Эн олорор сириҥ , Аанньал сэриитин Айыы Тойоно !
19084003	Айыы Тойон тиэргэнигэр тардыһан , олус да дууһам туорхаһыйар ; сүрэҕим үөрэн , бүтүн бэйэм өрө көтөҕүллэн , мин тыыннаах Таҥараҕа ырыа ыллыыбын .
19084004	Аанньал сэриитин Айыы Тойоно , Ыраахтааҕым миэнэ , Таҥарам ! Бэл чыычаах көй дьиэтин Эн сиэртибэнньигиҥ аттыгар булунар , хараҥаччы эмиэ , оҕолорун угаары , онтон чугас уйаланар .
19084005	Дьоллоохтор даҕаны — Эн Дьиэҕэр олорооччулар ! Кинилэр куруутун Эйигин уруйдаан ыллыыллар . Села
19084006	Дьоллоохтор даҕаны — Эйигиттэн күүс-уох сомсооччулар , сүрэхтэрин ыллыктара Эйиэхэ салаллааччылар !
19084007	Кутурҕан хочотунан да иһэннэр , кинилэр онно дьүүктэлэри арыйаллар , күһүҥҥү ардах ол сиргэ алгыһы курулаччы кутар .
19084008	Кинилэр күүһүрдэр күүһүрэн иһэллэр ; Сиоҥҥа таҥаралар Таҥаралара кинилэргэ көстүөҕэ .
19084009	Айыы Тойон , Аанньал сэриитин Таҥарата ! Иһит мин үҥэрбин , болҕой , Иаков Таҥарата ! Села
19084010	Көр , Айыы Таҥара , биһиги куйахпытын , көр-иһит Бэйэҥ туруорбут ыраахтааҕыгын .
19084011	Хайа эрэ сиргэ тыһыынча күн буолуохтааҕар , Эн тиэргэҥҥэр биир күн буолбут быдан ордук . Хара дьай ордууламмыт уораҕайыгар олоруохтааҕар , Таҥара Дьиэтин боруогар турбутум миэхэ быдан ордук .
19084012	Айыы Тойон Таҥара — күн икки куйах икки ; Айыы Тойон илгэлээх үтүөнү биэрэр , албан аакка тиксэрэр ; Кини көнө суоллаахтары ханнык да үтүөттэн матарбат .
19084013	Аанньал сэриитин Айыы Тойоно , Эйиэхэ эрэнээччилэр дьоллоохтор .
19085001	Хуор салайааччытыгар . Корей уолаттарын псалома .
19085002	Айыы Тойон , Эн сиргэр амарахтык сыһыаннаспытыҥ , Иаков уолаттарын билиэнтэн төнүннэрбитиҥ ;
19085003	норуотуҥ буруйун бырастыы гыммытыҥ , бары аньыытын-харатын соппутуҥ , Села
19085004	онтон ыла биһиэхэ абарбат-сатарбат буолбутуҥ , уоттаах уоргун уҕарыппытыҥ .
19085005	Быыһабыллаах Таҥарабыт , биһигини чөлбүтүгэр түһэр , биһиэхэ абарбыккын намырат .
19085006	Ама үйэлэр тухары Эн биһиэхэ кыыһыра сылдьыаҥ дуо , көлүөнэттэн көлүөнэҕэ уордайа туруоҥ дуо ?
19085007	Ама , норуотуҥ Эйигиттэн үөрэрин туһугар , Эн биһигини хат тилиннэриэҥ суоҕа дуо ?
19085008	Бигэ тапталгын биһиэхэ көрдөр , Айыы Тойон , быыһабылгын бэлэхтээ .
19085009	Айыы Тойон Таҥара тугу этэрин мин истиэм . Кини норуотугар , талан ылбыт дьонугар , эйэни биллэриэҕэ . Оо , хат толкуйа суох быһыыламматаллар эрэ !
19085010	Кэрэмэн килбиэн биһиги сирбитигэр сатыылыырын туһугар , Киниттэн куттанар дьону быыһыырга Кини бэлэм .
19085011	Бигэ таптал уонна бэриниилээх буолуу көрсүһүөхтэрэ , кырдьык уонна эйэ уураһыахтара .
19085012	Бэриниилээх буолуу сиртэн үүнэн тахсыаҕа , кырдьык ону халлаантан көрүөҕэ .
19085013	Айыы Тойон үтүөнү бэлэхтиэҕэ , биһиги сирбит эмиэ быйаҥын биэриэҕэ .
19085014	Кырдьык Кини иннигэр түһэн барыаҕа , Кини барар суолун солуоҕа .
19086001	Давид үҥүүтэ . Болҕойон иһит мин этэрбин , Айыы Тойон , уонна миэхэ хардар ; мин дьадаҥыбын , кыһалҕалаах киһибин .
19086002	Араҥаччылаа олохпун , мин Эйиэхэ бэриниилээхпин ; быыһаан ыл , Айыы Таҥара , Эйиэхэ эрэмньилээх кулуккун .
19086003	Абыраа миигин , Айыы Тойон , Эйигин мин уһун күнү быһа ыҥырабын .
19086004	Үөрт кулутуҥ дууһатын , мин дууһам Эйиэхэ үөһэ дьулуһар .
19086005	Үтүө санаалааххын Эн , Айыы Тойон , бырастыы гынаҕын , Эйигин ыҥырар дьону барытын муҥура суох таптыыгын .
19086006	Иһит , Айыы Тойон , мин үҥэрбин , болҕой ааттаһар саҥабын .
19086007	Эриирдээх күммэр Эйигин ыҥыран эрэбин , Эн миигин истиэҕиҥ .
19086008	Ким да суох Эн курдук , Айыы Тойон , таҥаралар ортолоругар , ким да оҥорор кыаҕа суох Эн оҥороргун .
19086009	Айбыт норуоттарыҥ , бука бары кэлэннэр , Эн иннигэр нөрүөн нөргүйүөхтэрэ , Айыы Тойон , Эн ааккын кинилэр айхаллыахтара .
19086010	Эн улуугун , сөҕүмэр дьайыылары оҥороҕун , Эйигиттэн атын Таҥара суох .
19086011	Үөрэт миигин , Айыы Тойон , Бэйэҥ суолгар , оччоҕо мин Эн кырдьыккынан сылдьыаҕым ; Эн ааккыттан толлорум курдук , мин сүрэхпин бигэ оҥор .
19086012	Бүтүн сүрэхпинэн Эйигин айхаллыам , Айыы Тойон Таҥарам , үйэм тухары Эн ааккын уруйдуом .
19086013	Эн миэхэ бигэ тапталыҥ муҥура биллибэт сүдү ; мин дууһабын Эн үтүгэн түгэҕиттэн өрүһүйдүҥ .
19086014	Айыы Таҥара , улуутумсуктар миигин утары өрө турдулар ; баламат дьон , түмсэннэр , олохпор суудайдылар , кинилэр иннилэригэр Эйигин көрбөттөр .
19086015	Оттон Эн , Айыы Тойон , аһыныгас сүрэхтээх , үтүө санаалаах , улуу тулуурдаах , муҥурун булларбат бигэ тапталлаах , эрэбиллээх Таҥараҕын .
19086016	Оо , хайыс миэхэ , миигин абыраа , кулуккар күүстэ-сэниэтэ салҕаа ; кулут кыыһыҥ уолун быыһаан ыл .
19086017	Айыы Тойон , үтүө сыһыаныҥ бэлиэтин миэхэ көрдөр ; Эн миэхэ көмөлөспүккүн , уоскулаҥы биэрбиккин көрөннөр , миигин абааһы көрөөччүлэр сааттыннар .
19087001	Корей уолаттарын псалома . Ырыа . Кини олохтообут куората сибэтиэй хайа үрдүгэр турар .
19087002	Айыы Тойон Иерусалимы Иаков хайа да түөлбэтинээҕэр таптыыр .
19087003	Кэрэхсэбиллээх да суол эн тускунан этиллэр , Таҥара куората ! Села
19087004	Миигин билэр норуоттары ааттыырбар Египеттээх Вавилону эмиэ ааттыаҕым ; Филистия , Тир , Эфиопия дьоно эмиэ : « Маннык киһи онно төрөөбүтэ » , — диэхтэрэ .
19087005	Оттон Сион туһунан этиэхтэрэ : « Ол да , бу да киһи сибэтиэй хайаҕа төрөөбүттэрэ ; Үрдүктэн Үрдүк Сиону Бэйэтинэн бөҕөргөппүтэ » .
19087006	Айыы Тойон норуоттар биэрэпистэригэр : « Маннык киһи онно төрөөбүтэ » , — диэн суруйуоҕа . Села
19087007	Оччоҕо ырыаһыт да , үҥкүүһүт да барыта этиэҕэ : « Эн бааргын биһиэхэ бары үтүө төрдө ! »
19088001	Ырыа . Корей уолаттарын псаломнара . Хуор салайааччытыгар . Духовой инструмент доҕуһуолунан . ЕманЕзрахит үөрэтиитэ .
19088002	Айыы Тойон Таҥара , Быыһааччым миэнэ , Эйигин ыҥырабын мин түүннэри-күннэри .
19088003	Мин үҥэрим Эйиэхэ тиийиэхтин , иһит мин энэлийэр саҥабын .
19088004	Эрэй-муҥ дууһабын иэдэтэн , үтүгэн түгэҕэр түһэрим бу кэллэ .
19088005	Ииҥҥэ түһээччилэр ахсааннарыгар киирсэммин , мин хантан да көмө кэлбэт киһитэ буоллум ;
19088006	өлбүттэр ортолоругар быраҕыллыбыт киһи курдукпун , өлөрүллэн ииҥҥэ сытааччылар кэриэтэбин , — Эн кинилэри аны санаабаккын , көмөлөһөр илиигин кинилэргэ утары ууммаккын .
19088007	Эн миигин дириҥ иин түгэҕэр , им балай аҥхайга түһэрдиҥ .
19088008	Эн уоруҥ-кылыныҥ миэхэ суоһаата , Эн бары долгуҥҥун мин үрдүбүнэн ыыттыҥ . Села
19088009	Билэр дьоммун барытын киэр тэйиттиҥ , кинилэри миигиттэн сиргэнэр оҥордуҥ ; миигин хам хатаатылар , аны мантан тахсар кыаҕым суох ;
19088010	сору-муҥу көрөммүн , хараҕым болоордо . Хас күн аайы , Айыы Тойон , Эйигин ыҥырабын , икки илиибин Эйиэхэ өрө уунабын .
19088011	Ама , өлбүттэргэ анаан Эн дьиктини оҥоруоҥ дуо ? Биитэр күлүктэр , Эйигин айхаллаары , туруохтара дуу ? Села
19088012	Иин иһигэр иһитиннэриэхтэрэ дуо Эн бигэ тапталгын , биитэр анараа дойдуга — Эн кырдьыккын ?
19088013	Им балайга көрүөхтэрэ дуо Эн оҥорор дьиктилэргин , умнуллуу дойдутугар — Эн абыраллаах көмөҕүн ?
19088014	Оттон мин Эйигин ыҥырабын , Айыы Тойон ; мин үҥэрим Эйиэхэ тыҥ хатыыта тиийиэҕэ .
19088015	Айыы Тойон , тоҕо Эн миигин төттөрү анньаҕын ? Тоҕо миигиттэн киэр хайыһаҕын ?
19088016	Эдэр сааспыттан мин эрэйи көрөбүн , өлө сыһабын , Эн миигин ыардык дьарыйаргыттан сылбам быһынна .
19088017	Мин үрдүбүнэн ааста Эн уоҕуҥ-кылыныҥ барыта , миигин Эн суоһуҥ-суодалыҥ самнарда .
19088018	Хас күн аайы халаан уута буолан миигин хаайаллар , бары өттүбүттэн күргүөмүнэн ыгаллар .
19088019	Эн миигиттэн доҕорбун , чугас киһибин тэйиттиҥ , аргыстарым бука бары им балайга сүттүлэр .
19089001	Ефам Езрахит үөрэтиитэ .
19089002	Айыы Тойон , мин үйэм тухары ыллыам Эн бигэ тапталгын , көлүөнэттэн көлүөнэҕэ иһитиннэриэм Эн кырдьыккын .
19089003	Мин билэбин : Эн тапталыҥ үйэлэр тухары уларыйбат , Эн кырдьыгыҥ халлааннар курдук бигэ — тулхадыйбат .
19089004	Эн эппитиҥ : « Мин талыылаахпын кытта сөбүлэһии түһэристим , кулуппар Давидка андаҕар тылбын эттим :
19089005	„ Эн удьуордарыҥ куруутун ыраахтааҕы буолуохтара , Эн бүрүстүөлгүн Мин үйэттэн үйэҕэ туругурдуоҕум “ » . Села
19089006	Халлааннар айхаллыахтара , Айыы Тойон , Эн сөҕүмэр дьайыыгын , сибэтиэйдэр түмсүүлэригэр уруйдуохтара Эн кырдьыккын .
19089007	Ким халлааҥҥа Айыы Тойону кытта тэҥнэһиэй ? Ким Таҥара уолаттарыттан Айыы Тойоҥҥо холонуой ?
19089008	Сибэтиэйдэр түмсүүлэригэр Айыы Тойонтон куттаналлар , Кини кимнээҕэр да , тулатыгар бааллартан , дьулаан .
19089009	Айыы Тойон , Аанньал сэриитин Таҥарата , ким баарый Эн курдук күүстээх , Айыы Тойон ? Эн кырдьыгыҥ тулаҕар илэ-бодо көстөр .
19089010	Эн бааллырар байҕалы салайаҕын , муора уордаах долгунун уоскутаҕын .
19089011	Эн Раавы самнаран өлөрдүҥ ; өстөөхтөргүн күүстээх илиигинэн үрэйдиҥ .
19089012	Халлааннар — Эйиэннэрэ , сир эмиэ — Эйиэнэ , аан дойдуну , онно баары барытын Эн олохтообутуҥ .
19089013	Хотуну-соҕурууну Эн айбытыҥ ; Фавордаах Ермон , үөрэ-көтө , Эн ааккын айхаллыыллар .
19089014	Эн модун быччыҥнааххын , бөҕө-таҕа илиилээххин , Эн уҥа илиигин өрө көтөхпүккүн .
19089015	Кырдьыктаах быһыы , көнө дьүүл — Эн бүрүстүөлүҥ тирэҕэ ; бигэ таптал уонна кырдьык Эн иннигэр иһэллэр .
19089016	Дьоллоох даҕаны кыайыы өрөгөйүн билбит норуот ! Айыы Тойон , кини Эн сыдьаайдаах сырдыккар сылдьар .
19089017	Эн аатыҥ кинини уһун күн устата үөрдэр , Эн кырдьыктаах быһыыҥ кинини үрдэтэр .
19089018	Эн буолаҕын кини килбиэннээх күүһэ ; Эн үтүөҕүнэн биһиги кыайыыны ситиһэбит .
19089019	Айыы Тойон биһиэхэ көмүскээччини биэрдэ , Израиль Сибэтиэйэ биһиэхэ ыраахтааҕыны туруорда .
19089020	Онтон Эн бэриниилээх кулуккар көстөн эппитиҥ : « Эр санаалаахха Мин көмө оҥордум , норуоттан талан ылбыт киһибин өрө таһаардым .
19089021	Давиды , Бэйэм кулуппун , буламмын , сибэтиэй елей арыыбынан аҕаатым ;
19089022	Мин илиим кинини өрүү өйүөҕэ , Мин күүһүм кинини бөҕөргөтүөҕэ ,
19089023	хайа да өстөөх оччоҕо кинини хотутуо суоҕа , хара дьайыылаах булгурутуо суоҕа .
19089024	Мин кини өстөөхтөрүн , көрөн турдаҕына , сууһарыаҕым , кинини абааһы көрөөччүлэри самнарыаҕым .
19089025	Мин кырдьыгым , тапталым кинини арыаллыахтара , Мин аатым кинини кыайыылаах оҥоруоҕа .
19089026	Байҕал далайын Мин киниэхэ баһылатыам , улуу өрүстэри киниэхэ бас бэриннэриэм .
19089027	Кини Миигин : „ Аҕам миэнэ , Таҥарам , быыһанар Очуоһум ! “ — диэн ыҥырыаҕа .
19089028	Кини Мин бастакы уолум буолуоҕа , сир хайа да ыраахтааҕытыттан үөһэ туруоҕа .
19089029	Үйэлэр тухары уларытыам суоҕа киниэхэ тапталбын , хаһан да кэһиэм суоҕа киниэхэ эппит кэс тылбын .
19089030	Удьуордарын үйэлэр тухары ууһата туруоҕум , бүрүстүөлүн халлаан үйэтэ үйэлиэҕим .
19089031	Оттон уолаттара , Мин Сокуоммун хааллараннар , кэриэстээбиппин толорбот буоллахтарына ,
19089032	ыйыыларбын-кэрдиилэрбин кэһэннэр , соруйбуппун тутуспакка бардахтарына ,
19089033	хара дьайыыларын иһин кинилэри тайаҕынан таһыйтыам , буруйдарын иһин оруосканан охсуталыам .
19089034	Оттон Давидка бигэ тапталбын Мин уларытыам суоҕа , киниэхэ бэриниилээх сыһыаммын кубулутуом суоҕа ;
19089035	эппит кэс тылбын хаһан да көтүрүөм суоҕа , эрэннэрбиппин кэһиэм суоҕа .
19089036	Мин букатыннаахтык андаҕайбытым Бэйэм сибэтиэй ааппынан : Давидка Мин сымыйалыам суоҕа .
19089037	Кини удьуора үйэттэн үйэҕэ салҕанан барыаҕа , Кини бүрүстүөлэ , күн курдук , өрүү Мин иннибэр туруоҕа .
19089038	Халлаан бигэ туоһута ый курдук , кини үйэлэр тухары тулхадыйыа суоҕа » . Села
19089039	Оттон билигин Эн кинини киэр астыҥ , киниттэн аккаастанныҥ , Бэйэҥ туруорбут ыраахтааҕыгар уордайдыҥ .
19089040	Кулуккар эппит кэс тылгын көтүрдүҥ , кини хоруонатын сиргэ-буорга бырахтыҥ .
19089041	Куоратын эркинин барытын сууллардыҥ , кириэппэстэрин урусхал оҥордуҥ .
19089042	Ааһан иһээччилэр бары кинини уоран-талаан ааһаллар , ыаллара күлүү-элэк гыналлар .
19089043	Эн кини утарсааччыларыгар кыайыыны бэлэхтээтиҥ , өстөөхтөрүн барыларын үөрдүтэлээтиҥ .
19089044	Кини кылыһын биитин кыларытан биэрдиҥ , кыргыһа сырыттаҕына , кинини бөҕөргөппөтүҥ ;
19089045	килбиэннээх бэйэтин саппаҕыртыҥ , бүрүстүөлүн сиргэ сууллардыҥ ;
19089046	кэмин иннинэ кырытыннардыҥ , кыбыстыыга кинини киллэрдиҥ . Села
19089047	Хаһааҥҥа диэри , Айыы Тойон ? Ама хаһан да биһиэхэ эргиллиэҥ суоҕа дуо ? Хаһааҥҥа диэри Эн уоруҥ уоттуу күүдэпчилэнэр ?
19089048	Өйдөө дуу мин үйэм хайдахтаах кылгаһын — туох сүпсүгэр Эн айбыккыный киһи аймаҕы барытын ?
19089049	Ким олох олорон баран өлбөтөҕөй ? Ким үтүгэн айаҕыттан өрүһүммүтэй ? Села
19089050	Ханнаный , Айыы Тойон , Эн урукку бигэ тапталыҥ ? Ханнаный эрэбил Бэйэҥ Давидка эрэннэрбитиҥ ?
19089051	Өйдөө , Айыы Тойон , Эн кулуттаргын хоруотуулларын , мин итиччэ норуот үөҕүүтүн уйан сылдьарбын ,
19089052	хайдах өстөөхтөрүҥ үөҕэллэрин , Айыы Тойон , Эн ыраахтааҕыҥ хас хардыытын ыыстыылларын .
19089053	Алгыс буоллун Айыы Тойоҥҥо үйэлэр тухары . Аминь , аминь .
19090001	Таҥара киһитин Моисей үҥүүтэ . Айыы Тойон , көлүөнэттэн көлүөнэҕэ Эн биһиэхэ халыҥ хаххабыт , суон дурдабыт буоларыҥ .
19090002	Хайалар төрүөхтэрин инниттэн , Эн сири , аан дойдуну үөскэтиэҥ инниттэн үйэттэн үйэлэргэ Эн — Таҥараҕын .
19090003	« Төннүҥ , өлөр үйэлээхтэр ! » — диэҥҥин , Эн киһини сиргэ-буорга төнүннэрэҕин .
19090004	Тыһыынча сыл Эн хараххар бэҕэһээ ааспыт биир күн кэриэтэ , түүҥҥү аҕыйах чаас эрэ кэриэтэ .
19090005	Эн халаан уутунуу , дьону сотон бараҕын ; киһи түүл кэриэтэ , сарсыарда үүнэн тахсыбыт от кэриэтэ ;
19090006	сарсыарда силигилии үүнэр , чэлгийэ көҕөрөр , оттон киэһэ иинэ хатар , хагдарыйа өлөр .
19090007	Эн биһиэхэ уордайдаххына , биһиги бүтэр уһукпут кэлэр , Эн абардаххына , айманан-сайманан барабыт .
19090008	Биһиги буруйбутун барытын Эн иннигэр ууруннуҥ , кистэлэҥ аньыыбытын сырдыккар таһаардыҥ .
19090009	Күммүт-дьылбыт барыта Эн уоргун сэтиилэнэн ааһар , муҥур үйэбит өрө тыыныы кэриэтэ сүтэр .
19090010	Олохпут кэмэ биһиэнэ — сэттэ уон сыл , ордук тэтиэнэх буоллахпытына , аҕыс уон сыл ; ону да күммүт-дьылбыт чээрэтэ — үлэ икки сүпсүк икки , түргэнник ааһар , биһиги өлүүнү көрсө көтөн иһэбит .
19090011	Ким билэрий Эн уоруҥ-кылыныҥ уоҕун , ким өйдүүрүй Эн абаҥ-сатаҥ суоһун ?
19090012	Муударай буоларбыт туһугар , биһигини олохпут күнүн аахтара үөрэт .
19090013	Айыы Тойон , эргилин ! Хаһааҥҥа диэри ? Аһын-харыһый кулуттаргын !
19090014	Сарсыарда эрдэттэн дуоһут бигэ тапталгынан , оччоҕо биһиги үрдүк өрөгөйдөнүөхпүт , үйэбит тухары үөрэ-көтө сылдьыахпыт .
19090015	Төһө күн Эйигиттэн дьарыллыбыппытый да , төһө сыл эрэйи көрбүппүтүй да , соччонон Эн биһигини үөрт-көтүт .
19090016	Кулуттарыҥ Эн дьайыыгын көрдүннэр , кинилэр оҕолоро Эн килбиэннээх күүскүн биллиннэр .
19090017	Айыы Тойон Таҥарабыт үтүө сыһыана биһиэхэ тосхойдун . Ситиһиитэ бэлэхтээ биһиги үлэбитигэр , оҥорбуппутун барытын бөҕөргөт .
19091001	Ким Үрдүктэн Үрдүк көмөтүнэн олорор , Күүстээхтэн Күүстээх күлүгэр хорҕойор ,
19091002	ол Айыы Тойоҥҥо этэр : « Мин халыҥ хаххам , суон дурдам , бигэ кириэппэһим , эрэнэр Таҥарам ! »
19091003	Таҥара эйигин бултаһааччы доҕууруттан , өлүүлээх сутултан өрүһүйүөҕэ ;
19091004	куорсуннарын күлүгэр кистии тутуоҕа , Кини кынатын анныгар куттал суоһуо суоҕа ; Кини кырдьыга Эйиэхэ харыҥ куйаҕа , халҕан куйаҕыҥ буолуоҕа .
19091005	Куттаныаҥ суоҕа эн түүҥҥү үлүгэртэн , күнүс иһиирэ көтөр бүргэс охтон ,
19091006	хараҥаҕа хаамар сутултан , күн ортото кураанахтыыр сотуунтан .
19091007	Аттыгар тыһыынчанан , уҥа өттүгэр уонунан тыһыынчанан охтуохтара , оттон эйигин ол өлүү таарыйыа суоҕа .
19091008	Хараххынан эн ону анаарыаҥ эрэ , хара дьайдаахтары иэстэбил ситэрин көрүөҥ эрэ .
19091009	Эрэлим Айыы Тойон диэбитиҥ , Үрдүктэн Үрдүгү дурда-хахха туттубутуҥ иһин ,
19091010	туох да куһаҕан эйиэхэ буолуо суоҕа , алдьархай эн дьиэҕэр чугаһыа суоҕа ;
19091011	Кини Аанньалларыгар эн тускунан соруйуоҕа , оччоҕо бары суолгар араҥаччылыахтара ,
19091012	таастан бүдүрүйбэтиҥ туһугар , кинилэр эйигин көтөҕөн барыахтара ;
19091013	эн хахайы да , эриэн үөнү да үлтү үктүөҥ , эдэр хахайы , дьааттаах моҕойу илдьи тэпсиэҥ .
19091014	« Миигин таптыырын иһин , Мин кинини өрүһүйүөм , Мин ааппын билэрин иһин , көмүскүөм .
19091015	Миигин ыҥырдаҕына , Мин кинини истиэм ; эриирдээх кэмигэр кинилиин бииргэ буолуом , өрүһүйэн ылыам , албан аатырдыам .
19091016	Уһун олоҕунан Мин кинини дуоһутуом , быыһаан ыларбын киниэхэ көрдөрүөм » .
19092001	Псалом . Субуотаҕа ылланар ырыа .
19092002	Үчүгэй даҕаны Айыы Тойону айхаллыыр , Үрдүктэн Үрдүк , Эн ааккар ырыа ыллыыр ,
19092003	сарсыарда Эн бигэ тапталгын биллэрэр , түүнүн эмиэ Эн кырдьыккын иһитиннэрэр ,
19092004	уон устурууналаах лютнаҕа доҕуһуоллатар , арфалаах лираҕа ырыа таһаарар !
19092005	Үөртүҥ да Эн миигин , Айыы Тойон , сүдү дьайыыгынан ; Эн илииҥ айбытын көрөммүн , мин үөрэн ыллыыбын .
19092006	Улуу да буоллахтара , Айыы Тойон , Эн дьайыыларыҥ , дириҥ да буоллахтара Эн санааларыҥ !
19092007	Кэр-дьэбэр киһи ону билиммэт , ньүдьү-балай өйдөөбөт .
19092008	Төһө да нэгэйдэр сыыс от курдук үүммүттэрин , кэрээнэ суохтар чэчирээбиттэрин иһин , кинилэр букатыннаахтык сүтэр аналлаахтар ,
19092009	оттон Эн , Айыы Тойон , үйэлэр тухары үрдүккүн .
19092010	Эн өстөөхтөрүҥ , Айыы Тойон , Эн өстөөхтөрүҥ имнэри эстиэхтэрэ , куһаҕаны оҥорооччулар бары үрэллиэхтэрэ .
19092011	Оттон миигин Эн дьиикэй оҕустуу күүһүртүҥ , сибиэһэй елей арыытынан аҕаатыҥ .
19092012	Илэ харахпынан мин көрдүм өһөгөйдөөхтөрүм өһөллөрүн , эт кулгаахпынан иһиттим кырыктаах өстөөхтөрүм өлөллөрүн .
19092013	Кырдьыктаах киһи пальма курдук силигилиир , Ливан сыалаах маһын курдук чэчириир .
19092014	Кини , Айыы Тойон Дьиэтигэр олордуллан , Таҥарабыт тиэргэнигэр чэлгийэ үүнэр .
19092015	Кырдьан да баран , кини ас биэрэ туруоҕа , киил бэйэлээх , чэгиэн буолуоҕа ;
19092016	онтон көстүөҕэ Айыы Тойон кырдьыктааҕа , Кини , мин очуос хайам , кыра да омсото суоҕа .
19093001	Айыы Тойон — Ыраахтааҕы ; Кини сүдү килбиэни таҥныбыт ; Айыы Тойон сүдү килбиэни таҥныбыт , күүһү-уоҕу курдаммыт , ол иһин сир-халлаан бигэ , тулхадыйыа суоҕа .
19093002	Эн бүрүстүөлүҥ былыр-былыргыттан турар ; Эн үйэлэр иннилэриттэн бааргын .
19093003	Өрүстэр куоластара , Айыы Тойон , өрүстэр куоластара өрө эҥсиллэр , өрүстэр сүүрүктэрэ өрө түллэр .
19093004	Улахан уу ньиргиэрдээх тыаһынааҕар , байҕал балысхан баалынааҕар , үөһэ баар Айыы Тойон ордук күүстээх !
19093005	Эн туоһулуур кырдьыгыҥ бигэттэн бигэ ; Эн Дьиэҥ , Айыы Тойон , үйэлэр тухары сибэтиэй .
19094001	Иэстэбил Таҥарата , Айыы Тойон , иэстэбил Таҥарата , Бэйэҕин көрдөр !
19094002	Туран , сир Судьуйата , улуутумсуктары дьаныйтаа !
19094003	Төһөөҥҥө диэри нэгэйдэр , Айыы Тойон , төһөөҥҥө диэри нэгэйдэр өрөгөйдүүллэр ?
19094004	Баламат тыллары суккуйаллар ; куһаҕаны оҥорооччулар бары улуутумсуйаллар .
19094005	Эн норуоккун күөмчүлүүллэр , Айыы Тойон , Эн бас билэр дьоҥҥун баттыыллар-үктүүллэр .
19094006	Огдообону , кэлии дьону өлөртүүллэр , тулаайахтары өһөртүүллэр .
19094007	« Айыы Тойон көрүө суоҕа , Иаков Таҥарата билиэ суоҕа » , — дииллэр .
19094008	Оо , өйдөөҥ эһиги , дьон толкуйа суоҕа ; ньүдьү-балайдар , хаһан эһиги өйдөнөҕүт ?
19094009	Кини , кулгааҕы олордубут , истиэ суоҕа дуо ? Кини , хараҕы оҥорбут , көрүө суоҕа дуо ?
19094010	Кини , норуоттары өйдөтөөччү , киһи аймахха билиини биэрээччи , ама дьарыйыа суоҕа дуо ?
19094011	Айыы Тойон киһи санаатын билэр , билэр кини санаата тыал курдугун .
19094012	Дьоллоох даҕаны , Айыы Тойон , Эн көннөрөр , Сокуоҥҥар үөрэтэр киһиҥ !
19094013	Хара дьайдаахтар ииннэрэ хаһыллыар диэри , Эн киниэхэ ыарахан кэмҥэ уоскулаҥы биэрэҕин .
19094014	Айыы Тойон норуотун киэр анньыа суоҕа , Бэйэтин бас билиитин хаалларыа суоҕа ;
19094015	көнө дьүүл кырдьыктаах дьоҥҥо төннүөҕэ , көнө сүрэхтээх барыта кырдьык суолунан барыаҕа .
19094016	Ким мин туспар хара дьайдаахтары утары охсуһуоҕай ? Ким мин туспар кэрээнэ суохтары утары туруоҕай ?
19094017	Айыы Тойон миэхэ көмөлөспөтө эбитэ буоллар , мин дууһам чуумпу дойдуга аттаммыта ыраатыа этэ .
19094018	Айыы Тойон , халтарыйан эрэбин диэм эрэ кэрэх , Эн бигэ тапталыҥ миигин өйүүргэ тиэтэйэр .
19094019	Сүрэҕим муҥа-таҥа элбээтэҕинэ , Эн , дууһабын уоскутан , миигин үөрдэҕин .
19094020	Хара дьайыҥнаах судьуйалар , сирэйдэрин сокуонунан саптан , Эйигин биир куомуннаах оҥостуохтара дуо ?
19094021	Көнө киһини утары күргүөмүнэн тураннар , кинилэр буруйа суоҕу өлөргө уураллар .
19094022	Ол эрэн , Айыы Тойон — мин бигэ кириэппэһим , Айыы Таҥарам — мин хорҕойор очуоһум .
19094023	Кэрээнэ суох дьайыыларын Кини бэйэлэригэр эргитиэҕэ , нэгэй быһыыларын иһин , бэйэлэрин эһиэҕэ , Айыы Тойон Таҥарабыт кинилэри имири эһиэҕэ .
19095001	Кэлиҥ , Айыы Тойоҥҥо ырыата ыллыаҕыҥ ; быыһабыллаах очуос хайабытын үөрэ-көтө айхаллыаҕыҥ !
19095002	Махтал тыллаах кэлэммит , Кини иннигэр туруоҕуҥ , үөрүүлээх ырыанан Кинини уруйдуоҕуҥ !
19095003	Айыы Тойон — улуу Таҥара , бары таҥаралар үрдүлэринэн турар сүдү Ыраахтааҕы .
19095004	Кини илиитигэр бааллар сир түгэхтэрэ , хайалар чыпчааллара эмиэ — Киниэннэрэ .
19095005	Муора — Киниэнэ : муораны Кини айбыта , кураанах сири эмиэ Кини оҥорбута .
19095006	Кэлиҥ , сүгүрүйүөҕүҥ , атаҕар үҥүөҕүҥ , биһигини айбыт Айыы Тойон иннигэр сөһүргэстиэҕиҥ !
19095007	Кини — биһиги Таҥарабыт , биһиги — Кини көрөр-истэр норуотунабыт , Кини маныыр бараанын үөрүнэбит . Оо , арай бүгүн эһиги Кини саҥатын истэргит эбитэ буоллар !
19095008	« Ол күн Мериваҕа , Масса кураайы дуолугар курдук , эһиги аны дьирээлэһимэҥ .
19095009	Онно өбүгэлэргит Миигин үтэн-анньан көрөллөрө , бары дьайыыбын көрө сылдьан , Миигин тургуталлара .
19095010	Түөрт уон сыл ол көлүөнэттэн Мин аҕынньым төллөрө , ол иһин эппитим : „ Бу муна-тэнэ сылдьар норуот , кинилэр Мин суолбун билиэхтэрин баҕарбаттар “ .
19095011	Ол иһин абаран-сатаран андаҕайбытым : „ Кинилэр Мин уоскулаҥнаах дойдубар киириэхтэрэ суоҕа ! “ »
19096001	Ыллааҥ Айыы Тойоҥҥо саҥа ырыаны ; ыллаа Айыы Тойоҥҥо , сир үрдэ бүттүүнэ .
19096002	Ыллааҥ Айыы Тойоҥҥо , алҕааҥ Кини аатын ; күн аайы иһитиннэриҥ Кини биһигини быыһаабытын .
19096003	Биллэриҥ норуоттарга Кини кэрэмэн килбиэнин , бары омуктарга — Кини оҥорор эҥин дьиктитин .
19096004	Айыы Тойон улуу , онон улуу айхал Киниэхэ ананыахтаах ; Кини хайа да таҥаратааҕар ытыктаныахтаах .
19096005	Норуоттар таҥаралара бука бары — эмэгэттэр , оттон Айыы Тойон халлааннары айбыта .
19096006	Кини тулата — кэрэмэн килбиэн , сүдү көстүү ; Кини сибэтиэй Дьиэтин иһэ — сүҥкэн күүс , кэрэ дьүһүлгэн .
19096007	Айхаллааҥ Айыы Тойону , норуоттар уустара , айхаллааҥ Айыы Тойон кэрэмэн килбиэнин , улуу кыаҕын .
19096008	Айхаллааҥ Айыы Тойон албаннаах аатын ; бэлэххитин илдьэ кэлиҥ , киириҥ Кини тиэргэнигэр .
19096009	Сүгүрүйүҥ Айыы Тойоҥҥо Кини сибэтиэй сыдьаайыгар ; титирэстээ , сир үрдэ бүттүүнэ , Кини иннигэр !
19096010	Омуктарга этиҥ : « Айыы Тойон — Ыраахтааҕы ! Ол иһин аан дойду бигэ , тулхадыйыа суоҕа . Кини норуоттары кырдьыктаахтык дьүүллүөҕэ » .
19096011	Үөрүөхтүннэр халлааннар , өрөгөйдүөхтүн сир ; барылыы тыаһаатын байҕал уонна онно баар барыта ;
19096012	көрү-нары тардыахтын сыһыы уонна онно баар барыта .
19096013	Ойуур маһа барыта үөрүөхтүн Айыы Тойон иннигэр . Кини кэлэн иһэр , сири дьүүллүү , кэлэн иһэр . Кини аан дойдуну көнөтүк дьүүллүөҕэ , норуоттары Бэйэтин кырдьыгынан көрүөҕэ .
19097001	Айыы Тойон — Ыраахтааҕы ! Үөрдүн-көттүн сир үрдэ ; аата-ахса биллибэт арыылар өрөгөйдөрө үрдээтин !
19097002	Халыҥ былыт , им балай хараҥа Кинини тулалыыр ; Кини бүрүстүөлүн тирэҕэ — көнө дьүүл , кырдьыктаах быһыы .
19097003	Кини иннигэр уот күлүбүрүү айанныыр , тула өстөөхтөрүн түрүтэ салыыр .
19097004	Кини чаҕылҕана аан дойдуну сандаардар ; сир , ону көрөн , титирэстээн ылар .
19097005	Хайалар буоска курдук ууллаллар Айыы Тойон иннигэр , сир бүттүүнүн Айыы Тойонун иннигэр .
19097006	Халлааннар Кини кырдьыктаах быһыытын биллэрэллэр ; бары норуоттар Кини кэрэмэн килбиэнин көрөллөр .
19097007	Саакка киирдилэр мас таҥараларга сүгүрүйээччилэр , туһата суох эмэгэттэринэн киэн туттааччылар ; таҥаралар бука бары Кини иннигэр нөрүйэллэр .
19097008	Сион , ону истэн , үөрэр-көтөр , Иуда куораттара өрөгөйдүүллэр — Эн көнө дьүүлгүттэн , Айыы Таҥара !
19097009	Айыы Тойон , Эн бүтүн сир үрдүнэн тураҕын ; Эн бары таҥаралартан үрдүккүн .
19097010	Айыы Тойону таптааччылар , куһаҕаны абааһы көрүҥ ; Кини сибэтиэй дьонун олоҕун араҥаччылыыр , кинилэри хара дьайдаахтар илиилэриттэн быыһыыр .
19097011	Кырдьыгы тутуһааччыга сырдык сыдьаайар , көнө сүрэхтээхтэргэ үөрүү үөскүүр .
19097012	Айыы Тойонтон үөрүҥ , кырдьыктаахтар , махтаныҥ Кини сибэтиэй аатыгар !
19098001	Псалом . Ыллааҥ Айыы Тойоҥҥо саҥа ырыата ; сөҕүмэр суоллары Кини оҥордо . Кини уҥа илиитэ , сибэтиэй илиитэ , кыайыыны Киниэхэ аҕалла .
19098002	Айыы Тойон быыһабыллааҕын көрдөрдө , кырдьыгы көрөрүн норуоттарга биллэрдэ .
19098003	Кини ахтан-санаан кэллэ Израиль дьиэтин бигэтик таптыырын , киниэхэ бэриниилээҕин . Сир бары уһуктара көрдүлэр биһиги Таҥарабыт норуотун быыһыырын .
19098004	Сир үрдэ бүттүүнэ , Айыы Тойону айхаллаа , үөр-көт , өрөгөйдөө , ырыа ыллаа .
19098005	Арфаҕа оонньооҥ Айыы Тойоҥҥо , арфаҕа оонньооҥ , псаломнары ыллааҥ .
19098006	Турбаҕытын , муоскутун эһиги үрүҥ , Айыы Тойон Ыраахтааҕы иннигэр үөрүҥ .
19098007	Ньирилии тыаһаатын байҕал уонна онно баар барыта , ньиргиччи ыллаатын аан дойду уонна онно олорор барыта .
19098008	Ытыстарын таһынныннар өрүстэр ; хайалар бииргэ үөрүстүннэр —
19098009	Айыы Тойон иннигэр ; Кини сири дьүүллүү кэлэн иһэр . Кини аан дойдуну көнөтүк дьүүллүөҕэ , норуоттары кырдьыгынан көрүөҕэ .
19099001	Айыы Тойон — Ыраахтааҕы ; титирэстиэхтиннэр норуоттар ! Кини Херувимнар үрдүлэринэн бүрүстүөлгэ олорор ; титирэстиэхтин сир үрдэ !
19099002	Айыы Тойон Сиоҥҥа сүдү кыахтаах ; Кини бары норуоттар үрдүлэринэн былаастаах .
19099003	Уруйдаатыннар кинилэр Эн улуукан дьулаан ааккын ; Эн аатыҥ сибэтиэй !
19099004	Көнө дьүүлү таптыыр күүстээх Ыраахтааҕы , Эн кырдьыктаах быһыыны-майгыны олохтообутуҥ , Иаковка көнө дьүүлү , кырдьыгы көрдөрбүтүҥ .
19099005	Уруйдааҥ Айыы Тойон Таҥарабытын ; сүгүрүйүҥ Кини бүрүстүөлүн атаҕар ; Кини сибэтиэй !
19099006	Кини аҕабыыттарын кэккэлэригэр Моисейдаах Аарон бааллара ; Кини аатын ыҥырааччылар ортолоругар Самуил эмиэ баара . Кинилэр Айыы Тойону ыҥыраллара , оччоҕо Кини хардарара .
19099007	Айыы Тойон былыт остуолбатыттан саҥарара ; кинилэр Айыы Тойон уураахтарын , кинилэргэ биэрбит сокуоннарын тутуһаллара .
19099008	Айыы Тойон Таҥарабыт , Эн кинилэргэ хардарарыҥ , төһө да , буруйу оҥордохторуна , дьарыйарыҥ иһин , Эн кинилэри бырастыы гынар Таҥара этиҥ .
19099009	Уруйдааҥ Айыы Тойон Таҥарабытын , сүгүрүйүҥ Киниэхэ сибэтиэй хайатын үрдүгэр ; Айыы Тойон , биһиги Таҥарабыт , сибэтиэй .
19100001	Махтал псалома . Айхаллаа Айыы Тойону , сир үрдэ бүттүүнэ .
19100002	Үөрэ-көтө сүгүрүйүҥ Айыы Тойоҥҥо ; ыллыы-туойа кэлиҥ Кини иннигэр .
19100003	Билиҥ : Айыы Тойон — Таҥара ; Кини биһигини айбыта , биһиги — Киниэннэрэбит , Кини норуотунабыт , Кини бараанын үөрүнэбит .
19100004	Айхал тыллаах ааһыҥ Кини олбуорун аанынан , махтал тыллаах киириҥ Кини тиэргэнигэр ; айхаллааҥ Кинини , алҕааҥ Кини аатын .
19100005	Айыы Тойон үтүө санаалаах : Кини бигэ таптала өлбөт үйэлээх , Кини көлүөнэттэн көлүөнэҕэ эрэбиллээх .
19101001	Давид псалома . Аһыныгас санааны , көнө дьүүлү мин ыллыам ; Эйиэхэ , Айыы Тойон , мин ыллыам .
19101002	Эҥкилэ суох көнө суолу эрэ саныам . Оо , хаһан Эн миэхэ кэлэҕин ? Мин ыраас сүрэхтээх сылдьыаҕым дьиэм-уотум иһигэр ;
19101003	туһата суоҕу ууруом суоҕа хараҕым далыгар . Буруйу-сэмэни оҥорору абааһы көрөбүн ; онно мин кыттыһыам суоҕа .
19101004	Содур санаалааҕы киэр кыйдыаҕым , куһаҕаны ончу билиэм суоҕа .
19101005	Чугастааҕытын кистээн холуннарааччыны мин суох оҥоруоҕум ; улахамсыйа , бэрдимсийэ туттааччыны тулуйа барыам суоҕа .
19101006	Сирим итэҕэллээх дьонун мин көрүөҕүм , кинилэр миигинниин бииргэ олоруохтара ; эҥкилэ суох көнө суоллаахтар эрэ миэхэ үлэлиир буолуохтара .
19101007	Уодаһыннаахтык быһыыланааччы мин дьиэбэр олоруо суоҕа ; сымыйаны саҥарааччы икки харахпар көстүө суоҕа .
19101008	Сарсыарда эрдэттэн мин кыдыйтыаҕым сирим бары хара дьайдаахтарын — Айыы Тойон куоратыттан түөрэн ылыаҕым куһаҕаны оҥорооччулары бука барыларын .
19102001	Эрэйи-муҥу көрбүт киһи , санаата түһэн , Айыы Тойоҥҥо дууһатын арыйар үҥүүтэ .
19102002	Айыы Тойон , иһит мин үҥэрбин ; мин энэлийэр саҥам Эйиэхэ тиийиэхтин .
19102003	Эриирдээх күммэр миигиттэн киэр хайыһыма , мин этэрбин болҕойон иһит ; Эйигин ыҥырбыт күммэр түргэнник хардар .
19102004	Күннэрим буруо курдук сүтэллэр , хардаҕас уҥуохтарым уотунан умайаллар .
19102005	Сүрэҕим охсуллубут оттуу куурда-хатта , онон килиэппин сиирбин да умнар буоллум .
19102006	Улаханнык ынчыктыырбыттан уҥуохтаах тириим эрэ хаалла .
19102007	Мин иччитэх сири кэрийэр мэкчиргэ кэриэтэ , урусхал үрдүгэр олорор модьугу кэриэтэ буоллум .
19102008	Утуйар уум ончу кэлбэт ; мин дьиэ үрдүгэр олорор соҕотох көтөр курдукпун .
19102009	Өстөөхтөрүм уһун күнү быһа күлүү гыналлар , миигин ыыстааччылар мин ааппын кырыыска тутталлар .
19102010	Эн миэхэ абараҥҥын , Эн уордайаҥҥын , мин килиэби курдук , күлү сиир буоллум , иһэр утахпар көмүскэм уутун булкуйдум . Эн миигин , өрө таһааран баран , аллара бырахтыҥ .
19102011	
19102012	Күннэрим киэһээҥҥи күлүктүү күлүҥнээн ааһаллар ; мин от курдук иинэ хаттым .
19102013	Оттон Эн , Айыы Тойон , үйэлэр тухары бааргын , Эн аатыҥ көлүөнэттэн көлүөнэҕэ барар .
19102014	Эн , тураҥҥын , Сиоҥҥа амарахтык сыһыаннаһыаҕыҥ ; кинини аһынар кэмиҥ кэллэ , кэм-кэрдии уолдьаста .
19102015	Кулуттарыҥ кини таастарын да күндүтүк саныыллар , кини быылын-буорун кытта аһыйаллар .
19102016	Норуоттар Айыы Тойон аатыттан куттаныахтара , сир ыраахтааҕылара бары Эн килбиэҥҥиттэн саллыахтара .
19102017	Айыы Тойон Сиону чөлүгэр түһэриэҕэ , кэрэмэн килбиэнин киниэхэ көрдөрүөҕэ .
19102018	Кини көмүскэлэ суохтар үҥэллэрин истиэҕэ , кинилэр көрдөһүүлэрин сэниэ суоҕа .
19102019	Кэлэр көлүөнэлэр Айыы Тойону айхаллыылларын туһугар , кэнэҕэс ыччакка анаан бу туһунан суруллуоҕа :
19102020	хаайыылаахтар ынчыктарын истээри , өлөргө анаммыттары босхолоору , Айыы Тойон үөһээҥҥи сибэтиэй Дьиэтиттэн аллара көрдө , халлааннартан сири өҥөйдө .
19102021	
19102022	Онон , Айыы Тойоҥҥо сүгүрүйээри , бары норуоттар , саарыстыбалар муһуннахтарына , Сионтан Айыы Тойон аатын иһитиннэриэхтэрэ , Иерусалимтан Кинини айхаллыахтара .
19102023	
19102024	Кини мин күүспүн-сэниэбин суолум ортотугар эстэ , күммүн-дьылбын сарбыйда .
19102025	« Оо , Айыы Таҥарам ! — диэтим мин . — Күөгэйэр күммэр олохпун былдьаама . Күнүҥ-дьылыҥ Эйиэнэ бараммат — көлүөнэттэн көлүөнэҕэ бара турар » .
19102026	Былыр-былыр Эн сири олохтообутуҥ , халлаан эмиэ — Эн уран тарбаҕыҥ оҥоһуга .
19102027	Сир-халлаан сүтүөҕэ , оттон Эн куруук баар буолуоҥ ; барыта таҥас курдук эргэриэҕэ , ону Эн ардах сонун курдук уларытыаҕыҥ , оччоҕо суола суох сүтүөхтэрэ .
19102028	Оттон Эн өрүү бииргин , уларыйбаккын , Эн үллэр үйэҥ муҥурдаммат .
19102029	Эн кулуттарыҥ уолаттара куттала суох олоруохтара , кинилэр ыччаттара куруук Эн иннигэр сылдьыахтара .
19103001	Давид псалома . Алҕаа , дууһам миэнэ , Айыы Тойону , бүтүн сүрэҕим-быарым — Кини сибэтиэй аатын .
19103002	Алҕаа , дууһам миэнэ , Айыы Тойону , умнума Кини бары үтүө дьайыытын .
19103003	Кини эн бары буруйгун бырастыы гынар , бары ыарыыгыттан эйигин үтүөрдэр .
19103004	Кини эн олоххун иинтэн өрүһүйэр , эйигин таптыырын , аһынарын көрдөрөр .
19103005	Үйэҥ тухары эйигин үтүөнэн дуоһутар , онон , хотой курдук , эдэргэр түһэҕин .
19103006	Айыы Тойон көнөтүк дьүүллүүр , бары баттаммыттар кырдьыктарын көмүскүүр .
19103007	Кини Бэйэтин суолларын Моисейга биллэрбитэ , оҥорор дьайыыларын Израиль норуотугар көрдөрбүтэ .
19103008	Айыы Тойон аһыныгас сүрэхтээх , амарах санаалаах , улуу тулуурдаах , муҥурун булларбат бигэ тапталлаах .
19103009	Кини уһугар тиийэ уордайбат , үйэ-саас тухары кыыһыра сылдьыбат .
19103010	Биһиги аньыыбытыгар тоҕоостоох харданы Кини оҥорботоҕо , биһиги буруйбутугар сөптөөх төлөбүрү ылбатаҕа .
19103011	Халлаан сиртэн үрдүгүн саҕа улуу бигэ тапталы Киниттэн куттанар дьоҥҥо Кини көрдөрөр .
19103012	Илин арҕааттан ырааҕын саҕа ыраатыннарда Кини биһигиттэн бары аньыыбытын-буруйбутун .
19103013	Аҕа оҕолоругар амараҕын курдук , Айыы Тойон Киниттэн толлор дьоҥҥо амарах .
19103014	Кини биһиги туохтан турарбытын билэр , биһиги быыл эрэ буоларбытын өйдүүр .
19103015	Киһи үйэтэ — от үйэтэ , сир симэҕинии , кини иинэр-кэхтэр .
19103016	Үрдүнэн тыал илгийиэн эрэ кэрэх , мэлийэр , үүммүт сирэ-уота аны кинини билиммэт буолар .
19103017	Оттон Айыы Тойон Киниттэн толлор дьоҥҥо таптала үйэттэн үйэлэргэ уларыйбат , Кини кырдьыктаах сыһыана кинилэр оҕолорун оҕолоругар кубулуйбат —
19103018	Кини кэс тылын тутуһааччыларга , кэриэстэрин умнубакка толорооччуларга .
19103019	Айыы Тойон бүрүстүөлүн халлааннарга туруорбута ; баар барыта — Кини Саарыстыбатын бас билиитэ .
19103020	Алҕааҥ Айыы Тойону , Кини Аанньаллара , саҥатын истээт да , тылын толорор күүстээхтэрэ .
19103021	Алҕааҥ Айыы Тойону , бары сэриилэрэ , Кини көҥүлүн толорор үлэһиттэрэ .
19103022	Алҕаа Айыы Тойону , айбыта бука барыта , Кини баһылыыр эйгэтигэр бүттүүнүгэр . Алҕаа , дууһам миэнэ , Айыы Тойону .
19104001	Алҕаа , дууһам миэнэ , Айыы Тойону . Айыы Тойон Таҥарам , Эн сөҕүмэр сүҥкэҥҥин ,
19104002	Эн албан ааты , кэрэмэн килбиэни кэппиккин , туналҕан сырдыгы таҥныбыккын ; Эн халлааны сарыы суртуу тэниччи тарпыккын ,
19104003	үөһэ баар уораҕайгын уу үрдүнэн туруорбуккун ; Эн , былыттары колесница оҥостоҥҥун , тыал кынаттарыгар уйдаран айанныыгын ,
19104004	Тыалы-кууһу Эн илдьит гынаҕын , уоту-төлөнү дьөһүөлдьүт оҥостоҕун .
19104005	Эн сири бигэтик туруорбуккун , онон сир үйэлэр тухары тулхадыйыа суоҕа .
19104006	Кинини дириҥ уунан , таҥаһынан курдук , бүрүйбүккүн ; бэл хайалар үрдүлэригэр уу турар .
19104007	Сүүр диэҥ эрэ кэрэх , уу сүүрбүтүнэн барар , Эн сүллэр этиҥиҥ этэриттэн киэр куотар .
19104008	Хайаҕа өрө сүүрэн тахсар , хочоҕо холдьугураан түһэр , Эн анаабыт сиргэр тиийэр .
19104009	Киниэхэ туораабат чэрчитин быһаҥҥын , хат төннөн кэлэн сири саба халыйар кыаҕа суох .
19104010	Эн үрүйэлэри хочолорго сүүрдэҥҥин , томтордор быыстарынан кылыгырыы усталлар ,
19104011	хонуу кыылын-сүөлүн барытын уулаталлар ; дьиикэй оселлар эмиэ онтон утахтарын ханнараллар ;
19104012	үрүйэлэр аттыларыгар көтөрдөр уйаланаллар , сэбирдэх быыһа барыта — чыычаах күйгүөрэ .
19104013	Эн үөһээҥҥи уораҕайгыттан хайаларга ардаҕы кутаҕын ; сир Эн үлэҥ түмүгүнэн дуоһуйар .
19104014	Сүөһү сииригэр Эн оту үүннэрэҕин , оттон киһи туһаланарыгар — үүнээйини , онон аһылыгы сир таһаарар :
19104015	киһи сүрэҕин үөрдэр арыгыны , кини сирэйин сырдатар арыыны , киниэхэ күүс-сэниэ киллэрэр килиэби .
19104016	Айыы Тойон мастара , Ливаҥҥа олордубут сыалаах мастара , ардах уутун дуоһуйа иһэллэр .
19104017	Кинилэргэ чыычаахтар уйаланаллар ; харыйаларга эһирдэр дьиэлэнэллэр .
19104018	Үрдүк хайаларга дьиикэй козеллар олороллор ; таас очуостарга дамааннар хорҕойоллор .
19104019	Эн , дьыл кэмин араарарга анаан , ыйы айбытыҥ ; күн хаһан арҕаалыырын билэр .
19104020	Эн хараҥаны тэнитэ тартаххына , түүн буолар , ойуур харамайа барыта дьаарбайа тахсар .
19104021	Эдэр хахайдар булду сонордоон ырдьыгынаһаллар , аһыыр астарын Таҥараттан көрдөһөллөр .
19104022	Күн күөрэйиитэ кинилэр эргийэн кэлэллэр , ордууларыгар киирэн сыталлар .
19104023	Киһи үлэтигэр-хамнаһыгар тахсар , киэһэриэр диэри кини үлэтигэр сылдьар .
19104024	Элбэҕи да Эн оҥорбуккун , Айыы Тойон ! Барытын муударайдык айбыккын ; сир үрдэ барыта — Эн айымньыҥ .
19104025	Ол уҥуора-маҥаара биллибэт улуу муора алаарыйар , онно аата-ахса биллибэт харамай , улахан да , кыра да , кыынньа оргуйар .
19104026	Онно хараабыллар усталлар , онно , муораҕа оонньоотун диэн , Эн айбыт левиафаныҥ көччүйэр .
19104027	Аһыыр аспытын кэмигэр биэриэ диэн , кинилэр бука бары Эйигин кэтэһэллэр .
19104028	Биэрдэххинэ — ылаллар , ытыскын астаххына — үтүө бэлэххинэн дуоһуйаллар ;
19104029	киэр хайыстаххына — айманаллар , тыыннарын ыллаххына — өлөллөр , буордарыгар төннөллөр .
19104030	Оттон Тыыҥҥын ыыттаххына — айыллаллар ; ол курдук Эн сир ньуурун саҥардан биэрэҕин .
19104031	Албан аат буоллун Айыы Тойоҥҥо үйэттэн үйэлэр тухары ! Үөрүөхтүн Айыы Тойон Бэйэтин дьайыыларыттан !
19104032	Кини сири көрдөҕүнэ , сир титирэстиир , Кини хайаны таарыйдаҕына , хайа буруолуур .
19104033	Айыы Тойоҥҥо мин ыллыам тыыннааҕым тухары , Таҥарабар айхал ыллыам баарым тухары .
19104034	Мин ырыам Киниэхэ сүрэҕин ортотунан киириэхтин ; Айыы Тойонтон мин үөрүөҕүм-көтүөҕүм .
19104035	Сир үрдүттэн сүттүннэр тосту-туора быһыылаахтар , суох буоллуннар аны хара дьайдаахтар . Алҕаа , дууһам миэнэ , Айыы Тойону . Аллилуия .
19105001	Айхаллааҥ Айыы Тойону , ыҥырыҥ Кини аатын , норуоттар ортолоругар биллэриҥ Кини дьайыытын .
19105002	Ыллааҥ Киниэхэ , айхаллааҥ Кинини ; кэпсээҥ Кини оҥорор бары дьиктитин .
19105003	Күөн туттуҥ Кини сибэтиэй аатынан ; үөрүөхтүн Айыы Тойону көрдөөччүлэр сүрэхтэрэ .
19105004	Көрдөөҥ Айыы Тойону , Кини күүһүн , көрдөөҥ Кинини өрүүтүн .
19105005	Өйдүү сылдьыҥ Кини оҥорбут дьиктилэрин , көрдөрбүт бэлиэлэрин , дьүүллээбит дьүүллэрин ,
19105006	эһиги , Кини кулутун Авраам удьуордара , Иаков уолаттара , Кини талыылаахтара .
19105007	Кини биһиги Айыы Тойон Таҥарабыт ; Кини бүтүн сир устун дьүүллүүр .
19105008	Үйэлэр тухары Кини өйдүүр эппит кэс тылын — тыһыынча көлүөнэҕэ ыйбытын-кэрдибитин ,
19105009	Авраамныын оҥорсубут сөбүлэһиитин , Исаакка биэрбит андаҕарын .
19105010	Кини ону Иаковка сокуон быһыытынан , Израильга мэҥэ кэс тыл быһыытынан бигэргэппитэ .
19105011	Кини эппитэ : « Мин эйиэхэ Ханаан сирин бэлэхтиэм , бас билэр өлбүгэҥ сиэринэн быһан биэриэм » .
19105012	Өссө ахсааннаах эрэ эрдэхтэринэ , олох аҕыйах эрдэхтэринэ , онно кэлии дьон буолан ,
19105013	норуоттан норуокка , саарыстыбаттан саарыстыбаҕа көһө сырыттахтарына ,
19105014	Кини кимиэхэ да кинилэри атаҕастаппатаҕа ; ыраахтааҕылары буойталыыра :
19105015	« Мин талан ылбыт дьоммун тыытымаҥ , пророктарбар куһаҕаны оҥорумаҥ » .
19105016	Кини сиргэ суту ыҥырбыта , бурдук хас биирдии умнаһын суох оҥорбута .
19105017	Ол эрэн кинилэр иннилэригэр киһини ыыппыта : Иосибы кулуттааһыҥҥа атыылаабыттара .
19105018	Кини атаҕын хандалынан бохсубуттара , моонньугар тимир тиэрбэһи кэтэрпиттэрэ ;
19105019	кини өтө көрөн эппитэ туолуор диэри , Айыы Тойон тыла кинини тургутара .
19105020	Ыраахтааҕы , киһи ыытан , кини хандалытын уһултарбыта , норуоттар баһылыктара кинини көҥүлгэ таһаартарбыта ;
19105021	тойон оҥорон , бэйэтин дьиэтин-уотун дьаһайтарбыта , бас билэр сирин барытын салайтарбыта ;
19105022	үрдүк сололоохторун киниэхэ үөрэттэрбитэ , аҕа баһылыктарын муудараска уһуйтарбыта .
19105023	Онтон Египеккэ Израиль кэлбитэ , Иаков Хам сиригэр көһөн олорбута .
19105024	Айыы Тойон , норуотун үтүмэнник үксэтэн , өстөөхтөрүн бүгүлүүрдүү күүһүрпүтэ ;
19105025	онтон кинилэри Египет дьонугар абааһы көрдөрөн , олор Кини кулуттарын албынныыр буолбуттара .
19105026	Онуоха Кини кулутун Моисейы уонна талан ылбыт киһитин Аарону ыыппыта .
19105027	Хам сиригэр кинилэр Таҥара бэлиэ дьайыыларын , араас дьиктини көрдөрбүттэрэ .
19105028	Таҥара , хараҥаны ыытан , им балайы түһэрбитэ , ол да үрдүнэн Египет дьоно Кини тылын истибэтэхтэрэ .
19105029	Онтон Кини , ууларын хааҥҥа кубулутан , балыктарын тумнарбыта .
19105030	Сирдэрэ-уоттара бардырҕас баҕа буолбута , бэл ыраахтааҕыларын утуйар хосторо кытта туолбута .
19105031	Кини эппитигэр , сахсырҕа халыҥ былыта кэлбитэ , дойдуну биир гына кумаар түспүтэ .
19105032	Ардах оннугар кинилэргэ толону ыыппыта , чаҕылҕан уотунан сирдэрин дапсыйбыта .
19105033	Виноградниктарын , смоковницаларын эспитэ , сирдэрин устун мастарын суулларбыта .
19105034	Кини эппитигэр , саранча үөрэ саба көтөн кэлбитэ , түүлээх үөн кыама суох ыһан кэбиспитэ ,
19105035	онон дойдуларын ото-маһа барыта кэрбэнэн бүппүтэ , буолактарын бурдугуттан туох да орпотоҕо .
19105036	Кини Египет бары ыалларын бастыҥ күүһүн , бастакы уолаттарын , өлөртөөбүтэ .
19105037	Дьэ онтон Израиль дьонун Египеттэн таһаарбыта ; кинилэр үрүҥ да , кыһыл да көмүһү илдьэ барбыттара , итиччэ киһиттэн хайалара да дубук үктээбэтэҕэ .
19105038	Израиль уолаттарыттан кыраҕыйар буоланнар , Египет дьоно кинилэр барбыттарыгар үөрбүттэрэ .
19105039	Таҥара , норуоппар хахха буоллун диэн , былыты таһаарбыта , түүн сырдык буоллун диэн , уоту сандаардыбыта .
19105040	Көрдөспүттэригэр , хонуу куруппааскыларын ыыппыта , халлаан килиэбинэн кинилэри дуоһуппута .
19105041	Кини тааһы хайа охсубутугар , уу сүүрбүтэ , хаппыт сир устун өрүс курдук , күллүгүрүү устубута .
19105042	Кулутугар Авраамҥа эппит ытык тылын Кини ол курдук өйдүү сылдьара .
19105043	Онон норуотун үөрдэ-көтүтэ илдьэ барбыта , талан ылбыт дьонун ырыа аргыстаах таһаарбыта .
19105044	Ыйаахтарбын толорор кыахтанныннар , сокуоннарбын тутуһар буоллуннар диэн , кинилэргэ норуоттар сирдэрин биэрбитэ , атын омуктар үлэлэрин түмүгүн бас биллэрбитэ . Аллилуия .
19105045	
19106001	Аллилуия . Айхаллааҥ Айыы Тойону үтүө санаалааҕын иһин ; Кини бигэ таптала — үйэлэр тухары .
19106002	Ким Айыы Тойон сүдү дьайыыларын ситэн кэпсиир кыахтааҕый ? Ким Кини албан аатын толору иһитиннэрэр кыахтааҕый ?
19106003	Дьоллоохтор даҕаны — көнө дьүүлү тутуһааччылар , хайа да кэмҥэ кырдьыгынан сылдьааччылар !
19106004	Айыы Тойон , Эн норуоккар үтүөтүк сыһыаннастаххына , миигин эмиэ санаар , кинилэри быыһыыргар миигин эмиэ быыһаар .
19106005	Оччоҕо Эн талбыт дьонуҥ илгэлээх олоҕун көрүөҕүм , Эн норуоккун кытта бииргэ үөрсүөҕүм , бас билэр дьонуҥ киэн туттуутун үллэстиэҕим .
19106006	Биһиги эмиэ өбүгэлэрбит курдук , аньыыга киирдибит ; буруйу оҥордубут , хара саҥнаахтык быһыыланныбыт .
19106007	Өбүгэлэрбит , Египеккэ сылдьан , Эн сөҕүмэр дьайыыларгын өйдөөбөтөхтөрө , элбэх төгүл көрдөрбүт бигэ тапталгын умнубуттара ; кинилэр муора аттыгар , Кыһыл муора аттыгар , Эйигин утары өрө турбуттара .
19106008	Ол эрээри Айыы Тойон , улуу кыаҕын көрдөрөөрү , Бэйэтин аатын туһугар кинилэри өрүһүйбүтэ ;
19106009	Кини Кыһыл Муораны суостаахтык соруйбутугар , муора кумаҕынан көрбүтэ , онон Кини норуотун байҕал түгэҕинэн , кураанах сиринэн ааһардыы , туораппыта .
19106010	Абааһы көрөөччүлэртэн кинилэри быыһаан ылбыта , өстөөх илиититтэн өрүһүйбүтэ .
19106011	Оттон утарсааччыларын уу саба халыйбыта , биир да киһилэрэ ордубатаҕа .
19106012	Дьэ онуоха Кини тылын итэҕэйбиттэрэ , Киниэхэ айхал ырыатын ыллаабыттара .
19106013	Ол да үрдүнэн бэрт сотору Кини дьайыыларын умнубуттара , Кини сүбэлиирин кэтэһиэхтэрин баҕарбатахтара .
19106014	Кураайы дуолга сылдьан , туохха да баҕалара хаммакка , Таҥара тулуурун тургутан көрөллөрө .
19106015	Кини көрдөспүттэрин толорбута эрээри , кинилэргэ ыарыыны ыыппыта .
19106016	Кинилэр , отууламмыт түөлбэлэригэр олорон , Моисейы уонна Айыы Тойон сибэтиэйин Аарону ордугургуу саныыр буолбуттара ;
19106017	ол иһин сир , силлэн , Дафаны ыйыстыбыта , Авирон дьиэ кэргэнин буорунан көммүтэ ;
19106018	үрдүлэригэр уот умайан күүдэпчилэммитэ , хара санаалаахтары төлөн хаарыйан өлөрбүтэ .
19106019	Онтон аны Хоривка оҕуһу кутан оҥорон баран , ол кутуу эмэгэккэ сүгүрүйбүттэрэ ,
19106020	Таҥара кэрэмэн килбиэнин от аһылыктаах оҕуска кубулуппуттара .
19106021	Кинилэр Египет сиригэр улууну оҥорбут , Хам сиригэр дьиктини көрдөрбүт , Кыһыл Муора таһыгар дьулааннык дьайбыт Таҥараны , Быыһааччыларын , умнубуттара .
19106022	
19106023	Ол иһин Таҥара кинилэри имири эһиэн баҕарбытыгар , Кини талан ылбыт киһитэ Моисей , Таҥара норуотун эспэтин диэн , Кини уорун уҕарытаары , иннигэр киирэн , хайа хапчаҕайыгар турбута .
19106024	Кинилэр , Таҥара эрэннэриитин итэҕэйбэт буоланнар , баҕалаах сирдэрин улахаҥҥа уурбатахтара .
19106025	Отууларыгар олорон суланаллара , Айыы Тойон саҥатын истибэттэрэ .
19106026	Ол иһин Кини , илиитин өрө уунан туран , эһигини кураайы дуолга имири эһиэм , оттон удьуордаргытын сир устун омуктар ортолоругар ыһыам диэн андаҕайбыта .
19106027	
19106028	Онтон аны Ваал-Фегорга бас бэринэннэр , эмэгэттэргэ бэриллибит кэрэх этин сиир буолбуттара ;
19106029	Айыы Тойону аньыылаах дьайыыларынан кыйахааннар , кинилэри ыарыы буулаабыта .
19106030	Онно Финеес туран буруйдаахтары дьүүллээбитигэр , ыарыы-сүтүү дьэ тохтообута .
19106031	Ол иһин көлүөнэттэн көлүөнэҕэ , үйэттэн үйэҕэ кини дьүүлэ кырдьыктааҕынан ааҕыллыбыта .
19106032	Онтон Мерива уутун таһыгар Айыы Тойону кыыһырданнар , Кини уора-кылына Моисей үрдүнэн барбыта .
19106033	Ол курдук Моисей , кинилэртэн хомойон , онно сыыһа-халты тылласпыта .
19106034	Айыы Тойон эһиҥ диэбит норуоттарын кинилэр имири эспэтэхтэрэ ;
19106035	хата , туора омуктары кытта булкуһан , олор үгэстэригэр үөрэммиттэрэ ;
19106036	кинилэр эмэгэттэригэр сүгүрүйэн , угаайыга киирэн биэрбиттэрэ .
19106037	Уолаттарын-кыргыттарын абааһыларга кэрэх туппуттара ;
19106038	кинилэр буруйа суохтар хааннарын — Ханаан эмэгэттэригэр кэрэх туппут уолаттарын-кыргыттарын хааннарын тоҕон , сир үрдүн киртиппиттэрэ .
19106039	Онон аньыыны оҥорон , киргэ-дьайга булкуллубуттара , содур быһыыламмыттара .
19106040	Айыы Тойон , норуотугар уордайан , Бэйэтин дьонуттан сиргэнэр буолбута ,
19106041	онон кинилэри омуктар илиилэригэр туран биэрбитэ ; абааһы көрөр дьон кинилэргэ тойон буолбуттара .
19106042	Өстөөхтөрө кинилэри ыгаллара-түүрэллэрэ , бэйэлэригэр бас бэриннэрэн сыһыталлара .
19106043	Кини норуотун элбэх төгүл өрүһүйбүтэ да , Киниэхэ утарылаһар хаҥыл санааларын уларыппатахтара , онон , буруйдарын-сэмэлэрин иһин , баттана-үктэнэ сылдьыбыттара .
19106044	Ол да үрдүнэн Кини , энэлийэр саҥаларын истэр буолан , эрииргэ түбэспиттэрин аһына көрөрө .
19106045	Кинилэргэ эппит кэс тылын өйдүү сылдьара , муҥура суох таптыыр буолан , кинилэри аһынар этэ .
19106046	Онон билиэн ылбыттар сүрэхтэригэр барыларыгар эмиэ аһынар санааны үөскэтэрэ .
19106047	Быыһаа биһигини , Айыы Тойон Таҥарабыт ; уонна , Эн сибэтиэй ааккын айхаллыырбыт , Эн албан ааккынан күөн туттарбыт туһугар , биһигини норуоттар ортолоруттан хомуйан ыл .
19106048	Алгыс буоллун Айыы Тойоҥҥо , Израиль Таҥаратыгар , үйэттэн үйэҕэ диэри . Норуот бүттүүнэ этиэхтин : « Аминь ! » Аллилуия .
19107001	Айхаллааҥ Айыы Тойону үтүө санаалааҕын иһин ; Кини бигэ таптала — үйэлэр тухары .
19107002	Эттиннэр бу тыллары Айыы Тойон толуйан ылан , эрэйтэн-буруйтан өрүһүйэн ,
19107003	араас дойдуттан , илинтэн-арҕааттан , хотуттан-соҕурууттан муспут дьоно !
19107004	Кинилэр иччитэх кураайы дуол устун , дьонноох куораты булбакка , муна-тэнэ сылдьаллара ;
19107005	ааһан-туоран , тамахтара куура хатан , дууһа моруута буолаллара .
19107006	Онтон , сору көрөн , Айыы Тойону ыҥырдахтарына , Кини эрэйтэн-муҥтан быыһаан ылара ,
19107007	дьонноох куоракка тиэрдээри , көнө суолунан сирдиирэ .
19107008	Айхаллаатыннар кинилэр Айыы Тойону бигэ тапталын иһин , киһи аймахха оҥорор сөҕүмэр дьайыыларын иһин .
19107009	Кини утаппыттар дууһаларын дуоһутар , аччыктар дууһаларын араас үтүөнэн толорор .
19107010	Сорохторо , Таҥара тылыгар бас бэриммэккэ , Үрдүктэн Үрдүк сүбэтин ылыммакка , ыас хараҥаҕа , өлүү күлүгэр олороллоро , хандалыга бохсуллан , сору-муҥу көрөллөрө .
19107011	
19107012	Олор сүрэхтэрин Кини ыарахан үлэнэн сыһытара ; охтон түстэхтэринэ , ким да кинилэргэ көмөлөспөт этэ .
19107013	Онтон , сору көрөн , Айыы Тойону ыҥырдахтарына , Кини эрэйтэн-муҥтан кинилэри быыһаан ылара ,
19107014	халыҥ хараҥаттан , өлүү күлүгүттэн таһаарара , хандалыларын хайыта сынньара .
19107015	Айхаллаатыннар кинилэр Айыы Тойону бигэ тапталын иһин , киһи аймахха оҥорор сөҕүмэр дьайыыларын иһин .
19107016	Кини алтан ааннары алдьатар , тимир олуурдары булгурутар .
19107017	Сорохторо , аньыылаах суолунан барбыт өйө суохтара , буруйу-сэмэни оҥорон муҥу-таҥы булуналлара ,
19107018	онон аһы да сүрэхтэрэ ылбат буолара , өлүү айаҕар түһэллэрэ тирээн кэлэрэ .
19107019	Онтон , сору көрөн , Айыы Тойону ыҥырдахтарына , Кини эрэйтэн-муҥтан кинилэри быыһаан ылара ,
19107020	этэр тылынан үтүөрдэрэ , өлөртөн-сүтэртэн өрүһүйэрэ .
19107021	Айхаллаатыннар кинилэр Айыы Тойону бигэ тапталын иһин , киһи аймахха оҥорор сөҕүмэр дьайыыларын иһин .
19107022	Уруй-айхал сиэртибэтин Киниэхэ биэрдиннэр , үөрүүлээх ырыанан Кини дьайыытын иһитиннэрдиннэр .
19107023	Сорохторо , хараабылга олорон , муоранан усталлара , күөх далай иэнигэр эргинэллэрэ .
19107024	Кинилэр эмиэ Айыы Тойон дьайыыларын анаараллара , муора түгэҕэр кытта Кини оҥорор дьиктилэрин араараллара .
19107025	Кини эттэҕинэ , сата-буурҕа ытыллара , муора долгуна өрүтэ ыһыллара .
19107026	Оччоҕо халлааҥҥа тиийэ сыһаллара , аллара , муора түгэҕэр , түһүөхчэ буолаллара ; алдьархайга ылларан , эр санааларын ыһыкталлара ,
19107027	итирик дьоннуу , эргичийэ , тэмтээкэйдии сылдьаллара ; муоранан устар муударастара аны туһалаабат буолара .
19107028	Онтон , сору көрөн , Айыы Тойону ыҥырдахтарына , Кини эрэйтэн-муҥтан быыһаан ылара ;
19107029	буурҕаны тохтотон , чуумпуну сатыылатара , муора дохсун долгунун намыратара ;
19107030	байҕал чуумпуран , үөрүү бөҕө буолаллара — баҕалаах тиксиилэрин Кини булларара .
19107031	Айхаллаатыннар кинилэр Айыы Тойону бигэ тапталын иһин , киһи аймахха оҥорор сөҕүмэр дьайыыларын иһин .
19107032	Уруйдуур буоллуннар Кинини норуот мунньаҕар , айхаллыыр буоллуннар аҕа баһылыктар сүбэлэригэр .
19107033	Кини өрүстэри кураайы дуолга кубулутар , үрэхтэри хара буорунан көрдөрөр ,
19107034	олохтоохтор нэгэй быһыыларын иһин , өҥ сири тураҥ буор оҥорор .
19107035	Кини тукулааны күөлгэ кубулутар , хайа хаппыт сирдэринэн үрүйэлэри сүүрдэр ;
19107036	онно ааспыты-туорбуту олохсутар , оччоҕо кинилэр олорор куораттарын тутталлар ;
19107037	сыһыыга бурдук ыһаллар , виноград олордон , өлгөм үүнүүнү ылаллар .
19107038	Кини алгыһынан сүүнэ омук буола үүнэллэр ; иитэр сүөһүлэрин Кини аймарыппат .
19107039	Онтон , ахсааннара аҕыйаан , баттанан-үктэнэн , сору-муҥу көрөн кутурҕаҥҥа ыллардахтарына ,
19107040	Кини кинээстэрин ааттарын-суолларын алдьатар , суола суох кураайы дуолга хаалларан , кинилэри муннарар ;
19107041	оттон дьадаҥыны кыһалҕаттан таһаарар , кини дьиэ кэргэнин бараан үөрүнүү үксэтэр .
19107042	Көнө-көрсүө дьон ону көрөн үөрэллэр , оттон хара санаалаахтар саҥата суох бараллар .
19107043	Ким муударай өйдөөх , ол маны араҥалаан көрдүн , Айыы Тойон бигэ тапталын анаардын .
19108001	Ырыа . Давид псалома .
19108002	Мин сүрэҕим бэлэм , Айыы Таҥара ; ырыа ыллыам , Эйигин айхаллыам . Уһугун , дууһам миэнэ !
19108003	Уһуктуҥ , арфа уонна лира ! Мин сарыалы уһугуннарыам .
19108004	Айыы Тойон , мин норуоттар ортолоругар Эйиэхэ махтаныам , омуктар ортолоругар Эйигин айхаллыам .
19108005	Эн бигэ тапталыҥ халлааннары аһара барар , Эн кырдьыгыҥ былыттардыын быысаһар .
19108006	Халлааннар уҥуордарынан айхаллан , Айыы Таҥара , бүтүн сир үрдүнэн көһүннүн Эн килбиэниҥ .
19108007	Эн таптыыр дьонуҥ быыһаналларын туһугар , уҥа илиигинэн кинилэри өрүһүйэн ыл , миигин иһит .
19108008	Таҥара сибэтиэй Дьиэтиттэн эрэннэрдэ : « Мин Сихем сирин , өрө көтөҕүллэн туран , үллэриэм , Сокхоф хочотун усталаах туоратын мээрэйдиэм .
19108009	Галаад — Миэнэ , Манассия эмиэ — Миэнэ ; Ефрем — баһым кураахтаах куйаҕа , Иуда — Мин скипетрым .
19108010	Моав — Мин суунар кытаҕым , оттон Едомҥа атаҕым таҥаһын быраҕыам . Филистина үрдүнэн Мин өрөгөйдөөх хаһыым дуораһыйыа » .
19108011	Ким миигин бөҕөргөтүнүүлээх куоракка киллэриэҕэй ? Ким миигин Едомҥа тиэрдиэҕэй ?
19108012	Эн буолбатах дуо , Айыы Таҥара , биһигини туора аспыт , биһиги сэриилэрбитин кытта барсыбатах Таҥара ?
19108013	Оо , өстөөҕү утары охсуһарбытыгар биһиэхэ көмөлөс — киһи көмөтө көдьүүһэ суох .
19108014	Таҥараны кытта сылдьан , биһиги күүстээх буолуохпут , Кини биһиги өстөөхтөрбүтүн сууһарыаҕа .
19109001	Хуор салайааччытыгар . Давид псалома . Айхаллыыр Айыы Таҥарам , саҥата суох буолума ;
19109002	Сидьиҥ тыллаах албыннар миигин үөҕэн эрэллэр , сымыйаны мин туспунан тиһэллэр .
19109003	Тула өттүбэр өһүөннээх саҥалара иһиллэр , туох да төрүөтэ суох миэхэ саба түһэллэр .
19109004	Тапталбар хатаанынан хардараллар , оттон мин кинилэр тустарыгар үҥэбин эрэ .
19109005	Үтүөбүн куһаҕанынан төлүүллэр , тапталбын — өһөгөйүнэн .
19109006	Хара дьайдааҕы туруор өстөөхпүн утары , буруйдааччыны туруор кини уҥа өттүгэр .
19109007	Дьүүллэстэҕинэ , буруйдаах буолан таҕыстын , үҥэрэ кытта аньыыга аахсылыннын .
19109008	Олоҕун күнэ-дьыла кэрэгэй буоллун ; кини солотун атын киһи ыллын .
19109009	Оҕолоро тулаайах хааллыннар , ойоҕо огдообо буолуохтун .
19109010	Оҕолоро атах-балай умналыы сырыттыннар , урусхалламмыт дьиэлэриттэн холдьоҕуллан бардыннар .
19109011	Баардааҕын барытын иэстээх дьонугар былдьаттын , үлэтин түмүгүн туора дьоҥҥо туура туттардын .
19109012	Ким да киниэхэ амарахтык сыһыаннаспатын ; ким да кини тулаайахтарын аһымматын ;
19109013	кини сыдьаана барыта имнэри быһыннын , кини аата иккис көлүөнэттэн умнулуннун .
19109014	Аҕатын буруйа Айыы Тойон иннигэр ахтылыннын , ийэтин аньыыта бырастыы гыныллыбатын .
19109015	Аньыыларын Айыы Тойон өрүүтүн өйдүү сырыттын , ааттарын сир үрдүттэн суола суох сүтэрдин .
19109016	Үтүөнү оҥорор туһунан кини санаабатаҕа , суоҕу-дьадаҥыны , кыраны-кыһалҕалааҕы , самныбыт санаалааҕы өлөрөөрү сойуолуура .
19109017	Кырыырын сөбүлүүрэ — кырыыһа бэйэтигэр түһүөхтүн ; алгыырын абааһы көрөрө — алгыс киниттэн тэйиэхтин .
19109018	Таҥаһы кэтэрдии , кэбэҕэстик кыраан барара — кырыыһа , уу курдук , этигэр өтөн киириэхтин , арыы курдук , уҥуоҕар тиийэ иҥиэхтин ;
19109019	таҥна сылдьар таҥаһыныы кинини ыга ылыахтын , куруук курданар курунуу кинини бобо тутуохтун .
19109020	Итинник иэстэһиэҕэ Айыы Тойон мин өстөөхтөрбүттэн , миигин утары сидьиҥник тыллаһааччылартан .
19109021	Оттон Эн , Айыы Тойон , мин Айыы Тойонум , Бэйэҥ аатыҥ туһугар миэхэ көмөлөс . Эн , муҥура суох амарах тапталлаах , миигин өрүһүй .
19109022	Мин дьадаҥыбын , кыһалҕалаахпын , сүрэхпэр сырҕан баастаахпын .
19109023	Киэһээҥҥи күлүк курдук , мин сүтэн эрэбин , саранча курдук , киэр эһилинним .
19109024	Аһаабакка , икки тобугум ибигирэс буолла , уҥуохтаах тириим эрэ хаалла .
19109025	Кинилэр буоллаҕына миигин күлэллэр , көрдүлэр да , бастарын быһа илгистэллэр .
19109026	Көмөлөс миэхэ , Айыы Тойон Таҥарам , көмүскэллээх санааҕыттан миигин быыһаа .
19109027	Эн илииҥ миигин өрүһүйэн ылбытын , бу Эн оҥоһууҥ буоларын кинилэр биллиннэр .
19109028	Кинилэр кыраатыннар , оттон Эн алҕаа . Күөнтээбиттэрэ бэйэлэригэр саатынан-суутунан эргийдин , оттон миэхэ , кулуккар , үөрүү тосхойдун .
19109029	Миигин буруйдааччылар ааттара алдьаннын , саатттара-сууттара кинилэри батыһа сырыттын .
19109030	Өлөргө уурааччылартан өрүһүйээри , кыһалҕалаах киһи уҥа өттүгэр турарын иһин , мин Айыы Тойону дуораччы айхаллыам , улуу түмсүү ортотугар Кинини уруйдуом .
19109031	
19110001	Давид псалома . Айыы Тойон мин Тойоммор эппитэ : « Өстөөхтөргүн , үктэл оҥостон олорор гына , Эйиэхэ самнаран биэриэхпэр диэри , Мин уҥа өттүбэр олор » .
19110002	Айыы Тойон улуу былааһы эйиэхэ биэриэҕэ Сион тас да өттүгэр . Баһылык буол өстөөхтөрүҥ ортолоругар .
19110003	Эн күүскүн көрдөрөр күҥҥэр норуотуҥ бэлэм буолла сибэтиэй килбиэн күөнүгэр . Сарсыарда иһиттэн сиик түһэрин курдук Эн төрөөбүтүҥ .
19110004	Айыы Тойон андаҕайан эппитэ , Кини ону кэмсиниэ суоҕа : « Эн Мелхиседек чыынынан үйэлэр тухары Таҥара үлэһитэҕин » .
19110005	Айыы Тойон Эн уҥа өттүгэр сылдьар ; Кини уордайар күнүгэр ыраахтааҕылары самнарыа .
19110006	Норуоттары дьүүлгэ туруоран , кыргыс толоонун өлүгүнэн толоруо , киэҥ сир баһылыктарын сууһарыа .
19110007	Кини , айаннаан иһэн , үрүйэ уутуттан иһиэҕэ , онон төбөтүн өрө көтөҕүөҕэ .
19111001	Аллилуия . Айыы Тойону мин айхаллыам бүтүн сүрэхпинэн кырдьыктаахтар ортолоругар , көнө дьон түмсүүтүгэр .
19111002	Улуу да буоллахтара Айыы Тойон дьайыылара ! Онтон үөрээччи барыта Кини оҥорбутун ырыҥалыыр .
19111003	Кини дьайыыта барыта албан ааттаах , кэрэ килбиэннээх , Кини үйэлэр тухары кырдьыктаах .
19111004	Сөҕүмэр дьиктилэрин Кини умнуллубат оҥорбут ; Айыы Тойон аһыныгас , амарах санаалаах .
19111005	Киниттэн куттанар дьону аһынан-үөлүнэн хааччыйар ; эппит кэс тылын үйэлэр тухары өйдүү сылдьар .
19111006	Кини , омуктар сирдэрин норуотугар биэрэн , күүстээх дьайыытын кинилэргэ көрдөрбүтэ .
19111007	Тугу оҥороро Киниэнэ барыта — бигэ , сиэрдээх , ыйара-кэрдэрэ барыта эрэбиллээх —
19111008	үйэттэн үйэҕэ бигэргэтиллибит , кырдьыкка , көнө быһыыга тирэҕирбит .
19111009	Кини норуотугар быыһабылы ыыппыта , мэҥэ кэс тылын кинилэргэ эппитэ . Кини аата сибэтиэй уонна дьулаан .
19111010	Айыы Тойонтон куттаныы — муударас төрдө , Кини кэриэстэрин тутуһааччылар чөл өйдөөхтөр . Кини үйэттэн үйэҕэ айхаллана туруоҕа .
19112001	Аллилуия . Ким Айыы Тойонтон сүгүрүйэ толлор , Кини кэриэстэрин күүскэ таптыыр , ол дьоллоох .
19112002	Кини удьуора сиргэ күүстээх буолуоҕа , көнө дьон сыдьаана алгыска тиксиэҕэ .
19112003	Кини дьиэтэ-уота барҕара байыаҕа , кырдьыктаах быһыыта үйэлэргэ барыаҕа .
19112004	Кырдьыксыт киһиэхэ хараҥаҕа да сырдык тыгар , кини үтүө санаалаах , амарах , кырдьыгынан сылдьар .
19112005	Үтүө киһи бэринньэҥ илиилээх , иэс-күүс бэрсэр ; бары дьыалатын-куолутун көнөтүк оҥорор .
19112006	Кырдьыксыт хаһан да тулхадыйыа суоҕа , үйэлэр тухары умнуллуо суоҕа .
19112007	Куһаҕан сурахтан кини дьулайыа суоҕа : Айыы Тойоҥҥо эрэмньилээх буолан , сүрэҕэ бөҕөх .
19112008	Кини санаата бигэ , онон дьиксиниэ суоҕа ; тиһэҕэр өстөөхтөрүн өрөгөйдүү көрүөҕэ .
19112009	Кини дьэллэмник үллэрэр , дьадаҥыга бэрсэр ; кини кырдьыктаах быһыыта үйэлэргэ барыаҕа , дириҥ ытыктабылга кини сылдьыаҕа .
19112010	Нэгэй киһи , ону көрөн , таала кырыыланар ; кини тииһин хабырынар уонна суола суох сүтэр ; хара санаалаахтар баҕа санаалара туолуо суоҕа .
19113001	Аллилуия . Айхаллааҥ , Айыы Тойон кулуттара , айхаллааҥ Айыы Тойон аатын .
19113002	Алгыс буоллун Айыы Тойон аатыгар аны мантан инньэ үйэлэр тухары .
19113003	Айхаллана турдун Айыы Тойон аата илинтэн арҕааҥҥа диэри .
19113004	Айыы Тойон бары норуоттар үрдүлэринэн турар ; Кини албан аата халлааннары аһара барар .
19113005	Ким баарый биһиги Айыы Тойон Таҥарабытыгар холоонноох ? Ким Кини курдук , үөһэ турар бүрүстүөлүттэн
19113006	сири-халлааны сиксигинэн көрө-истэ олороруй ?
19113007	Кини дьадаҥыны сиртэн-буортан өрө тардар , кыраны-хараны киртэн-хахтан таһаарар ,
19113008	итиэннэ кинини кинээстэри кытта , норуотун кинээстэрин кытта биир кэккэҕэ олордор .
19113009	Кини оҕото суох дьахтары , дьиэ-уот тэрийэн , оҕолоруттан үөрэр ыал ийэтэ оҥорор . Аллилуия .
19114001	Израиль Египеттэн тахсыбытыгар , Иаков норуота атын тыллаах норуоттан барбытыгар ,
19114002	Иуда Айыы Тойон сибэтиэй норуота , Израиль Кини бас билиитэ буолбута .
19114003	Муора ону көрөн , киэр куоппута , Иордан эмиэ төттөрү устубута .
19114004	Хайалар барааннар курдук ыстаҥаласпыттара , томтордор бараан оҕолорунуу ойуоккаласпыттара .
19114005	Тоҕо эн , муора , маннык куоттуҥ ? Тоҕо эн , Иордан , төттөрү уһуннуҥ ?
19114006	Тоҕо , хайалар , барааннар курдук ыстаҥалаһаҕыт , томтордор бараан оҕолорунуу ойуоккалаһаҕыт ?
19114007	Титирэстээ , сир , Айыы Тойон иннигэр , туруук хайаны толору уулаах күөлгэ кубулутар , тааһы уу төрдө оҥорор Иаков Таҥаратын иннигэр !
19114008	
19115001	Биһигини буолбатах , Айыы Тойон , биһигини буолбатах — бигэ тапталыҥ уонна кырдьыгыҥ туһугар , Бэйэҥ ааккын албан аатырт .
19115002	Тоҕо туора омуктар биһигини : « Таҥаралара ханнаный ? » — диэхтээхтэрий ?
19115003	Биһиги Таҥарабыт халлааннарга баар ; Кини тугу баҕарбытын барытын оҥорор .
19115004	Оттон кинилэр эмэгэттэрэ үрүҥ көмүс , кыһыл көмүс — киһи илиитинэн оҥоһуга .
19115005	Айахтаахтар да , саҥарбаттар , харахтаахтар да , көрбөттөр ;
19115006	кулгаахтаахтар да , истибэттэр , таныылаахтар да , сыты ылбаттар ,
19115007	илиилээхтэр да , тутан-хабан билбэттэр , атахтаахтар эрээри , хаампаттар ; куолайдарыттан саҥа дорҕоонун таһаарбаттар .
19115008	Кинилэри оҥорооччулар бэйэлэрэ эмиэ ситигирдиктэр ; кинилэргэ эрэнээччилэр эмиэ атына суохтар .
19115009	Израиль ! Айыы Тойоҥҥо эн эрэн ; Кини биһиэхэ көмөлөһөр , биһиэхэ куйах буолар .
19115010	Аарон дьиэтэ ! Айыы Тойоҥҥо эн эрэн ; Кини биһиэхэ көмөлөһөр , биһиэхэ куйах буолар .
19115011	Айыы Тойонтон куттанааччылар ! Айыы Тойоҥҥо эһиги эрэниҥ ; Кини биһиэхэ көмөлөһөр , биһиэхэ куйах буолар .
19115012	Айыы Тойон биһигини умнубат , Кини биһигини алгыаҕа : алгыаҕа Израиль дьиэтин , алгыаҕа Аарон дьиэтин ;
19115013	Кини Айыы Тойонтон куттанааччылары , кыраны да , улууну да , — барыларын алгыаҕа .
19115014	Айыы Тойон ууһата турдун эһиги удьуоргутун , бэйэҕит да , оҕолоргут да оҕолорун .
19115015	Сири-халлааны айбыт Айыы Тойон эһигини алгыахтын .
19115016	Халлаан — Айыы Тойон халлаана , оттон сири Кини киһиэхэ биэрбитэ .
19115017	Өлбүттэр Айыы Тойону айхаллыахтара суоҕа , ииҥҥэ түһээччилэр Кинини уруйдуохтара суоҕа —
19115018	биһиги айхаллыахпыт Айыы Тойону аны мантан инньэ үйэлэр тухары . Аллилуия .
19116001	Айыы Тойону таптыыбын — Кини мин саҥабын , мин ааттабылбын истэрин иһин .
19116002	Мин этэрбин Кини болҕойон иһиттэ , онон мин олоҕум устата Кинини ыҥырар буолуом .
19116003	Өлөр өлүү ситимигэр иҥнэммин , үтүгэн түгэҕин үлүгэригэр түбэһэммин , мин муҥу-сору көрбүтүм , муҥур уһукка түспүтүм .
19116004	Онно Айыы Тойон аатын ыҥырбытым , « Оо , Айыы Тойон , олохпун өрүһүй ! » — диэбитим .
19116005	Айыы Тойон аһыныгас сүрэхтээх , кырдьыктаах , биһиги Таҥарабыт амарах санаалаах .
19116006	Айыы Тойон кэнэннэри харыстыыр : Кини миигин , күүһүм эстибитигэр , быыһаан ылла .
19116007	Дууһам миэнэ , уоскулаҥҥар төнүн , Айыы Тойон эйиэхэ үтүөнү оҥордо .
19116008	Эн өрүһүйдүҥ мин дууһабын өлүүттэн , харахпын — харах уутуттан , атахпын — бүдүрүйэртэн .
19116009	Онон мин бу тыыннаахтар сирдэригэр Айыы Тойон иннигэр сылдьыаҕым .
19116011	Арай уолҕамчы санаабар киһи барыта сымыйаччы диэбитим .
19116012	Тугунан мин Айыы Тойоҥҥо төлүөмүй Кини миэхэ оҥорбут бары үтүөтүн ?
19116013	Быыһабыл иһитин мин көтөҕүөм , Айыы Тойон аатын ыҥырыам .
19116014	Кини норуотун бүттүүнүн иннигэр Айыы Тойоҥҥо мэктиэ тылбын толоруом .
19116015	Айыы Тойон сибэтиэй дьонун өлүүтэ Кини хараҕар улахаҥҥа турар .
19116016	Оо , Айыы Тойон ! Мин Эйиэхэ кулутуҥ буолабын , кулутуҥ буолабын , кулут кыыһыҥ уолабын . Мин кэлгиэбин Эн сүөрбүтүҥ .
19116017	Махтал сиэртибэтин мин Эйиэхэ аҕалыам , Айыы Тойон аатын ыҥырыам .
19116018	Кини норуота бүттүүнэ көрөрүгэр , Айыы Тойоҥҥо мэктиэ тылбын толоруом —
19116019	Муҥур уһукка түстүм да диирим саҕана мин итэҕэлбин энчирэппэтэҕим .
19117001	Айхаллааҥ Айыы Тойону , бары норуоттар , уруйдааҥ Кинини , бары омуктар !
19117002	Кини биһиэхэ таптала муҥура биллибэт күүстээх , Айыы Тойон кырдьыга өлбөт үйэлээх . Аллилуия .
19118001	Айхаллааҥ Айыы Тойону үтүө санаалааҕын иһин ; Кини бигэ таптала — үйэлэр тухары .
19118002	Этиэхтин Израиль : « Кини бигэ таптала — үйэлэр тухары » .
19118003	Этиэхтин Аарон дьиэтэ : « Кини бигэ таптала — үйэлэр тухары » .
19118004	Этиэхтиннэр Айыы Тойонтон куттанааччылар : « Кини бигэ таптала — үйэлэр тухары » .
19118005	Кыһарҕаҥҥа түбэһэн Айыы Тойону ыҥырбыппар , Айыы Тойон миигин истэн , киэҥ дуолга таһаарда .
19118006	Айыы Тойон мин диэки , онон куттаммаппын : муҥур үйэлээх миэхэ тугу оҥоруой ?
19118007	Айыы Тойон мин диэки , Кини миэхэ көмөлөһөр ; миигин абааһы көрөөччүлэри мин өрөгөйдүү көрүөҕүм .
19118008	Киһиэхэ эрэниэхтээҕэр Айыы Тойоҥҥо эрэммит быдан ордук .
19118009	Кинээстэргэ эрэниэхтээҕэр Айыы Тойоҥҥо эрэммит быдан ордук .
19118010	Бары норуоттар миигин иилээбиттэрэ эрээри , Айыы Тойон аатынан мин кинилэри самнардым !
19118011	Тула өттүбүттэн төгүрүйэн туран ыкпыттара эрээри , Айыы Тойон аатынан мин кинилэри самнардым !
19118012	Ыҥырыа үөрэ буолан тулалаабыттара эрээри , хагдаҥ оттуу күлүм эрэ гынан хааллылар ; Айыы Тойон аатынан мин кинилэри самнардым !
19118013	Күүскэ үтүрүйэннэр , сүһүөхпүн сүтэрэн эрдэхпинэ , Айыы Тойон миэхэ көмөлөстө .
19118014	Айыы Тойон — мин күүһүм-тирэҕим , мин ырыам , Кини миигин быыһаан ылла .
19118015	Кырдьыктаах дьон отууларыттан кыайыы үөрүүлээх ырыата ньиргийэр : « Айыы Тойон уҥа илиитэ улуу дьайыылары оҥорор .
19118016	Айыы Тойон уҥа илиитин өрө көтөхпүт ; Айыы Тойон уҥа илиитэ улуу дьайыылары оҥорор » .
19118017	Мин өлүөм суоҕа , тыыннаах хаалыаҕым , Айыы Тойон дьайыыларын иһитиннэриэҕим .
19118018	Айыы Тойон миигин кытаанахтык дьарыйда эрээри , өлөр өлүүгэ туран биэрбэтэ .
19118019	Айыы Тойону айхаллыы киириэхпин , кырдьык аанын миэхэ аһан биэриҥ .
19118020	Бу — Айыы Тойон олбуорун аана , кырдьыктаах дьон манан киириэҕэ .
19118021	Айхал этэбин Эйиэхэ , миигин истибитиҥ иһин , миигин быыһаан ылбытыҥ иһин .
19118022	Тутааччылар сирэн бырахпыт таастара муннук тутаах тааһа буолла .
19118023	Бу — Айыы Тойон оҥоһуута , биһиги маны көрө сөҕөбүт .
19118024	Бу — Айыы Тойон айбыт күнэ , үөрүөҕүҥ , өрөгөйдүөҕүҥ бу күҥҥэ .
19118025	Оо , Айыы Тойон , быыһаа ! Оо , Айыы Тойон , ситиһиитэ бэлэхтээ !
19118026	Айыы Тойон аатыгар кэлээччи — алгыстаах . Айыы Тойон Дьиэтиттэн биһиги эһигини алгыыбыт .
19118027	Айыы Тойон — Таҥара , Кини биһигини сырдыгынан сыдьаайда ; быалааҥ бырааһынньык сиэртибэтин , сиэртибэнньик муоһугар сиэтэн илдьиҥ .
19118028	Эн буолаҕын мин Таҥарам : Эйигин мин айхаллыам ; Эн буолаҕын мин Таҥарам : Эйигин мин уруйдуом .
19118029	Айхаллааҥ Айыы Тойону үтүө санаалааҕын иһин ; Кини бигэ таптала — үйэлэр тухары .
19119001	Ким омнуота суох олохтоох , Айыы Тойон Сокуонун тутуһар , ол дьоллоох .
19119002	Ким Кини туоһулуур кырдьыгын харыстыыр , Кинини бүтүн сүрэҕинэн көрдүүр ,
19119003	ким буруйу-сэмэни оҥорбот , Кини суолларынан сылдьар , ол дьоллоох .
19119004	Ыйарбын-кэрдэрбин бигэтик тутуһуҥ диэн , Эн биһигини соруйбутуҥ .
19119005	Оо , Эн сокуоннаргын тутуһаммын , көнө суолунан куруутун сырыттарбын !
19119006	Оччоҕо , бары кэриэскин анаардахпына , кыбыстыыга киириэм суоҕа этэ ;
19119007	кырдьыктаах уураахтаргар үөрэнэммин , көнө сүрэхпиттэн Эйигин айхаллыам этэ .
19119008	Эн сокуоннаргын мин тутуһуом ; миигин букатыннаахтык хаалларыма . Бет
19119009	Хайдах гынан , эдэр киһи ыраас суолланыан сөбүй ? Эн тылгынан бэйэтин харыстанан .
19119010	Бүтүн сүрэхпинэн мин Эйигин көрдүүбүн ; миигин кэриэстэргиттэн тэйитимэ .
19119011	Эн иннигэр аньыыны оҥорбот туһугар , мин сүрэхпэр Эн тылгын сөҥөртүм .
19119012	Алгыстааххын Эн , Айыы Тойон ; миигин сокуоннаргар үөрэт ;
19119013	Эн уураахтаабыккын барытын мин биир-биир доргуччу ааҕабын .
19119014	Эн туоһулаабыт кырдьыгыҥ суолунан иһэммин , хайа да баайга тиксибиттээҕэр ордук үөрэбин .
19119015	Эн ыйыыларгын мин ырыҥалыам , суолгун-иискин анаарыам .
19119016	Сокуоҥҥун толорон дуоһуйуом , умнуом суоҕа эппит тылгын . Гимел
19119017	Кулуккар аһыныылаахтык сыһыаннас , оччоҕо тыыннаах хаалан , Эн тылгын тутуһуом .
19119018	Харахпын ас , оччоҕо мин көрүөм Эн Сокуонуҥ сөҕүмэр дьиктилэрин .
19119019	Бу сиргэ мин ааһан иһэр айанньыппын эрэ ; миигиттэн кэриэстэргин кистээмэ .
19119020	Эн көнө дьүүлгүн өрүү көрүөхпүн баҕаран , дууһам туорхаһыйар .
19119021	Бэрдимсиктэри , кырыыстаахтары , кэриэстэргиттэн туорааччылары , Эн сыһыттыҥ ;
19119022	миигин кинилэр үөҕүүлэриттэн , сэнэбиллэриттэн өрүһүй ; Эн туоһулаабыт кырдьыккын мин тутуһабын .
19119023	Кинээстэр миигин утары куомуннаһа олороллор , оттон кулутуҥ Эн сокуоннаргын анаарар .
19119024	Эн туоһулуур кырдьыгыҥ миигин дуоһутар , миэхэ сүбэһитим буолар . Далет
19119025	Дууһам сиргэ-буорга тэпсилиннэ ; эрэннэрбитиҥ курдук , миигин тилиннэр .
19119026	Суолбун-ииспин Эйиэхэ арыйбыппын Эн иһиттиҥ ; миигин сокуоннаргар үөрэт .
19119027	Ыйар суолгун таба өйдүүрбэр көмөлөс , оччоҕо Эн дьикти дьайыыларгын ырыҥалыам .
19119028	Дууһам кутурҕаҥҥа ылларан , ууллан тохтон эрэр ; эрэннэрбиккин толорон , миигин бөҕөргөт .
19119029	Сымыйа суолтан араҥаччылаа ; Эн Сокуоҥҥунан олорорго амарахтык үөрэт .
19119030	Мин бэриниилээх буолуу суолун талбытым , Эн уураахтаргын иннибэр ууруммутум .
19119031	Эн туоһулуур кырдьыккын мин тутуһабын , Айыы Тойон ; миигин саакка киллэртэримэ .
19119032	Мин өйбүн-санаабын кэҥэттэххинэ , олоҕум Эн кэриэстэриҥ суолунан устуоҕа . Ге
19119033	Ыйан биэр миэхэ , Айыы Тойон , ыйаахтарыҥ суолун , оччоҕо мин тиһэх күммэр диэри онон сылдьыаҕым .
19119034	Миигин өйдөт , оччоҕо Эн Сокуоҥҥун тутуһуоҕум , бүтүн сүрэхпинэн киниэхэ бас бэриниэҕим .
19119035	Кэриэстэриҥ суолунан Эн миигин сирдээ , мин атын суолунан сылдьыахпын баҕарбаппын .
19119036	Барыс иҥсэтин сүрэхпэр үөскэтимэ , Бэйэҥ туоһулуур кырдьыккынан миигин умсугут ;
19119037	сүпсүктэн мин харахпын тэйит , Эн суолгунан барар олоҕу миэхэ биэр .
19119038	Атыттар эмиэ Эйигиттэн толлоллорун туһугар , кулуккар эрэннэрбиккин толор .
19119039	Эн амарахтык дьүүллүүгүн ; ити дьулаан үөҕүүттэн миигин өрүһүй .
19119040	Эн ыйаргын толоруохпун баҕарабын ; кырдьыктаах Бэйэҥ миэхэ саҥа олоҕу бэлэхтээ . Вав
19119041	Эн бигэ тапталыҥ миэхэ тосхойдун , Айыы Тойон , Эн эрэннэрбит быыһабылыҥ кэлиэхтин ;
19119042	оччоҕо мин , Эн тылгар эрэнээччи , миигин хараардар киһиэхэ хардарыаҕым .
19119043	Кырдьыгы этэр кыаҕы миигиттэн былдьаама ; Эн көнө дьүүлгэр мин эрэнэбин .
19119044	Эн Сокуоҥҥун тутуһуом өрүүтүн — үйэттэн үйэлэр тухары .
19119045	Эн ыйаахтаргын көрдөөн буллум , онон аны көҥүллүк сылдьар буолуом .
19119046	Ыраахтааҕыларга Эн туоһулуур кырдьыккын иһитиннэриэм , онно кыбыстыыга киириэм суоҕа .
19119047	Эн кэриэстэргин таптыыр буоламмын , кинилэри тутуһан дуоһуйабын .
19119048	Таптыыр кэриэстэрбэр икки илиибин уунабын ; Эн ыйаахтаргын мин анаарабын . Заин
19119049	Өйдөө кулуккар эппит тылгын , Эн тылыҥ миэхэ эрэл кыымын сахпытын .
19119050	Ол уоскутар миигин кыһалҕалаах кэммэр , Эн эрэннэрииҥ миэхэ олоҕу биэрэр .
19119051	Бэрдимсиктэр миигин сирэйэ-хараҕа суох үөҕэллэр , ол эрээри Эн Сокуоҥҥуттан мин тэйбэппин .
19119052	Эн былыргыттан баар уураахтаргын санаатахпына , Айыы Тойон , дууһам уоскуйар .
19119053	Эн Сокуоҥҥун хаалларар хара дьайдаахтары мин ис дууһабыттан абара-сатара көрөбүн .
19119054	Ханна да айанныы сырыттарбын , Эн ыйыыларгын ырыа гынан ыллыыбын .
19119055	Түүнүн эмиэ Эн ааккын өйдүүбүн , Айыы Тойон , Эн Сокуоҥҥун кэспэппин .
19119056	Эн ыйыыларгын тутуһуу миэхэ үгэһим буолла . Хет
19119057	Айыы Тойон — мин аналым ; Эн тылгын толоруом диэн , Эйиэхэ эрэннэрэбин .
19119058	Бүтүн сүрэхпинэн дьулуһабын Эн үтүө сыһыаҥҥар ; эрэннэрбитиҥ курдук , миигин абыраа-аһын .
19119059	Эн суолларгын санаатахпына , хардыыбын Эн туоһулуур кырдьыккар салайабын .
19119060	Биэрбит кэриэстэргин уталыта барбакка , түргэнник толорорго тиэтэйэбин .
19119061	Төһө да хара дьайдаахтар тулабар угаайы оҥордоллор , Эн Сокуоҥҥун умнубаппын .
19119062	Көнө дьүүлүҥ иһин Эйигин уруйдаары , мин түүн ортото турабын .
19119063	Эйигиттэн куттанар , Эн ыйаргын тутуһар дьон бука бары миэхэ доҕотторум буолаллар .
19119064	Сир үрдүн , Айыы Тойон , Эн бигэ тапталыҥ толорбут ; миигин Бэйэҥ сокуоннаргар үөрэт . Тет
19119065	Эппит тылгын тутуһан , Айыы Тойон , Эн кулуккар үтүөнү оҥордуҥ .
19119066	Эн кэриэстэргэр мин эрэнэбин ; миигин чөл өйдөөх , билиилээх буоларга үөрэт .
19119067	Эрэйи көрүөм иннинэ мунар-тэнэр буоларым , оттон билигин Эн тылгын толоробун .
19119068	Үтүө санаалааххын Эн , үтүөнү оҥороҕун ; миигин сокуоннаргар үөрэт .
19119069	Киэмсиктэр мин туспунан сымыйаны тиһэллэр , оттон мин Эн ыйыыларгын ис сүрэхпиттэн толоробун .
19119070	Кинилэр сүрэхтэрэ сыа буолбут , оттон мин Эн үөрэххинэн дуоһуйабын .
19119071	Эрэйи көрбүтүм миэхэ үчүгэйинэн эргийдэ — Эн сокуоннаргар мин үөрэнним .
19119072	Эн иһитиннэрбит үөрэҕиҥ миэхэ тыһыынчанан кыһыл да , үрүҥ да көмүстээҕэр ордук . Иод
19119073	Миигин Эн илииҥ айбыта , дьүһүммүн нарылаан биэрбитэ ; өйдөтөн биэр миэхэ , оччоҕо Эн кэриэстэргэр мин үөрэниэм .
19119074	Эн тылгар эрэнэрим иһин , Эйигиттэн куттанааччылар миигин үөрэ көрүөхтэрэ .
19119075	Мин билэбин , Айыы Тойон , Эн дьүүлүҥ кырдьыктааҕын , кырдьыгы көрөр буолаҥҥын , миигин дьарыйбыккын .
19119076	Миэхэ , кулуккар , эрэннэрбитиҥ курдук , Эн бигэ тапталыҥ миигин уоскутуохтун .
19119077	Эн амарах сыһыаныҥ миэхэ тосхойдун , оччоҕо тыыннаах хаалыам ; Эн Сокуоҥҥуттан мин үөрүүнү булабын .
19119078	Сааттыннар миигин олоҕо суох баттыыр бэрдимсиктэр ; оттон мин Эн ыйыыларгын ырыҥалыам .
19119079	Миэхэ кэллиннэр Эйигиттэн сүгүрүйэ толлор , Эн туоһулаабыт кырдьыккын билэр дьон .
19119080	Кыбыстыыга киирбэтим туһугар , сүрэҕим , Эн сокуоннаргын ылынан , эҥкилэ суох ыраас буоллун . Каф
19119081	Хаһан миигин быыһыыргын кэтэһэн , дууһам туорхаһыйар ; Эн тылгар мин эрэнэбин .
19119082	Эн эрэннэрбиккин хараҕым сылайыар диэри кэтэһэбин ; ол иһин ыйытабын : « Хаһан миигин уоскутаҕын ? »
19119083	Буруо быһа сиэбит сирии иһитин курдук да буолларбын , Эн сокуоннаргын умнубаппын .
19119084	Хаһааҥҥа диэри мин , Эн кулутуҥ , тулуйабын ? Хаһан миигин күөмчүлээччилэри дьүүллүүгүн ?
19119085	Бэрдимсиктэр миэхэ иин хаспыттар ; кинилэр Эн Сокуоҥҥун утараллар .
19119086	Эн кэриэстэриҥ бары эрэбиллэр ; буруйа суоҕум үрдүнэн сойуолууллар , миэхэ көмөлөс .
19119087	Бу сиргэ миигин өлөрө сыстылар , ол да буоллар , Эн ыйыыларгын кэспэтим .
19119088	Үтүө санааҕыттан олохпун араҥаччылаа , Эн туоһулуур кырдьыккын мин тутуһуом . Ламед
19119089	Эн тылыҥ , Айыы Тойон , үйэлэргэ барардыы , халлааннарга бигэргэтиллибит .
19119090	Эн кырдьыгыҥ көлүөнэттэн көлүөнэҕэ уларыйбат ; сири Эн олохтообутуҥ , ол иһин сир тулхадыйбат .
19119091	Туох барыта билиҥҥэ диэри Эн быһаарыыгынан турар , баар барыта Эйиэхэ үлэлиир .
19119092	Эн Сокуоҥҥунан дуоһуйбатым эбитэ буоллар , сор суолланан өлбүтүм ырааппыт буолуо этэ .
19119093	Эн ыйбыккын хаһан да умнуом суоҕа ; миигин ыйан-кэрдэн , Эн миэхэ олоҕу биэрбитиҥ .
19119094	Эйиэнэбин эбээт мин , миигин быыһаа ; Эн ыйыыларгын тутуһарга мин дьулуһабын .
19119095	Хара дьайдаахтар миигин өлөрөөрү манаһаллар , оттон мин Эн туоһулаабыт кырдьыккын анаарабын .
19119096	Хайа да үчүгэй барыта бүтэр уһуктааҕын мин көрдүм , арай Эн кэриэһиҥ муҥурун булларбат . Мем
19119097	Оо , таптыыбын даҕаны Эн Сокуоҥҥун ! Уһун күнү быһа ону өйдүү-саныы сылдьабын .
19119098	Мин сүрэхпэр кэриэстэргин иҥэрэн , Эн миигин өстөөхтөрбүнээҕэр муударай оҥордуҥ .
19119099	Эн туоһулуур кырдьыккын анаараммын , бары учууталларбынааҕар ордук өйдүүр буоллум .
19119100	Эн ыйаргын-кэрдэргин тутуһаммын , кырдьаҕастардааҕар ордук билиилэнним .
19119101	Эн тылгын толорор туһугар , ханнык да куһаҕан суолтан мин дьалты хаамабын .
19119102	Миигин Эн үөрэтэр буолаҥҥын , уураахтаргыттан туораабаппын .
19119103	Минньигэс да буоллаҕа Эн тылыҥ-өһүҥ ! Мүөттээҕэр минньигэс .
19119104	Эн ыйыыларгыттан мин муудараһы сомсобун ; хайа да албын суолу абааһы көрөбүн . Нун
19119105	Эн тылыҥ мин суолбун сырдатар , мин сылдьар ыллыкпын сандаардар .
19119106	Кырдьыктаах уураахтаргын тутуһуом диэн , Эйиэхэ биэрбит андаҕарбын мин толоруом .
19119107	Ыар санааҕа мин баттаттым , Айыы Тойон ; эрэннэрбитиҥ курдук , миигин тилиннэр .
19119108	Айхал этэрбин , Айыы Тойон , көҥүл өттүнэн бэриллэр сиэртибэ курдук ылын уонна миигин уураахтаргар үөрэт .
19119109	Төһө да олохпор куруутун куттал суоһаатар , Эн Сокуоҥҥун умнубаппын .
19119110	Хара дьайдаахтар миэхэ угаайы оҥорбуттар , ол да буоллар , Эн ыйыыларгын кэспэтим .
19119111	Эн туоһулуур кырдьыгыҥ үйэлэр тухары — мин аналым , мин сүрэҕим үөрүүтэ .
19119112	Мин үйэм тухары , тиһэҕэр да диэри , Эн сокуоннаргын тутуһар санаалаахпын . Самех
19119113	Икки сирэй буолааччылары мин абааһы көрөбүн , Эн Сокуоҥҥун таптыыбын .
19119114	Эн миэхэ халыҥ хаххам , бөҕө куйаҕым буолаҕын ; Эн тылгар мин эрэнэбин .
19119115	Киэр кэбэлийиҥ миигиттэн , куһаҕаны оҥорооччулар , мин Таҥарам кэриэстэрин тутуһуом .
19119116	Эрэннэрбитиҥ курдук , миигин бөҕөргөт , оччоҕо мин тыыннаах хаалыам ; эрэлбин сиргэ-буорга тэбистэримэ .
19119117	Миигин өйөө , оччоҕо быыһаныам , Эн сокуоннаргын өрүү өйдүү-саныы сылдьыам .
19119118	Сокуоннаргын тутуспат дьону Эн самнараҕын ; киитэрэйдээн да , кинилэр туһамматтар .
19119119	Сир нэгэйдэрин барыларын Эн киэр сиппийэҕин , ол иһин мин таптыыбын Эн туоһулуур кырдьыккын .
19119120	Эйигиттэн мин уҥуоҕум хамсыар диэри куттанабын , Эн дьүүлгүттэн дьулайабын . Аин
19119121	Мин өрүү сөптөөҕүнэн , сиэрдээҕинэн сылдьарым ; миигин күөмчүһүттэргэ биэримэ .
19119122	Кулутуҥ этэҥҥэ сылдьарын туһугар кинини көмүскээ , бэрдимсиктэргэ атаҕастатыма .
19119123	Хаһан быыһаан ыларгын , кырдьыктаах тылыҥ туоларын , хараҕым сылайыар диэри , кэтэһэбин .
19119124	Кулуккар миэхэ үтүөтүк сыһыаннас , сокуоннаргар миигин үөрэт .
19119125	Кулутуҥ буолабын эбээт мин ; миигин өйдөт , оччоҕо Эн туоһулаабыт кырдьыккын билиэм .
19119126	Айыы Тойон күүһүн көрдөрөр кэмэ кэллэ : Эн Сокуоҥҥун үрэйдилэр .
19119127	Оттон мин Эн кэриэстэргин кыһыл көмүстээҕэр , ыраас кыһыл көмүстээҕэр ордоробун .
19119128	Эн ыйарыҥ барыта кырдьыктааҕын билэбин , ханнык да албын суолу абааһы көрөбүн . Пе
19119129	Эн туоһулуур кырдьыгыҥ дьикти үчүгэй , ол иһин мин ону ис дууһабыттан тутуһабын .
19119130	Эн тылыҥ , суолтата арыллан , сырдыгы бэлэхтиир , кэнэннэри өйдөтөр .
19119131	Эн кэриэстэргин истиэхпин утаппыттыы баҕаран , мин дириҥник өрүтэ тыынабын .
19119132	Оо , хайыс мин диэки ; Эн ааккын таптыыр дьону аһынарыҥ курдук , миигин эмиэ аһын-харыһый .
19119133	Эрэннэрбиккин толорон , хардыыбын чиҥэтэн биэр , ханнык да хара дьайга бас бэриннэртэримэ .
19119134	Эппит кэриэстэргин тутуһарым туһугар , дьон батталыттан миигин өрүһүй .
19119135	Эн сирэйиҥ сырдыга кулуккар сыдьаайдын , миигин сокуоннаргар үөрэт .
19119136	Эн Сокуоҥҥун тутуспаттарын иһин көмүскэм уута үрүйэ уутунуу сүүрэр . Цаде
19119137	Айыы Тойон , Эн кырдьыктааххын , дьүүлүҥ Эйиэнэ барыта сөптөөх .
19119138	Эн тутуһуҥ диэн биһиэхэ биэрбит уураахтарыҥ кырдьыктаахтар , эҥкилэ суох көнөлөр .
19119139	Өстөөхтөрүм Эн тылгын умнубуттарын көрөммүн , уоҕум-кылыным уоттуу оргуйар .
19119140	Эн эрэннэрэр тылыҥ — кыһаҕа уһаарыллыбыт бигэ тыл ; кулутуҥ Эн тылгын таптыыр .
19119141	Мин кырабын-харабын , сэнэбилгэ сылдьабын , ол да буоллар , Эн ыйыыларгын умнубаппын .
19119142	Эн кырдьыктаах быһыыҥ үйэлэр тухары уларыйбат , Эн Сокуонуҥ — дьиҥ кырдьык .
19119143	Төһө да эрииргэ түбэһэн муҥҥа буулаттарбын , Эн кэриэстэргиттэн мин үөрүүнү булабын .
19119144	Эн туоһулаабыт кырдьыгыҥ өлбөт үйэлээх ; олохпун сөпкө олорорум туһугар миигин өйдөт . Коф
19119145	Бүтүн сүрэхпинэн мин Эйигин ыҥырабын : иһит миигин , Айыы Тойон , Эн сокуоннаргын мин толоруом .
19119146	Эйигин ыҥырабын ; миигин быыһаа , оччоҕо Эн туоһулуур кырдьыккын тутуһуом .
19119147	Күн тахсыан иннинэ тураммын , Эйигиттэн көрдөһөбүн ; Эн тылгар мин эрэнэбин .
19119148	Уһун түүнү быһа утуйбакка , Эн миэхэ эрэннэрбиккин саныыбын .
19119149	Үтүө санааҕыттан миигин иһит , Айыы Тойон ; көнөтүк дьүүллээн , олохпун араҥаччылаа .
19119150	Хара санаалаах сойуолааччылар миэхэ ыга кэллилэр , кинилэр Эн Сокуоҥҥуттан ыраахтар .
19119151	Айыы Тойон , Эн миэхэ чугаскын ; Эн кэриэстээбитиҥ барыта — дьиҥ кырдьык .
19119152	Өр буолла мин Эн туоһулуур кырдьыккын — ону Эн үйэлэргэ бигэргэппиккин — билбитим . Реш
19119153	Бу түбэспит эрэйбин көрөҥҥүн , миигин өрүһүйэн ыл ; Эн Сокуоҥҥун мин умнубаппын .
19119154	Киирис мин дьыалабар , миигин толуйан ыл ; эрэннэрбитиҥ курдук , тыыннаах хааллар .
19119155	Хара дьайдаахтар быыһаналлара ыраах , кинилэр Эн ыйаахтаргын көрдөөбөттөр .
19119156	Айыы Тойон , Эн амарах санааҥ муҥура суох ; көнөтүк дьүүллээн , миэхэ олоҕу бэлэхтээ .
19119157	Миигин күөмчүлээччи , миэхэ өстүйээччи үксэ-дьүүлэ биллибэт , ол да буоллар , Эн туоһулуур кырдьыккыттан тэйбэппин .
19119158	Эн Сокуоҥҥуттан тэйээччилэри кэлэйэ көрөбүн ; кинилэр Эн кэриэстэргин тутуспаттар .
19119159	Көр хайдах курдук Эн ыйыыларгын таптыырбын ; үтүө санааҕыттан миигин тыыннаах хааллар .
19119160	Эн тылыҥ олоҕо — дьиҥ кырдьык ; Эн кырдьыктаах сокуоннарыҥ өлбөт үйэлээхтэр . Шин
19119161	Кинээстэр миигин буруйа суоҕум үрдүнэн сойуолууллар , оттон мин сүрэҕим Эн тылгыттан дьулайар .
19119162	Эн тылгын ааҕаммын , мин улуу барыска тиксибиттии , үөрэбин .
19119163	Сымыйаны абааһы көрөбүн , сымыйаттан сиргэнэбин ; Эн Сокуоҥҥун таптыыбын .
19119164	Күҥҥэ сэттэтэ Эйиэхэ айхал этэбин , көнө дьүүлүҥ иһин махтанабын .
19119165	Эн Сокуоҥҥун таптыыр дьон илэ-эйэтэ муҥура суох , кинилэри дубук үктэтэр туох да суох .
19119166	Айыы Тойон , Эн быыһыыргар мин эрэнэбин , Эн кэриэстэргин толоробун .
19119167	Дууһам Эн туоһулаабыт кырдьыккын тутуһар , ис сүрэхпиттэн ону таптыыбын .
19119168	Эн ыйаргын , туоһулуургун мин толоробун , суолум-ииһим барыта Эн иннигэр ырылыйа сытар . Тав
19119169	Айыы Тойон , мин энэлгэним Эйиэхэ иһиллиэхтин ; эппиккин толорон , миигин өйдөт .
19119170	Мин үҥэрим Эйиэхэ тиийиэхтин ; эрэннэрбитиҥ курдук , миигин өрүһүйэн ыл .
19119171	Сокуоннаргар үөрэтэриҥ иһин , мин өрүү Эйигин айхаллыам .
19119172	Бары кэриэстэриҥ кырдьыктаахтарын иһин , Эн тылгын ырыа гынан ыллыам .
19119173	Эн ыйыыларгын мин талбытым , онон Эн илииҥ миэхэ көмөлөһө турдун .
19119174	Кэтэһэбин даҕаны , Айыы Тойон , миигин быыһыыргын , Эн Сокуоҥҥуттан мин үөрүүнү булабын .
19119175	Эйигин айхаллыырым туһугар , миигин тыыннаах хааллар ; Эн көнө дьүүлүҥ миэхэ көмөлөстүн .
19119176	Сүппүт бараан курдук , мин муна-тэнэ сылдьабын ; кулуккун көрдөө ; Эн кэриэстэргин мин умнубатым .
19120001	Дабайыы ырыата . Кутурҕаҥҥа ылларан Айыы Тойону ыҥырбыппар , Кини миигин иһиттэ .
19120002	Айыы Тойон , миигин өрүһүйэн ыл сымыйаччылартан , албын тыллаахтан .
19120003	Тугунан Кини эйиэхэ төлүөҕэй , тугунан өссө ситиһиэҕэй , албын-көлдьүн тыллаах ?
19120004	Күүстээх сэрииһит сытыы оҕунан , кыһыл чохтоох оноҕоһунан .
19120005	Муҥум эбит бу Мосох аттыгар , Кидар отууларын аттыларыгар олохсуйбутум !
19120006	Эйэни абааһы көрөөччүлэри кытта мин аһары өр бииргэ олордум .
19120007	Мин эйэ-дэмнээхпин ; оттон кинилэр , саҥарыам эрэ кэрэх , сэриигэ суудайаллар .
19121001	Дабайыы ырыата . Хайалар диэки үөһэ көрөбүн — хантан эрэ миэхэ көмө кэлэр ?
19121002	Сири-халлааны айбыт Айыы Тойонтон миэхэ көмө кэлиэҕэ .
19121003	Халбаҥнаттарыа суоҕа Кини эн атаххын , эйигин араҥаччылааччы утуйан хаалыа суоҕа .
19121004	Нуктаабат да , утуйбат да Израиль Араҥаччыта .
19121005	Айыы Тойон эйигин харыстыыр , Айыы Тойон уҥа өттүгүттэн хаххалыыр .
19121006	Күнүһүн күн уота эйигин охсуо суоҕа , түүнүн ый сырдыга эйиэхэ дьайыа суоҕа .
19121007	Айыы Тойон эйигин бары дьайтан харыстыаҕа , Кини эн олоххун харыстыаҕа .
19121008	Аны мантан инньэ үйэлэр тухары кэлэр-барар суолгар барытыгар Айыы Тойон эйигин араҥаччылыаҕа .
19122001	Дабайыы ырыата . Давид псалома . Оо , онно мин үөрбүппүн эриэхсит — Айыы Тойон Дьиэтигэр барыахха диэбиттэригэр !
19122002	Дьэ , бу кэлэн турабыт , Иерусалим , эн олбуоруҥ ааныгар .
19122003	Иерусалим — биир ньыгыл сомоҕо буолардыы тутуллан тахсыбыт куорат .
19122004	Аҕа уустара , Айыы Тойон норуотун аҕаларын уустара , Израиль сокуонунан , Айыы Тойон аатын айхаллыы , хайаны дабайан , бу куоракка кэлэллэр .
19122005	Манна бааллар дьүүллүүр бүрүстүөллэр , Давид дьиэтин бүрүстүөллэрэ .
19122006	Эйэтэ көрдөһүҥ Иерусалимҥа : « Дьол-соргу тосхойдун Эйигин таптыыр дьоҥҥо !
19122007	Эн эркиннэргиттэн эйэ тэйбэтин , эн кириэппэстэргэр куттал суоһаабатын » .
19122008	Аймах-билэ дьонум , доҕотторум тустарыгар этэбин : « Эйиэхэ эйэ чэчирээтин ! »
19122009	Айыы Тойон Таҥарабыт Дьиэтин туһугар мин эйиэхэ үтүөнү баҕарабын .
19123001	Дабайыы ырыата . Эн диэки үөһэ көрөбүн , халлааннарга Олорооччу !
19123002	Кулуттар харахтара тойотторун илиилэриттэн , кулут дьахтар хараҕа хотунун илиититтэн арахпатын курдук , биһиги харахпыт эмиэ , хаһан биһигини аһынарын кэтэһэн , Айыы Тойон Таҥарабытыттан арахпат .
19123003	Абыраа биһигини , Айыы Тойон , абыраа биһигини , сөбүн биһиги сэнэбилгэ олордубут ;
19123004	сөбүн биһиги үтүөмсүктэр үөҕүүлэрин , бэрдимсиктэр батталларын тулуйдубут .
19124001	Дабайыы ырыата . Давид псалома . Айыы Тойон биһигинниин буолбатаҕа буоллар , — диэтин Израиль , —
19124002	Айыы Тойон биһигинниин буолбатаҕа буоллар , өстөөхтөрбүт утары турбут кэмнэригэр ,
19124003	уордара-кылыннара хойдубут күннэригэр биһигини тыыннаахтыы ыйыстыбыт буолуо этилэр ;
19124004	халаан уута биһигини саба халыйан , барылҕан үрдүбүтүнэн баран ,
19124005	дохсун уу биһиги дууһабытын самнаран ааспыт буолуо этэ .
19124006	Алгыс буоллун Айыы Тойоҥҥо анаҕастаахтар айахтарыгар биһигини биэрбэтэҕин иһин !
19124007	Биһиги чыычаах курдук , бултаһааччы доҕууруттан төлө көттүбүт ; доҕуур быһа баран , өрүһүннүбүт .
19124008	Сири-халлааны айбыт Айыы Тойон аата биһигини абыраата .
19125001	Дабайыы ырыата . Айыы Тойоҥҥо эрэнэр киһи Сион хайаҕа холоонноох , кини хаһан да тулхадыйбат , үйэлэр тухары олорор .
19125002	Иерусалимы хайалар хаххалыылларыныы , аны мантан ыла үйэлэр тухары Айыы Тойон норуотун хаххалыыр .
19125003	Көнө дьон буруйу оҥорорго күһэллибэттэрин туһугар , кинилэр өлбүгэ сирдэрин Кини нэгэйдэргэ өрүү бас биллэриэ суоҕа .
19125004	Үтүөнү оҥор , Айыы Тойон , үтүө сүрэхтээхтэргэ , көнө өйдөөхтөргө ;
19125005	оттон бэйэлэрин токур суолларыгар туорааччылары Айыы Тойон хара дьайдаахтардыын биир дьылҕалыаҕа . Израильга эйэ чэчирээтин !
19126001	Дабайыы ырыата . Айыы Тойон билиэнтэн Сиоҥҥа төнүннэрэригэр , биһиги түһээн сылдьарга дылы этибит .
19126002	Ол саҕана күлэн-үөрэн эрэ тахсарбыт , уруй-айхал ырыаларын ыллыырбыт ; ол саҕана атын норуоттар этэллэрэ : « Улуу да үтүөнү Айыы Тойон кинилэргэ оҥордо ! »
19126003	Улуу үтүөнү Айыы Тойон биһиэхэ оҥорбута , биһиги үөрбүппүт-көппүппүт .
19126004	Негев уолбут үрэхтэрин ардах уутунан толороруҥ курдук , Айыы Тойон , билиэн барбыт дьоммутун төнүннэр .
19126005	Харах уулаах сылдьан сиэмэтин ыспыттар , үөрэ-көтө бурдуктарын быһыахтара .
19126006	Ытыы-ытыы сиэмэ тутан испиттэр , ыллыы-туойа , түүтэхтэрин кууһан төннүөхтэрэ .
19127001	Дабайыы ырыата . Соломон псалома . Айыы Тойон дьиэни тутуспат буоллаҕына , тутааччылар ону дьүгээр туталлар . Айыы Тойон куораты харыстаабат буоллаҕына , харабыллар ону халтайга манаан тураллар .
19127002	Халтайга эһиги эрдэ тураҕыт , хойукка диэри олороҕут , хараастан олорон аһыыгыт ; Кини таптыыр киһитигэр утуйар ууну биэрэр .
19127003	Оҕо — Айыы Тойон аныыр бэлэҕэ ; оҕо — Кини биэрэр наҕараадата .
19127004	Сэрииһит тутан турар оноҕосторо — аҕа эдэр сааһыгар төрөппүт уолаттара .
19127005	Ким саадаҕар толору оноҕостоох , ол дьоллоох . Куорат ааныгар утарсааччыларын кытта кэпсэтэригэр , кини кыбыстыыга киириэ суоҕа .
19128001	Дабайыы ырыата . Айыы Тойонтон сүгүрүйэ толлор , Кини суолунан сылдьар дьон бука бары дьоллоохтор .
19128002	Эн бэйэҥ үлэлээн-хамсаан айаххын булунуоҥ , дьоллоох-соргулаах , үтүө туруктаах буолуоҥ .
19128003	Дьиэҕэр кэргэниҥ — виноград толору астаах умнаһа , остуолуҥ тула уолаттарыҥ — маслина маһын лабаалара .
19128004	Айыы Тойонтон толлор киһи маннык алгыска тиксиэҕэ .
19128005	Айыы Тойон эйигин Сионтан алҕаатын ; үйэҥ тухары эйиэхэ Иерусалим эйэлээх олоҕун көрдөрдүн ;
19128006	уолаттарыҥ уолаттарын эйиэхэ көрдөрдүн . Израиль үрдүнэн эйэ чэчирээтин !
19129001	Дабайыы ырыата . « Эдэр сааспыттан элбэхтик самнара сатаабыттара , — диэтин Израиль , —
19129002	эдэр сааспыттан элбэхтик самнара сатаабыттара да , иннибин кыайан ылбатахтара .
19129003	Сир хорутааччылара уорҕабын хоруталлара ; сиспэр сухаларын уһун суолун хааллараллара » .
19129004	Ол эрэн Айыы Тойон кырдьыктаах ; Кини хара дьайдаахтар кэлгийбиттэрин быһа дайбаабыта .
19129005	Сиону абааһы көрөөччүлэр , сирэйдэрэ саатан , бука бары төттөрү чугуйдуннар ;
19129006	туура тардыллыан инниттэн куура хатар хоруобуйа отун курдук буоллуннар .
19129007	Оннук оту бурдук быһааччы таарыйа да барбат , оннук оту бурдук баайааччы хонноҕор уктубат .
19129008	Ааһан иһэн , ким да кинилэргэ этиэ суоҕа : « Айыы Тойон алгыһа эһиэхэ тиийиэхтин , Айыы Тойон аатынан эһигини алгыыбыт ! » — диэ суоҕа .
19130001	Дабайыы ырыата . Муҥур уһук дириҥ түгэҕиттэн Эйигин ыҥырабын , Айыы Тойон .
19130002	Оо , Айыы Тойон , иһит мин саҥабын , болҕой мин ааттаһарбын .
19130003	Айыы Тойон , Эн буруйу-сэмэни бэлиэтээн истэххинэ , ким ону тулуйуой , Айыы Тойон ?
19130004	Ол эрэн , Эйигин дириҥник ытыктыылларын туһугар , Эн буруйу бырастыы гынаҕын .
19130005	Айыы Тойону мин кэтэһэбин , дууһам Кинини кэтэһэр , Кини тылыгар мин эрэнэбин ;
19130006	харабыл сарсыарданы күүтэринээҕэр , харабыл халлаан сырдыырын кэтэһэринээҕэр , мин дууһам Айыы Тойону ордук кэтэһэр .
19130007	Израиль , Айыы Тойоҥҥо эн эрэн ; Айыы Тойон бигэ тапталлаах , Кини эйигин толуйар улуу кыахтаах .
19130008	Кини Израилы толуйан ылыаҕа , бары аньыытыттан-буруйуттан быыһыаҕа .
19131001	Дабайыы ырыата . Давид киэнэ . Айыы Тойон , мин сүрэхпэр бэрдимсийэр санаам суоҕа , үтүөмсүйэн да харахпын өрө көрбөтөҕүм , санаам тиийбэт улуутугар тардыспатаҕым .
19131002	Ийэтин эмиийиттэн араарыллыбыт оҕолуу , мин дууһабын чуумпурдан уоскутарым ; эмиийиттэн араарыллыбыт оҕо курдуга испэр мин дууһам .
19131003	Израиль , Айыы Тойоҥҥо эн эрэн аны мантан инньэ үйэлэр тухары .
19132001	Дабайыы ырыата . Умнума , Айыы Тойон , Давиды , кини тулуйбут бары ыарахаттарын ,
19132002	хайдах кини Айыы Тойоҥҥо андаҕайбытын , Иаков Күүстээх Таҥаратыгар мэктиэ тылын биэрбитин :
19132003	« Киириэм суоҕа мин олорор дьиэбэр , сытан ылыам суоҕа утуйар ороммор ;
19132004	харахпын тымныта түһүөм суоҕа , кыратык да нухарыйан ылыам суоҕа —
19132005	Айыы Тойоҥҥо олохсуйар сир була иликпинэ , Иаков Күүстээх Таҥаратыгар олорор дьиэ була иликпинэ » .
19132006	Биһиги ковчег туһунан Ефрафаҕа истибиппит , Иарим хонуутуттан ону булан ылбыппыт .
19132007	« Барыаҕыҥ Кини олорор сиригэр , сүгүрүйүөҕүҥ Кини бүрүстүөлүн тирэҕэр » .
19132008	Айыы Тойон , туран , сынньанар сиргэр аас , улуу күүскүн туоһулуур ковчегкын кытта киир .
19132009	Эн аҕабыыттаргын кырдьык эҥээрдэһиэхтин , Эн сибэтиэйдэриҥ үөрүүлээх саҥалара ньиргийиэхтин .
19132010	Кулутуҥ Давид туһугар , киэр хайыһыма Бэйэҥ ыраахтааҕыгыттан .
19132011	Айыы Тойон Давидка дьиҥ кырдьыгынан андаҕайбыта , Кини ол тылын уларытыа суоҕа : « Сүрэх удьуордаргыттан биирдэрин бүрүстүөлгэр олордуом .
19132012	Уолаттарыҥ Мин кэс тылбын толордохторуна , үөрэппит сокуоннарбын тутустахтарына , кинилэр уолаттара эмиэ үйэлэр тухары Эн бүрүстүөлгэр олоруохтара » .
19132013	Айыы Тойон Сиону талан ылбыта , Кини онно дьиэлэниэн баҕарбыта :
19132014	« Бу — Мин үйэлэр тухары сынньанар сирим , онон манна , баҕалаах сирбэр , олохсуйуом .
19132015	Байым аһылыгынан бу сири Мин алгыам , дьадаҥыларын килиэбинэн дуоһута аһатыам .
19132016	Аҕабыыттарын быыһабыл аргыстыам ; кини сибэтиэйдэрэ үөрэн-көтөн өрөгөйдүөхтэрэ .
19132017	Манна Давид удьуоруттан улуу Ыраахтааҕыны таһаарыаҕым ; Талыылааҕым сибэтиинньигин Мин бэлэмнээн турабын .
19132018	Кини өстөөхтөрүн саакка-суукка угуоҕум , оттон Кини кэппит мэнньиэһэ күлүмнүү оонньуу туруоҕа » .
19133001	Дабайыы ырыата . Давид киэнэ . Үчүгэй да , үөрүүлээх да буоллаҕа бырааттыылар бииргэ олороллоро !
19133002	Ол Аарон баһыттан сулардыы бытыгар , сулардыы бытыгыттан таҥаһын саҕатыгар сүүрэр күндү елей арыыга холоонноох .
19133003	Ол Сион хайаларыгар өлгөмнүк түһэр Ермон хайатын сиигэр холоонноох . Айыы Тойон алгыһы , бараммат олоҕу онно Сион үрдүгэр эрэннэрбитэ .
19134001	Дабайыы ырыата . Кэлиҥ , Айыы Тойону алҕааҥ , Кини бары кулуттара , түүн Айыы Тойон Дьиэтигэр турааччылар !
19134002	Сибэтиэйтэн Сибэтиэйгэ илиигитин өрө көтөҕөн , Айыы Тойону эһиги алҕааҥ .
19134003	Сири-халлааны айбыт Айыы Таҥара Сионтан эһигини алгыахтын .
19135001	Аллилуия . Айхаллааҥ Айыы Тойон аатын , айхаллааҥ , Айыы Тойон кулуттара ,
19135002	эһиги , Айыы Тойон Дьиэтигэр , Таҥарабыт Дьиэтин тиэргэнигэр турааччылар .
19135003	Айхаллааҥ Айыы Тойону — Айыы Тойон үтүө санаалаах ; ыллааҥ Кини аатыгар — Киниэхэ ыллыыр үөрүүлээх .
19135004	Айыы Тойон Иаковы Бэйэтигэр талан ылбыта , Израиль Кини бас билиитинэн буолбута .
19135005	Мин билэбин Айыы Тойон сүдүтүн , биһиги Айыы Тойоммут бары таҥаралартан үрдүгүн .
19135006	Халлааҥҥа даҕаны , сиргэ даҕаны , байҕалга да , түгэҕэ биллибэт дириҥ далайга да — Айыы Тойон тугу баҕарбытын барытын оҥорор ;
19135007	сир уһугуттан былыттары үүрэн аҕалар , ардах кэмигэр чаҕылҕаны сандаардар , хаайан турбут сириттэн тыалы-кууһу таһаарар .
19135008	Кини Египет сирин бастакы төрүөхтэрин — киһититтэн сүөһүтүгэр тиийэ — сууһарбыта ;
19135009	фараону уонна кини бары кулуттарын утары , Египет , Кини эйиэхэ сөҕүмэр бэлиэлэри көрдөрбүтэ , дьикти дьайыылары оҥорбута .
19135010	Кини үгүс норуоту самнарбыта , күүстээх ыраахтааҕылары өлөрбүтэ :
19135011	Аморрей ыраахтааҕытын Сигону , Васан ыраахтааҕытын Огу , Ханаан бары ыраахтааҕыларын ;
19135012	итиэннэ , кинилэр сирдэрин бас биллэрэ , норуотугар Израильга биэрбитэ .
19135013	Айыы Тойон , Эн аатыҥ өрүүтүн иһиллэ туруоҕа ; Айыы Тойон , Эйигин үйэттэн үйэҕэ өйдүөхтэрэ .
19135014	Айыы Тойон норуотун кырдьыгын таһаарыаҕа , Бэйэтин кулуттарын аһыныаҕа .
19135015	Омуктар эмэгэттэрэ үрүҥ көмүс , кыһыл көмүс — киһи илиитинэн оҥоһуга .
19135016	Айахтаахтар да , саҥарбаттар ; харахтаахтар да , көрбөттөр ;
19135017	кулгаахтаахтар да , истибэттэр , айахтарыттан тыын тахсыбат .
19135018	Кинилэри оҥорооччулар да , кинилэргэ эрэнээччилэр да бары итинник буолуохтара .
19135019	Израиль дьиэтэ , алҕаа Айыы Тойону ! Аарон дьиэтэ , алҕаа Айыы Тойону !
19135020	Левий дьиэтэ , алҕаа Айыы Тойону ! Эһиги , Айыы Тойонтон куттанааччылар , алҕааҥ Айыы Тойону !
19135021	Алҕааҥ Айыы Тойону Сионтан , Иерусалимҥа олорор Айыы Тойону ! Аллилуия .
19136001	Айхаллааҥ Айыы Тойону үтүө санаалааҕын иһин , Кини бигэ таптала — үйэлэр тухары .
19136002	Айхаллааҥ таҥаралар Таҥараларын , Кини бигэ таптала — үйэлэр тухары .
19136003	Айхаллааҥ тойоттор Тойоннорун , Кини бигэ таптала — үйэлэр тухары ;
19136004	Кинини , улуу дьиктилэри оҥорор соҕотох кыахтааҕы , Кини бигэ таптала — үйэлэр тухары ;
19136005	муударай өйүнэн халлааннары айбыты , Кини бигэ таптала — үйэлэр тухары ;
19136006	сири уу үрдүнэн тэниччи тарпыты , Кини бигэ таптала — үйэлэр тухары ;
19136007	күнү-ыйы айбыты , Кини бигэ таптала — үйэлэр тухары ;
19136008	күнү — күнүскү кэми салайарга , Кини бигэ таптала — үйэлэр тухары ;
19136009	ыйы уонна сулустары — түүнү салайарга , Кини бигэ таптала — үйэлэр тухары ;
19136010	Египет бастакы төрүөхтэрин имири эспити , Кини бигэ таптала — үйэлэр тухары ;
19136011	Израиль дьонун Египеттэн таһаарбыты , Кини бигэ таптала — үйэлэр тухары ;
19136012	күүстээх илиитин утары уунан быыһаабыты , Кини бигэ таптала — үйэлэр тухары ;
19136013	Кыһыл Муораны икки аҥыы хайыппыты , Кини бигэ таптала — үйэлэр тухары ;
19136014	Израиль дьонун муора түгэҕинэн сатыы туораппыты , Кини бигэ таптала — үйэлэр тухары ;
19136015	фараону сэриитин кытта Кыһыл Муораҕа тимирпити , Кини бигэ таптала — үйэлэр тухары ;
19136016	норуотун кураайы дуол устун сирдээбити , Кини бигэ таптала — үйэлэр тухары ;
19136017	улуу ыраахтааҕылары сууһарбыты , Кини бигэ таптала — үйэлэр тухары ;
19136018	күүстээх ыраахтааҕылары өлөрбүтү , Кини бигэ таптала — үйэлэр тухары ;
19136019	Сигону , Аморрей ыраахтааҕытын , Кини бигэ таптала — үйэлэр тухары ;
19136020	Огу , Васан ыраахтааҕытын , Кини бигэ таптала — үйэлэр тухары ;
19136021	кинилэр сирдэрин норуотугар биэрбити , Кини бигэ таптала — үйэлэр тухары ;
19136022	кулутугар Израильга бас биллэрэ биэрбити , Кини бигэ таптала — үйэлэр тухары ;
19136023	Баттаммыт кэммитигэр биһигини умнубатаҕы , Кини бигэ таптала — үйэлэр тухары ;
19136024	өстөөхтөрбүтүттэн биһигини өрүһүйбүтү , Кини бигэ таптала — үйэлэр тухары ;
19136025	тыынар тыыннаахха барытыгар аһылыгы биэрээччини , Кини бигэ таптала — үйэлэр тухары .
19136026	Айхаллааҥ халлааннар Таҥараларын , Кини бигэ таптала — үйэлэр тухары .
19137001	Вавилон өрүстэрин үрдүлэригэр олороммут , биһиги , Сиону санааммыт , ытаһарбыт .
19137002	Ол онно иирэ талахтар быыстарыгар арфаларбытын кистии ыйаабыппыт .
19137003	Онно биһигини билиэн ылбыттар , ыллааҥ дии-дии , ыххайаллара , биһигини күөмчүлээччилэр көрү-нары ирдииллэрэ , « Сион ырыаларыттан иһитиннэриҥ ! » — дииллэрэ .
19137004	Хайдах биһиги , туора дойдуга сылдьаммыт , Айыы Тойон ырыатын ыллыахпытый ?
19137005	Эйигин умнар күннээх буоллахпына , Иерусалим , уҥа илиим такыччы хатыахтын .
19137006	Эйигин өрүү өйдүү-саныы сылдьыбатахпына , Иерусалим миэхэ үөрүүм өрөгөйө буолбатаҕына , тылым таҥалайбар хам сыстыахтын .
19137007	Санат , Айыы Тойон , Едом уолаттарыгар Иерусалим сууллубут күнүн , хайдах кинилэр ол күн : « Үрэйиҥ ! Үрэйиҥ ! Төрдүттэн эһиҥ ! » — дэспиттэрин .
19137008	Вавилон кыыһа үрэйиэхсит ! Дьоллоох да буолуоҕа — эн биһиэхэ оҥорбуккун бэйэҕэр толору төлүүр киһи !
19137009	Дьоллоох да буолуоҕа — эн кыра оҕолоргун тааска үлтү сабыыр киһи !
19138001	Давид псалома . Айхал этэбин Эйиэхэ , Айыы Тойон , бүтүн сүрэхпинэн , таҥаралар иннилэригэр Эйиэхэ ыллыыбын ;
19138002	Эн Бэйэҥ тылгын хайа да ааккынааҕар үрдэппитиҥ иһин , сибэтиэй Храмыҥ иннигэр тураммын , Эйиэхэ сүгүрүйэбин , бигэ тапталыҥ , кырдьыгыҥ иһин , Эн ааккар айхал этэбин .
19138003	Эйигин ыҥырбыт күммэр миэхэ хардаран , Эн сүргэбин көтөхтүҥ , куппун-сүрбүн бөҕөргөттүҥ .
19138004	Айыы Тойон , Эн этэргин иһиттэхтэринэ , сир бары ыраахтааҕылара Эйигин айхаллыахтара .
19138005	Таҥара сүдү килбиэннээҕин иһин , кинилэр Айыы Тойон суолларын ыллыахтара .
19138006	Айыы Тойон үрдүк : Кини кыраны-хараны көрөр , бэрдимсиги ыраахтан билэр .
19138007	Төһө да мин кутталлаах сиринэн сырыттарбын , Эн миигин өстөөхтөрүм өһөгөйдөрүттэн көмүскүүгүн , илиигин миэхэ утары уунаҥҥын , миигин уҥа илиигинэн өрүһүйэн ылаҕын .
19138008	Айыы Тойон эрэннэрбитин мин туспар толоруоҕа ; Эн бигэ тапталыҥ , Айыы Тойон , — үйэлэр тухары . Бэйэҥ илииҥ оҥоһугун хаалларыма .
19139001	Хуор салайааччытыгар . Давид псалома .
19139002	Айыы Тойон , Эн миигин тургутан көрөҥҥүн билэҕин . Эн билэҕин мин турар да , олорор да кэммин , саныыр санаабын ыраахтан өйдүүгүн .
19139003	Баран иһэбин дуу , сынньана олоробун дуу , миигин , ытыска уурбуттуу , көрөҕүн , суолбун-ииспин бүтүннүү анаараҕын .
19139004	Этэр тылым өссө үөскүү илигинэ , Айыы Тойон , Эн ол тылы эндэппэккэ билэҕин .
19139005	Эн миигин бары өттүбүттэн тулалыыгын , күүстээх илиигинэн араҥаччылыыгын .
19139006	Дьикти да буоллаҕа миэхэ Эн тугу барытын билэриҥ , үрдүк да буоллаҕа , мин ону ситэн өйдүүр кыаҕым суох !
19139007	Ханна барыамый Эн Тыыҥҥыттан ? Ханна куотуомуй Эйигиттэн ?
19139008	Халлааҥҥа тахсыам дуу — онно Эн бааргын ; үтүгэн түгэҕэр түһүөм дуу — онно эмиэ Эн бааргын .
19139009	Сарыал кынаттарын ыламмын , байҕал уҥуор көһүөм дуу ,
19139010	онно эмиэ Эн илииҥ миигин сирдиэ , онно эмиэ Эн уҥа илииҥ миигин сиэтиэ .
19139011	Этиэм дуу , баҕар , хараҥа миигин саһыарыа диэн , сырдык мин тулабар түүҥҥэ кубулуйуо диэн ;
19139012	хараҥа да Эйиэхэ хараҥата суох , түүн да сырдык , күнүскү курдук : хараҥа да , сырдык да Эйиэхэ биир тэҥнэр .
19139013	Эн мындырдаан оҥорбутуҥ мин ис өттүбүн , ийэм иһигэр миигин Эн таҥан өрбүтүҥ .
19139014	Айхал этэбин Эйиэхэ — Эн миигин сөҕүмэр дьиктитик айбыккын . Дьикти да буоллахтара Эн дьайыыларыҥ ! Мин дууһам ону толору өйдүүр .
19139015	Кистэлэҥҥэ айыллар кэммэр , сир түгэҕэр үөскүүр түгэммэр мин уҥуоҕум чэрчитэ Эйигиттэн кистэммэтэҕэ .
19139016	Өссө үөскэх эрэ эрдэхпинэ , миигин Эн хараҕыҥ көрөрө ; өссө биир да күнүм суох эрдэҕинэ ыйаахтаах күнүм-дьылым барыта Эн кинигэҕэр суруллан сылдьара .
19139017	Үрдүк да буоллахтара миэхэ Эн санааларыҥ , Айыы Таҥара , үтүмэн да буоллахтара !
19139018	Ахсааннарын ааҕыам иһин , муора кумаҕынааҕар элбэхтэр . Сарсыарда уһуктарбар мин өссө да Эйигинниин бииргэбин .
19139019	Оо , Айыы Таҥара , Эн хара дьайдаахтары сууһарарыҥ буоллар ! Киэр бараллара буоллар миигиттэн хааҥҥа суудайааччылар —
19139020	Эйигин утары өһүөннээхтик тыллаһааччылар , Эйигин утары нэгэйдик өрө турааччылар .
19139021	Хайдах абааһы көрүөм суоҕай , Айыы Тойон , Эйигин абааһы көрөөччүлэри ? Хайдах мин сиргэниэм суоҕай Эйигин утары өрө турааччылартан ?
19139022	Ис сүрэхпиттэн мин кинилэри абааһы көрөбүн , кинилэр миэхэ өстөөхтөрүм буолаллар .
19139023	Иҥэн-тоҥон көр , Айыы Таҥара , бил мин сүрэхпин ; чинчийэн көр миигин , өйбүн-санаабын бил .
19139024	Көр , баҕар , мин кутталлаах суолунан иһэрим буолуо , оччоҕо миигин мэҥэ суолга салайан биэр .
19140001	Хуор салайааччытыгар . Давид псалома .
19140002	Өрүһүй миигин , Айыы Тойон , өһөгөйдөөх киһиттэн , көмүскээ күүһүнэн өттөйөөччүттэн ;
19140003	кинилэр хара санааны сүрэхтэригэр биһиктииллэр , күн аайы иирээни иилииллэр .
19140004	Тыллара-өстөрө — эриэн үөн сүлүһүннээх иннэтэ , уостара бүтүннүү — моҕой дьаата . Села
19140005	Харыстаа миигин , Айыы Тойон , хара дьайдаах илиититтэн , көмүскээ күүстэринэн өттөйөөччүлэртэн , охторо сатыыр оҕуруктаах өйдөөхтөртөн .
19140006	Улуутумсуктар миэхэ угаайы оҥорбуттар , туһах , доҕуур ииппиттэр , суол ортотугар сохсо туруорбуттар . Села
19140007	Мин Айыы Тойоҥҥо эттим : « Эн буолаҕын мин Таҥарам ; Айыы Тойон , иһит ааттаһар саҥабын » .
19140008	Оо , Айыы Тойон , Айыы Тойон , күүстээх Өрүһүйээччим , кыргыһыы күнүгэр Эн харыстаатыҥ мин төбөбүн .
19140009	Айыы Тойон , хара дьайдаахтар баҕаларын толорума ; куһаҕан соруктарын ситиһиннэримэ , кинилэр өҥ антах түһүөхтэрэ . Села
19140010	Миигин тулалааччылар төбөлөрүн өндөтөн эрэллэр ; кырыктаахтык тылласпыттара бэйэлэригэр кэлиэхтин .
19140011	Умайа сылдьар чох кинилэргэ тоҕуннун , уокка быраҕыллан , аны турбаттыы , ииҥҥэ түстүннэр .
19140012	Куһаҕан тыллаах киһи бу сир үрдүгэр тирэҕириэ суоҕа ; күүһүнэн өттөйөөччүнү өһөгөйө бэйэтин өлөрүөҕэ .
19140013	Мин билэбин Айыы Тойон күөмчүлэммити көмүскүүрүн , Кини суох-дьадаҥы кырдьыгын өйүүрүн .
19140014	Дьиҥ чахчы , кырдьыксыттар Эн ааккын айхаллыахтара , кырдьыктаах дьон Эн аттыгар олоруохтара .
19141001	Давид псалома . Айыы Тойон ! Эйигин ыҥырабын ; тиэтэй миэхэ кэлэргэ ; Эйигин ыҥырдахпына , иһит мин ааттаһар саҥабын .
19141002	Мин көрдөһөрүм Эйиэхэ фимиам буолан тиийиэхтин , икки илиибин өрө уунарым киэһээҥҥи сиэртибэм буолуохтун .
19141003	Айыы Тойон , манабылла туруор мин айахпар , уоһум аанын харабыллаа .
19141004	Куһаҕаны оҥорооччулардыын куодарыһан аньыылаах дьайыылары сөпсөөбөтүм туһугар , албын-түөкэй дьыалаҕа миигин чугаһатыма , малааһыннарын аһыттан миэхэ амсатыма .
19141005	Кырдьыксыт миигин төһө да дьарыйдын , үтүө санаатыттан төһө да көннөрдүн : ол мин төбөбөр бастыҥ елей арыыта буолуоҕа , онтон мин аккаастаныам суоҕа . Кинилэр хара дьайыылара эрэ тохтуохтун , ол туһугар мин үҥэбин куруутун .
19141006	Баһылыктара очуос-очуос аайы тарҕанан сыталлар , мин тылым-өһүм көнөтүн кинилэр истэллэр .
19141007	Суоруна тааһын сиргэ быраҕан бытарытардыы , биһиги уҥуохпут үтүгэн айаҕар ыһыллар .
19141008	Ол эрэн мин Эйигин көрөбүн , Таҥара , Айыы Тойонум , Эйиэхэ мин эрэнэбин , миигин көмүскэлэ суох хаалларыма .
19141009	Миэхэ оҥорбут угаайыларыттан миигин араҥаччылаа , хара дьайдаахтар туһахтарыттан быыһаа .
19141010	Нэгэйдэр бэйэлэрин илимнэригэр иҥниэхтэрэ , оттон мин этэҥҥэ ааһыам .
19142001	Давид үөрэтиитэ . Хайа хаспаҕар сылдьан үҥүүтэ . Куолаһым муҥунан мин Айыы Тойону ыҥырдым , куолаһым муҥунан Айыы Тойонтон ааттастым .
19142002	
19142003	Кыһалҕабын Киниэхэ кэпсээтим , курус санаабын Киниэхэ арыйдым .
19142004	Эр санаам энчириир кэмигэр Эн билэриҥ мин сылдьар ыллыкпын . Кэлэр-барар суолбар кинилэр миэхэ , кистээн , угаайы оҥорбуттар .
19142005	Уҥа өттүбүн көрөбүн : ким да миигин билиммэт ; куотар сирим миэхэ суох буолбут , ким да мин туспар кыһаммат .
19142006	Эйигин мин ыҥырдым , Айыы Тойон , Эйиэхэ эттим : « Эн буолаҕын мин бигэ тирэҕим , бу тыыннаахтар сирдэригэр аналым !
19142007	Иһит мин энэлгэммин : мин олох эһинним . Күөмчүһүттэртэн миигин өрүһүй — кинилэр миигиннээҕэр күүстээхтэр .
19142008	Эн ааккын албан аатырдыахпын , миигин хаайыыттан таһаар . Эн миэхэ үтүөтүк сыһыаннастаххына , тулабар көнө дьон мустуохтара » .
19143001	Давид псалома . Айыы Тойон , иһит мин Эйиэхэ үҥэрбин , болҕой ааттаһар саҥабын , эрэбиллээх , кырдьыктаах Бэйэҥ миэхэ хардар .
19143002	Кулуккун дьүүлгэ тардыма : ким да суох бу сиргэ Эн иннигэр буруйа суох .
19143003	Өстөөх , миигин сонордоон , сиргэ-буорга тэпсэн эрэр , былыр өлбүт дьоннуу им балайга олордор .
19143004	Онтон мин санаам түһэр , сүрэҕим айманар .
19143005	Былыргы күннэри мин өйдөөн кэлэбин ; Эн дьайыыларгын анааран , биһиэхэ тугу оҥорбуккун барытын эргитэ саныыбын .
19143006	Эйиэхэ мин икки илиибин өрө уунабын ; дууһам куура хаппыт сир курдук , Эйигин кэтэһэр . Села
19143007	Оо , хардара оҕус миэхэ , Айыы Тойон , мин тыыным-быарым кылгаата ; миигиттэн киэр хайыһыма , Эн киэр хайыстаххына , мин бэйэбин өлбүттүү сананыаҕым .
19143008	Сарсыарда эрдэттэн иһитиннэр миэхэ бигэ тапталгын , Эйиэхэ мин эрэнэбин . Ыйан биэр дуу хайа суолунан барарбын — дууһам Эйиэхэ үөһэ дьулуһар .
19143009	Өстөөхтөрбүттэн миигин өрүһүй , Айыы Тойон , — мин Эйиэхэ көмө көрдөһө кэллим .
19143010	Көҥүлгүн толорорго миигин үөрэт , Эн буолаҕын мин Таҥарам . Эн үтүө Тыыныҥ миигин дэхси суолунан сирдээтин .
19143011	Бэйэҥ аатыҥ туһугар , Айыы Тойон , олохпун быыһаа , кырдьыктаах көмөҕүнэн кыһалҕаттан таһаар .
19143012	Көмүскэллээх санааҕыттан өстөөхтөрбүн имири эс , мин дууһабын абааһы көрөөччүлэри суох оҥортоо ; Эн кулутуҥ буолабын эбээт мин .
19144001	Давид псалома . Алгыс буоллун Айыы Тойоҥҥо , мин очуос хайабар ! Кини миигин сэриилэһэргэ үөрэтэр , кыргыһарга бэлэмниир ;
19144002	Кини миэхэ үтүөтүк сыһыаннаһар , дурда-хахха буолар ; Кини мин кириэппэһим , мин Өрүһүйээччим , харым куйаҕа , эрэнэр эрэлим ; Кини миэхэ норуоппун бас бэриннэрэр .
19144003	Айыы Тойон , кимий-тугуй киһи диэн , тоҕо Эн киниэхэ кыһаллаҕын ? Кимнээҕий ол дьон диэн , тоҕо кинилэргэ болҕомтоҕун уураҕын ?
19144004	Киһи сиккиэр тыал кэриэтэ ; кини күнэ-дьыла күлүк сүүрэрин кэриэтэ .
19144005	Халлааннаргын иҥнэри тутан , Айыы Тойон , түһэн кэл ; хайалары таарыйан , буруолат .
19144006	Чаҕылҕанынан курбуулаан , кинилэри ыһаттаа , оҕунан ытыалаан , киэр куоттартаа .
19144007	Үөһэттэн илиигин уунаҥҥын , миигин өрүһүйэн ыл , быыһаа бу дириҥ ууттан , туора уустар илиилэриттэн ,
19144008	албын-көлдьүн тыллаахтартан , сымыйанан андаҕайааччылартан .
19144009	Айыы Таҥара ! Мин саҥа ырыаны Эйиэхэ ыллыаҕым , уон устурууналаах арфаҕа оонньуоҕум —
19144010	Эйиэхэ , ыраахтааҕыларга кыайыыны бэлэхтээччигэ , кулуккун Давиды кыырыктаах кылыстан быыһааччыга .
19144011	Өрүһүйэн ыл миигин , быыһаа туора уустар илиилэриттэн — албын-көлдьүн тыллаахтартан , сымыйанан андаҕайааччылартан .
19144012	Уолаттарбыт уолан саастарыгар модун мастардыы баараҕадыйдыннар ; кыргыттарбыт кэрэмэн дыбарыастар чочуонай колонналарын санаттыннар .
19144013	Ас-үөл эгэлгэтэ дэлэйдик угуллан , ампаардарбыт ыга туоллуннар ; иитэр барааммыт үтүмэнник үксээтин , мэччитэр сирдэрбитигэр уонунан тыһыынчанан элбээтин ;
19144014	күрүөлүүр сүөһүбүт эмис-тот , төрөлкөй буоллун ; олорор куораппыт эркинин өстөөх көҥү көппөтүн , дьоммутун-сэргэбитин үүрэн-түрүйэн барбатын ; уулуссаларбытыгар ытабыл-соҥобул иһиллибэтин .
19144015	Маннык алгыска тиксибит норуот дьоллоох ; Айыы Тойон Таҥаралаах норуот дьоллоох .
19145001	Давид айхал ырыата . Уруйдуом Эйигин , Айыы Таҥарам , Ыраахтааҕым , Эн ааккын алгыам үйэттэн үйэлэр тухары .
19145002	Күнтэн күн Эйигин мин алгыам , үйэттэн үйэҕэ Эн ааккын айхаллыам .
19145003	Айыы Тойон улуу , онон улуу уруй Киниэхэ тосхоллоох . Кини сүдү Бэйэтэ муҥурун булларбат .
19145004	Көлүөнэттэн көлүөнэҕэ Эн дьайыыларгын айхаллыахтара , Эн модун кыаххын иһитиннэрэр буолуохтара .
19145005	Эн сүдү Бэйэлээх үрдүк килбиэҥҥин , сөҕүмэр дьайыыларгын мин анаарыам .
19145006	Эн дьулаан дьайыыларыҥ күүһүн кэпсиэхтэрэ , мин эмиэ Эн сүдүгүн иһитиннэриэм .
19145007	Эн улуу үтүө санаалааххын ахтыһар буолуохтара , Эн кырдьыктааххын туойуохтара .
19145008	Айыы Тойон аһыныгас сүрэхтээх , амарах санаалаах , Кини улуу тулуурдаах , муҥура биллибэт бигэ тапталлаах .
19145009	Айыы Тойон кимиэхэ баҕарар үтүө сыһыаннаах , Кини амарах санаата айбытыгар барытыгар туһааннаах .
19145010	Айбытыҥ барыта , Айыы Тойон , Эйигин айхаллыаҕа , сибэтиэй дьонуҥ барыта Эйигин алгыаҕа .
19145011	Эн Саарыстыбаҥ килбиэнин кинилэр иһитиннэриэхтэрэ , Эн модун кыаххын кэпсиэхтэрэ ,
19145012	оччоҕо ким барыта билиэҕэ Эн күүстээх дьайыыгын , Эн Саарыстыбаҥ килбиэннээх сырдыгын .
19145013	Үйэттэн үйэҕэ туругурар Эн Саарыстыбаҥ , көлүөнэттэн көлүөнэҕэ барар Эн баһылааһыныҥ .
19145014	Айыы Тойон охтон эрэри барытын өйүүр , бүк түспүтү барытын өрө тардар .
19145015	Харахтаах эрэ барыта Эйигин эрэнэ кэтиир , Эн кинилэр аһылыктарын кэмигэр биэрэҕин .
19145016	Дэлгэм ытыскын аһаҥҥын , хас биирдии харамай баҕатын ханнараҕын .
19145017	Айыы Тойон бары суолугар кырдьыктаах , бары дьайыытыгар үтүө санаалаах .
19145018	Айыы Тойон Кинини ыҥырааччыга барытыгар чугас — дьиҥ кырдьыгынан ыҥырааччыга бука барытыгар .
19145019	Киниттэн куттанааччылар баҕаларын Кини толорор , көмө көрдүүр саҥаларын истэн , кинилэри өрүһүйэр .
19145020	Айыы Тойон Кинини таптыыр дьону араҥаччылыыр , оттон нэгэйдэри барыларын имири эһиэҕэ .
19145021	Айыы Тойону мин айхаллыаҕым ; тыынар тыыннаах барыта үйэттэн үйэҕэ Кини сибэтиэй аатыгар алгыс этиэҕэ .
19146001	Аллилуия .
19146002	Айхаллаа , дууһам миэнэ , Айыы Тойону !
19146003	Баарым тухары Айыы Тойону айхаллыам ; тыыннааҕым тухары Таҥарабар ырыа ыллыам . Эрэнимэҥ кинээстэргэ , кимиэхэ даҕаны — кинилэр эһигини быыһыахтара суоҕа .
19146004	Тыына быһынна да , киһи сиргэ төннөр , тугу торумнаабыта барыта ол күн үрэллэр .
19146005	Дьоллоох даҕаны Иаков Таҥарата көмөлөһөр киһитэ ! Кини сири-халлааны , муораны , онно баары барытын айбыт , үйэлэр тухары итэҕэллээх Айыы Тойон Таҥаратыгар эрэмньилээх .
19146006	
19146007	Айыы Тойон күөмчүлэммити көмүскүүр , ааспыты-туорбуту аһатар . Айыы Тойон хаайыылааҕы босхолуур ,
19146008	Айыы Тойон көрбөтү көрөр оҥорор , Айыы Тойон бүк түспүтү көннөрөр , Айыы Тойон көнө дьону таптыыр .
19146009	Кини кэлии дьону араҥаччылыыр , тулаайаҕы , огдообону өйүүр-убуур , оттон нэгэйдэр суолларын муҥур уһуктуур .
19146010	Айыы Тойон үйэттэн үйэҕэ ыраахтааҕылыаҕа , Сион , эн Таҥараҥ көлүөнэттэн көлүөнэҕэ салайыаҕа . Аллилуия .
19147001	Аллилуия . Үчүгэй даҕаны Таҥарабытыгар айхал ыллыырбыт ! Үөрүүлээх даҕаны Кинини сиэрдээхтик айхаллыырбыт !
19147002	Айыы Тойон Иерусалимы чөлүгэр түһэрэр ; Израильтан үүрүллэн барбыты төнүннэрэр .
19147003	Кини самныбыт санаалаахтары үтүөрдэр , кинилэр баастарын эмтиир-оһордор .
19147004	Кини сулустар ахсааннарын быһаарар , кинилэргэ барыларыгар аат быһар .
19147005	Биһиги Айыы Тойоммут улуу , Кини сүдү күүстээх , муҥурун булларбат муударай өйдөөх .
19147006	Айыы Тойон баттаммыты өрө таһаарар , оттон хара дьайдааҕы сиргэ-буорга быраҕар .
19147007	Ыллааҥ , Айыы Тойону айхаллааҥ , арфаҕа оонньооҥ Таҥарабытыгар .
19147008	Кини халлааны былытынан бүрүйэр , сиргэ-дойдуга ардаҕы бэлэмниир , томтор сирдэри торҕо күөҕүнэн симиир .
19147009	Кыылы-сүөлү аһылыгынан хааччыйар , аччыктаан хаһыытаһар суор оҕолорун кытта аһатар .
19147010	Кини ат күүһүттэн-уоҕуттан , киһи атаҕа быһыйыттан үөрэр буолбатах —
19147011	Айыы Тойон үөрэр Киниттэн куттанааччыттан , Кини бигэ тапталыгар эрэнээччиттэн .
19147012	Айхаллаа , Иерусалим , Айыы Тойону ! Айхаллаа , Сион , Таҥараҕын !
19147013	Кини эн олбуордарыҥ олуурдарын чиҥэтэр , эйиэхэ баар оҕолоргор алгыһын биэрэр .
19147014	Эн тиэргэҥҥэр или-эйэни чэчирэтэр , эйигин бастыҥ сэлиэһинэй бурдугунан аһатар .
19147015	Илдьит тылын сир устун ыытар ; Кини тыла түргэнник тарҕанар .
19147016	Түүнү үргэҥнэтэрдии , Кини хаары түһэрэр , күлү күдээритэрдии , кырыаны ыһар ;
19147017	толон тобураҕын таастыы тамныыр ; ким тулуйуоҕай Кини тоһуттар тымныытын ?
19147018	Кини этиэ эрэ кэрэх — тоҥ муус ууллар , тыалын соруйуо кэрэх , уу устубутунан барар .
19147019	Кини тылын-өһүн Иаковка иһитиннэрбитэ , сокуоннарын , уураахтарын Израильга биллэрбитэ .
19147020	Атын ханнык да норуокка ону биэрбэтэҕэ , атыттар Кини уураахтарын билбэттэр . Аллилуия .
19148001	Аллилуия . Айхаллааҥ Айыы Тойону халлааннартан , айхаллааҥ Кинини халлааннар уҥуордарыттан .
19148002	Айхаллааҥ Кинини , бары Аанньаллара ; айхаллааҥ Кинини , бары сэриилэрэ .
19148003	Айхаллааҥ Кинини , күн уонна ый , айхаллааҥ Кинини , бары суһумнуур сулустар .
19148004	Айхаллааҥ Кинини , добун халлааннар , айхаллааҥ , халлааннар үрдүлэринэн устар уулар .
19148005	Айыы Тойон аатын айхаллыахтыннар Кини тылынан айыллыбыттар .
19148006	Кини үйэттэн үйэлэргэ кинилэри тэрийбитэ , кэһиллибэт чэрчилэрин быһаттаан биэрбитэ .
19148007	Айхаллааҥ Айыы Тойону сиртэн улуу балыктар , түгэҕэ биллибэт далайдар бары ,
19148008	уот уонна муус толон , хаар уонна туман , Кини тылын толорор ала буркун .
19148009	Айхаллааҥ хайалар-томтордор бука бары , отонноох мастар , сыалаах мастар бары ,
19148010	дьиикэй кыыллар , сүөһү арааһа , сиринэн сыыллааччы , халлаанынан көтөөччү барыта .
19148011	Сир-дойду ыраахтааҕылара , бары норуоттар , кинээстэр , аан дойду судьуйалара бука бары ,
19148012	уолаттар-кыргыттар , оҕонньоттор-оҕолор — бары бүттүүн
19148013	Айыы Тойон аатын айхаллыахтыннар : Кини эрэ аата баар үрдүктэн үрдүк , Кини килбиэнэ сир-халлаан үрдүнэн сыдьаайар .
19148014	Кини норуотун күүһүн-күдэҕин бөҕөргөттө , бары сибэтиэй дьонун , Израиль уолаттарын , Бэйэтигэр чугас норуоту , албан аатырта . Аллилуия .
19149001	Аллилуия . Ыллааҥ Айыы Тойоҥҥо саҥа ырыаны , айхаллааҥ Кинини сибэтиэйдэр түмсүүлэригэр .
19149002	Үөрдүн-көттүн Израиль Бэйэтин Айааччытыттан ; үөрдүннэр Сион уолаттара Ыраахтааҕыларыттан .
19149003	Үҥкүүнэн Кини аатын айхаллаатыннар ; тимпан , лира доҕуһуолунан Киниэхэ ыллаатыннар .
19149004	Айыы Тойон норуотугар үтүөтүк сыһыаннаһар , кыайыыны бэлэхтээн , сэмэйдэри албан аатырдар .
19149005	Онон сибэтиэйдэр кэрэмэн килбиэҥҥэ өрөгөйдүөхтүннэр , оронноругар сытан үөрүөхтүннэр .
19149006	Таҥараҕа уруйу-айхалы уостарыттан түһэрбэтиннэр , икки биилээх кылыстарын илиилэриттэн араарбатыннар
19149007	норуоттартан иэстэһэр , омуктары уодьуганныыр туһугар ,
19149008	кинилэр ыраахтааҕыларын сыабынан кэлгийэн , баһылыктарын хандалыга бохсон ,
19149009	кинилэри , суруллубутун курдук , дьүүллүүр туһугар . Ол буолуо Кини бары сибэтиэйдэрэ тиксэр чиэстэрэ . Аллилуия .
19150001	Аллилуия . Айхаллааҥ Таҥараны Кини сибэтиэй Дьиэтигэр ; айхаллааҥ Кини күүһүн кэрэһилиир киэҥ халлааныгар .
19150002	Айхаллааҥ Кинини улуу дьайыыларын иһин ; айхаллааҥ сүдү килбиэнин кэриҥинэн .
19150003	Айхаллааҥ Кинини турба тыаһынан , айхаллааҥ арфа , лира доҕуһуолунан .
19150004	Айхаллааҥ Кинини тимпаннаах үҥкүүнэн ; айхаллааҥ , устуруунаны тардан , флейтаны үрэн .
19150005	Айхаллааҥ Кинини лыҥкынас кимвалларынан , айхаллааҥ киҥкинэс кимвалларынан .
19150006	Айыы Тойону айхаллыахтын тыынар тыыннаах барыта . Аллилуия .
40001001	Давидтаах Авраам удьуордарын Иисус Христос төрдө-ууһа :
40001002	Авраам Исаагы төрөппүтэ , Исаак Иаковы төрөппүтэ , Иаков Иуданы уонна кини бырааттарын төрөппүтэ ;
40001003	Иуда Фамарьтан Фареһы уонна Зараны төрөппүтэ , Фарес Есрому төрөппүтэ , Есром Арамы төрөппүтэ ;
40001004	Арам Аминадавы төрөппүтэ , Аминадав Наассону төрөппүтэ , Наассон Салмону төрөппүтэ ;
40001005	Салмон Рахаваттан Воозу төрөппүтэ , Вооз Руфьтан Овиды төрөппүтэ , Овид Иессейи төрөппүтэ ;
40001006	Иессей Давид ыраахтааҕыны төрөппүтэ , Давид ыраахтааҕы Урияҕа эргэ бара сылдьыбыт дьахтартан Соломону төрөппүтэ ;
40001007	Соломон Ровоамы төрөппүтэ , Ровоам Авияны төрөппүтэ , Авия Асаны төрөппүтэ ;
40001008	Аса Иосафаты төрөппүтэ , Иосафат Иорамы төрөппүтэ , Иорам Озияны төрөппүтэ ;
40001009	Озия Иоафамы төрөппүтэ , Иоафам Ахаһы төрөппүтэ , Ахаз Езекияны төрөппүтэ ;
40001010	Езекия Манассияны төрөппүтэ , Манассия Амону төрөппүтэ , Амон Иосияны төрөппүтэ ;
40001011	Иосия Иоакимы төрөппүтэ , Иоаким Иехонияны уонна кини бырааттарын төрөппүтэ . Бу — Израиль норуота Вавилоҥҥа көһөрүллүөн иннинээҕи көлүөнэлэрэ .
40001012	Вавилоҥҥа көһүү кэнниттэн Иехония Салафиилы төрөппүтэ , Салафииль Зоровавелы төрөппүтэ ;
40001013	Зоровавель Авиуду төрөппүтэ , Авиуд Елиакимы төрөппүтэ , Елиаким Азору төрөппүтэ ;
40001014	Азор Садогу төрөппүтэ , Садок Ахимы төрөппүтэ , Ахим Елиуду төрөппүтэ ;
40001015	Елиуд Елеазары төрөппүтэ , Елеазар Матфаны төрөппүтэ , Матфан Иаковы төрөппүтэ ;
40001016	Иаков Мария кэргэнин Иосибы төрөппүтэ , оттон Марияттан Христос диэн ааттаммыт Иисус төрөөбүтэ .
40001017	Онон Авраамтан Давидка диэри барыта уон түөрт көлүөнэ , Давидтан Вавилоҥҥа көһүүгэ диэри эмиэ уон түөрт көлүөнэ , онтон Вавилоҥҥа көһүүттэн Христоска диэри эмиэ уон түөрт көлүөнэ .
40001018	Иисус Христос бу курдук төрөөбүтэ . Кини Ийэтэ Мария , Иосибы кытта илии охсуһан баран бииргэ олорбокко сылдьан , Сибэтиэй Тыынтан ыарахан буолбута .
40001019	Кэргэн тахсыахтаах киһитэ Иосиф үтүө санаалаах буолан , сурах-садьык тарҕамматын диэн , сөбүлэһиилэрин көтүрэн , Кинини кистэлэҥинэн ыытан кэбиһиэн баҕарбыта .
40001020	Оннук санаммытыгар Айыы Тойон Аанньала түүлүгэр киирэн эппитэ : « Давид уола Иосиф ! Марияны кэргэн ыларгыттан куттаныма : Марияҕа Сибэтиэй Тыынтан оҕо үөскээбитэ .
40001021	Кини Уол Оҕону төрөтүөҕэ , оччоҕо оҕоҕо Иисус диэн ааты биэриэҥ , тоҕо диэтэххэ Кини Бэйэтин дьонун аньыыларыттан быыһыаҕа » .
40001022	Бу барыта Айыы Тойон : « Көр бу , Ыраас Кыыс ыарахан буолан Уол оҕону төрөтүөҕэ ; Киниэхэ „ Эммануил “ ( „ Таҥара биһигинниин “ ) диэн ааты биэриэхтэрэ » , — диэн пророгунан этиппит тылларын туолуута этэ .
40001023	
40001024	Иосиф уутуттан уһуктан баран , Айыы Тойон Аанньала эппитин курдук , Марияны дьиэтигэр аҕалбыта ;
40001025	Кинини таарыйбакка да сырыттаҕына , Мария Бастакы Уолун төрөппүтэ , Иосиф Оҕону Иисус диэн ааттаабыта .
40002001	Иудея Вифлеем диэн куоратыгар , Ирод ыраахтааҕылыырын саҕана , Иисус төрөөбүтүгэр Иерусалимҥа илиҥҥи муударайдар кэлбиттэрэ .
40002002	Кинилэр : « Иудейдар саҥа төрөөбүт Ыраахтааҕылара ханнаный ? Илин халлааҥҥа Кини сулуһа тахсыбытын көрөммүт , биһиги Киниэхэ сүгүрүйэ кэллибит » , — диэн ыйыталаһаллара .
40002003	Маны истээт , Ирод ыраахтааҕы уонна Иерусалим дьоно бары аймана түспүттэрэ .
40002004	
40002005	Кини Иудея Вифлеемигэр төрүөхтээх , — диэн хоруйдаабыттара . — Ол туһунан пророк кинигэтигэр бу курдук суруллан турар :
40002006	„ Эн , Вифлеем , Иуда сирэ , Иуда атын куораттарыттан тугунан да итээбэтиҥ : Мин норуоппун , Израилы , быыһыыр-харыстыыр Сирдьит эйигиттэн үөскүөхтээх “ » .
40002007	Онтон Ирод , илинтэн кэлбит дьону чып кистэлэҥинэн ыҥыран ылан , сулус ханнык кэмҥэ тахсыахтааҕын ыйыталаһан билбитэ
40002008	уонна кинилэри Вифлеемҥэ ыытаары туран эппитэ : « Бараҥҥыт Оҕо туһунан ымпыгар-чымпыгар тиийэ барытын билиҥ . Итиэннэ , булларгыт эрэ , миэхэ биллэрээриҥ , оччоҕо мин эмиэ Киниэхэ сүгүрүйэ барыам » .
40002009	Кинилэр ыраахтааҕы этэрин истээт , айаҥҥа туруммуттара . Били илин халлааҥҥа көрбүт сулустара иннилэригэр айаннаан , Оҕо баар сирин үрдүгэр тиийэн тохтообута .
40002010	Сулуһу көрөн кинилэр үөрүү улуутун үөрбүттэрэ ,
40002011	итиэннэ дьиэҕэ киирэн Оҕону уонна Ийэтин — Марияны — көрөн , Кини иннигэр сөһүргэстээн сүгүрүйбүттэрэ , онтон күндү кылааттаах холбукаларын аһан кыһыл көмүһү , лааданы , смирнаны Киниэхэ бэлэх биэрбиттэрэ .
40002012	Түһээтэхтэринэ , Таҥара кинилэри « Ирокка төннүмэҥ » диэн сэрэппитин истэн , дойдуларыгар атын суолунан төннүбүттэрэ .
40002013	Илинтэн кэлбит дьон төннүбүттэрин кэннэ , Айыы Тойон Аанньала түүн Иосиф түүлүгэр көстөн эппитэ : « Ирод Оҕону өлөрөөрү ирдэһэр санаалаах , онон эн тураҥҥын , Оҕону уонна Ийэтин илдьэ , Египеккэ куот итиэннэ хаһан ыҥырыахпар диэри , онно олор » .
40002014	Иосиф туран , Оҕону уонна Кини Ийэтин Марияны илдьэ Египеккэ барбыта ,
40002015	онно тиийэн , Ирод өлүөр диэри олорбута . Бу барыта Айыы Тойон пророгунан : « Мин Уолбун Египеттэн ыҥырдым » , — диэн этиппитин туолуута этэ .
40002016	Илинтэн кэлбит дьоҥҥо албыннаппытын билэн , Ирод улаханнык уордайбыта . Ол иһин , чопчу ыйдарбыт кэминэн быһааран , Вифлеемҥэ уонна ол эргин сирдэргэ баар иккитигэр диэри саастаах уол оҕолору барыларын кыргарга соруйан дьону ыыппыта .
40002017	Онон Иеремия пророк эппитэ бу курдук туолбута :
40002018	« Рамаҕа хаһыы-ыһыы , ытабыл-соҥобул иһиллэр , энэлгэн , үөгү эҥсиллэр . Рахиль оҕолорун аһыйан айманар , оҕолорун мэлитэн , уоскуйуон да баҕарбат » .
40002019	Ирод өлбүтүн кэннэ , Айыы Тойон Аанньала Египеккэ олорор Иосиф түүлүгэр көстөн :
40002020	« Тур , Оҕо дууһатыгар суудайааччылар өллүлэр . Оҕону Ийэтин кытта илдьэ Израиль сиригэр төнүн » , — диэбитэ .
40002021	Иосиф туран , Оҕону уонна Кини Ийэтин ылан Израиль сиригэр барбыта .
40002022	Иудеяҕа Ирод оннугар уола Архелай баһылыктыырын билэн , онно барартан дьиксиммитэ , онон түүлүгэр суолун ыйдаран , Галилея сиригэр кэлбитэ ;
40002023	манна кэлэн Назарет куоракка олохсуйбута . Онон пророктар « Кини Назорей аатын ылыаҕа » диэн эппиттэрэ туолбута .
40003001	Ол саҕана Иудея кураайыматыгар Иоанн Сүрэхтээччи кэлэн :
40003002	« Аньыыгытын билинэн Таҥараҕа эргиллиҥ ! Халлаан Саарыстыбата чугаһаата ! » — диэн ыҥырбыта .
40003003	« Иччитэх сиргэ үөгүлээччи саҥата : „ Айыы Тойон суолун солооҥ , көнө ыллыкта Киниэхэ үктээҥ “ » , — диэн Исайя пророк бу Иоанн туһунан өтө көрөн эппитэ .
40003004	Иоанн тэбиэн түүтэ таҥастааҕа , өттүгүнэн тирии курдааҕа , саранчанан уонна дьиикэй мүөтүнэн аһылыктанара .
40003005	Иерусалим куорат , Иудея бүттүүнэ , Иордан өрүс бары эҥээрдэрэ утары тахсан ,
40003006	аньыыларын-хараларын этинэн туран , Иордан өрүскэ киниэхэ сүрэхтэммиттэрэ .
40003007	Бэрт үгүс фарисейдар уонна саддукейдар сүрэхтэнэ иһэллэрин көрөн , Иоанн кинилэргэ эппитэ : « Эриэн үөн ыамалара ! Кэнэҕэски уортан-кылынтан куотар өйү-санааны ким эһиэхэ укта ?
40003008	Аньыыгытын ис сүрэххититтэн билиммиккитин олоххутунан туоһулааҥ .
40003009	Итиэннэ биһиги аҕабыт Авраам диэн сананан да көрүмэҥ ! Эһиэхэ этэбин : Таҥара бу да сытар таастары Авраамҥа оҕо гынан туруортуон сөп .
40003010	Сүгэ хайыы-үйэ мас төрдүгэр сытар : ханнык баҕарар маһы , үчүгэй отону биэрбэт буоллаҕына , кэрдэннэр уокка уматаллар .
40003011	Мин эһигини аньыыны билинии бэлиэтигэр уунан сүрэхтиибин , ол гынан баран кэннибиттэн Кэлэн Иһээччи миигиннээҕэр күүстээх — мин Кини атаҕын таҥаһын да тутан иһэргэ сөбө суохпун . Кини эһигини Сибэтиэй Тыынынан уонна уотунан сүрэхтиэҕэ ;
40003012	тута сылдьар күрдьэҕинэн куумунаны ыраастаан , бурдугун хомуйан маҥхааһайга кутуоҕа , оттон соломотун умуллубат уокка уматыаҕа » .
40003013	Ол саҕана Иисус Галилеяттан Иордаҥҥа кэлбитэ . Кини Иоаҥҥа сүрэхтэнэ тиийбитигэр ,
40003014	Иоанн Кинини тохтото сатаабыта : « Мин Эйигиттэн сүрэхтэнэрим сөп этэ , оттон Эн миэхэ кэлэҕин ? »
40003015	Онуоха Иисус эппитэ : « Билигин маннык буоллун . Биһиги туохха барытыгар Таҥара көҥүлүн толоруохтаахпыт » . Иоанн онуоха дьэ сөбүлэспитэ .
40003016	Иисус сүрэхтэнээт , ууттан тахсыбытыгар арай Кини үрдүгэр Халлаан арыллан биэрбитэ , онно көрдөҕүнэ , Таҥара Тыына холууп курдук Киниэхэ түһэн иһэрэ .
40003017	Дьэ онуоха Халлаантан : « Бу баар — Мин үтүө көҥүлбүн толорор Тапталлаах Уолум » , — диир саҥа иһиллибитэ .
40004001	Онтон Тыын Иисуһу , адьарайынан тургуттараары , иччитэх сиргэ илдьэ барбыта .
40004002	Иисус түөрт уон түүннээх күн устата постанан баран , тиһэҕэр , аһыан олус баҕаран кэлбитэ .
40004003	Кинини тургутар адьарай кэлэн : « Эн Таҥара Уола буоллаххына , бу таастары килиэпкэ кубулуйуҥ диэн бирикээстээ » , — диэбитэ .
40004004	Иисус киниэхэ эппитэ : « „ Киһи , аҥаардас килиэбинэн эрэ буолбакка , Таҥара этэр хас биирдии тылынан олоруоҕа “ диэн суруллубута » .
40004005	Онуоха адьарай Кинини сибэтиэй куоракка аҕалан , Таҥара Дьиэтин чыпчаалыгар туруоран баран :
40004006	« Эн , Таҥара Уола буоллаххына , аллараа диэки ыстанан кэбис . Суруллубутун курдук , „ Аанньалларыгар Эйигин араҥаччылыырга соруйуоҕа , оччоҕо таастан бүдүрүйбэтиҥ туһугар , кинилэр Эйигин көтөҕөн илдьиэхтэрэ “ » , — диэбитэ .
40004007	Иисус киниэхэ эппитэ : « Суруйууларга „ Айыы Тойон Таҥараҕын тургутан көрүмэ “ диэн эмиэ баар » .
40004008	Адьарай Кинини аны үрдүк хайа арҕаһыгар таһааран , аан дойду килбиэннээх саарыстыбаларын барытын көрдөрбүтэ :
40004009	« Миэхэ сөһүргэстээн сүгүрүйдэххинэ , мин бу маны барытын Эйиэхэ биэриэҕим » , — диэбитэ .
40004010	Иисус эппитэ : « Киэр буол Миигиттэн , сатана ! Ол эмит суруллан турар : „ Айыы Тойон Таҥараҕар сүгүрүй итиэннэ Киниэхэ эрэ сулууспалаа “ диэн » .
40004011	Маны истэн адьарай Киниттэн дьэ арахпыта ; сонно Киниэхэ Аанньаллар көмөлөһө кэлбиттэрэ .
40004012	Иоанны хаайыыга укпуттарын истэн , Иисус Галилеяҕа барбыта .
40004013	Назареты хаалларан , Кини Завулон уонна Неффалим сиригэр , муора кытылыгар турар Капернаумҥа кэлэн олохсуйбута .
40004014	
40004015	Завулон сирэ , Неффалим сирэ — муораҕа тириэрдэр суол , Иордан уҥуоргу эҥээрэ — туора омук дойдута Галилея !
40004016	Хараҥаҕа олорор норуот улуу сырдыгы көрдө , өлүү күлүгэр олорор дьоҥҥо сырдык тыкта » .
40004017	Бу кэмтэн ыла Иисус : « Аньыыгытын билинэн Таҥараҕа эргиллиҥ , Халлаан Саарыстыбата чугаһаата ! » — диэн үөрэтэрин саҕалаабыта .
40004018	Галилея муоратын кыйа баран иһэн , Кини икки бырааттыылары , Петр диэн ааттаах Симоны уонна кини быраатын Андрейы , муораҕа илимнии сылдьалларын көрбүтэ ( кинилэр балыксыттар этилэр ) .
40004019	Иисус эппитэ : « Миигин батыһыҥ . Мин эһигини дьону илимнээччи оҥоруом » .
40004020	Инньэ диэтин кытта , кинилэр илимнэрин быраҕан , Иисуһу батыһан барбыттара .
40004021	Онтон салгыы баран иһэн , Кини аны икки атын ини-биилэри , Зеведей уолун Иаковы уонна кини инитин Иоанны , аҕаларын Зеведейи кытары тыыга илимнэрин абырахтана олороллорун көрөн , ыҥырбыта .
40004022	Кинилэр , аҕаларын тыыга хаалларан , сонно Иисуһу батыһан барбыттара .
40004023	Иисус Галилеяны бүтүннүүтүн кэрийбитэ : синагогаларыгар үөрэтэрэ , Саарыстыба Евангелиетын иһитиннэрэрэ уонна араас ыарыыттан , кыаммат буолууттан үтүөрдэрэ .
40004024	Кини туһунан сурах бүтүн Сирияны тилийэ көппүтэ ; Киниэхэ туох баар кыамматтары , араас ыарыыга ылларбыттары , таарымталаахтары , абааһыга буулаппыттары , тартарар ыарыылаахтары уонна босхоҥ буолбуттары аҕалтыыллара . Кини олору барыларын үтүөрдүтэлиирэ .
40004025	Галилеяттан , Уон Куорат уобалаһыттан итиэннэ Иерусалимтан , Иудеяттан уонна Иордан уҥуоргутуттан үтүмэн үгүс киһи Кинини батыһан барбыта .
40005001	Көй элбэх дьону көрөн , Иисус тахсан хайа үрдүгэр олорбута ; үөрэнээччилэрэ тиийэн кэлбиттэригэр ,
40005002	Кини маннык саҕалаан үөрэтэн барбыта :
40005003	« Таҥара иннигэр дьадаҥыларын өйдөөччүлэр алгыстаахтар : кинилэр аналлара Халлаан Саарыстыбата .
40005004	Кутурҕаҥҥа ылларан ытааччылар алгыстаахтар : кинилэр уоскуйуохтара .
40005005	Өһүөмньүтэ суох көрсүө майгылаахтар алгыстаахтар : кинилэр сири бас билиэхтэрэ .
40005006	Кырдьыкка утаппыттыы , аччыктаабыттыы баҕарааччылар алгыстаахтар : кинилэр дуоһуйуохтара .
40005007	Амарах санаалаахтар алгыстаахтар : кинилэр амарах сыһыаны көрсүөхтэрэ .
40005008	Ыраас сүрэхтээхтэр алгыстаахтар : кинилэр Таҥараны көрүөхтэрэ .
40005009	Эйэни тэрийээччилэр алгыстаахтар : кинилэр Таҥара уолаттара диэн ааттаныахтара .
40005010	Кырдьык иһин күөмчүлэммиттэр алгыстаахтар : кинилэр аналлара — Халлаан Саарыстыбата .
40005011	Эһиги , Мин туспуттан үөҕүллэ , үүрүллэ , холуннарылла да сылдьаҥҥыт , алгыстааххыт .
40005012	Үөрүҥ-көтүҥ , өрөгөйдөөҥ : Халлааҥҥа эһигини улуу наҕараада күүтэр . Эһиги иннинээҕи пророктары эмиэ ити курдук сойуолаабыттара .
40005013	Эһиги сир тууһунаҕыт . Туус күүһүн сүтэрдэҕинэ , амтанын хайдах төннөрүөҥүй ? Амтанын сүтэрбит туус туохха да туһата суох : оннук тууһу таһырдьа , дьон тэпсилгэнигэр , ыһан эрэ кэбиһэҕин .
40005014	Эһиги аан дойду сырдыгынаҕыт . Хайа үрдүгэр турар куорат дьон хараҕыттан саһар кыаҕа суох .
40005015	Сибэтиинньиги эмиэ , уматан баран , тугунан да саба уурбакка , олоҕор туруораллар , оччоҕо сырдыга дьиэ иһинээҕи дьоҥҥо барытыгар тыгар .
40005016	Эһиги үтүөкэн дьайыыларгытын көрөн , Халлааннааҕы Аҕаҕыт аатын айхаллыылларын туһугар , эһиги сырдыккыт эмиэ бар дьон иннигэр сыдьаайыахтын .
40005017	Эһиги Миигин Сокуону эбэтэр Пророктары көтүрэ кэлбит дии санаамаҥ : Мин ону көтүрэ буолбатах , толоро кэлбитим .
40005018	Кырдьыгы этэбин эһиэхэ : сир-халлаан турарын тухары , Сокуон биир да кыракый буукубата , биир да кэрдииһэ халбаҥныа суоҕа — барыта туолуоҕа .
40005019	Онон ким бу кыракый кэриэстэртэн биирин эмэ да кэспит уонна дьону оннукка үөрэппит — ол Халлаан Саарыстыбатыгар куччугуй диэн ааттаныаҕа , оттон ким бу кэриэстэри тутуспут уонна дьону оннукка үөрэппит — ол Халлаан Саарыстыбатыгар улуу диэн ааттаныаҕа .
40005020	Эһиэхэ этэбин : эһиги Таҥара көҥүлүн сокуонньуттардааҕар уонна фарисейдардааҕар ордук толорботоххутуна , Халлаан Саарыстыбатыгар киириэххит суоҕа .
40005021	Өбүгэлэргитигэр „ Өлөрүмэ : өлөрбүт — дьүүлгэ туруоҕа “ диэн этиллибитин эһиги истибиккит .
40005022	Оттон Мин эһиэхэ этэбин : ким оруна суохха быраатыгар уордайбыт — дьүүлгэ тардыллыаҕа , ким быраатын „ Рака ! “ диэбит — синедрион дьүүлүгэр туруоҕа , оттон ким „ Өйө суоххун ! “ диэбит — геенна уотугар түбэһэр кутталланыаҕа .
40005023	Өскөтүн эн бэлэххин сиэртибэнньиккэ аҕалан туран , быраатыҥ эйигин хом саныырдааҕын өйдөөн кэллэххинэ ,
40005024	бэлэххин сиэртибэнньик иннигэр хаалларан баран , туох-ханнык иннинэ , бырааккын кытта иллэс , дьэ ол эрэ кэнниттэн кэлэн , бэлэххин туттар .
40005025	Буруйдааччыгын кытта , суут ааныгар тиийэ иликкинэ , түргэнник эйэлэһэ оҕус , эйэлэспэтэххинэ , буруйдааччыҥ эйигин судьуйаҕа туттарыаҕа , оттон судьуйа эйигин үлэһитигэр этэн , хаайыыга бырахтарыаҕа .
40005026	Кырдьыгы эйиэхэ этэбин : иэскин тиһэх кэппиэйкэтигэр тиийэ төлүү иликкинэ , эн онтон тахсыаҥ суоҕа .
40005027	„ Көссүүлэһимэ “ диэн былыргыларга этиллибити эһиги истибиккит .
40005028	Оттон Мин эһиэхэ этэбин : ким дьахтары имэҥирэ көрөр — ол санаатынан кинини кытта хайыы-үйэ көссүүлэспит .
40005029	Өскөтүн эйигин уҥа хараҕыҥ аньыыга угуйар буоллаҕына , хараххын оҥон ылан киэр бырах : бүтүн бэйэҥ гееннаҕа быраҕыллыаҥ кэриэтэ , этиҥ-сииниҥ биир миэстэтэ итээбитэ эйиэхэ ордук .
40005030	Өскөтүн эйигин уҥа илииҥ аньыыга угуйар буоллаҕына , илиигин быһан ылан киэр бырах : бүтүн бэйэҥ гееннаҕа быраҕыллыаҥ кэриэтэ , этиҥ-сииниҥ биир миэстэтэ итээбитэ эйиэхэ ордук .
40005031	„ Ким ойоҕуттан арахсар — ол арахсыытын суругун киниэхэ биэриэхтээх “ диэн этиллибитэ .
40005032	Оттон Мин эһиэхэ этэбин : ким ойоҕуттан , кини кими да кытта көссүүлэспэтэҕин үрдүнэн , арахсар буоллаҕына , ол кинини көссүүлэһиигэ күһэйэр ; оттон эриттэн арахсыбыт дьахтары ойох ылар киһи эмиэ — көссүүлэһэр .
40005033	Эһиги „ Биэрбит андаҕаргын кэһимэ , андаҕаргын Айыы Тойон иннигэр хайаан да толор “ диэн былыргыларга этиллибити эмиэ истибиккит .
40005034	Оттон Мин эһиэхэ этэбин : хаһан да андаҕайыма — халлаанынан даҕаны , тоҕо диэтэххэ , халлаан — Таҥара бүрүстүөлэ ;
40005035	сиринэн даҕаны : сир — Кини атаҕын уурар үктэлэ ; Иерусалимынан даҕаны : Иерусалим — Улуу Ыраахтааҕы куората ;
40005036	бэйэҥ да төбөҕүнэн андаҕайыма , тоҕо диэтэххэ , эн оннооҕор биир да баттаххын баҕарбыккынан маҥхатар да , хараардар да кыаҕыҥ суох .
40005037	Эһиги сөп дииргит сөбү , суох дииргит суоҕу эрэ этэр буоллун ; онтон атын тыл хара дьайдаахтан кэлэр .
40005038	Эһиги хаан хааҥҥа , тиис тиискэ диэн этиллибитин истибиккит .
40005039	Оттон Мин эһиэхэ этэбин : өһүөннээх киһиэхэ утарсыма . Ким эмэ эйигин уҥа иэдэскэ оҕустаҕына — киниэхэ атын иэдэскин тоһуйан биэр ;
40005040	ким эмэ , ырбаахыгын былдьаары сууттаһыан баҕардаҕына , — киниэхэ соҥҥун устан биэр ;
40005041	ким эмэ эйигин биир көһү барсарга күһэйдэҕинэ , икки көһү барыс .
40005042	Көрдөһөөччүгэ — биэр , иэс көрдөөччүттэн — киэр хайыһыма .
40005043	Чугастааҕыгын таптаа , өстөөххүн абааһы көр диэн этиллибити эһиги истибиккит .
40005044	Оттон Мин эһиэхэ этэбин : өстөөхтөргүтүн таптааҥ , эһигини кырааччылары алҕааҥ , абааһы көрөөччүлэргэ үтүөнү оҥоруҥ , эһигини атаҕастааччылар , сойуолааччылар тустарыгар Таҥараҕа үҥүҥ ,
40005045	оччоҕо эһиги Халлааннааҕы Аҕаҕыт уолаттара буолуоххут . Ол эбит буоллаҕына Кини күнүн сырдыгын үтүөҕэ да , мөкүгэ да тыктарар , ардаҕын ырааска да , аньыылаахха да ыытар .
40005046	Эһигини таптыыр эрэ дьону таптыыр буоллаххытына , туох махталын кэтэһэҕит ? Түһээн хомуйааччылар да итини сатыыллар буолбатах дуо ?
40005047	Доҕотторгутун эрэ эйэҕэстик көрсөр буоллаххытына , ама эһиги уһулуччулаах үтүөнү оҥоробут диэххит дуо ? Таҥараны билбэт да дьон итини сатыыллар буолбатах дуо ?
40005048	Онон , Халлааннааҕы Аҕаҕыт эҥкилэ суоҕун курдук , эһиги эмиэ эҥкилэ суох буолуҥ .
40006001	Таҥара иннигэр оҥорор дьайыыларгытын дьоҥҥо көрдөрө-биллэрэ сатаамаҥ : дьоҥҥо көрдөрөр буоллаххытына , эһиги Халлааннааҕы Аҕаҕыт махталын ылыаххыт суоҕа .
40006002	Онон , кыһалҕалаахха көмөлөстөххүтүнэ , сирэй көрбөхтөр үтүөнү оҥорон баран хайҕатаары , синагогаларга уонна болуоссаттарга арбаналларын курдук , арбанымаҥ . Кырдьыгы эһиэхэ этэбин : кинилэр манньаларын хайыы-үйэ толору ылан эрэллэр .
40006003	Оттон эһиги умнаһыкка бэрсэр кэмҥитигэр , уҥа илиигит тугу гынарын хаҥас илиигит билбэтин ,
40006004	ол көмөҕүт көстүбэтинэн буоллун , оччоҕо көстүбэти көрөр Аҕаҕыт эһиэхэ илэ бааччы төлүөҕэ .
40006005	Үҥэргитигэр сирэй көрбөхтөр курдук буолумаҥ , кинилэр дьоҥҥо көстөр туһуттан синагогаларга , эбэтэр суол тоҕойдоругар тохтоон туран үҥэллэр . Кырдьыгы эһиэхэ этэбин : кинилэр манньаларын хайыы-үйэ толору ылан эрэллэр .
40006006	Оттон эн , үҥэргэр , хоскор киир уонна ааҥҥын саптан баран , көстүбэт Аҕаҕыттан үҥэн көрдөс , оччоҕо көстүбэти көрөр Аҕаҥ эйиэхэ илэ бааччы төлүөҕэ .
40006007	Үҥэргитигэр , Таҥараны билбэт омуктар курдук ордук-хоһу саҥарымаҥ ; кинилэр элбэҕи этэммит иһиллиэхпит дии саныыллар .
40006008	Кинилэр курдук буолумаҥ , Аҕаҕыт эһиги туох кыһалҕалааххытын көрдөһүөххүт да инниттэн билэр эбээт .
40006009	Үҥэргитигэр маннык этэр буолуҥ : „ Халлааҥҥа баар Аҕабыт ! Эн сибэтиэй аатыҥ ытыктаныахтын ;
40006010	Эн Саарыстыбаҥ кэлиэхтин . Халлааҥҥа курдук , сиргэ эмиэ барыта Эн көҥүлүҥ хоту буолуохтун .
40006011	Күннээҕи тыын килиэппитин бүгүн биһиэхэ биэр .
40006012	Итиэннэ биһиэхэ иэстээх дьоммутун биһи бырастыы гынарбыт курдук , Эн эмиэ биһиги иэспитин бырастыы гын .
40006013	Уонна , аньыы угаайытыгар киллэрбэккэ , биһигини хара дьайдаахтан харыстаа , ол эмит Эн Саарыстыбаҥ , Эн күүһүҥ-күдэҕиҥ , албан аатыҥ үйэлэртэн үйэлэргэ муҥура суох . Аминь “ .
40006014	Өскөтүн эһиги атын дьон аньыытын бырастыы гынар буоллаххытына , Халлааннааҕы Аҕаҕыт эһигини эмиэ бырастыы гыныаҕа ,
40006015	оттон дьоҥҥо аньыыларын бырастыы гымматаххытына , Аҕаҕыт эмиэ эһиги аньыыгытын бырастыы гыныа суоҕа .
40006016	Поһу тутуһар кэмҥитигэр сирэй көрбөхтөргө дылы саппаҕырбыт дьүһүннэнимэҥ , кинилэр аһаабакка сылдьалларын дьоҥҥо көрдөрө-биллэрэ сатаан саппаҕырбыт сирэйдэнэллэр . Кырдьыгы эһиэхэ этэбин : кинилэр манньаларын хайыы-үйэ толору ылан эрэллэр .
40006017	Оттон эн поһу тутуһар кэмҥэр баттаххын тараан , сирэйгин суун ,
40006018	онон астан туттунаргын көстүбэт Аҕаҕар көрдөр ; оччоҕо көстүбэти көрөр Аҕаҥ эйиэхэ илэ бааччы төлүөҕэ .
40006019	Сиргэ баайы-дуолу мунньунумаҥ : сиргэ баары үөн-көйүүр кэрбиир , дьэбин быһа сиир , уоруйахтар дьөлө хаһан киирэн уоран ылаллар ;
40006020	ол оннугар халлааҥҥа баайда мунньунуҥ , онно үөн-көйүүр да кэрбээбэт , дьэбин да быһа сиэбэт , уоруйахтар да хаһан киирэн уоран ылбаттар .
40006021	Баайгыт-дуолгут ханна баар да , сүрэххит эмиэ онно буолуо .
40006022	Киһи этин-сиинин сырдатааччы — харах ; өскөтүн хараҕыҥ ыраас буоллаҕына , бүтүн бэйэҥ сырдык буолуоҥ ,
40006023	хараҕыҥ куһаҕан буоллаҕына , бүтүн бэйэҥ хараҥа буолуоҥ . Онон искэр баар сырдыгыҥ түҥ хараҥа буоллаҕына , дьиҥ хараҥа хайдахтаах халыҥ буолуой ?
40006024	Ким да икки тойоҥҥо кулут буолар кыаҕа суох : биитэр биирдэрин абааһы көрүөҕэ , биирин таптыаҕа ; биитэр биирдэригэр кыһана сатыаҕа , биирин аахайыа суоҕа . Таҥараҕа уонна маммонаҕа иккиэннэригэр бииргэ кулут буолар кыаххыт суох .
40006025	Ол иһин эһиэхэ этэбин : тугу аһаан-сиэн тыыннаах сылдьабыт , тугу таҥнан-саптан киһи-хара буолабыт диэн санааҕа ылларымаҥ . Олоххут астааҕар , эккит-сииҥҥит таҥастааҕар ордук суолталаах буолбат дуо ?
40006026	Халлаан көтөрдөрүн көрүҥ : бурдугу ыспаттар , быспаттар да , маҥхааһайга да муспаттар — ол эрээри эһиги Халлааннааҕы Аҕаҕыт кинилэри аһатар . Оттон эһиги кинилэрдээҕэр быдан ордук буолбатаххыт дуо ?
40006027	Эһигиттэн ким эмэ , хайдахтаах да кыһаллан-мүһэллэн туран , уҥуоҕун саатар биир тоҥолох уһатынар кыахтаах дуо ?
40006028	Таҥас-сап туһугар эмиэ тоҕо түбүгүрэҕит ? Ходуһаҕа сардааналар хайдах үүнэн туралларын көрүҥ : кинилэр үлэлээбэттэр да , таҥас да өрбөттөр ;
40006029	ол эрээри эһиэхэ этэбин : бэл Соломон албан аатын үгэнигэр сылдьан итилэртэн биирдэрин эмэ курдук симэммэтэҕэ ;
40006030	өскөтүн бүгүн баар , сарсын оһоххо быраҕыллар хонуу отун Таҥара итинник симиир буоллаҕына , оо , кэмчи итэҕэллээхтэр , эһигини быдан ордук симиэ суоҕа дуо ?
40006031	Онон тугу аһыыбыт , тугу иһэбит , эбэтэр тугу таҥнабыт диэн дьиксинимэҥ .
40006032	Ити барыта Таҥараны билбэт дьон сүрүн кыһалҕалара , оттон эһиги итинниккэ наадыйаргытын Халлааннааҕы Аҕаҕыт билэр .
40006033	Туох-ханнык иннинэ эһиги Таҥара Саарыстыбатыгар , Кини кырдьыгар дьулуһуҥ , оччоҕо ити барыта эһиэхэ бэриллиэҕэ .
40006034	Онон сарсыҥҥы туһугар долгуйумаҥ ; сарсыҥҥы күн бэйэтин бэйэтэ көрүнүөҕэ . Хас биирдии күҥҥэ бэйэтин да түбүгэ сөрү-сөп .
40007001	Кими да дьүүллээмэҥ — оччоҕо эһиги эмиэ дьүүллэниэххит суоҕа .
40007002	Ханнык дьүүлүнэн дьүүллүүгүт да , бэйэҕитин эмиэ соннук дьүүллүөхтэрэ , хайдах кээмэйинэн кээмэйдиигит да , бэйэҕитин эмиэ соннук кээмэйдиэхтэрэ .
40007003	Тоҕо эн быраатыҥ хараҕар мас сыыһын да булан көрөҕүн , оттон бэйэҥ хараххар бэрэбинэ баарын билиммэккин ?
40007004	Итиэннэ бэйэҥ хараххар бэрэбинэлээх эрээри , хайдах бырааккар : „ Кэл , хараххыттан сыыһы ылыым “ , — диэххиний ?
40007005	Сирэй көрбөх ! Бастаан бэйэҥ хараххыттан бэрэбинэни таһаар , оччоҕо хайдах гынан быраатыҥ хараҕыттан сыыһы ылары эмиэ билиэҥ .
40007006	Ытыктабыллааҕы ыкка биэримэҥ — ыт бэйэҕитигэр саба түһүөҕэ ; чөмчүүгү сибиинньэҕэ ыһымаҥ — сиргэ-буорга тэпсиэҕэ .
40007007	Көрдөһүҥ , оччоҕо эһиэхэ бэриллиэҕэ ; көрдөөҥ , оччоҕо булуоххут ; тоҥсуйуҥ , оччоҕо эһиэхэ ааны аһыахтара .
40007008	Көрдөһөөччү ылар , көрдөөччү булар , оттон тоҥсуйааччыга аан аһыллар .
40007009	Уолчаана килиэп көрдөөтөҕүнэ , киниэхэ тааһы биэриэх киһи эһиэхэ баар дуо ?
40007010	Оттон балыгы көрдөөтөҕүнэ — эриэн үөнү биэриэх киһи ?
40007011	Бэл эһиги , мөкү дьон , оҕолоргутугар үтүө бэлэҕи биэрэри сатыыр буоллаххытына , Халлааннааҕы Аҕаҕыт Киниттэн көрдөһөөччүлэргэ өссө ордук өлгөм үтүөнү биэриэҕэ .
40007012	Онон дьон эһиэхэ хайдах сыһыаннаһыан баҕараргыт курдук , бэйэҕит эмиэ кинилэргэ соннук сыһыаннаһыҥ . Сокуон да , Пророктар да итинник үөрэтэллэр .
40007013	Кыараҕас аанынан киириҥ . Өлүүгэ тиэрдэр суол кэтит , аана киэҥ , онон үгүстэр ол суолунан бараллар ,
40007014	оттон олоххо тиксэрэр суол синньигэс , аана кыараҕас , ол иһин бэрт аҕыйах киһи ону булар .
40007015	Бараан тириитинэн саптынан кэлэр торҕон бөрөлөртөн — сымыйа пророктартан — сэрэниҥ .
40007016	Кинилэри дьайыыларынан билиэххит . Эрбэһинтэн винограды , ыарҕаттан смокваны хомуйаллар дуо ?
40007017	Ол курдук үтүө мас хаһан да үчүгэй отонноох , оттон куһаҕан мас хаһан да куһаҕан отонноох буолар .
40007018	Үтүө мас куһаҕан отонноммотун курдук , куһаҕан мас эмиэ үчүгэй отонноммот .
40007019	Үчүгэй отону биэрбэт маһы кэрдэн ылан уокка уматаллар .
40007020	Онон кинилэри дьайыыларынан билиэххит .
40007021	Миигин : „ Тойонуом ! Тойонуом ! “ — диэччи эрэ барыта Халлаан Саарыстыбатыгар киирбэт — Мин Халлааннааҕы Аҕам көҥүлүн толорооччу эрэ онно киириэҕэ .
40007022	Ол күн үгүстэр Миигин ыҥыран : „ Тойоммуот ! Тойоммуот ! — диэхтэрэ . — Биһиги Таҥара этэрин дьоҥҥо Эн ааккыттан тиэрдэрбит , Эн ааккынан дьонтон абааһылары үүрэн таһаарарбыт , элбэх дьиктилэри оҥорорбут буолбаат ? “
40007023	Онуоха Мин кинилэргэ этиэҕим : „ Мин эһигини олох билбэппин , суута-сокуона суох быһыыланааччылар , киэр буолуҥ Миигиттэн ! “
40007024	Онон , Мин бу этэр тылбын истэн баран толорор киһини дьиэтин таас акылааттаан туттубут өйдөөх киһи диэҕим .
40007025	Ардах курулаччы кутан , өрүстэр хааларыттан тахсан , күүстээх тыал тоҕута үрэн , бу дьиэҕэ саба түһүөхтэрэ , ол гынан баран тааска бигэтик турар дьиэни суулларыахтара суоҕа .
40007026	Оттон Мин бу этэр тылбын истэр эрээри , толорбот киһи — ол дьиэтин кумах үрдүгэр туттубут толкуйа суох киһи курдук буолуо .
40007027	Ардах курулаччы кутан , өрүстэр хааларыттан тахсан , күүстээх тыал тоҕута үрэн бу дьиэҕэ саба түһүөхтэрэ да , дьиэ сууллан , урусхал буолуо » .
40007028	Иисус этэр тылын түмүктээбитигэр норуот Кини үөрэҕин сөхпүтэ-махтайбыта :
40007029	Кини сокуонньуттартан атыннык — былаастаах баһылыктыы үөрэтэрэ .
40008001	Хайаттан түспүтүгэр кэнниттэн үтүмэн үгүс киһи батыһан барбыта .
40008002	Онно биир араҥ буолбут киһи тиийэн кэлэн , Киниэхэ сүгүрүйбүтэ : « Тойонуом ! Баҕарыаҥ эрэ кэрэх , Эн миигин ырааһырдыаҥ этэ ! »
40008003	Иисус илиитин уунан кинини таарыйан баран : « Ырааһырыаххын баҕарабын , ырааһыр ! » — диэбитэ . Киһи сонно тута үтүөрэн хаалбыта .
40008004	Иисус эппитэ : « Көр , кимиэхэ да тугу да кэпсээмэ . Бараҥҥын аҕабыыкка көрдөрүн , итиэннэ ырааһырбыккын барыларыгар туоһулаан , Моисей эппит бэлэҕин киниэхэ биэр » .
40008005	Иисус Капернаумҥа киирбитигэр Киниэхэ Рим сотнига тиийэн кэлбитэ :
40008006	« Тойонуом ! Дьиэбэр чаҕарым босхоҥ буолан , эрэй бөҕөтүн көрө сытар » .
40008007	« Мин тиийэн кинини үтүөрдүөм » , — диэбитэ Иисус .
40008008	Сотник эппитэ : « Тойонуом ! Мин Эйигин дьиэбэр киллэрэр кыахтаах үчүгэй киһи буолбатахпын . Эн биир тылы эттэргин эрэ , чаҕарым үтүөрүө этэ .
40008009	Бэл мин , төһө да үгүс тойоттордоох буолларбын , бэйэм салайар буойуннардаахпын , олортон биирдэстэригэр бар диэтим да , барар , атыныгар кэл диэтим да , кэлэр , оттон кулуппар маны оҥор диэтэрбин эрэ , ону толорор » .
40008010	Иисус маны истэн соһуйан , кэнниттэн батыһан иһэр дьоҥҥо эргиллибитэ : « Кырдьыгы этэбин эһиэхэ : Мин бэл Израильга маннык итэҕэли булбатаҕым .
40008011	Этэбин эбээт : илинтэн-арҕааттан кэлбит үгүс дьон Авраамы , Исаагы уонна Иаковы кытта бииргэ Халлаан Саарыстыбатын малааһыныгар мустуохтара ,
40008012	оттон Саарыстыба уолаттара тастыҥ түҥ хараҥаҕа кыйданыахтара , онно ытабыл-соҥобул , тиис хабырыныыта иһиллиэҕэ » .
40008013	Онтон сотникка эппитэ : « Чэ , дьиэҕэр бар , итэҕэйэргинэн буоллун » . Сотник чаҕара сонно үтүөрэн хаалбыта .
40008014	Кини Петр дьиэтигэр кэлэн көрбүтэ : Петр ийэ кынна тииһигирэн ыалдьа сытара .
40008015	Иисус кини илиитин таарыйарын кытта , сонно ыарыыта ааһан , туран кинилэргэ ас тардан барбыта .
40008016	Киэһэ буолуута куһаҕан тыыҥҥа буулаппыт элбэх ииримтийбит дьоннору аҕалбыттара ; Кини ол куһаҕан тыыннары этэр тылын күүһүнэн үүртэлээн таһаарбыта , ыарыһахтары барыларын үтүөрдүбүтэ .
40008017	Бу барыта Исайя пророк : « Кини биһиги кыаммат кыһалҕабытын сүкпүтэ , ыарыыбытын илдьэ барбыта » , — диэн эппитэ туоларын туһугар буолбута .
40008018	Тулатыгар дьон халыҥ халҕаһата мустубутун көрөн , Иисус үөрэнээччилэрин уҥуор устуҥ диэн соруйбута .
40008019	Онуоха биир сокуонньут тиийэн кэлэн : « Үөрэтээччи ! Эн ханна да бардаххына , мин Эйигин батыһан барыам » , — диэбитэ .
40008020	Иисус киниэхэ эппитэ : « Саһыллар хороонноохтор , көтөрдөр уйалаахтар , арай Киһи Уола төбөтүн уура түһэн ылар сирэ суох » .
40008021	Үөрэнээччилэриттэн биирдэстэрэ : « Тойонуом ! Маҥнай дьиэбэр баран аҕам уҥуоҕун көтөҕөн кэлэрбин көҥүллээ эрэ » , — диэн көрдөспүтэ .
40008022	Иисус эппитэ : « Миигин батыс . Өлбүт дьон өлбүт дьоннорун бэйэлэрэ харайдыннар » .
40008023	Иисус тыыга киирбитигэр үөрэнээччилэрэ эмиэ батыһан киирбиттэрэ .
40008024	Эмискэ муораҕа күүстээх силлиэ түһэн , модун долгуннар тыыны сабыта биэртэлээбиттэрэ ; Кини утуйа сыппыта .
40008025	Үөрэнээччилэрэ кэлэн Кинини уһугуннаран : « Тойоммуот ! Быыһаа , өлөн эрэбит ! » — дэспиттэрэ .
40008026	« Тоҕо маннык куттаҕаскытый , кэмчи итэҕэллээхтэр ? » — диэбитэ Иисус . Кини туран тыалы , долгуну буойарын кытта , сонно чуумпуран хаалбыта .
40008027	Дьон бэркиһээбиттэрэ : « Кини кимий ? Тоҕо Киниэхэ тыал да , муора да бас бэринэрий ? »
40008028	Иисус муораны уҥуордаан Гергеса дойдутугар кэлбитигэр абааһыларга буулаппыт икки киһи хайа хаспаҕар баар киһи уҥуохтарыттан утары сүүрэн тахсыбыттара . Күүстэрэ-уохтара бэрдиттэн куттанан , ким да манан суолламмат этэ .
40008029	« Таҥара Уола , Иисус , Эн биһиэхэ тугуҥ кыһалҕатай ? — диэн иккиэн хаһыытаспыттара . — Эн биһигини манна кэмин иннинэ сордуу кэлбиккин ! »
40008030	Кинилэртэн тэйиччи соҕус элбэх сибиинньэ мэччийэ сылдьара .
40008031	Абааһылар Киниттэн көрдөспүттэрэ : « Эн биһигини мантан үүрэн таһаарар буоллаххына , ити сибиинньэ үөрүгэр ыыт » .
40008032	« Барыҥ » , — диэбитэ Иисус . Кинилэр тахсан сибиинньэлэргэ киирэллэрин кытта , сонно тута үөр сибиинньэ бүтүннүү хайа үрдүттэн ыстанан , муораҕа тимирбитэ .
40008033	Маныыһыттар куоракка сүүрэн кэлэн , манна туох буолбутун , абааһыга буулаппыт икки киһи хайдах үтүөрбүтүн туһунан кэпсээбиттэрэ .
40008034	Олохтоохтор бука бары Иисуһу көрсө тахсыбыттара ; итиэннэ Кинини көрөн баран , дойдуларыттан барарыгар көрдөспүттэрэ .
40009001	Иисус оҥочонон муора уҥуор туораан , куоратыгар төннүбүтэ .
40009002	Онно Киниэхэ хас да киһи тэллэххэ сытар босхоҥ киһини аҕалбыттара . Иисус кинилэр итэҕэллэрин көрөн , ыарыһахха эппитэ : « Эрдий , тоойуом ! Аньыыҥ-хараҥ бырастыы буолла » .
40009003	Сокуонньуттар истэригэр : « Бу киһи Таҥараны холуннарда ! » — дии санаабыттара .
40009004	Иисус кинилэр тугу санаабыттарын курдат көрөн , эппитэ : « Тоҕо эһиги сүрэххитигэр куһаҕаны саныыгытый ?
40009005	Ыарыһахха туох диир чэпчэкиний : аньыыҥ-хараҥ бырастыы буолла диир дуу , эбэтэр туран хаамп диэн этэр дуу ?
40009006	Ол эрээри эһиги Киһи Уола сиргэ аньыыны-хараны бырастыы гынар кыахтааҕын билэргит туһугар » , — инньэ диэн баран ыарыһахха эппитэ : « Туран тэллэххин ылан , дьиэҕэр бар » .
40009007	Киһи туран , тэллэҕин ылан , дьиэтигэр барбыта .
40009008	Норуот , маны көрөн сөҕөн , киһиэхэ маннык былааһы биэрбит Таҥараны айхаллаабыта .
40009009	Иисус салгыы баран иһэн , түһээн хомуйар сиргэ олорор Матфей диэн ааттаах киһини көрөн : « Миигин батыс » , — диэн ыҥырбыта . Матфей туран , Иисуһу батыһан барбыта .
40009010	Кини Матфей дьиэтигэр эбиэттии олордоҕуна , түһээн хомуйааччы үгүс дьон уонна атын да аньыылаахтар кэлэн Иисуһу уонна Кини үөрэнээччилэрин кытта аһылыкка сэргэстэһэ олорбуттара .
40009011	Маны көрөн , фарисейдар Кини үөрэнээччилэригэр эппиттэрэ : « Тоҕо эһиги Үөрэтээччигит түһээн хомуйааччылары уонна аньыылаахтары кытта бииргэ аһыырый ? »
40009012	Иисус итини истэн , эппитэ : « Эмчиккэ өлүөр дьон буолбатах , ыарыһахтар наадыйаллар .
40009013	Бараҥҥыт , „ Бэлэх-туһах эрэйбэппин , амарах буоларгытыгар баҕарабын “ диэн этии туох суолталааҕын үөрэтэн билиҥ . Мин кырдьыксыттары буолбакка , аньыылаахтары ыҥыра кэлбитим » .
40009014	Онтон Киниэхэ Иоанн үөрэнээччилэрэ кэлэн ыйыппыттара : « Биһиги да , фарисейдар да тоҕо үгүстүк постанабытый , оттон Эн үөрэнээччилэриҥ тоҕо постамматтарый ? »
40009015	Иисус эппитэ : « Уруу малааһыныгар ыҥырыллыбыт ыалдьыттар күтүөт баарыгар курутуйаллара сөптөөх дуо ? Ол эрээри күтүөт кинилэртэн былдьанар кэмэ кэлиэҕэ , дьэ оччоҕо кинилэр постанар буолуохтара .
40009016	Ким даҕаны эргэ таҥаһы саҥанан абырахтаабат ; оннук абырахтаатахха , эргэрбит таҥас сиритэ баран , өссө улаханнык тырыта барыа .
40009017	Син ол кэриэтэ , саҥа көөнньүбүт арыгыны эргэ симииргэ куппаттар , инньэ гыннахха , симиир хайа баран арыгы тохтуо . Саҥа көөнньүбүт арыгыны саҥа симииргэ куталлар , оччоҕо симиир да бүтүн хаалыа , арыгы да тохтуо суоҕа » .
40009018	Маны этэ турдаҕына , биир аҕа баһылык кэлэн , Иисус иннигэр сөһүргэстээбитэ : « Кыыһым сибилигин аҕай быһынна . Тиийэн киниэхэ илиигин уурдаргын , оҕом тиллиэ этэ ! »
40009019	Иисус туран кинини батыһан барбыта , үөрэнээччилэрэ эмиэ барсыбыттара .
40009020	Аара баран истэҕинэ , биир уон икки сыл устата хаана баран ыалдьыбыт дьахтар , Кинини , кэнниттэн кэлэн , таҥаһын таарыйбыта .
40009021	« Саатар таҥаһын да таарыйдахпына , ыарыыбыттан экчи үтүөрүөм » , — дии саныыра кини .
40009022	Иисус эргиллэн , көрөн баран эппитэ : « Кыыһым , эрдий ! Эйигин итэҕэлиҥ быыһаата » . Бу кэмтэн дьахтар үтүөрэн хаалбыта .
40009023	Иисус аҕа баһылык дьиэтигэр киирэн , флейтаҕа оонньооччулары , ытаан-соҥоон аймана сылдьааччылары көрбүтэ .
40009024	« Эһиги барыҥ , кыысчаан өлбөтөх , утуйа сытар » , — диэбитэ Кини . Маны истэн , Кинини күлүү гыммыттара .
40009025	Дьону таһаарбыттарын кэннэ , Иисус хоско киирэн , кыыһы илиититтэн ылбытыгар оҕо туран кэлбитэ .
40009026	Бу туһунан сурах ол сири бүтүннүүтүн тилийэ көппүтэ .
40009027	Иисус мантан баран эрдэҕинэ , кэнниттэн хараҕа суох икки киһи батыспыттара . Кинилэр : « Иисус , Давид Уола , абыраа биһигини ! » — диэн үөгүлэһэ испиттэрэ .
40009028	Дьиэҕэ киирбитигэр хараҕа суохтар Киниэхэ чугаһаан кэлбиттэрэ . « Эһиги Миигин үтүөрдэр кыахтаах диэн итэҕэйэҕит дуо ? » — Иисус кинилэртэн ыйыппыта . « Итэҕэйэн , Тойоммуот ! » — дэспиттэрэ иккиэн .
40009029	Иисус кинилэр харахтарын таарыйан баран : « Итэҕэйэргитинэн буоллун » , — диэбитэ .
40009030	Сонно бу икки киһи көрөр буолан хаалбыттара . « Өйдөөҥ , бу туһунан ким да билиэ суохтаах » , — диэн Иисус кытаанахтык сэрэппитэ .
40009031	Ол эрээри кинилэр тахсаат да , Кини туһунан сураҕы дойдуну биир гына тарҕатан барбыттара .
40009032	Кинилэр барбыттарын кэннэ , Иисуска абааһы буулаабыт тыла суох киһитин аҕалбыттара .
40009033	Абааһы үүрүллүбүтүгэр тыла суох киһи саҥарар буолбута . « Израильга урут хаһан да маннык буола илигэ ! » — диэн норуот сөхпүтэ-махтайбыта .
40009034	« Суох , Кини абааһылары абааһы тойонуттан ылбыт күүһүнэн үүрэн таһаарар » , — диэн фарисейдар утарбыттара .
40009035	Иисус бары куораттары , дэриэбинэлэри кэрийэ сылдьан , синагогаларга үөрэтэрэ , Саарыстыба Евангелиетын иһитиннэрэрэ , бары ыарыыттан-сүтүүттэн , кыаммат буолууттан үтүөрдүтэлиирэ .
40009036	Үтүмэн үгүс киһи , маныыһыта суох бараан үөрүн курдук , үрэллэн , сырата-сылбата быстан сылдьарын Кини аһына көрбүтэ .
40009037	Ол иһин үөрэнээччилэригэр эппитэ : « Үүнүү өлгөм эрээри , үлэһит аҕыйах ,
40009038	онон үүммүт бурдук Тойонуттан , бурдугун быстара , үлэһиттэри ыытарыгар көрдөһүҥ » .
40010001	Иисус уон икки үөрэнээччитин ыҥыран ылан , дьонтон быртах тыыннары үүрэн таһааралларын , араас ыарыыттан , кыаммат буолууттан үтүөрдэллэрин туһугар , кинилэргэ куһаҕан тыыннары кыайар-хотор былааһы биэрбитэ .
40010002	Уон икки Апостол аата-суола маннык : бастакынан Петр диэн ааттаммыт Симон , кини быраата Андрей , Зеведей уола Иаков уонна кини быраата Иоанн ,
40010003	Филипп уонна Варфоломей , Фома уонна түһээн хомуйааччы Матфей , Алфей уола Иаков уонна Фаддей диэн хос ааттаах Леввей ,
40010004	Симон Кананит итиэннэ Иисуһу таҥнарбыт Иуда Искариот .
40010005	Бу уон икки киһини Иисус маннык ыйан-кэрдэн ыыппыта : « Атын омуктар суолларынан барымаҥ , Самария куоратыгар кииримэҥ ,
40010006	туох ханнык иннинэ Израиль норуотун муммут барааннарыгар барыҥ ;
40010007	тиийэҥҥит : „ Халлаан Саарыстыбата чугаһаата ! “ — диэн иһитиннэриҥ ;
40010008	ыарыһахтары үтүөрдүҥ , өлбүттэри олоххо төнүннэриҥ , араҥ ыарыылаахтары ырааһырдыҥ , дьонтон абааһылары үүртэлээн таһаарыҥ — босхо ылбыккытын босхо биэриҥ .
40010009	Кыһыл да , үрүҥ да көмүһү , алтаны да кургутугар уктумаҥ ,
40010010	суолга матаҕаны да , икки суол уларыттар таҥаһы да , атах таҥаһын да , тайах маһы да ылымаҥ — үлэһит киһи айаҕын булунар .
40010011	Ханнык да куоракка , дэриэбинэҕэ киирдэххитинэ , онно эһигини түһэрэр үтүө киһини булан , барыаххытыгар диэри , киниэхэ олоруҥ .
40010012	Дьиэҕэ эйэни-или баҕарбытынан киирэр буолуҥ ;
40010013	ол дьиэ онуоха сөптөөх буоллаҕына , эйэҕит киниэхэ киириэҕэ , оттон сөбө суох буоллаҕына , эйэҕит бэйэҕитигэр төннүөҕэ .
40010014	Ким эмэ эһигини дьиэтигэр киллэрбэтэҕинэ , этэргитин истибэтэҕинэ , ол дьиэттэн , эбэтэр куораттан тахсан иһэн , атаххыт быылын кытта тэбээн хаалларыҥ .
40010015	Кырдьыгы эһиэхэ этэбин : Дьүүл Күнүгэр ол куоракка Содомнаах Гоморра сиринээҕэр ордук ыарахан буолуоҕа .
40010016	Бу Мин эһигини бөрөлөргө барааннары ыытар кэриэтэ ыыталыыбын , онон моҕой курдук муударай , холууп курдук судургу буолуҥ .
40010017	Дьонтон сэрэниҥ : кинилэр эһигини дьүүлгэ тардыахтара , синагогаларга кырбыахтара ,
40010018	Мин туспуттан баһылыктарга , ыраахтааҕыларга тутан илдьиэхтэрэ , оччоҕо эһиги кинилэргэ уонна Таҥараны билбэт омуктарга Миигин туоһулуоххут .
40010019	Ол сууттуур күннэригэр тугу этэргитин тобула сатаамаҥ : этиэхтээх тылгыт ол түгэҥҥэ эһиэхэ бэриллиэҕэ —
40010020	онно эһиги буолбатах , Аҕаҕыт Тыына эһигинэн саҥарыаҕа .
40010021	Убай быраатын , аҕа оҕотун өлөр өлүүгэ анньан биэриэҕэ ; оҕолор төрөппүттэрин утары туран , кинилэри өлөртөрүөхтэрэ ;
40010022	Мин аатым туһуттан эһигини бары абааһы көрүөхтэрэ . Ол эрээри тиһэҕэр тиийэ тулуйбут киһи — быыһаныаҕа .
40010023	Эһигини биир куоракка сойуолаатахтарына , атын куоракка куотаарыҥ . Кырдьыгы эһиэхэ этэбин : Израиль куоратын барытын кэрийэн бүтэрэ иликкитинэ , Киһи Уола хайыы-үйэ тиийэн кэлиэҕэ .
40010024	Үөрэнээччи үөрэтээччититтэн чорбойботун курдук , кулут эмиэ тойонуттан чорбойбот ;
40010025	үөрэнээччи үөрэтээччитин курдук , кулут тойонун курдук буоллахтарына сөп . Бэл дьиэ хаһаайынын „ Веельзевул “ диэн ааттыыр буоллахтарына , кини дьиэтээҕилэрин өссө куһаҕаннык ааттыахтара суоҕа дуо ?
40010026	Ол гынан баран эһиги кинилэртэн куттанымаҥ . Кистэлэҥ арыллыбатаҕа , кистэммит биллибэтэҕэ диэн суох .
40010027	Мин эһиэхэ хараҥаҕа эппиппин эһиги сырдыкка этэр буолуҥ , кулгааххытыгар сипсийиллибити эһиги дьиэ үрдүттэн биллэрэр буолуҥ .
40010028	Киһи этин-сиинин өлөрөр эрээри , дууһатын өлөрөр кыаҕа суохтартан куттанымаҥ ; ол оннугар киһини бүтүннүү — эттэри-сииннэри , дууһалары — гееннаҕа өлөрөр Кыахтаахтан куттанар буолуҥ .
40010029	Биир бытархай харчыга икки барабыайы атыылаһыахха сөп буолбат дуо ? Бэл кинилэртэн хайалара да , Аҕаҕыт көҥүллүөн иннинэ , өлөн түһүө суоҕа ;
40010030	оттон эһиги оннооҕор төбөҕүтүгэр төһө баттахтааххыт кытта ааҕыллан турар .
40010031	Онон куттанымаҥ : эһиги барабыайдааҕар быдан күндүгүт .
40010032	Миигин итэҕэйэрин дьон иннигэр аһаҕастык билиммит киһини Мин эмиэ Халлааннааҕы Аҕам иннигэр билиниэм ;
40010033	Миигиттэн дьон иннигэр аккаастаммыт киһиттэн Мин эмиэ Халлааннааҕы Аҕам иннигэр аккаастаныам .
40010034	Эһиги Миигин сиргэ эйэни олохтуу кэлбит дии санаамаҥ : Мин эйэни буолбатах , батаһы аҕалбытым .
40010035	Мин араара кэлбитим — „ уолу аҕатыттан , кыыһы ийэтиттэн , кийиити хотунуттан .
40010036	Киһи өстөөхтөрө — кини бэйэтин дьиэтээҕилэрэ “ .
40010037	Аҕатын дуу , ийэтин дуу Миигин таптыырынааҕар ордук таптыыр киһи Миэхэ сөбө суох ; уолун дуу , кыыһын дуу Миигин таптыырынааҕар ордук таптыыр киһи Миэхэ сөбө суох ;
40010038	ким бэйэтин кириэһин ылан Миигин батыспатах — ол эмиэ Миэхэ сөбө суох .
40010039	Олоҕун харыстааччы — олоҕун сүтэриэҕэ , оттон Мин туспар олоҕун сүтэрбит киһи — олоҕун булуоҕа .
40010040	Ким эһигини ылынар — ол Миигин ылынар , ким Миигин ылынар — ол Миигин Ыыппыты ылынар .
40010041	Пророгу пророк аатыгар дьиэтигэр киллэрээччи — пророк ылар наҕараадатын ылыаҕа , Таҥара кырдьыксытын кырдьыксыт аатыгар дьиэтигэр киллэрээччи — кырдьыксыт ылар наҕараадатын ылыаҕа .
40010042	Оттон бу кыралартан биирдэригэр эмэ , кини Мин үөрэнээччим буоларын иһин , биир хончоҕор тымныы ууну утары ууммут киһи , кырдьыгы этэбин , наҕараадатыттан матыа суоҕа » .
40011001	Иисус уон икки үөрэнээччитигэр итинник ыйыы-кэрдии биэрэн баран , Таҥара тылын үөрэтэ , иһитиннэрэ чугас эргиннээҕи куораттарынан барбыта .
40011002	Иоанн хаайыыга сытан , Христос оҥорор дьайыыларын истэн икки үөрэнээччитин Киниэхэ « Кэлиэхтээх Эн буолаҕын дуу , эбэтэр атыны күүтэбит дуу ? » диэн ыйыттара ыыппыта .
40011003	
40011004	« Тугу көрбүккүтүн-истибиккитин баран Иоаҥҥа кэпсээҥ , — диэн хоруйдаабыта Иисус . —
40011005	Хараҕа суохтар харахтаналлар , доҕолоҥнор атахтаналлар , араҥ ыарыылаахтар ырааһыраллар , дьүлэйдэр истэр буолаллар , өлбүттэр тиллэллэр , оттон дьадаҥылар Үөрүүлээх Илдьити истэллэр .
40011006	Миигин саарбахтаабат киһи алгыстаах » .
40011007	Кинилэр барбыттарын кэннэ , Иисус норуокка Иоанн туһунан маннык эппитэ : « Иччитэх сиргэ эһиги тоҕо бара сылдьыбыккытый ? Тыал хомуһу хамсатарын көрө дуо ?
40011008	Тугу көрө барбыккытый ? Мааны таҥаска сууламмыт киһини көрө дуо ? Мааны таҥастаахтар дыбарыаска олороллор .
40011009	Дьэ оччоҕо тугу көрө бара сылдьыбыккытый ? Пророгу көрөөрү дуо ? Соннук , эһиги пророгу көрбүккүт , өссө эһиэхэ этэбин : эһиги пророктааҕар да улаханы көрбүккүт .
40011010	Суруйууларга кини туһунан маннык этиллибитэ : „ Көр бу , Эн иннигэр Мин илдьит киһибин ыытабын , кини Эн барар суолгун солуоҕа “ .
40011011	Кырдьыгы эһиэхэ этэбин : Иоанн Сүрэхтээччиттэн ордук улуу пророк ийэттэн өссө төрүү илик , ол эрээри Халлаан Саарыстыбатыгар саамай кыралара да киниттэн улахан .
40011012	Иоанн Сүрэхтээччи күннэриттэн билиҥҥэ диэри Халлаан Саарыстыбата күүһүнэн ылыллар , сыраларын биэрээччилэр онно туруулаһан киирэллэр .
40011013	Иоанн иннинээҕи Сокуон уонна Пророктар бары Халлаан Саарыстыбатын туһунан өтө көрөн этэллэрэ .
40011014	Онон билиэххитин баҕарар буоллаххытына , кэлиэхтээх Илия кини буолар .
40011015	Ким истэр кулгаахтаах истиэхтин !
40011016	Бу көлүөнэни кимиэхэ тэҥниэмий ? Кинилэр баһаар болуоссатыгар олорон доҕотторун кытта : „ Биһиги флейтаҕа оонньообуппутугар — үҥкүүлээбэтэххит , кутурҕан ырыатын ыллаабыппытыгар — ытаабатаххыт “ , — дэһэн хаһыытаһар оҕолор курдуктар .
40011017	
40011018	Иоанн кэлэн аһы да аһаабат , арыгыны да испэт , ону кинилэр : „ Абааһыга буулаппыт “ , — дииллэр .
40011019	Киһи Уола кэлэн иһэр да-аһыыр да , ону көрөн : „ Көр , бу аһас , иһээччи киһи , түһээн хомуйааччылар , аньыылаахтар доҕордоро “ , — дэһэллэр . Ол эрээри Таҥара Муудараһа кырдьыктааҕын оҕолоро бары билиммиттэрэ » .
40011020	
40011021	Эйигин сор-муҥ күүтэр , Хоразин ! Эйигин сор-муҥ күүтэр , Вифсаида ! Эһиэхэ көрдөрүллүбүт дьиктилэр Тирдээх Сидоҥҥа көрдөрүллүбүттэрэ буоллар , ол куораттар олохтоохторо илдьиркэй таҥаһы таҥнан , төбөлөрүгэр күлү куттан , былыр үйэҕэ аньыыларын билиммит буолуо этилэр .
40011022	Ол иһин эһиэхэ этэбин : Дьүүл Күнүгэр Тирдээх Сидоҥҥа эһигиннээҕэр ордук чэпчэки буолуо .
40011023	Оттон эн , халлааҥҥа диэри үрдээбит Капернаум , үтүгэн түгэҕэр тиийэ түҥнэстиэҥ . Эйиэхэ көрдөрүллүбүт дьиктилэри Содом көрбүтэ эбитэ буоллар , ол куорат билиҥҥэ диэри баар буолуо этэ .
40011024	Ол иһин этэбин : Дьүүл Күнүгэр эйиэхэ Содом сиринээҕэр ордук ыарахан буолуо » .
40011025	Итиэннэ Иисус эппитэ : « Аҕаа , сир-халлаан Айыы Тойоно ! Маны барытын муударайдартан , өйдөөхтөртөн кистээн баран , кыра оҕолорго арыйбытыҥ иһин , Эйиэхэ айхал этэбин .
40011026	Соннук , Аҕаа , Эн үтүө көҥүлүҥ оннук этэ .
40011027	Мин Аҕам тугу барытын Миэхэ туттарбыта ; Аҕатыттан ураты Уолун ким да билбэт , ол курдук эмиэ Уолуттан ураты , уонна Уола арыйыан баҕарбыт дьонуттан ураты , ким да Аҕаны билбэт .
40011028	Кэлиҥ Миэхэ эрэйи көрбүттэр , ыар сүгэһэргэ баттаппыттар бука бары — Мин эһигини уоскутуом !
40011029	Мин бурҕалдьыбын ылан кэтиҥ , өһүөмньүтэ суох , көрсүө буоларга Миигиттэн үөрэниҥ : Мин өһүөмньүтэ суохпун , сымнаҕас сүрэхтээхпин , онон эһиги дууһаҕытыгар уоскулаҥы булуоххут .
40011030	Мин кэтэрдэр бурҕалдьым чэпчэки , Мин сүктэрэр сүгэһэрим ыарахана суох » .
40012001	Биирдэ Иисус субуота күн бурдук ыһыллыбыт сиринэн баран испитэ ; үөрэнээччилэрэ аччыктаан , бурдук куоластарын турута тыытан арааран сиэн барбыттара .
40012002	Фарисейдар , ону көрөн , Киниэхэ : « Ол үөрэнээччилэриҥ , Сокуону кэһэн , субуотаҕа тугу гына сылдьалларын көр эрэ ! » — диэбиттэрэ .
40012003	Онуоха Кини эппитэ : « Эһиги Давид ыраахтааҕы арыалдьыттарыныын аччыктаан тугу гыммыттарын , ама , аахпатаххыт дуо ?
40012004	Кинилэр Таҥара Дьиэтигэр киирэн , аҕабыыттар эрэ сиир , атын ким да — Давид да , кини аргыстара да — сиэ суохтаах ытык килиэптэрин сиэбиттэрин туһунан ?
40012005	Эбэтэр аҕабыыттар субуота күн Таҥара Дьиэтигэр субуотаны кэһэллэрин үрдүнэн , буруйдамматтарын туһунан эһиги Сокуоҥҥа аахпатаххыт дуу ?
40012006	Эһиэхэ этэбин : манна Таҥара Дьиэтинээҕэр ордук улахан баар .
40012007	„ Эһигиттэн бэлэх-туһах эрэйбэппин , амарах буоларгытыгар баҕарабын “ диэн тугун билэргит эбитэ буоллар , эһиги буруйа суохтары буруйдуо суох этигит .
40012008	Киһи Уола субуота да күн тойоно эбээт » .
40012009	Иисус мантан баран синагогаҕа киирбитэ .
40012010	Онно хаппыт илиилээх киһи баара . Иисуһу буруйга тардаары : « Субуотаҕа эмтиири Сокуон көҥүллүүр дуо ? » — диэн ыйыппыттара .
40012011	Иисус эппитэ : « Эһигиттэн хайаҕыт эмэ чороҥ соҕотох барааннааҕа субуота күн умуһахха түстэҕинэ , онтукатын быыһыа суоҕа этэ дуо ?
40012012	Оттон киһи бараантан төһөлөөх ордугуй ? Онон субуота күн үтүөнү оҥорор көҥүллэнэр » .
40012013	Итиэннэ били киһиэхэ : « Илиигин уун » , — диэбитэ . Киһи уунаатын , сонно илиитэ өлүөр илиитин курдук чөлүгэр түһэн хаалбыта .
40012014	Фарисейдар мантан бараннар , хайдах гынан Кинини өлөрөр туһунан сүбэлэспиттэрэ . Ол эрээри Иисус итини билэн атын сиргэ барбыта .
40012015	Кини кэнниттэн элбэх киһи батыһан барбыта . Иисус барыларын үтүөрдэн баран ,
40012016	Кини туһунан кэпсииллэрин боппута .
40012017	Бу барыта Исайя пророк өтө көрөн эппитэ туоларын туһугар буолбута : « Бу баар — Мин талан ылбыт Үлэһитим , үтүө көҥүлбүн толорор Тапталлаах Уолум . Бэйэм Тыыммын Мин Киниэхэ биэриэҕим , оччоҕо Кини бары норуоттарга кырдьыктаах дьүүл буоларын биллэриэҕэ .
40012018	
40012019	Кини мөккүһэн куолаһын үрдэтиэ суоҕа , Кини саҥатын уулуссаҕа ким да истиэ суоҕа ;
40012020	кырдьыгы кыайыыга тиэрдэ илигинэ , эчэйбит оту тосту үктүө суоҕа , симик уоту саба үрүө суоҕа .
40012021	Бары норуот эрэлэ — Кини буолуоҕа ! »
40012022	Онтон Киниэхэ абааһы буулаабыт хараҕа , тыла суох киһитин аҕалбыттара . Иисус кинини үтүөрдүбүтүгэр киһи көрөр да , саҥарар да буолбута .
40012023	Ол иһин дьон сөҕөн : « Ама бу Христос , Давид Уола буолуо дуо ? » — дэһиспиттэрэ .
40012024	« Суох , Кини Веельзевултан , абааһы тойонуттан , ылбыт күүһүнэн абааһылары үүрэн таһаарар » , — диэн фарисейдар утарбыттара .
40012025	Кинилэр санааларын билэр буолан , Иисус эппитэ : « Хайа да саарыстыба , бэйэтин иһигэр хайдыһыы таҕыстаҕына , иччитэхсийэр , хайа да куорат , хайа да ыал иирээнтэн үрэллэр .
40012026	Сатана сатананы үүрэн таһаарар буоллаҕына , ол аата кини эмиэ икки аҥыы арахсар . Оччоҕо кини саарыстыбата хайдах кыайан тулуһуой ?
40012027	Мин абааһылары Веельзевул күүһүнэн үүрэн таһаарар буоллахпына , эһиги дьоҥҥут кинилэри ким күүһүнэн үүрэллэрий ? Оччотугар кинилэр эһигини дьүүллүөхтэрэ .
40012028	Оттон Мин абааһылары Таҥара Тыынын күүһүнэн үүрэр буоллахпына , ол аата Таҥара Саарыстыбата эһиэхэ хайыы-үйэ кэлбит .
40012029	Ким эмэ күүстээх киһи дьиэтигэр киирэн баран , кинини кэлгийбэтэҕинэ , хайдах малын-салын халаан тахсыаҕай ? Кинини кэлгийэн эрэ баран , дьиэтин халыаҕа .
40012030	Ким Миигин кытта буолбатах , ол Миигин утарар ; ким Миигин кытта хомуйсубат , ол ыһар эрэ .
40012031	Ол иһин этэбин эһиэхэ : ханнык баҕарар аньыы да , Таҥараны холуннарыы да дьоҥҥо бырастыы гыныллыаҕа , оттон Тыыны холуннарыы бырастыы гыныллыа суоҕа ;
40012032	ким Киһи Уолун утары саҥарбыт — ол бырастыы гыныллыаҕа , оттон ким Сибэтиэй Тыыны холуннарбыт — бу да үйэҕэ , кэлэр да үйэлэргэ бырастыы гыныллыа суоҕа .
40012033	Эһиги маһы үчүгэй диир буоллаххытына , отонун эмиэ үчүгэй диэҥ , маһы куһаҕан диир буоллаххытына , отонун эмиэ куһаҕан диэҥ — мас хайдаҕа отонуттан биллэр .
40012034	Эриэн үөн ыамалара ! Эһиги куһаҕан санаалаах эрээри , хайаан үтүөнү саҥарыаххытый ? Сүрэҕиҥ тугунан туолбута уоскунан тахсар эбээт .
40012035	Үтүө киһи сүрэҕин үтүө баайыттан үтүөнү таһаарар , мөкү киһи мөкү баайыттан мөкүнү таһаарар .
40012036	Эһиэхэ этэбин : хас биирдии хойгур тыл иһин дьон Дьүүл Күнүгэр эппиэккэ тардыллыахтара .
40012037	Тоҕо диэтэххэ , эппит тылгыттан ырааһырыаҥ , эппит тылгыттан дьүүллэниэҥ » .
40012038	Онуоха сорох сокуонньуттар уонна фарисейдар Киниэхэ : « Үөрэтээччи ! Эн биһиэхэ дьикти бэлиэ көрдөрүөххүн баҕарабыт » , — диэбиттэрэ .
40012039	Иисус эппитэ : « Хара санаалаах , содур көлүөнэ бэлиэни эрэйэр . Ол эрээри кинилэргэ Иона пророк бэлиэтиттэн атын бэлиэ бэриллиэ суоҕа .
40012040	Иона киит балык иһигэр үс түүннээх күн буолбутун курдук , Киһи Уола эмиэ сир сүрэҕэр үс түүннээх күн буолуоҕа .
40012041	Ниневия дьоно Дьүүл Күнүгэр бу көлүөнэни кытта бииргэ туран кэлэн , кинини буруйдуохтара : кинилэр Иона ыҥырарын истэн аньыыларын билиммиттэрэ , оттон манна Ионатааҕар улахан баар .
40012042	Соҕурууҥҥу сарыысса эмиэ , Дьүүл Күнүгэр бу көлүөнэ дьонун кытта бииргэ туран кэлэн , кинилэри буруйдуоҕа : кини Соломон муударай тылын-өһүн истээри , сир уһугуттан кэлэ сылдьыбыта , оттон манна Соломоннааҕар улахан баар .
40012043	Быртах тыын киһиттэн тахсан баран , уоскулаҥы көрдөөн , кураайы сирдэри кэрийэр эрээри , уоскулаҥы булбат ;
40012044	ол иһин : „ Тахсан барбыт дьиэбэр төннүүһүбүн “ , — диир уонна төннөн кэлэн , онно ким да киирэ илигин , дьиэ ып-ыраастык харбаммытын , хомуллубутун көрөр ;
40012045	онон баран бэйэтинээҕэр өссө кырыктаах сэттэ атын тыыны аҕалан , кинилэри кытта бииргэ киирэн онно олохсуйар ; дьэ оччоҕо ол киһи уруккутунааҕар өссө ордук иэдэйэр . Бу хара санаалаах көлүөнэҕэ эмиэ оннук буолуоҕа » .
40012046	Иисус мустубут дьону кытта кэпсэтэ олордоҕуна , Ийэтэ уонна бырааттара кэлэннэр , Кинини кытары кэпсэтиэхтэрин баҕаран , таһырдьа турбуттара .
40012047	« Ийэҥ уонна бырааттарыҥ кэллилэр , Эйигинниин кэпсэтиэхтэрин баҕаран , таһырдьа тураллар » , — диэбитэ ким эрэ .
40012048	« Кимий Мин Ийэм , кимнээҕий Мин бырааттарым ? — диэбитэ Кини ол киһиэхэ ,
40012049	итиэннэ үөрэнээччилэрин диэки ыйан баран эппитэ : — Мин Ийэм уонна Мин бырааттарым бу бааллар ;
40012050	ким Мин Халлааннааҕы Аҕам көҥүлүн толорор — ол Миэхэ быраатым , балтым уонна Ийэм буолар » .
40013001	Ол күн Иисус дьиэттэн тахсан муора кытылыгар киирэн олорбута .
40013002	Үтүмэн үгүс киһи үмүөрүспүтүн иһин , Кини оҥочоҕо киирбитэ , оттон дьон барыта кытылга турбута .
40013003	Иисус кинилэри домоҕунан элбэххэ үөрэппитэ : « Арай биир киһи бурдук ыһа тахсыбыт .
40013004	Бурдугун ыһа сырыттаҕына , сорох сиэмэтэ суолга түспүт , ону көтөрдөр көтөн кэлэн , тоҥсуйан сиэн кэбиспиттэр ;
40013005	сороҕо таастаах сиргэ түһэн , буора чараас буолан , сонно тута үүнэн тахсыбыт , ол эрээри
40013006	күн тахсыбытыгар , бөҕө силиһэ суох буолан , иинэн-хатан хаалбыт ;
40013007	сорох сиэмэтэ хатыылаах эрбэһин ортотугар түспүт , онон эрбэһин өрө үүнэн тахсан , ону тумнаран кэбиспит ;
40013008	оттон атын сиэмэтэ , өҥ сиргэ түһэн , сороҕо сүүс төгүл , сороҕо алта уон , сороҕо отут төгүл өлгөм үүнүүнү биэрбит .
40013009	Ким истэр кулгаахтаах истиэхтин ! »
40013010	Үөрэнээччилэрэ кэлэннэр , Иисустан : « Эн тоҕо кинилэргэ домоҕунан кэпсиигиний ? » — диэн ыйыппыттара .
40013011	Иисус эппитэ : « Эһиэхэ Халлаан Саарыстыбатын кистэлэҥнэрин билэр кыах бэриллибитэ , оттон кинилэргэ бэриллибэтэҕэ .
40013012	Баардаахха — өссө бэриллиэҕэ , оттон туга да суохтан — баара даҕаны былдьаныаҕа .
40013013	Кинилэр көрөр эрээри көрбөттөр , истэр эрээри истибэттэр да , өйдөөбөттөр да , ол иһин Мин кинилэргэ домоҕунан кэпсиибин .
40013014	Онон Исайя пророк бу дьон туһунан эппитэ туолан эрэр : „ Кулгааххытыгар иһиллибити — истиэххит суоҕа , хараххытыгар көстүбүтү — көрүөххүт суоҕа . Бу дьон сүрэҕин сыа бүрүйбүт ,
40013015	кулгаахтарынан да истибэттэр , харахтарын да быһа симпиттэр . Оннук буолбатаҕа эбитэ буоллар , харахтарынан көрөн , кулгаахтарынан истэн , сүрэхтэринэн өйдөөн , Миэхэ эргиллиэ этилэр , оччоҕо Мин кинилэри үтүөрдүөм этэ “ .
40013016	Оттон эһиги , хараххыт көрөр , кулгааххыт истэр буолан , алгыстааххыт .
40013017	Кырдьыгы эһиэхэ этэбин : үгүс пророктар уонна сибэтиэйдэр эһиги көрөргүтүн көрүөхтэрин баҕарбыттара да , көрбөтөхтөрө , эһиги истэргитин истиэхтэрин баҕарбыттара да , истибэтэхтэрэ .
40013018	Аны билигин бурдук ыһааччы туһунан домох суолтатын истиҥ :
40013019	ким эмэ Саарыстыба туһунан истэн баран өйдөөбөт буоллаҕына , киниэхэ хара дьайдаах кэлэн , кини сүрэҕэр ыһыллыбыт сиэмэни уоран илдьэ барар . Ол — суолга ыһыллыбыт сиэмэ .
40013020	Оттон таастаах сиргэ ыһыллыбыт сиэмэ — этиллибит тылы истээт да , үөрүүнэн ылынааччыны көрдөрөр ;
40013021	ол эрээри кини иһигэр силиһэ суох буолан өр тулуспат : кыһалҕа кыһарыйдаҕына , эбэтэр сойуолааһын саҕаланнаҕына , сонно тута итэҕэлин сүтэрэн кэбиһэр .
40013022	Оттон эрбэһин быыһыгар ыһыллыбыт сиэмэ — ол тылы истэр эрээри , күннээҕи олох сүпсүлгэнигэр , баай умсулҕаныгар баһыйтаран , тылы сэҥээрбэт буолан , туһаны аҕалбат дьон .
40013023	Үтүө буорга ыһыллыбыт сиэмэ — ол этиллибит тылы истэр уонна өйдүүр буолан , өлгөм үүнүүнү биэрэр дьон : ким сүүс , ким алта уон , ким отут төгүл үрдүгү » .
40013024	Өссө биир домоҕу кинилэргэ кэпсээбитэ : « Халлаан Саарыстыбатын тугунан холобурдаан көрдөрүөххэ сөбүй ? Эһиги манныгы санаан көрүҥ : биир киһи бааһынатыгар үчүгэй бурдугу ыспыт .
40013025	Түүн , бары утуйа сыттахтарына , кини өстөөҕө кэлэн сэлиэһинэй быыһыгар сыыс оту ыһан барбыт .
40013026	Бурдук ото быган , астанан эрдэҕинэ , сыыс от эмиэ өрө анньан тахсыбыт .
40013027	Кулуттара тойонноругар кэлэн : „ Тойоммуот , эн бааһынаҕар үчүгэй бурдугу ыспытыҥ буолбат дуо ? Оччоҕо хантан сыыс от кэллэ ? “ — диэбиттэр .
40013028	„ Ити өстөөҕүм үлэтэ “ , — диэн хоруйдаабыт тойонноро . Кулуттара ыйыппыттар : „ Биһиги тиийэммит сыыс оту үргүөхпүтүн баҕараҕын дуо ? “
40013029	Кини эппит : „ Кэбис , аны сыыс оту үргүүбүт диэн , бурдукпун ылҕаан кэбиһиэххит .
40013030	Бурдук хомуура саҕаланыар диэри , хайатын да тыытымаҥ , бииргэ үүнэн эрдиннэр ; оттон бурдук быһар кэм кэллэҕинэ , мин быһааччыларга этэммин , бастаан сыыс оту түүтэхтэтэн , уматарга анаан туспа хомуйтарыаҕым , оттон бурдугу маҥхааһайбар мустарыаҕым “ » .
40013031	Өссө биир домоҕу кинилэргэ кэпсээбитэ : « Халлаан Саарыстыбатын тугунан холобурдаан көрдөрүөххэ сөбүй ? Манныгы санаан көрүҥ : бу хартыыһа сиэмэтэ баар , киһи бу сиэмэни ылан оҕуруотун сиригэр олордубут .
40013032	Төһө да хартыыһа сиэмэтэ сиэмэттэн эрэ барытыттан кыратын иһин , үүннэҕинэ , оҕуруот үүнээйилэриттэн барыларыттан улаатан , мас саҕа буолан тахсар , оччоҕо чыычаахтар көтөн кэлэн кини лабааларыгар уйа тутталлар » .
40013033	Өссө биир домоҕу кинилэргэ кэпсээбитэ : « Халлаан Саарыстыбатын тугунан холобурдаан көрдөрүөххэ сөбүй ? Манныгы санаан көрүҥ : дьахтар биир ытыс доруоһаны ылан үс буут бурдукка куппута — тиэстэтэ бүтүннүүтэ үллэн тахсыбыт » .
40013034	Маны барытын Кини домоҕунан кэпсээбитэ , норуокка домоҕо суох тугу да эппэтэҕэ .
40013035	Онон пророк : « Мин кинилэри кытта домоҕунан кэпсэтиэҕим , аан дойду айыллыаҕыттан кистэммити арыйыаҕым » , — диэн эппитэ туолбута .
40013036	Онтон Иисус дьону ыытан баран , дьиэҕэ киирбитигэр үөрэнээччилэрэ Киниэхэ кэлэн : « Сыыс от туһунан домоҕу биһиэхэ быһааран биэр эрэ » , — диэн көрдөспүттэрэ .
40013037	Иисус эппитэ : « Үчүгэй сиэмэни ыһааччы — Киһи Уола .
40013038	Оҕуруот сирэ — аан дойду , үчүгэй сиэмэ — Саарыстыба уолаттара , сыыс от — хара дьайдаах дьоно ;
40013039	сыыс от сиэмэтин ыспыт өстөөх — адьарай . Хомуур кэмэ — үйэ бүтүүтэ , оттон бурдук быһааччылар — Аанньаллар .
40013040	Онон үйэ бүтүүтүгэр эмиэ сыыс оту хомуйан ылан уокка уматалларын курдук буолуоҕа .
40013041	Киһи Уола Аанньалларын ыытыаҕа , оччоҕо кинилэр дьону аньыыга уккуйааччылары , хара дьайдаахтык быһыыланааччылары барыларын Кини Саарыстыбатыттан хомуйан таһааран ,
40013042	умайа турар оһоххо быраҕыахтара . Онно ытабыл-соҥобул , тиис хабырыныыта буолуоҕа .
40013043	Оттон кырдьыксыт дьон Аҕаларын Саарыстыбатыгар күн курдук сыдьаайа сырдыахтара . Ким истэр кулгаахтаах истиэхтин !
40013044	Халлаан Саарыстыбатын сиргэ көмүллүбүт күндү кылаатынан холобурдаан көрдөрүөххэ сөп . Киһи , оннук кылааты буллаҕына , онтукатын ылан кистээн кэбиһэр , итиэннэ үөрүүтүттэн туох баардааҕын барытын атыылаан баран , ол кылааттаах хонууну атыылаһан ылар .
40013045	Халлаан Саарыстыбатын күндү чөмчүүгү көрдүүр атыыһытынан холобурдаан көрдөрүөххэ эмиэ сөп .
40013046	Кини , биир күндү чөмчүүгү буллаҕына , туох баардааҕын барытын атыылаан , ол чөмчүүгү атыылаһан ылар .
40013047	Өссө Халлаан Саарыстыбатын муораҕа үтүллэн араас бэйэлээх балыгы туттарбыт илиминэн холобурдуохха сөп .
40013048	Илими , туоллаҕына , кытылга соһон таһаараллар , уонна олорунан баран , балык үчүгэйин ылан иһиккэ куталлар , куһаҕанын киэр илгэллэр .
40013049	Бу дойду бүтэр уһугар эмиэ ити курдук буолуоҕа : Аанньаллар кэлэн , хара санаалаахтары кырдьыксыттартан арааран ылан ,
40013050	уотунан уһуурар оһоххо быраҕыахтара , оччоҕо онно ытабыл-соҥобул , тиис хабырыныыта буолуоҕа .
40013051	Эһиги барытын өйдөөтүгүт дуо ? » — Иисус ыйыппыта . « Өйдөөн , Тойоммуот » , — дэспиттэрэ үөрэнээччилэрэ .
40013052	« Дьэ онон Халлаан Саарыстыбатын туһунан үөрэтиини ылыммыт ханнык баҕарар сокуонньут кылааттаах ыскылаатыттан саҥаны да , эргэни да таһаарар хаһаайын кэриэтэ буолар » , — диэбитэ Иисус .
40013053	Бу домохтору кэпсээн баран , Кини атын сиргэ барбыта ;
40013054	оҕо сааһа ааспыт куоратыгар кэлэн , синагогаҕа үөрэппитэ . Истибит эрэ барыта сөҕөрө : « Бу хантан маннык муударай өйдөммүтэй , сүдү күүстэммитэй ?
40013055	Болуотунньук уола буолбатах этэ дуо ? Ийэтэ Мария диэн ааттаах буолбат дуо , оттон Иаков , Иосий , Симон уонна Иуда Кини бырааттара буолбаттар дуо ?
40013056	Эдьиийдэрэ-балыстара бары манна , биһиги ортобутугар , бааллар буолбаат ? Оччоҕуна хантан Кини маны барытын удьуордаата ? »
40013057	Онон Кинини итэҕэйбэтэхтэрэ . Иисус кинилэргэ эппитэ : « Чиэстэммэт пророк диэн суох , арай кинини дойдутугар , дьиэтигэр-уотугар чиэстээбэттэр » .
40013058	Итэҕэйбэттэрэ бэрдиттэн Кини онно элбэх дьиктини оҥорботоҕо .
40014001	Ол саҕана Ирод баһылык , Иисус сураҕын истэн ,
40014002	чаҕардарыгар : « Ити Иоанн Сүрэхтээччи , — диэбитэ . — Кини өлөн баран тиллибит , ол иһин араас дьиктини оҥорор » .
40014003	Ирод бу иннинэ быраатын Филипп ойоҕуттан Иродиадаттан сылтаан Иоанны тутан кэлгийтэрэн баран , хаайыыга уктарбыта .
40014004	Кинини хаайыыга уктарбыт төрүөтэ — Иоанн киниэхэ : « Эн Иродиаданы ылыа суохтааххын » , — диирэ этэ .
40014005	Ирод кинини өлөрүөн баҕарбыта гынан баран , норуоттан чаҕыйбыта . Норуот Иоанны пророк диэн итэҕэйэрэ .
40014006	Ирод төрөөбүт күнүгэр Иродиада кыыһа ыалдьыттар иннилэригэр үҥкүүлээн , кини санаатын улаханнык таппыта ;
40014007	ол иһин Ирод кыыска , тугу да көрдөөбүтүн иһин , барытын биэриэх буолан андаҕайбыта .
40014008	Кыыс ийэтин кигиитинэн киниэхэ : « Иоанн Сүрэхтээччи баһын манна бүлүүдэҕэ ууран миэхэ биэр » , — диэбитэ .
40014009	Ыраахтааҕы санааҕа ылларбыта гынан баран , ыалдьыттарын иннилэригэр биэрбит андаҕарын кэһимээри , кыыс баҕатын толороллоругар соруйбута :
40014010	кини хаайыыга киһи ыытан , Иоанны моонньоох баһын быстарбыта .
40014011	Иоанн баһын бүлүүдэҕэ ууран кыыска аҕалан биэрбиттэрин , кыыс ийэтигэр илдьэн биэрбитэ .
40014012	Иоанн үөрэнээччилэрэ кэлэн , кинини ылан харайан баран , бу туһунан Иисуска биллэрбиттэрэ .
40014013	Иисус маны истэн , оҥочоҕо олорон соҕотоҕун иччитэх сиргэ устубута ; барбытын билэн , дьон куораттан ыла сатыы батыһан тиийбиттэрэ .
40014014	Иисус кытылга тахсан , элбэх дьон турарын көрөн аһынан , ыалдьааччылары үтүөрдүбүтэ .
40014015	Киэһэ буолбутугар , үөрэнээччилэрэ Киниэхэ кэлэн эппиттэрэ : « Манна иччитэх сир , күн да киэһэрдэ , онон дьону дэриэбинэлэргэ ыыталаа , баран аһыыр астарын атыыластыннар » .
40014016	Иисус эппитэ : « Кинилэр бараллара наадата суох , эһиги кинилэргэ аһылыкта биэриҥ » .
40014017	Үөрэнээччилэрэ : « Манна биһиэхэ баара-суоҕа биэс килиэп уонна икки балык баар » , — диэбиттэрэ .
40014018	« Ону манна Миэхэ аҕалыҥ » , — диэбитэ Кини .
40014019	Дьону окко олордорго соруйан баран , биэс килиэби уонна икки балыгы ылан , халлааны көрөн туран алҕаабыта , онтон килиэби тоһутан үөрэнээччилэригэр биэрбитэ ; үөрэнээччилэрэ ону дьоҥҥо түҥэппиттэрэ .
40014020	Бука бары тото-хана аһаабыттара ; ордубут аһы хомуйбуттара уон икки толору тымтай буолбута .
40014021	Оҕону-дьахтары аахпатахха , манна биэс тыһыынча кэриҥэ киһи аһаабыта .
40014022	Сонно Иисус үөрэнээччилэрин оҥочоҕо олордон баран , Бэйэтэ дьону тарҕатыар диэри , уҥуоргу кытылга туоруулларыгар соруйбута .
40014023	Барыларын ыыталаан баран , соҕотоҕун хайа үрдүгэр үҥэ тахсыбыта ; киэһэ буолуута онно Кини соҕотох этэ .
40014024	Ол кэмҥэ үөрэнээччилэр оҥочолоро муора ортотугар тиийбитэ , күүстээх утары тыал түһэн , долгун оҥочону сабыта охсуолаабыта .
40014025	Халлаан суһуктуйуута Иисус кинилэргэ муора устун хааман тиийэн кэлбитэ .
40014026	Кини уу ньуурунан хааман иһэрин көрөн , үөрэнээччилэрэ уолуйаннар : « Сибиэн ! » — диэн хаһыытаспыттара .
40014027	« Уоскуйуҥ , бу Мин , — диэбитэ Иисус хап-сабар . — Куттанымаҥ » .
40014028	Петр эппитэ : « Тойонуом ! Бу Эн буоллаххына , мин Эйиэхэ уу устун хааман тиийэрбэр соруй » .
40014029	« Чэ кэл ! » — Иисус ыҥырбыта . Петр оҥочоттон тахсан , уу устун хааман Иисус диэки барбыта ,
40014030	ол эрээри тыал күүһүрбүтүн көрөн куттанан , ууга тимирээри : « Тойонуом , быыһаа ! » — диэн хаһыытаабыта .
40014031	Сонно Иисус , илиитин уунан , кинини тутан ылбыта : « Кэмчи итэҕэллээх , тоҕо саарбахтаатыҥ ? »
40014032	Тыыга киирбиттэригэр тыал астан хаалбыта .
40014033	« Дьиҥ чахчы Эн Таҥара Уолаҕын ! » — оҥочоҕо олорооччулар бука бары Киниэхэ сүгүрүйбүттэрэ .
40014034	Уҥуор туораан , Геннисарет сиригэр кэлбиттэрэ .
40014035	Геннисарет олохтоохторо Иисуһу билэннэр , Кини кэлбит сураҕын чугас эргин сирдэргэ барыларыгар биллэрбиттэрэ ; уонна туох баар ыарыһахтарын барыларын Киниэхэ аҕалтаан баран ,
40014036	ыарыһахтарга , саатар , таҥаһын тэллэҕин таарыйтарарыгар көрдөспүттэрэ ; таҥаһын таарыйбыт дьон үтүөрэн иһэллэрэ .
40015001	Онтон Иерусалимтан фарисейдар уонна сокуонньуттар кэлэн Киниттэн ыйыппыттара :
40015002	« Тоҕо Эн үөрэнээччилэриҥ өбүгэлэрбит үгэстэрин кэһэллэрий ? Аһыахтарын иннинэ илиилэрин суумматтар ! »
40015003	« Оттон эһиги бэйэҕит үгэскит туһуттан Таҥара кэриэһин тоҕо кэһэҕитий ? — диэбитэ Иисус . —
40015004	Таҥара ийэлээх аҕаҕын ытыктаа уонна ийэтин-аҕатын куһаҕаннык саҥарбыт киһи өлүөхтээх диэн эппитэ .
40015005	Оттон эһиги аҕатыгар , биитэр ийэтигэр эн миигиттэн ылыахтааҕыҥ барыта Таҥараҕа бэлэх бэриллибитэ диэбит киһи
40015006	аҕатын биитэр ийэтин ытыктаамыан да сөп дэһэҕит , онон бэйэҕит үгэскитин тутуһаары , эһиги Таҥара кэриэһин кэһэҕит .
40015007	
40015008	Бу дьон тылларыгар эрэ Миигин ытыктыыллар , сүрэхтэрэ Миигиттэн ыраах ;
40015009	кинилэр Миэхэ сүгүрүйэллэрэ туох да туһата суох : үөрэтэллэрэ барыта — дьон ыйыыта-кэрдиитэ “ » .
40015010	Онтон мустан турар дьону ыҥыран ылан эппитэ : « Өйдөөн истиҥ !
40015011	Киһини , айаҕынан киирбитэ буолбакка , айаҕынан тахсыбыта — ол киртитэр » .
40015012	Онуоха үөрэнээччилэрэ Киниэхэ кэлэн : « Фарисейдар ити эппиккин истэн , өһүргэммиттэрин билэҕин дуо ? » — диэбиттэрэ .
40015013	« Халлааннааҕы Аҕам олордубатах ханнык баҕарар үүнээйитэ төрдүттэн түөрүллүөҕэ , — диэбитэ Иисус . —
40015014	Кинилэри хаалларыҥ : кинилэр — хараҕа суохтары сирдиир хараҕа суох сирдьиттэр ; көрбөт киһи көрбөтү сиэтэр буоллаҕына , иккиэн ииҥҥэ түһүөхтэрэ » .
40015015	Петр Киниттэн : « Ити домоҕу биһиэхэ быһааран биэр эрэ » , — диэн көрдөспүтэ .
40015016	« Эһиги эмиэ кэм да өйдүү иликкит дуу ? — диэбитэ Иисус . —
40015017	Киһиэхэ айаҕынан киирбит барыта искэ киирэн баран , таска тахсарын эһиги билбэккит дуо ?
40015018	Оттон киһи айаҕыттан тахсар — ол сүрэҕиттэн тахсар буолан , киһини киртитэр .
40015019	Хара санаа , өлөрсүү , көссүүлэһии , содур быһыы , уоруу , сымыйанан туоһулааһын , Таҥараны холуннарыы — барыта киһи сүрэҕиттэн тахсар .
40015020	Ити тахсыбыт барыта киһини киртитэр , оттон илиини сууммакка аһааһын киһини киртиппэт » .
40015021	Иисус мантан Тир уонна Сидон сиригэр барбыта .
40015022	Ол дойдуга олохтоох хананей омук дьахтара Киниэхэ кэлэн : « Тойонуом , Давид Уола , абыраа ! — диэн хаһыытаабыта . — Кыыһым абааһыга буулатан , сору көрдө » .
40015023	Иисус киниэхэ биир да тылы хардарбатаҕа . Үөрэнээччилэрэ кэлэн : « Ыытан кэбис , биһигини батыһа сылдьан хаһыытыыра бэрт » , — диэн көрдөспүттэрэ .
40015024	« Мин Израиль эрэ сүппүт барааннарыгар ыытыллыбытым » , — диэбитэ Иисус .
40015025	Дьахтар Кини иннигэр сөһүргэстээн туран : « Тойонуом , миэхэ көмөлөс ! » — диэн ааттаспыта .
40015026	« Оҕолор килиэптэрин ылан , ыттарга быраҕар табыллыбат » , — диэбитэ Иисус .
40015027	« Соҕордук , Тойонуом , — дьахтар сөбүлэспитэ , — ол эрээри , ыттар даҕаны тойотторун остуолуттан түспүт тобоҕу сииллэр эбээт » .
40015028	« Оо , эн улуу итэҕэллээх дьахтар эбиккин ! — диэбитэ маны истэн Иисус . — Чэ , эн баҕарбытыҥ хоту буоллун » . Дьахтар кыыһа сонно үтүөрбүтэ .
40015029	Иисус онтон тахсан Галилея муоратын кыйа барбыта . Хайа үрдүгэр олордоҕуна ,
40015030	Киниэхэ киһи бөҕө кэлбитэ ; доҕолоҥнору , бодоҥнору , хараҕа , тыла суохтары , уонна да атын ыарыһахтары аҕалтаан Кини иннигэр сытыарбыттара ; Иисус бу дьону барытын үтүөрдүбүтэ .
40015031	Тыла суохтар тылламмыттарын , бодоҥнор үтүөрбүттэрин , доҕолоҥнор атахтаммыттарын , хараҕа суохтар харахтаммыттарын көрөн сөрү-сөҕөн , бар дьон Израиль Таҥаратын айхаллаабыттара .
40015032	Онтон Иисус үөрэнээччилэрин ыҥыран ылан эппитэ : « Дьону аһынарым бэрт . Миигин кытта үс күн устата сырыттылар , аһыахтарын туох да астара суох . Аччык ыыталыахпын баҕарбаппын — суолга сэниэлэрэ эстиэ » .
40015033	Үөрэнээччилэрэ : « Бачча элбэх дьон тотор килиэбэ биһиэхэ иччитэх сиргэ хантан кэлиэҕэй ? » — дэспиттэрэ .
40015034	« Эһиги төһө килиэптээххитий ? » — Иисус ыйыппыта . « Сэттэ килиэби кытта аҕыйах кыра балык баар » , — диэбиттэрэ .
40015035	Кини дьону сиргэ олордубута .
40015036	Онтон сэттэ килиэби уонна балыгы ылан , Таҥараҕа махтанан баран , тоһуталаан үөрэнээччилэригэр биэрбитэ , үөрэнээччилэрэ ону олорор дьоҥҥо үллэрбиттэрэ .
40015037	Бары тото аһаабыттара ; хаалбыт астара сэттэ толору корзина буолбута .
40015038	Манна оҕону-дьахтары таһынан барыта түөрт тыһыынча эр киһи аһаабыта .
40015039	Онтон дьону ыыталаан баран , Иисус оҥочоҕо олорон , Магдала сиригэр устубута .
40016001	Фарисейдар уонна саддукейдар кэлэннэр Кинини холоон көрөн , халлаантан дьикти бэлиэтэ көрдөр диэн модьуйбуттара .
40016002	Иисус эппитэ : « Эһиги киэһэ халлааммыт тэтэрбит , сарсын кураан буолууһу диигит ,
40016003	оттон сарсыарда халлааммыт кыыспыт , бүгүн ардыыһы дэһэҕит . Сирэй көрбөхтөр ! Халлаан ньуурун көрөн күнү-дьылы кыайан билгэлиир эрээри , кэм-кэрдии бэлиэлэрин билбэккит дуо ?
40016004	Хара санаалаах , содур көлүөнэ дьикти бэлиэни эрэйэр , ол гынан баран киниэхэ Иона бэлиэтиттэн атын бэлиэ бэриллиэ суоҕа » . Уонна кинилэртэн баран хаалбыта .
40016005	Үөрэнээччилэрэ уҥуор туоруулларыгар , килиэп ылалларын умнубут этилэр .
40016006	Иисус кинилэргэ эппитэ : « Фарисейдар уонна саддукейдар аһытыыларыттан сэрэнэр буолуҥ » .
40016007	« Ити килиэппит суоҕун иһин этэр » , — диэн үөрэнээччилэрэ ботур-ботур кэпсэппиттэрэ .
40016008	Иисус ону билэн эппитэ : « Кэмчи итэҕэллээхтэр , тоҕо килиэп ылбатахпыт дэһэҕитий ?
40016009	Эһиги кэм да өйдүү иликкит дуо ? Биитэр биэс килиэбинэн биэс тыһыынча киһини тоторбуккутун умуннугут дуу ? Ордубут килиэпкит хас тымтай буолла этэй ?
40016010	Оттон түөрт тыһыынча киһини сэттэ килиэбинэн тоторбуккутугар , ордубут килиэби хомуйбуккут хас корзина буолбутай ?
40016011	Мин килиэп туһунан эппэппин хайдах өйдөөбөккүтүй ? Эһиги фарисейдар уонна саддукейдар аһытыыларыттан сэрэнэр буолуҥ » .
40016012	Иисус кинилэри килиэп аһытыытыттан буолбакка , фарисейдар уонна саддукейдар үөрэтиилэриттэн сэрэтэрин кинилэр дьэ онно эрэ өйдөөбүттэрэ .
40016013	Филипп Кесариятын сиригэр-уотугар кэлэн баран Иисус үөрэнээччилэриттэн : « Киһи Уолун дьон ким дииллэрий ? » — диэн ыйыппыта .
40016014	« Сорох Иоанн Сүрэхтээччи , сорох Илия , сорох Иеремия биитэр пророктартан биирдэстэрэ диир » , — диэн үөрэнээччилэрэ хоруйдаабыттара .
40016015	« Оттон эһиги Миигин ким диигитий ? » — Иисус ыйыппыта .
40016016	« Эн — Христоскун , Тыыннаах Таҥара Уолаҕын » , — диэбитэ Симон Петр .
40016017	Иисус эппитэ : « Эн алгыстаах киһигин , Иона уола Симон ! Маны эйиэхэ дьон буолбатах , Халлааҥҥа баар Аҕам арыйбыта .
40016018	Ол иһин Мин эйиэхэ этэбин : Эн — Петргын , онон бу таас үрдүгэр Мин Церковпын туруоруом , оччоҕуна үтүгэн түгэҕин да күүстэрэ кинини хотуохтара суоҕа .
40016019	Мин эйиэхэ Халлаан Саарыстыбатын күлүүстэрин биэриэҕим : эн сиргэ тугу баайбытыҥ — Халлааҥҥа бааллыаҕа ; сиргэ тугу сүөрбүтүҥ — Халлааҥҥа сөллүөҕэ » .
40016020	Инньэ диэн баран , Кини Христос буоларын дьоҥҥо кэпсииллэрин кытаанахтык боппута .
40016021	Бу кэмтэн ыла Иисус Иерусалимҥа барыахтааҕын , аҕа баһылыктартан , архиерейдартан уонна сокуонньуттартан элбэх эрэйи көрүөхтээҕин , онтон Кинини өлөрбүттэрин кэннэ үһүс күнүгэр тиллиэхтээҕин туһунан үөрэнээччилэригэр аһаҕастык кэпсиир буолбута .
40016022	Петр Кинини ыҥыран ылан : « Бэйэҕин аһын , Тойонуом ! — диэн утарардыы эппитэ . — Эн итинник эрэ буолбатыҥ буоллар ! »
40016023	Иисус эргиллэн Петрга : « Киэр буол Миигиттэн , сатана ! — диэбитэ . — Эн Миигин дэҥ үктэтэ сатыыгын , Таҥара туһун буолбакка , киһи туһун саныыгын » .
40016024	Онтон үөрэнээччилэригэр эппитэ : « Ким Миигин батыһыан баҕарар , ол бэйэтиттэн аккаастаннын , уонна кириэһин ылан , Миигин батыстын .
40016025	Ким олоҕун быыһыан баҕарбыт — олоҕун сүтэриэҕэ , оттон ким олоҕун Мин туспар сүтэрбит — олоҕун булуоҕа .
40016026	Киһи бүтүн аан дойдуну да баһылаан туран , бэйэтин олоҕор хоромньуну оҥоһуннаҕына , ол баһылаабыта киниэхэ туох туһалаах буолуой ? Бэйэтин олоҕун киһи тугунан толуйан ылыаҕай ?
40016027	Киһи Уола Аҕатын килбиэнинэн сырдаан Аанньалларын кытта кэллэҕинэ , хас биирдии киһиэхэ тугу оҥорбутунан көрөн төлүөҕэ .
40016028	Кырдьыгы эһиэхэ этэбин : бу манна турааччылартан сорохторо Киһи Уола Ыраахтааҕы буолан кэлэрин көрө иликтэринэ , өлүөхтэрэ суоҕа » .
40017001	Алта хонон баран Иисус Петры , Иаковы уонна кини быраатын Иоанны ылан , үрдүк хайаҕа тахсыбыта .
40017002	Үөрэнээччилэрин иннилэригэр туран , Кини эмискэ дьүһүнэ уларыйан хаалбыта : сирэйэ күн курдук сандаарбыта , таҥаһа кылбаа маҥан буолбута .
40017003	Онтон арай көрдөхтөрүнэ , Моисейдаах Илия кэлэн Иисуһу кытта кэпсэтэ тураллара .
40017004	Петр Иисуска эппитэ : « Тойоммуот ! Манна сылдьарбыт үчүгэй даҕаны ! Эн баҕарар буоллаххына , биһиги манна үс отууну тутуохпут : Эйиэхэ биири , Моисейга биири , Илияҕа эмиэ биири » .
40017005	Маны этэн бүтэ илигинэ , эмискэ сандаархай былыт кэлэн кинилэргэ сыдьаайбыта , былыт быыһыттан саҥа дуораһыйбыта : « Бу баар — Мин үтүө көҥүлбүн толорор Тапталлаах Уолум ; Кинини истиҥ ! »
40017006	Бу саҥаны истээт , үөрэнээччилэр уолуйан сиргэ умса түспүттэрэ .
40017007	Иисус кэлэн кинилэри таарыйан баран : « Туруҥ , куттанымаҥ ! » — диэбитэ .
40017008	Үөрэнээччилэр өндөйөн көрбүттэрэ — аттыларыгар Иисустан ураты атын ким да суох этэ .
40017009	Хайаттан түһэн иһэн , Иисус сэрэтэн эппитэ : « Киһи Уола өлбүттэртэн тиллиэн иннинэ , эһиги манна тугу көрбүккүтүн кимиэхэ да кэпсиир буолаайаҕыт » .
40017010	Онуоха үөрэнээччилэрэ : « Сокуонньуттар тоҕо бастаан Илия кэлиэхтээх дииллэрий ? » — диэн ыйыппыттара .
40017011	« Чахчы , Илия урут кэлэн барытын бэлэмниэхтээҕэ , — диэбитэ Иисус . —
40017012	Ол эрээри эһиэхэ этэбин : Илия хайыы-үйэ кэлбитэ гынан баран , кини кэлбитин билбэтэхтэрэ , онон таптаабыттарынан кинини дьаһайбыттара . Ити курдук Киһи Уола эмиэ кинилэр илиилэригэр түбэһэн , элбэх эрэйи-муҥу көрүөхтээх » .
40017013	Маныаха үөрэнээччилэрэ Кини Иоанн Сүрэхтээччи туһунан этэрин дьэ өйдөөбүттэрэ .
40017014	
40017015	Тойонуом , уолбун абыраа ! Оҕом саҥа ый төрүүрүгэр тартаран сору көрөр , сотору-сотору уокка да түһэр , ууга да ыстанар .
40017016	Үөрэнээччилэргэр аҕалбытым да , кыайан үтүөрпэтилэр » .
40017017	« Оо , итэҕэлэ суох , буорту буолбут көлүөнэ ! — диэн хоруйдаабыта Иисус . — Хаһааҥҥа диэри эһигинниин сылдьабын ? Хаһааҥҥа диэри эһигини тулуйабын ? Кинини манна Миэхэ аҕалыҥ » .
40017018	Иисус бирикээстиирин кытта , абааһы уолтан тахсан барбыта ; уол оҕо сонно үтүөрэн хаалбыта .
40017019	Онтон Иисус соҕотоҕун хаалбытыгар үөрэнээччилэрэ кэлэн : « Биһиги тоҕо кыайан үүрбэтэхпитий ? » — диэн ыйыппыттара .
40017020	« Итэҕэлгит кэмчи , ол иһин , — диэбитэ Иисус . — Кырдьыгы эһиэхэ этэбин , өскөтүн эһиги хартыыһа да сиэмэтин саҕа итэҕэллээх туран , бу хайаҕа : „ Мантан көһөн онно бар “ , — диэтэргит , хайа сонно оннуттан көһүө этэ ; оччоҕо эһиэхэ кыаллыбат диэн туох да суох буолуо этэ ;
40017021	оттон абааһы бу бииһин ууһа мэлииппэ уонна пост эрэ күүһүнэн үүрүллэр » .
40017022	Галилеяҕа сылдьан Иисус үөрэнээччилэригэр эппитэ : « Киһи Уолун сотору дьон илиитигэр биэрэн
40017023	өлөртөрүөхтэрэ , ол эрээри үһүс күнүгэр Кини тиллиэҕэ » . Үөрэнээччилэрэ улаханнык санаарҕаабыттара .
40017024	Капернаумҥа кэлбиттэригэр Таҥара Дьиэтин тардыытын хомуйааччылар Петрга кэлэн : « Эһиги Үөрэтээччигит тардыыны төлүүр буолбат дуо ? » — диэн ыйыппыттара .
40017025	« Төлүүр » , — диэбитэ Петр . Дьиэҕэ киирбитигэр Иисус киниттэн урутаан ыйыппыта : « Эн туох дии саныыгын , Симон ? Сирдээҕи ыраахтааҕылар түһээни , биитэр тардыыны кимтэн хомуйалларый : бэйэлэрин оҕолоруттан дуу , атыттартан дуу ? »
40017026	« Атыттартан » , — диэбитэ Петр . Иисус эппитэ : « Ол аата оҕолоро түһээнтэн босхолоноллор .
40017027	Ити эрээри биһиги кинилэри симитиннэримиэххэ ; эн күөгүгүн ылан муораҕа киир , онно бастакы хаптарбыт балыгыҥ айаҕын атыттаххына , биһиги төлөбүрбүтүн толуйар манньыат сылдьар буолуоҕа . Эн ону ылаҥҥын , иккиэммит аатыттан кинилэргэ биэр » .
40018001	Бу кэмҥэ Киниэхэ үөрэнээччилэрэ кэлэн ыйыппыттара : « Халлаан Саарыстыбатыгар саамай улаханнара кимий ? »
40018002	
40018003	Кырдьыгы эһиэхэ этэбин , эһиги уларыйан оҕо курдук буолбатаххытына , Халлаан Саарыстыбатыгар киириэххит суоҕа .
40018004	Ким кыратыйан бу оҕо курдук буолбут , ол Халлаан Саарыстыбатыгар барыларыттан улаханнара буолуоҕа .
40018005	Ким биир маннык оҕону Мин ааппар ылынар , ол Миигин ылынар ;
40018006	оттон ким эмэ бу Миигин итэҕэйэр кыралартан биирдэстэрин эмэ аньыыга уккуйар буоллаҕына , ол киһини , моонньугар суоруна тааһын баайан баран , муораҕа тимирдибиттэрэ киниэхэ быдан ордук буолуо этэ .
40018007	Дьону аньыыга киллэрэр угаайылардаах бу аан дойдуну сор-муҥ күүтэр ! Оннук моһоллор хайаан да баар буолуохтара , ол гынан баран сор-муҥ күүтэр ол моһол төрдө буолбут киһини !
40018008	Өскөтүн илииҥ дуу , атаҕыҥ дуу эйигин аньыыга угуйар буоллаҕына , онтукаҕын быһан ылан киэр бырах : икки илиилээх биитэр икки атахтаах умуллубат уокка быраҕыллыаҥ кэриэтэ , Олоххо аҥаар илиилээх , биитэр аҥаар атахтаах киирбитиҥ эйиэхэ ордук .
40018009	Өскөтүн хараҕыҥ эйигин аньыыга угуйар буоллаҕына , хараххын оҥон ылан киэр бырах : умайа турар гееннаҕа икки харахтаах быраҕыллыаҥ кэриэтэ , Олоххо аҥаар харахтаах киирбитиҥ эйиэхэ ордук .
40018010	Көрүҥ эрэ , бу кыралартан кими да сэнээбэт буолуҥ . Кырдьыгы эһиэхэ этэбин : кинилэр Аанньаллара мэҥэ халлааҥҥа Мин Халлааннааҕы Аҕам ыксатыгар сылдьаллар .
40018011	Киһи Уола сүппүтү көрдөөн быыһыы кэлбитэ .
40018012	Эһиги туох дии саныыгытый ? Өскөтө ким эмэ сүүс барааннааҕыттан биирэ сүппүт буоллун , оччоҕо кини баар тоҕус уон тоҕус бараанын хайа тэллэҕэр хаалларан баран , ол сүппүт бараанын көрдүү барыа суоҕа этэ дуо ?
40018013	Уонна бу сүппүт бараанын буллаҕына , кырдьыгы эһиэхэ этэбин : кини баар тоҕус уон тоҕус барааныттан үөрэринээҕэр , көстүбүт барааныттан өссө ордук үөрүөҕэ .
40018014	Ити курдук эһиги Халлааннааҕы Аҕаҕыт эмиэ бу кыралартан ким да өлүөн-сүтүөн баҕарбат .
40018015	Өскөтүн быраатыҥ эйигин утары аньыыны оҥордоҕуна , эн киниэхэ тиийэҥҥин , иккиэйэҕин хаалбыт кэмҥитигэр кинини кытта кэпсэт . Өскөтүн тылгын ылыннаҕына , ол аата эн бырааккын сүтэрбэтэххин ;
40018016	оттон тылгын истибэтэҕинэ , киниэхэ бэйэҕин кытта биир , эбэтэр икки киһини илдьэ тиий , тоҕо диэтэххэ , „ ханнык баҕарар дьыала икки , эбэтэр үс туоһулаах буолуохтаах “ ;
40018017	онно истибэтэҕинэ , церковка кэпсээ ; оттон церковы истибэтэҕинэ , кини эйиэхэ Таҥараны билиммэт дьон эбэтэр түһээн хомуйааччылар кэриэтэ буоллун .
40018018	Кырдьыгы эһиэхэ этэбин : эһиги сиргэ тугу баайбыккыт — Халлааҥҥа бааллыаҕа , сиргэ тугу сүөрбүккүт — Халлааҥҥа сөллүөҕэ .
40018019	Эһиэхэ өссө төгүл этэбин : өскөтүн эһигиттэн икки киһи бу сир үрдүгэр сүбэнэн тугу эмэ көрдөһөн үҥэр буоллаҕына , Халлааннааҕы Аҕам кинилэргэ тугу көрдөспүттэрин биэриэҕэ .
40018020	Ханна икки , биитэр үс киһи Мин ааппын ааттаан түмсэр да , онно Мин кинилэр ортолоругар баар буолуом » .
40018021	Онуоха Петр Киниэхэ кэлэн ыйыппыта : « Тойонуом , быраатым миигин утары аньыыны оҥордоҕуна , мин кинини хаста бырастыы гыныахтаахпыный ? Сэттэтэ дуо ? »
40018022	Иисус эппитэ : « Суох , эйиэхэ сэттэтэ диэбэппин , сэттэ уон төгүл сэттэтэ диибин .
40018023	Ол эбэтэр Халлаан Саарыстыбатын маннык холобурдуохха сөп . Санаан көрүҥ : арай биирдэ ыраахтааҕы чаҕардарын кытта иэһин аахсыан баҕарбыт .
40018024	Иэһин аахсан барбытыгар киниэхэ хас да мөлүйүөн үрүҥ көмүс манньыат иэскэ киирбит киһини аҕалбыттар .
40018025	Иэстээх киһитэ тугунан да төлүүр кыаҕа суоҕун иһин , иэһин саптараары , тойоно кинини ойохтору-оҕолору , туох баар баайдары-дуоллары атыылыырга дьаһайбыт .
40018026	Чаҕар ыраахтааҕы иннигэр сөһүргэстээн туран : „ Тойонуом ! Көһүтэ түс , мин эйиэхэ барытын төлүөм “ , — диэн ааттаспыт .
40018027	Ыраахтааҕы үлэһитин аһынан ыытан кэбиспит , иэһин бырастыы гыммыт .
40018028	Чаҕар баран иһэн , киниттэн баара-суоҕа сүүс үрүҥ көмүс манньыаты иэс ылбыт киһи иһэрин көрөн , тутан ылан хабарҕатыгар түспүт уонна : „ Иэспин төлүү оҕус “ , — дии-дии ыкпыт-түүрбүт .
40018029	Киһитэ кини иннигэр сөһүргэстээн туран : „ Миигин көһүтэ түс , барытын төнүннэриэҕим “ , — диэн ааттаспыт .
40018030	Анарааҥҥыта истиэн да баҕарбатах — хаһан иэһин төлүөр диэри хаайыыга уктарбыт .
40018031	Атын чаҕардар маны көрөн улаханнык хомойбуттар уонна баран туох буолбутун барытын тойонноругар кэпсээн биэрбиттэр .
40018032	Тойоно кинини ыҥыран ылан эппит : „ Оо , хара санаалаах кулут ! Көрдөспүтүҥ иһин , мин эйиэхэ иэскин барытын бырастыы гыммытым .
40018033	Мин эйигин аһыммытым курдук , эн эмиэ табаарыскын аһыныахтаах этиҥ буолбат дуо ? “
40018034	Уордайбыт ыраахтааҕы кинини , иэһин барытын төлүөр диэри , муҥнааччыларга биэрбит .
40018035	Онон эһиги бырааттаргытын ис сүрэххититтэн бырастыы гыммат буоллаххытына , Мин Халлааннааҕы Аҕам эһиэхэ эмиэ ситигирдик сыһыаннаһыаҕа » .
40019001	Иисус маны кэпсээн баран , Галилеяттан тахсан Иордан уҥуор Иудея сиригэр барбыта ;
40019002	онно көй үгүс киһи батыһан барбытын барыларын үтүөрдүбүтэ .
40019003	Фарисейдар кэлэннэр , Кинини үтэн-анньан көрөн ыйыппыттара : « Киһи ойоҕуттан ханнык баҕарар сылтаҕынан арахсарын Сокуон көҥүллүүр дуо ? »
40019004	Иисус хоруйдаабыта : « Айыы Таҥара маҥнай дьону айарыгар , эр киһини уонна дьахтары айбыта диэни эһиги аахпатаххыт дуо ?
40019005	Онон „ киһи ийэлээх аҕатын хаалларан ойоҕор холбоһуо , оччоҕо иккиэн биир эт-хаан буолуохтара “ .
40019006	Ол аата кинилэр аны икки аҥыы буолбатахтар , биир эт-хаан буолаллар . Онон Таҥара холбообутун киһи араарбатын » .
40019007	Фарисейдар ыйыппыттара : « Тоҕо оччоҕо Моисей „ эр киһи ойоҕуттан арахсарыгар арахсыбытын туоһулуур суругу киниэхэ биэриэхтээх “ диэн соруйбутай ? »
40019008	« Моисей , эһиги сүрэххит тыйыһын иһин , кэргэттэргититтэн арахсаргытын көҥүллээбитэ , — диэбитэ Иисус . — Маҥнай оннук буолбатах этэ .
40019009	Оттон Мин эһиэхэ этэбин : киһи , ойоҕо көссүүлэспэтэҕин үрдүнэн , киниттэн арахсан атын дьахтары ылар буоллаҕына — ол аата көссүүлэһэр ; оттон арахсыбыт дьахтары ойох ылыы — ол эмиэ көссүүлэһии » .
40019010	Үөрэнээччилэрэ Киниэхэ эппиттэрэ : « Киһи ойоҕор оннук сыһыаннаһыахтаах буоллаҕына , ыал буолбатаҕа ордук эбит » .
40019011	Иисус хоруйдаабыта : « Мин эппиппин киһи эрэ барыта ылынар кыаҕа суох , арай итинник кыах бэриллибит дьоно эрэ ылыныаҕа .
40019012	Киһи кэргэннэммэт биричиинэтэ араас буолар : сорох төрүөҕүттэн оннук оҥоһуулаах ; сорох киһи дьон дьайыытыттан оннук буолар , холобур , аттакылар ; ол эрээри , Халлаан Саарыстыбатын туһугар кэргэннэммэт дьон эмиэ бааллар . Маны ылынааччы ылыннын » .
40019013	Илиитин ууран туран үҥтүн диэн , Киниэхэ оҕолору аҕалбыттарын үөрэнээччилэрэ бопсубуттара .
40019014	Иисус эппитэ : « Оҕолор Миэхэ кэллиннэр , кинилэри мэһэйдээмэҥ . Халлаан Саарыстыбатыгар манныктар киирэллэр эбээт » .
40019015	Онтон оҕолору алҕаан баран , ол сиртэн барбыта .
40019016	Биирдэ Киниэхэ биир киһи кэлэн ыйыппыта : « Үтүө Үөрэтээччи ! Бараммат олоххо тиксэр туһугар мин туох үтүөнү оҥоруохтаахпыный ? »
40019017	« Миигин тоҕо үтүө диэн ыҥыраҕын ? — диэбитэ Иисус . — Таҥараттан ураты үтүө атын ким да суох . Бараммат олоххо киириэххин баҕарар буоллаххына , Таҥара кэриэстэрин тутус » .
40019018	« Ханныктары ? » — кэлбит киһи ыйыппыта . « Өлөрүмэ , көссүүлэһимэ , уорума , сымыйанан туоһулаама ,
40019019	ийэлээх аҕаҕын ытыктаа уонна чугастааҕыгын , бэйэҕин таптыырыҥ курдук , таптаа » , — диэн хоруйдаабыта Иисус .
40019020	« Мин итини барытын оҕо сааспыттан тутуһабын ээ , — диэбитэ эдэр киһи . — Оччоҕо Миэхэ өссө тугум итэҕэһий ? »
40019021	Иисус эппитэ : « Эҥкилэ суох буолуоххун баҕарар буоллаххына , бараҥҥын баайгын барытын атыылаан дьадаҥыларга үллэр . Оччоҕо Халлааҥҥа баайдаах буолуоҥ . Онтон кэлэн Миигин батыс » .
40019022	Эдэр киһи , маны истэн , санаарҕаан тэйэ хаампыта ; кини олус баай этэ .
40019023	Иисус үөрэнээччилэригэр эппитэ : « Кырдьыгы эһиэхэ этэбин : баай дьон Халлаан Саарыстыбатыгар киирэллэрэ ыарахан .
40019024	Өссө этэбин : баай киһи Таҥара Саарыстыбатыгар киирэринээҕэр , тэбиэн иннэ үүтүгэр киирэрэ ордук чэпчэки » .
40019025	Үөрэнээччилэрэ маны истэн , бэркиһээн : « Оччоҕо ким кыайан быыһанар кыахтааҕый ? » — диэн ыйыппыттара .
40019026	Иисус кинилэр диэки болҕомтолоохтук көрөн баран эппитэ : « Дьоҥҥо ити кыаллыбат , оттон Таҥараҕа туох барыта кыаллар » .
40019027	Онуоха Петр эппитэ : « Бу биһиги , тугу барытын хаалларан туран , Эйигин батыспыппыт ; оччотугар кэлин биһиги туохха тиксиэхпитий ? »
40019028	« Кырдьыгы эһиэхэ этэбин , — диэбитэ Иисус , — Саҥа Үйэҕэ , Киһи Уола килбиэннээх бүрүстүөлүгэр олордоҕуна , эһиги , Миигин батыспыт дьон эмиэ , уон икки бүрүстүөлгэ олороҥҥут , Израиль уон икки көлүөнэтин дьүүллүөххүт .
40019029	Мин аатым туһугар дьиэлэрин-уоттарын , убайдарын-бырааттарын , аҕастарын-балыстарын , аҕаларын-ийэлэрин , ойохторун , оҕолорун , сирдэрин-дойдуларын хаалларбыт дьон сүүс төгүл элбэҕи ылыахтара , бараммат олоххо тиксиэхтэрэ .
40019030	Ол эрээри , үгүс бастакылар кэнники буолуохтара , оттон кэнникилэр бастакы буолуохтара .
40020001	Халлаан Саарыстыбатын өссө маннык холобурдуохха сөп : биир хаһаайын сарсыарда эрдэ винограднигар үлэһиттэри наймылыы тахсыбыт .
40020002	Хас да киһини кэпсэтэн , күҥҥэ кинилэргэ биирдии динарийы төлүөх буолан , винограднигар үлэлэтэ ыыппыт .
40020003	Онтон , үс чаас саҕана тахсан , баһаарга туох да үлэтэ суох турар дьону көрбүт .
40020004	„ Эһиги эмиэ мин виноградникпар баран үлэлээҥ , — диэбит кини . — Хамнаскытын сөбүнэн көрөн төлүөҕүм “ . Кинилэр сөбүлэнэн үлэлии барбыттар .
40020005	Хаһаайын алта саҕана уонна тоҕус чаас саҕана тахсан , эмиэ атын үлэһиттэри ыҥыртаабыт .
40020006	Онтон уон биир саҕана тахсан , өссө атыттар кэлэн туралларын көрөн : „ Күнү быһа тоҕо тугу да гыммакка манна тураҕыт ? “ — диэн ыйыппыт .
40020007	„ Биһигини ким да наймыласпата “ , — дэспиттэр турар дьон . „ Мин виноградникпар баран үлэлээҥ “ , — диэбит хаһаайын .
40020008	Киэһэ буолбутугар , кини үлэһиттэрин салайтарар киһитигэр эппит : „ Үлэһиттэри ыҥыртааҥҥын , бүтэһик кэлбиттэртэн саҕалаан , барыларыгар хамнастарын төлөө “ .
40020009	Онуоха уон биир чаас саҕана наймыламмыттар кэлэннэр , харчыларын ылбыттар .
40020010	Бастаан кэлбит дьон элбэҕи аахсыахпыт дии санаабыттар да , кинилэр эмиэ биирдии динарийы ылбыттар .
40020011	Хамнастарын ылан баран , кинилэр хаһаайыҥҥа абаран :
40020012	„ Ити кэнники кэлбит дьон биир эрэ чаас үлэлээтилэр , оттон биһиги , уһун күнү быһа эрэйдэнэн , өҥүрүк куйааһы тулуйан бараммыт , кинилэри кытта тэҥҥэ ааҕыстыбыт “ , — дэспиттэр .
40020013	„ Доҕоор , мин эйигин атаҕастаабатым ээ , — диэбит хаһаайын кинилэртэн биирдэстэригэр . — Эн миэхэ биир динарийга үлэлииргэ сөбүлэммитиҥ буолбат дуо ?
40020014	Онон бэйэҥ ирээккин ылан бар . Мин ити хойут кэлбит киһиэхэ эмиэ эйиэхэ биэрбитим саҕаны биэриэхпин баҕарабын .
40020015	Харчыбын хайдах гынарым бэйэм көҥүлүм буолбат дуо ? Эбэтэр мин үтүөнү оҥорорбун эн ордугургуу көрдүҥ дуу ? “
40020016	Ол курдук кэнникилэр бастакы , оттон инникилэр кэнники буолуохтара : ыҥырыллыбыт элбэх эрээри , талыллыбыт аҕыйах » .
40020017	
40020018	Дьэ бу биһиги Иерусалимҥа баран иһэбит . Онно Киһи Уолун архиерейдарга уонна сокуонньуттарга туттарыахтара . Кинини өлөрөргө ууран ,
40020019	Таҥараны билбэт омуктарга элэк гыннара , таһыйтара уонна кириэскэ тиирдэрэ биэриэхтэрэ . Ол эрээри Кини үһүс күнүгэр тиллиэҕэ » .
40020020	Онтон Зеведей уолаттарын ийэлэрэ , уолаттарыныын тиийэн кэлэн , Киниэхэ сүгүрүйбүтэ ; кини тугу эрэ көрдөһүөн баҕарара .
40020021	« Тугу көрдөһүөххүн баҕараҕыный ? » — диэн ыйыппыта Иисус . Ийэлэрэ эппитэ : « Мин уолаттарым Эн Саарыстыбаҕар — биирдэһэ уҥа өттүгэр , иккиһэ хаҥас өттүгэр — олороллорун көҥүллээ » .
40020022	« Тугу көрдөһөргүтүн бэйэҕит да билбэккит , — диэбитэ Иисус . — Эһиги Мин иһиэхтээх иһиппиттэн иһэр , Мин сүрэхтэнэр сүрэхтэниибин ааһар кыахтааххыт дуо ? » « Кыахтаахпыт » , — дэспиттэрэ Зеведей уолаттара .
40020023	Иисус кинилэргэ эппитэ : « Мин иһэр иһиппиттэн иһиэххит , Мин сүрэхтэниибинэн сүрэхтэниэххит , ол гынан баран уҥа-хаҥас өттүбэр ким олорорун Мин быһаарбаппын , ону Аҕам Бэйэтэ кимиэхэ бэлэмнээбитинэн буолуоҕа » .
40020024	Маны истибит уон үөрэнээччи ини-биилэргэ абарбыттара .
40020025	Ол эрээри Иисус кинилэри ыҥыран ылан эппитэ : « Таҥараны билбэт омуктарга бас-көс дьонноро баһылыылларын , бу дойду улуулара кинилэргэ тойоргуулларын эһиги билэҕит ,
40020026	оттон эһиэхэ оннук буолбатын ; төттөрүтүн , ким эһигиттэн улахаҥҥыт буолуон баҕарбыт , ол барыгытыгар чаҕар буоллун ,
40020027	оттон ким бастакыгыт буолуон баҕарбыт , ол эһиэхэ кулут буоллун .
40020028	Киһи Уола Бэйэтигэр туһалатаары кэлбэтэҕэ , Бэйэтэ туһалаары , олоҕун бар дьон туһугар толук уураары , кэлбитэ » .
40020029	Иерихонтан тахсалларыгар кэннилэриттэн дьон халҕаһалыы анньан батыһан барбыттара .
40020030	Онно суол кытыытыгар хараҕа суох икки киһи олороро . Кинилэр Иисус ааһан иһэрин истэн : « Тойоммуот , Давид Уола ! Биһигини абыраа ! » — диэн үөгүлэспиттэрэ .
40020031	Дьон « Аргыыйыҥ ! » диэн буойбуттарыгар , өссө күүскэ үөгүлээбиттэрэ : « Тойоммуот ! Давид Уола ! Биһигини абыраа ! »
40020032	Иисус тохтоон , кинилэри ыҥыран ылан : « Эһиги Миигиттэн тугу көрдөһүөххүтүн баҕараҕытый ? » — диэн ыйыппыта .
40020033	« Тойоммуот ! Көрөр буолуохпутун баҕарабыт ! » — дэспиттэрэ хараҕа суохтар .
40020034	Иисус аһынан харахтарын таарыйаатын , иккиэн сонно харахтарынан көрөр буолан хаалбыттара уонна суол устун Кинини батыһан барбыттара .
40021001	Онтон Иерусалимҥа улам чугаһаан , Елеон хайатын тэллэҕэр турар Виффагия диэн дэриэбинэҕэ тиийэн кэлбиттэригэр Иисус икки үөрэнээччитин инники ыыппыта . «
40021002	Бу утары баар дэриэбинэҕэ киириҥ , — диэбитэ Кини . — Онно баайыллан турар оселу көрүөххүт , аттыгар оҕото турар буолуо . Иккиэннэрин сүөрэн манна Миэхэ аҕалыҥ .
40021003	Ким эмэ туох эмэ диэтэҕинэ , Тойоммут наадыйар диэн хоруйдаарыҥ , оччоҕо биэрэн ыытыахтара » .
40021004	Бу барыта пророк өтө көрөн эппитэ туоларын туһугар буолбута : « Сион кыыһыгар этиҥ : Бу эн көрсүө-сэмэй Ыраахтааҕыҥ оселу , сэргэстэһэ иһэр ындыы оселун оҕотун , миинэн эйиэхэ кэлэн эрэр » .
40021005	
40021006	Үөрэнээччилэрэ баран Иисус соруйбутун барытын толорбуттара .
40021007	Тыһы оселу оҕотун кытта аҕалан , арҕастарыгар таҥастарын устан уурбуттара ; Иисус таҥас үрдүгэр олорбута .
40021008	Мустубут хойуу дьон үксэ таҥастарын , оттон сорохторо мас лабааларын быһан ыла-ыла , суол устун тэлгииллэрэ .
40021009	Иисус иннигэр-кэннигэр иһэр дьон халыҥ халҕаһалара : « Осанна Давид Уолугар ! Айыы Тойон аатыгар Кэлэн Иһээччи алгыстаах ! Осанна мэҥэ халлааҥҥа ! » — диэн хаһыытаһаллара .
40021010	Иисус Иерусалимҥа киирэн иһэрин көрөн , куорат бүттүүнэ долгуйбута . « Бу Кимий ? » — диэн бары бэйэ-бэйэлэриттэн ыйыталаһаллара .
40021011	« Галилея Назаретыттан төрүттээх Пророк Иисус ! » — диэн мустубут дьон хоруйдууллара .
40021012	Иисус Таҥара Дьиэтигэр кэлэн , атыыһыттары да , атыылаһааччылары да барыларын үүртэлээн таһаартаабыта , харчы уларытааччылар остуолларын , холууп атыылааччылар ыскаамыйаларын түҥнэритэ анньыталаабыта . Итиэннэ кинилэргэ эппитэ :
40021013	« „ Мин Дьиэм үҥэр дьиэ буолуо “ диэн суруллубута , ону эһиги ороспуойдар ордуулара оҥорбуккут » .
40021014	Таҥара Дьиэтигэр сырыттаҕына , Киниэхэ хараҕа суохтар , доҕолоҥнор кэлбиттэрин Иисус барыларын үтүөрдүбүтэ .
40021015	Архиерейдар уонна сокуонньуттар , Кини оҥорор дьикти дьайыыларын көрөн , итиэннэ оҕолор Таҥара Дьиэтин иһигэр : « Давид Уолугар осанна ! » — диэн хаһыытыылларын истэн , абаран эппиттэрэ :
40021016	« Ити тугу дииллэрин Эн истэҕин дуо ? » « Истэбин , — диэбитэ Иисус . — „ Кыракый оҕолор , эмиийдээх оҕолор уостарынан Эн айхал тылларын этиттиҥ “ диэн суруллубутун эһиги , ама , аахпатаххыт дуо ? »
40021017	Уонна кинилэртэн араҕан куораттан тахсан , Вифанияҕа тиийэн хоммута .
40021018	Сарсыарда эрдэ , куоракка төннөн иһэн , Иисус аччыктаан кэлбитэ .
40021019	Суол кытыытыгар биир смоковница үүнэн турарын көрөн , тиийэн отон көрдөөн баран , сэбирдэҕиттэн атыны тугу да булбакка : « Аны үйэҥ тухары астаныма ! » — диэбитэ . Сонно смоковница куура хатан хаалбыта .
40021020	Үөрэнээччилэрэ маны көрөн бэркиһээн : « Бу смоковница хайдах маннык түргэнник хатан хаалла ? » — диэн ыйыппыттара .
40021021	« Кырдьыгы эһиэхэ этэбин , — диэбитэ Иисус , — эһиги саарбахтаабакка итэҕэйэр буоллаххытына , бу смоковницаны хатарыахтааҕар буолуох , оннооҕор ити хайаны : „ Өрө көтөҕүллэн тахсан муораҕа түс “ , — диэтэххитинэ , ону толоруо этэ .
40021022	Ол курдук эһиги , итэҕэйэн туран көрдөстөххүтүнэ , көрдөспүккүтүн барытын ылыаххыт » .
40021023	Онтон Таҥара Дьиэтигэр киирэн үөрэтэ турдаҕына , Киниэхэ архиерейдар уонна норуот аҕа баһылыктара кэлэн эппиттэрэ : « Эн ханнык быраапкынан итинник быһыыланаҕын ? Эйиэхэ итинник быраабы ким биэрбитэй ? »
40021024	Иисус эппитэ : « Мин эмиэ эһигиттэн биири ыйытыам этэ . Онно хоруйдаатаххытына , Мин эмиэ ханнык бырааппынан итинник быһыыланарбын эһиэхэ этиэм .
40021025	Иоанн сүрэхтээһинэ хантан көҥүллээх этэй : Таҥараттан дуу , дьонтон дуу ? » Кинилэр бэйэлэрин икки ардыларыгар сүбэлэспиттэрэ : « Таҥараттан диэтэхпитинэ , оччоҕо тоҕо кинини итэҕэйбэтэххитий диэҕэ .
40021026	Оттон дьонтон диэхпитин — аны норуот кутталлаах : кинилэр бары Иоанны пророк дииллэр » .
40021027	Онон : « Билбэппит » , — диэн хоруйдаабыттара . Иисус эппитэ : « Оччоҕо Мин эмиэ ханнык бырааппынан итинник быһыыланарбын эһиэхэ эппэппин » .
40021028	« Оттон маны эһиги туох диигитий ? Биир киһи икки уоллаах эбит . Биирдэ кини бастакы уолугар кэлэн : „ Тоойуом , бүгүн виноградниккар баран үлэлээ эрэ “ , — диэбит .
40021029	Уола : „ Барбаппын “ , — диэбит эрээри , бэрт сотору кэмсинэн , үлэлии барбыт .
40021030	Аҕалара , иккис уолугар кэлэн , эмиэ итинник эппит . Бу уола : „ Сөп , бардым , тойонум “ , — диэбит эрээри , үлэлии барбатах .
40021031	Кинилэртэн хайалара аҕатын көҥүлүн толорбутуй ? » « Бастакыта » , — диэн хоруйдаабыттара . « Кырдьыгы этэбин , — диэбитэ Иисус , — түһээн хомуйааччылар уонна содур дьахталлар эһиги иннигитигэр Таҥара Саарыстыбатыгар киирэн эрэллэр .
40021032	Иоанн эһиэхэ кырдьык суолун ыйаары кэлбитэ , ону эһиги итэҕэйбэтэххит , оттон түһээн хомуйааччылар уонна содур дьахталлар итэҕэйбиттэрэ . Эһиги ону көрөн да бараҥҥыт , кэмсинэн , кинини итэҕэйбэтэххит .
40021033	Аны маннык домоҕу истиҥ . Биир дьиэлээх хаһаайын виноградник олордубут ; онтун эргиччи күрүөлээн баран , иһигэр сүмэһин сүүрдэр тэриллээх оҥкучах хаспыт , харабыл башнятын туппут уонна барытын үлэһиттэргэ туттаран баран , бэйэтэ ыраах айаҥҥа аттаммыт .
40021034	Виноград хомуллар кэмэ кэлбитигэр , отонуттан ыллара , виноградник үлэһиттэригэр кулуттарын ыыппыт .
40021035	Ол эрээри үлэһиттэр , кини кулуттарын тутан ылан , сорохторун сынньыбыттар , сорохторун тааһынан илдьи тамнаабыттар , оттон сорохторун өлөртөөн кэбиспиттэр .
40021036	Иккис сырыыга хаһаайын уруккуттан өссө элбэх атын кулуттары ыыппыт ; ол кулуттар тиийбиттэригэр анарааҥҥылар эмиэ соннук быһыыламмыттар .
40021037	Тиһэҕэр кини : „ Уолбун ытыктыахтара “ , — диэн уолун ыыппыт .
40021038	Виноградник үлэһиттэрэ уолун көрөн : „ Нэһилиэнньик иһэр ! Кинини өлөрүөҕүҥ , оччоҕо нэһилиэстибэтин биһиги ылыахпыт “ , — диэн киксибиттэр .
40021039	Итиэннэ тутан ылан виноградник тас өттүгэр таһааран , өлөрбүттэр .
40021040	Виноградник хаһаайына эргиллэн кэллэҕинэ , ити үлэһиттэри хайдах гыныан сөбүй ? »
40021041	Кинилэр эппиттэрэ : « Кырыктаах дьону кырыктаахтык өлөртүөҕэ , оттон винограднигын отону кэмигэр туттарар атын кулуттарыгар биэриэҕэ » .
40021042	Иисус эппитэ : « „ Тутааччылар бырахпыт таастара муннук тутаах тааһа буолла . Бу — Айыы Тойон оҥоһуута , биһиги маны көрө сөҕөбүт “ диэн Суруйууларга этиллибитин эһиги аахпатаххыт дуо ?
40021043	Ол иһин Мин эһиэхэ этэбин : Таҥара Саарыстыбата эһигиттэн былдьанан , туһаны аҕалар атын дьоҥҥо бэриллиэҕэ .
40021044	Бу таастан иҥнэн охтубут киһи илдьи түһэн өлүөҕэ , оттон бу таас түспүт киһитэ хам баттатан өлүөҕэ » .
40021045	Архиерейдар уонна фарисейдар Иисус кэпсиир домохторун истэн баран , бу кинилэр тустарынан этиллибитин өйдөөбүттэрэ .
40021046	Иисуһу тутан ылыахтарын баҕарбыттара эрээри , норуоттан чаҕыйбыттара . Норуот Кинини Пророк дии саныыра .
40022001	Иисус кинилэргэ өссө маннык домоҕу кэпсээбитэ
40022002	Халлаан Саарыстыбатын тугунан холобурдаан көрдөрүөххэ сөбүй ? Эһиги манныгы санаан көрүҥ : биир ыраахтааҕы , уола ыал буолар малааһынын бэлэмнээн баран ,
40022003	ыҥырбыт дьонун хомуйтара , кулуттарын ыыппыт . Ыҥырыылаахтар буоллахтарына кэлиэхтэрин баҕарбатахтар .
40022004	Онтон аны атын кулуттарын ыытан ыҥырыллыбыттарга илдьиттээбит : „ Аһылыгым тардыллан турар . Оҕустарбын , эмис идэһэлэрбин хайыы-үйэ өлөртөөтүм , онон барыта бэлэм . Малааһыҥҥа кэлиҥ “ .
40022005	Кинилэр ону аахайбакка , ким сыһыыга үлэлии , ким атыытын атыылыы баран хаалбыттар .
40022006	Сорохторо кини ыыппыт кулуттарын тутан ылан , атаҕастаан баран өлөртөөбүттэр .
40022007	Ыраахтааҕы ону истэн уордайан , сэриилэрин ыыппыт — өлөрүөхсүттэри имири эстэрэн баран , куораттарын уоттатан кэбиспит .
40022008	Онтон кулуттарыгар эппит : „ Уруу малааһына бэлэмин бэлэм эрээри , ити ыҥырбыт дьонум сөбө суох дьон эбиттэр .
40022009	Онон суоллар тоҕойдоругар тиийэн , ким да буоллун , көрсүбүккүтүн барытын аҥаар кырыытыттан малааһыҥҥа ыҥыртаан иһиҥ “ .
40022010	Кулуттар уулуссаҕа тахсан көрсүбүт дьоннорун — үтүө буоллун , мөкү буоллун — барыларын хомуйан аҕалбыттар . Малааһын буолар саалата тобус-толору ыалдьыт буолбут .
40022011	Ыраахтааҕы ыалдьыттарын көрө киирбитэ — арай биир бырааһынньыктыы таҥныбатах киһи кэлэн олорор эбит .
40022012	„ Доҕоор , — диэбит ыраахтааҕы , — бу хайдах эн манна бырааһынньыктыыр таҥаһа суох киирдиҥ ? “ Анарааҥҥыта саҥарбатах .
40022013	Ыраахтааҕы чаҕардарыгар эппит : „ Ылыҥ , ити киһини , илиитин-атаҕын кэлгийэн баран , ытабыл-соҥобул , тиис хабырыныыта иһиллэр им балай хараҥатыгар быраҕыҥ “ .
40022014	Тоҕо диэтэххэ , ыҥырыллыбыт элбэх эрээри , талыллыбыт аҕыйах » .
40022015	Фарисейдар баран хайдах гынан Иисуһу тылыттан иҥиннэрэр туһунан сүбэлэспиттэрэ .
40022016	Ол кэннэ Киниэхэ бэйэлэрин үөрэнээччилэрин кытта иродианнары ыыппыттара . « Үөрэтээччи ! — диэбиттэрэ ол кэлбит дьон . — Эн көнөҕүн биһиги билэбит . Эн кимтэн да куттаммат , кимиэхэ да бэрт буола сатаабат буолаҥҥын , дьиҥ чахчы Таҥара суолугар үөрэтэҕин .
40022017	Онон биһиэхэ эт эрэ , хайдах дии саныыгыный : Рим ыраахтааҕытыгар түһээни төлүүр сөп дуу , төлөөбөт сөп дуу ? »
40022018	Иисус кинилэр оҕуруктаах санааларын билэн эппитэ : « Сирэй көрбөхтөр , тоҕо Миигин үтэн-анньан көрөҕүт ?
40022019	Түһээни төлүүр манньыаккытын Миэхэ көрдөрүҥ » . Динарий аҕалан биэрбиттэрэ .
40022020	« Бу ким мөссүөнэй , ким аатай ? » — Иисус ыйыппыта .
40022021	« Ыраахтааҕы киэнэ » , — дэспиттэрэ . « Оннук буоллаҕына , ыраахтааҕы киэнин ыраахтааҕыга , Таҥара киэнин Таҥараҕа биэриҥ » , — диэбитэ Иисус .
40022022	Кинилэр маны истэ сөҕөн , Иисуһу хаалларан баран хаалбыттара .
40022023	
40022024	Үөрэтээччи ! Моисей : „ Оҕото суох сылдьан өлбүт киһи быраата , убайын ойоҕун ылан , кини ууһун салҕаатын “ , — диэн эппитэ .
40022025	Биһиэхэ сэттэ бырааттыылар бааллара : улаханнара ойох ылан баран , оҕото суох сылдьан өлбүтэ , онон огдооботун кини быраата ылбыта .
40022026	Иккис да , үһүс да быраат сэттискэ тиийэ — бука бары оннук дьылҕаламмыттара .
40022027	Саамай кэлин дьахтар өлбүтэ .
40022028	Ол аата кинилэр тилиннэхтэринэ , дьахтар хайаларын ойоҕо буоларый ? Кинини бары ыла сылдьыбыттара эбээт » .
40022029	Иисус эппитэ : « Эһиги Суруйуулары да , Таҥара күүһүн да билбэт буолаҥҥыт , мунаҕыт .
40022030	Таҥара өлбүттэри тилиннэрдэҕинэ , кинилэр аны ойох ылбаттар , эргэ барбаттар , Халлааҥҥа баар Таҥара Аанньалларын курдук буолаллар .
40022031	Оттон өлбүттэр тиллиилэрин туһунан Таҥара эһиэхэ тугу эппитин эһиги аахпатаххыт дуо ?
40022032	„ Мин Авраам Таҥарата , Исаак Таҥарата уонна Иаков Таҥарата буолабын “ диэбэтэҕэ дуо ? Таҥара өлбүттэр Таҥаралара буолбатах , тыыннаахтар Таҥаралара » .
40022033	Кини үөрэтэрин норуот сөҕө истибитэ .
40022034	Иисус саддукейдары саҥата суох ыыппытын истэн , фарисейдар бары бииргэ мустубуттара .
40022035	Биирдэстэрэ , сокуонньут , Кинини тургутан көрөөрү :
40022036	« Үөрэтээччи ! Сокуон кэриэстэриттэн хайалара саамай суолталааҕый ? » — диэн ыйыппыта .
40022037	« „ Айыы Тойон Таҥараҕын ис сүрэххиттэн , ис дууһаҕыттан , туох баар өйгүнэн-санааҕынан барытынан таптаа “ , — диэбитэ Иисус . —
40022038	Бу баар кэриэстэртэн саамай бастакылара уонна суолталаахтара .
40022039	Иккис эмиэ итиниэхэ холоонноох : „ Чугастааҕыгын , бэйэҕин таптыырыҥ курдук , таптаа “ .
40022040	Сокуон уонна Пророктар бары бу икки кэриэскэ тирэҕирэллэр » .
40022041	Фарисейдар мустубуттарыгар Иисус ыйыппыта :
40022042	« Эһиги Христос туһунан туох дии саныыгыт ? Кини ким Уолай ? » « Давид Уола » , — диэн хоруйдаабыттара .
40022043	« Оччоҕо , — диэбитэ Иисус кинилэргэ , — Давид Таҥара Тыынынан салайтаран , тоҕо Кинини Тойонум диэн ааттыырый ?
40022044	Кини : „ Тойон мин Тойоммор өстөөхтөргүн үктэл оҥостон олорор гына Эйиэхэ самнаран биэриэхпэр диэри , Мин уҥа өттүбэр олор диэбитэ “ , — диир .
40022045	Давид Кинини Тойонум диэн ааттыыр буоллаҕына , оччоҕо Кини хайдах Давид Уола буоларый ? »
40022046	Бу ыйытыыга ким даҕаны кыайан хоруйдаабатаҕа ; онон бу күнтэн ылата ким да санаата буолан , Киниттэн тугу да ыйыппатаҕа .
40023001	Онтон Иисус норуокка уонна Бэйэтин үөрэнээччилэригэр туһаайан эппитэ : «
40023002	Моисей олбоҕор сокуонньуттар уонна фарисейдар олорбуттар .
40023003	Кинилэр эһиэхэ тугу тутуһуҥ диэн соруйалларын эһиги барытын тутуһан , толорон иһиҥ , ол эрээри , тугу гыналларын батыһымаҥ . Кинилэр үөрэтэллэр эрээри , тугу үөрэтэллэрин толорботтор ;
40023004	бииртэн-биир ыарахан , сүгэргэ табыгаһа суох сүгэһэри баайан , дьон санныгар сүктэрэллэр , бэйэлэрэ буоллаҕына ону тарбахтарын да төбөтүнэн тутан көрбөттөр .
40023005	Тугу эмэ гынар да буоллахтарына , ону барытын дьон көрөрүгэр эрэ оҥороллор ; ол иһин сүүстэригэр , илиилэригэр бааныылара улам кэтирээн , таҥастарын бытырыыһа атыттардааҕар уһаан иһэр ;
40023006	ыҥырыылаах аһылыктарга өттүгэстээн сытары , синагогаларга бастыҥ олбоххо олорору ,
40023007	болуоссаттарга эҕэрдэлэтэри , дьоҥҥо „ Равви ! Равви ! “ диэн ыҥыртарары кинилэр таптыыллар .
40023008	Оттон эһиги бэйэҕитин „ Равви “ дэтимэҥ , эһиэхэ биир эрэ Үөрэтээччилээххит — Христос , эһиги буоллаҕына бары бырааттыылар буолаҕыт ;
40023009	итиэннэ кими даҕаны бу сиргэ аҕабыт диэмэҥ : эһиги халлааҥҥа баар биир Аҕалааххыт ;
40023010	уонна бэйэҕитин уһуйааччы дэтимэҥ : эһигини Уһуйааччы биир эрэ — Христос .
40023011	Эһигиттэн ордук улахаҥҥыт эһиэхэ чаҕар буоллун ,
40023012	тоҕо диэтэххэ , ким бэйэтин үрдүктүк туттар , ол намтыаҕа , оттон ким бэйэтин намтатынар , ол үрдүөҕэ .
40023013	Сор-муҥ эһигини күүтэр , сокуонньуттар уонна фарисейдар ! Сирэй көрбөхтөр ! Эһиги дьонтон Халлаан Саарыстыбатын хам хатыыгыт : бэйэҕит да онно киирбэккит , киириэн баҕалаах да дьону киллэрбэккит .
40023014	Сор-муҥ эһигини күүтэр , сокуонньуттар уонна фарисейдар ! Сирэй көрбөхтөр ! Эһиги огдооболор дьиэлэрин хорон сиигит , дьон көрөрүгэр өр үҥэҕит , ол иһин эһиги соччонон улахан буруйга тардыллыаххыт .
40023015	Сор-муҥ эһигини күүтэр , сокуонньуттар уонна фарисейдар ! Сирэй көрбөхтөр ! Эһиги саатар биир эмэ киһини итэҕэлгэ тардыахпыт этэ диэн сири сиксигинэн , муораны улаҕатынан сылдьаҕыт , уонна ол соруккутун ситистэххитинэ , кинини бэйэҕитинээҕэр икки төгүл гееннаҕа сөптөөх киһи гына уһуйан таһаараҕыт .
40023016	Сор-муҥ эһигини күүтэр , хараҕа суох сирдьиттэр ! Эһиги ким Таҥара Дьиэтинэн андаҕайбыт — ол андаҕара суолтата суох , оттон ким Таҥара Дьиэтин кыһыл көмүһүнэн андаҕайбыт — ол хайаан да тылыгар турдаҕына табыллар диигит .
40023017	Ньүдьү-балайдар ! Хайата ордук суолталааҕый : кыһыл көмүс дуу , биитэр кыһыл көмүһү сибэтии гынар Таҥара Дьиэтэ дуу ?
40023018	Өссө ким сиэртибэнньигинэн андаҕайбыт — ол андаҕара суолтата суох , оттон ким сиэртибэнньиккэ ууруллубут бэлэҕинэн андаҕайбыт — ол хайаан да тылыгар турдаҕына табыллар диигит .
40023019	Ньүдьү-балайдар ! Хайата ордук суолталааҕый : бэлэх дуу , бэлэҕи сибэтии гынар сиэртибэнньик дуу ?
40023020	Ким бэлэх ууруллар сиэртибэнньигинэн андаҕайар , ол онно ууруллубутунан барытынан андаҕайар ;
40023021	ким Таҥара Дьиэтинэн андаҕайар , ол Таҥара Дьиэтинэн уонна онно Олорооччунан андаҕайар ;
40023022	ким халлаанынан андаҕайар , ол Таҥара бүрүстүөлүнэн уонна бүрүстүөлгэ Олорооччунан андаҕайар .
40023023	Сор-муҥ эһигини күүтэр , сокуонньуттар уонна фарисейдар ! Сирэй көрбөхтөр ! Эһиги Таҥараҕа мята , укроп , тмин үүнүүлэриттэн уон гыммыт биирин биэрэҕит , оттон Сокуон тыын суолталааҕын — кырдьыктаах дьүүлү , амарах буолууну уонна итэҕэли — таһыччы умнубуккут . Биирин толоро сылдьаҥҥыт , атынын эмиэ умнуо суохтаах этигит .
40023024	Хараҕа суох сирдьиттэр , эһиги бырдаҕын сиидэлээн бараҥҥыт , тэбиэнин мэҥиэстэҕит !
40023025	Сор-муҥ эһигини күүтэр , сокуонньуттар уонна фарисейдар ! Сирэй көрбөхтөр ! Эһиги иһиккит-хомуоскут таһын ыраастыыгыт гынан баран , иһигэр тобус-толору гына дьонтон халаабыт , албыннаан-түөкэйдээн ылбыт аскыт симиллэ сылдьар .
40023026	Хараҕа суох фарисей ! Бастаан иһитиҥ иһин ыраастаа , оччоҕо таһа да ырааһырыа .
40023027	Сор-муҥ эһигини күүтэр , сокуонньуттар уонна фарисейдар ! Сирэй көрбөхтөр ! Эһиги тас көстүүлэрэ тупсаҕай эрээри , истэрэ толору киһи уҥуоҕа , сытыйбыт өлүк буолбут кырааскалаах хоруоптар курдуккут .
40023028	Тас көрүҥҥүтүнэн көнө дьон курдук көстөҕүт , искит буоллаҕына тобус-толору кубулҕат санаа , быртах быһыы буолбут .
40023029	Сор-муҥ эһигини күүтэр , сокуонньуттар уонна фарисейдар ! Сирэй көрбөхтөр ! Эһиги пророктарга гробницалары тутаҕыт , кырдьыксыттар уҥуохтарын өйдөбүнньүк таастарынан киэргэтэҕит ,
40023030	итиэннэ : „ Өбүгэлэрбит кэмнэригэр олорбуппут эбитэ буоллар , пророктар хааннарын тоҕууга куомуннаһыа суох этибит “ , — диигит .
40023031	Инньэ гынан эһиги пророктары өлөртөөбүт дьон ыччата буоларгытын бэйэҕитинэн туоһулуугут .
40023032	Чэ , кытаатыҥ , аҕаларгыт буруйдарын ситэрэн биэриҥ !
40023033	Моҕойдор , эриэн үөн ыамалара ! Гееннаҕа буруйданартан эһиги хайдах куотуоххутуй ?
40023034	Истиҥ ! Мин эһиэхэ пророктары , муударай өйдөөхтөрү , үөрэтээччилэри ыыталыыбын ; кинилэри сорохторун эһиги өлөртүөххүт , кириэскэ тиириэххит , сорохторун синагогаларга кырбыаххыт , куораттан куоракка үүрүөххүт .
40023035	Туох да буруйа суох Авель хааныттан саҕалаан , Таҥара Дьиэтин уонна сиэртибэнньик икки ардыгар өлөрбүт киһигит Варахий уола Захария хааныгар тиийэ , — туох баар кырдьыксыт дьон сир үрдүгэр тохтубут хаана барыта эһигиттэн ирдэниллиэҕэ .
40023036	Кырдьыгы эһиэхэ этэбин : ити барытын сэтэ-сэлээнэ бу көлүөнэҕэ кэлиэҕэ .
40023037	Оо , пророктары өлөртүүр , Таҥара эйиэхэ ыыппыт дьонун тааһынан тамныыр Иерусалим , Иерусалим ! Хас төгүл Мин эн оҕолоргун , көтөр бэйэтин оҕолорун кынатын анныгар мунньарын курдук , мунньуохпун баҕарбыппыный , оттон эн ону баҕарбатаҕыҥ !
40023038	Дьэ ол иһин „ Дьиэҕит иччитэх хаалларыллар “ .
40023039	Мин эһиэхэ этэбин : „ Айыы Тойон аатынан Кэлэн Иһээччи алгыстаах ! “ дии иликкитинэ , эһиги Миигин көрүөххүт суоҕа » .
40024001	Иисус Таҥара Дьиэтиттэн баран эрдэҕинэ , бу Дьиэ тутууларын Киниэхэ көрдөрөөрү , үөрэнээччилэрэ тиийэн кэлбиттэрэ .
40024002	Иисус кинилэргэ эппитэ : « Бу маны барытын көрөҕүт дуо ? Кырдьыгы эһиэхэ этэбин : манна таастан таас орпокко , барыта урусхалланыаҕа » .
40024003	Иисус Елеон хайатыгар соҕотоҕун олордоҕуна , үөрэнээччилэрэ Киниэхэ бэйэлэрэ эрэ тиийэн кэлбиттэрэ : « Ити хаһан буоларын биһиэхэ этиэҥ дуо ? Эн кэлэргин итиэннэ бу дойду бүтэр уһуга кэлбитин биһиги туох бэлиэни көрөн билэбит ? »
40024004	Иисус эппитэ : « Эһиги , кимиэхэ да албыннаппат курдук , сэрэхтээх буолуҥ .
40024005	Элбэх киһи Мин ааппынан ааттанан кэлэн „ мин Христоспун “ диэн үгүс дьону үктэтиэҕэ .
40024006	Чугаһынан да , ырааҕынан да сэрии турбут сураҕын истиэххит , ол эрээри онтон куттанаайаҕыт ; ити барыта буолуохтаах эрээри , өссө да бүтэр уһук буолбатах .
40024007	Норуот норуоту , саарыстыба саарыстыбаны утары туруоҕа ; сут , өлүүлээх сутул саҕаланыаҕа , онон-манан сир хамсааһына буолуталыаҕа .
40024008	Бу барыта — төрүүр талыы киириитэ эрэ .
40024009	Ол саҕана эһигини тутан ылан сордуохтара-муҥнуохтара , өлөртүөхтэрэ ; Мин туспуттан эһигини бары норуоттар абааһы көрүөхтэрэ .
40024010	Оччоҕо үгүстэр итэҕэллэрин сүтэриэхтэрэ , бэйэ-бэйэлэрин таҥнарсыахтара , абааһы көрсүөхтэрэ .
40024011	Элбэх сымыйа пророктар үөдүйэн үгүс дьон өйүн-санаатын сүүйүөхтэрэ .
40024012	Суута-сокуона суох быһыыланыы элбээн , үгүс дьон таптала сойуоҕа .
40024013	Оттон ким тиһэҕэр тиийэ тулуйбут — ол быыһаныаҕа .
40024014	Бары норуоттар истэллэрин туһугар , Саарыстыба Евангелиета аан дойдуга барытыгар иһитиннэриллиэҕэ ; дьэ оччоҕо бүтэр уһук тиийэн кэлиэҕэ .
40024015	Онон , Даниил пророк өтө көрөн эппитин курдук , „ иччитэхсийии сидьиҥэ “ сибэтиэй сиргэ турарын көрдөххүтүнэ , ( ааҕааччы маны сөпкө өйдүөхтүн ! ) —
40024016	Иудеяҕа баар дьон хайаҕа куоттуннар ;
40024017	ким дьиэтин үрдүгэр сылдьыбыт , ол тугу эмэ ылыам этэ диэн дьиэтигэр киирбэтин ;
40024018	ким ходуһаҕа сылдьыбыт , ол сонун ыла төннүбэтин .
40024019	Ыарахан да буолуо ол кэмҥэ оһоҕостоох дьахталларга , эмиийдээх оҕолоох ийэлэргэ !
40024020	Эһиги куотуугут кыһыҥҥы кэмҥэ эбэтэр субуотаҕа түбэспэтин туһугар үҥүҥ ;
40024021	тоҕо диэтэххэ , ол саҕана аан дойду айыллыаҕыттан билиҥҥэ диэри буолбатах уонна хаһан да буолбат улуу кутурҕана буолуоҕа .
40024022	Өскөтүн Таҥара ол кэми кылгаппатаҕа буоллар , биир да тыынар тыыннаах ордуо суох этэ ; талыллыбыттар тустарыгар ол кэм кылгатыллыаҕа .
40024023	Онно өскөтүн ким эмэ эһиэхэ көр , Христос манна баар эбэтэр Кини ол сылдьар диэтэҕинэ , итэҕэйимээриҥ .
40024024	Сымыйа христостар , сымыйа пророктар өрө тураннар , төһө кыалларынан талыллыбыт дьону кытта албыҥҥа үктэтээрилэр , улуу бэлиэлэри , дьиктилэри көрдөрүөхтэрэ .
40024025	Бу туох буолуохтааҕын Мин эһиэхэ эрдэттэн эттим .
40024026	Онон ким эмэ Кини иччитэх сиргэ сылдьар диэтэҕинэ , онно барымаҥ ; манна саһа сылдьар , бу дьиэҕэ баар диэтэҕинэ , итэҕэйимэҥ .
40024027	Чаҕылҕан халлааҥҥа барытыгар — илинтэн саҕалаан арҕаа саҕахха диэри — сандаарыйарын курдук буолуо Киһи Уолун кэлиитэ .
40024028	Ханна өлүк баар да , онно суордар мустуохтара .
40024029	Онтон , ол кэм кутурҕана ааһаатын кытта , эмискэ „ күн хараара өлүөҕэ , ый сырдыгын биэрбэт буолуоҕа , халлаантан сулустар сууллуохтара , халлаан күүстэрэ айгырыахтара “ .
40024030	Дьэ оччоҕо халлааҥҥа Киһи Уолун бэлиэтэ көстүөҕэ ; Киһи Уола сүдү күүстэнэн , албан аатыран былыттарга уйдаран иһэрин көрөн , сир норуоттара бары , муҥур уһукка киирэн , ытаһыахтара .
40024031	Кини Аанньалларын дуорааннаах турбаларыгар оонньото ыыталыаҕа ; оччоҕо кинилэр сир түөрт өттүттэн — халлаан биир саҕаҕыттан атын саҕаҕар тиийэ — Кини талбыт дьонун хомуйуохтара .
40024032	Смоковницаны ылан көрүҥ : лабаалара хайыы-үйэ сымнаан , сэбирдэхтэрэ быган таҕыстахтарына , эһиги сайын чугаһаабытын билэҕит .
40024033	Ол курдук эһиги бу этиллибити барытын көрдөххүтүнэ , Кини кэлэн иһэр эбит , ааҥҥа турар диэн билиэххит .
40024034	Кырдьыгы эһиэхэ этэбин : бу көлүөнэ өссө эстэ илигинэ , Мин эппитим барыта туолуоҕа .
40024035	Сир-халлаан суола суох симэлийиэҕэ , оттон Мин тылым симэлийиэ суоҕа .
40024036	Оттон ол күнү да , чааһы да ким да билбэт , халлааҥҥа баар Аанньаллар даҕаны билбэттэр , арай Аҕам эрэ билэр .
40024037	Ной кэмигэр хайдах этэй да , Киһи Уола кэлэригэр эмиэ оннук буолуоҕа .
40024038	Улуу мотуок иннинэ , Ной ковчегка киириэр диэри , дьон аһыыллара-сииллэрэ , ойох ылаллара , эргэ бараллара ;
40024039	улуу мотуок кэлэн барыларын имири эһиэр диэри , кинилэр тугу да сэрэйбэтэхтэрэ . Киһи Уола кэлиитигэр эмиэ оннук буолуоҕа .
40024040	Ходуһаҕа сылдьар икки киһиттэн биирдэстэрэ ылыллыаҕа , атына хаалларыллыаҕа ;
40024041	бурдук тарда турар икки дьахтартан биирдэстэрэ ылыллыаҕа , атына хаалларыллыаҕа .
40024042	Онон сэргэх сылдьыҥ : Тойоҥҥут кэлэр күнүн эһиги билбэккит .
40024043	Арай биири билэҕит : уоруйах түүн төһөҕө тиийэн кэлэрин дьиэлээх хаһаайын билэрэ эбитэ буоллар , утуйбакка сэргэх олоруо этэ , дьиэтин аннын уоруйахха дьөлө хастарыа суох этэ .
40024044	Онон эһиги эмиэ бэлэм буолуҥ : Киһи Уола эһиги үөйбэтэх-ахтыбатах чааскытыгар тиийэн кэлиэҕэ .
40024045	Дьиэ хаһаайына чаҕардарын салайарга , кинилэри кэмигэр аһатарга анаан хаалларбыт эрэллээх , үтүө өйдөөх кулутун курдук буолуҥ .
40024046	Тойоно кэлэн көрбүтэ — кулута кини эппитин барытын толоро сылдьар буоллаҕына , ол кулут алгыстаах .
40024047	Кырдьыгы эһиэхэ этэбин : тойоно кинини туох баар бас билиитин барытын салайтара туруоруоҕа .
40024048	Оттон ол кулут хара санаалаах буолан : „ Тойонум өтөрүнэн кэлиэ суоҕа “ , — дии санаан ,
40024049	бииргэ үлэлиир дьонун кырбаталаан , арыгыһыттары кытта иһэн-аһаан бардаҕына , —
40024050	хаһаайына кини күүппэтэх күнүгэр , үөйбэтэх түгэнигэр тиийэн кэлиэҕэ ,
40024051	итиэннэ кинини икки аҥыы хайа охсон баран , сирэй көрбөхтөрү кытта биир дьылҕалыаҕа ; онно ытабыл-соҥобул , тиис хабырыныыта буолуоҕа .
40025001	Ол саҕана Халлаан Саарыстыбата маннык буолуоҕа . Санаан көрүҥ : арай уон кыыс күтүөттүү кэлиэхтээх киһини көрсөөрү , сибэтиинньиктэрин тутан тахсыбыттар .
40025002	Кинилэртэн биэһэ муударай өйдөөх , биэһэ муударайа суох этилэр .
40025003	Муударайа суохтара , сибэтиинньиктэрин илдьэ тахсан баран , арыыларын ылбатахтар .
40025004	Муударай кыргыттар буоллаҕына сибэтиинньиктэрин кытта иһиккэ арыыларын эмиэ ылбыттар .
40025005	Күтүөт киһи уһаан барбытыгар кыргыттар бары улам нухарыйан утуйан хаалбыттар .
40025006	Онтон арай түүн үөһүн саҕана : „ Чэйиҥ , күтүөт иһэр , Киниэхэ утары тахсыҥ ! “ — диэн хаһыы сатараабыт .
40025007	Кыргыттар бары уһуктан , сибэтиинньиктэрин уотун күөдьүппүттэр .
40025008	Арыыта суох кыргыттар муударай кыргыттарга : „ Биһиги уоппут умуллан эрэр , арыыгытыттан бэрсиҥ “ , — диэбиттэр .
40025009	„ Арыыбыт барыбытыгар тиийиэ суоҕа , — дэспиттэр муударай кыргыттар . — Онон атыылыыр дьоҥҥо баран атыыласпыккыт ордук буолуо “ .
40025010	Кыргыттар арыы атыылаһа барбыттарын кэннэ , күтүөт тиийэн кэлбит , онон бэлэм турааччылар кинини кытта уруу малааһыныгар киирсибиттэр ; кэннилэриттэн ааны хатаан кэбиспиттэр .
40025011	Онтон били арыы атыылаһа барбыт кыргыттар тиийэн кэлэн : „ Тойоммуот ! Тойоммуот ! Биһиэхэ ас ! “ — дэспиттэр .
40025012	Күтүөт буоллаҕына кинилэргэ эппит : „ Кырдьыгы эһиэхэ этэбин : мин эһигини билбэппин “ .
40025013	Онон өрүү сэргэх сылдьыҥ : эһиги Киһи Уола төннөн кэлэр күнүн да , чааһын да билбэккит .
40025014	Өссө маннык домоҕу истиҥ : биир киһи ыраах дойдуга аттанаары туран кулуттарын ыҥыран ылан , баайын-дуолун барытын кинилэргэ туттарбыт .
40025015	Биирдэстэригэр кини биэс талаан харчыны , атыныгар икки талаан , үһүстэригэр биир талаан харчыны — ким төһө кыахтааҕынан көрөн — биэрбит , уонна барыахтаах сиригэр баран хаалбыт .
40025016	Биэс талааны ылбыт кулут баран , бу биэһин эргитэн , өссө биэһи эбии киллэрбит ;
40025017	икки талааны ылбыт киһи , эмиэ итинник эргитэн , өссө икки талааны киллэрбит ;
40025018	арай тойонуттан биир талааны ылбыт кулут тойонун көмүһүн илдьэн , сиргэ көмөн кистээн кэбиспит .
40025019	Тойонноро өр буолан баран , төннөн кэлэн били биэрбит үбүн хайдах туттубуттарын ыйыппыт .
40025020	Биэс талааны ылбыт кулут өссө биэһи эбии аҕалан туран : „ Тойонуом ! Эн миэхэ биэрбит биэс талааҥҥын эргитэммин , бу өссө биэс талааны киллэрдим “ , — диэбит . Тойоно эппит :
40025021	„ Бэрт сөпкө гыммыккын , итэҕэллээх үтүө үлэһитим ! Эн кыраҕа да ситэри итэҕэллээх эбиккин , онон эйиэхэ өссө улаханы итэҕэйиэҕим . Кэл , киир , тойоҥҥун кытта бииргэ үөр-көт “ .
40025022	Икки талааны ылбыт кулут эмиэ тиийэн кэлэн : „ Тойонуом ! Эн миэхэ икки талааны биэрбитиҥ ; мин , ону эргитэммин , бу өссө икки талааны киллэрдим “ , — диэбит .
40025023	Тойоно киниэхэ эппит : „ Бэрт сөпкө гыммыккын , итэҕэллээх үтүө үлэһитим ! Эн кыраҕа да ситэри итэҕэллээх эбиккин , онон өссө улаханы эйиэхэ итэҕэйиэҕим . Кэл , киир , тойоҥҥун кытта бииргэ үөр-көт “ .
40025024	Биир талааны ылбыт кулут эмиэ тиийэн кэлэн : „ Тойонуом ! — диэбит . — Эн ыспатах сыһыыгар быһар , тохпотох хонуугар хомуйар кытаанах киһигин мин билэр этим .
40025025	Ол иһин эйигиттэн куттанаммын , эн биэрбит биир талааҥҥын буорга көммүтүм ; онон харчыҥ бу баар , бэйэҥ киэҥҥин төттөрү ыл “ .
40025026	Онуоха тойоно эппит : „ Хара санаалаах көлөөк үлэһит ! Мин ыспатахпын быһарбын , тохпотохпун хомуйарбын , хата , эн билэр эбиккин дии ?
40025027	Оччотугар бу көмүспүн эргитээччилэргэ биэриэхтээх этиҥ , оччоҕо мин кэлэн биэрбиппин барыһы кытта ылыахтаах этим .
40025028	Киниттэн талаанын былдьаан ылан , уон талааннаах киһиэхэ биэриҥ .
40025029	Баардаахха өссө элбэтиллэн бэриллиэҕэ , оттон туга да суох киһиттэн баара кытта былдьаныаҕа .
40025030	Бу туһата суох үлэһити таһырдьа , ытабыл-соҥобул , тиис хабырыныыта иһиллэр им балай хараҥатыгар быраҕыҥ “ » . Маны кэпсээн баран Иисус эппитэ : « Ким истэр кулгаахтаах истиэхтин ! »
40025031	« Киһи Уола албан аатыран кэллэҕинэ , сибэтиэй Аанньаллар эмиэ бары Кинини кытта кэллэхтэринэ , килбиэннээх бүрүстүөлүгэр олоруоҕа ,
40025032	оччоҕо бары норуоттары Кини иннигэр туруоруохтара ; маныыһыт барааннары козеллартан араарарын курдук , Кини барыларын икки аҥыы араартыаҕа :
40025033	барааннары Бэйэтин уҥа өттүгэр , оттон козеллары хаҥас өттүгэр туруортуоҕа .
40025034	Онтон уҥа өттүгэр турааччыларга Ыраахтааҕы этиэҕэ : „ Кэлиҥ , Мин Аҕам алгыстаахтара , аан дойду айыллыаҕыттан эһиэхэ анаммыт Саарыстыбаны нэһилиэстибэҕэ ылыҥ .
40025035	Мин аччык сырыттахпына , эһиги Миигин аһаппыккыт , утата сырыттахпына , утахпын ханнарбыккыт , кэлии киһи буолан кэлбиппэр дьиэҕитигэр киллэрбиккит ;
40025036	Мин сыгынньах сырыттахпына , эһиги Миигин таҥыннарбыккыт , ыалдьыбыппар кэлэн ыарыылаабыккыт , хаайыыга сыттахпына , Миэхэ кэлэ сылдьыбыккыт “ .
40025037	Оччоҕо кырдьыксыт дьон Киниэхэ этиэхтэрэ : „ Тойоммуот , хаһан биһиги Эн аччык сылдьаргын көрөн аһаппыппытый ? Эбэтэр утаппыккын көрөн , Эйиэхэ уу иһэрдибиппитий ?
40025038	Хаһан биһиги Эйигин , Эн айан киһитэ буола сылдьаргын көрсөн , дьиэбитигэр киллэрбиппитий ? Биитэр сыгынньах сылдьаргын көрөн таҥыннарбыппытый ?
40025039	Хаһан Эн ыалдьыбыккар ыарыылаабыппытый , эбэтэр , хаайыыга сытаргын көрөн , Эйиэхэ тиийэ сылдьыбыппытый ? “
40025040	„ Кырдьыгы эһиэхэ этэбин , — диэн хоруйдуоҕа Ыраахтааҕы , — эһиги Мин бу саамай кыра бырааттарбыттан биирдэстэригэр оҥорбут үтүөҕүт — ол Миэхэ оҥорбут үтүөҕүт “ .
40025041	Онтон хаҥас диэки турааччыларга Кини этиэҕэ : „ Кыраммыттар , киэр буолуҥ Миигиттэн ! Эһиги адьарайга уонна кини аанньалларыгар анаммыт умуллубат уокка киириҥ !
40025042	Мин аччык сырыттахпына , эһиги Миигин аһаппатаххыт , утата сырыттахпына , эһиги Миэхэ уу иһэппэтэххит ;
40025043	Мин айан киһитэ буолбутум , ону эһиги дьиэҕитигэр киллэрбэтэххит ; Мин сыгынньах этим , ону эһиги таҥыннарбатаххыт ; ыалдьыбытым даҕаны , хаайыыга даҕаны сыппытым , онно Миэхэ кэлэ сылдьыбатаххыт “ .
40025044	Оччоҕо кинилэр эмиэ этиэхтэрэ : „ Тойоммуот , хаһан биһиги Эн аччык сылдьаргын , утаппыккын , эбэтэр айанньыт буолбуккун , эбэтэр сыгынньаххын , ыалдьаргын , хаайыыга сытаргын көрөн Эйиэхэ көмөлөспөтөхпүтүй ? “
40025045	Оччоҕо Кини этиэҕэ : „ Кырдьыгы эһиэхэ этэбин : эһиги Мин бу саамай кыра бырааттарбыттан биирдэстэригэр оҥорботох үтүөҕүт — ол Миэхэ оҥорботох үтүөҕүт “ .
40025046	Оччоҕо кинилэр бараммат муҥҥа барыахтара , оттон кырдьыксыт дьон бараммат олоххо киириэхтэрэ » .
40026001	Иисус бу этиитин түмүктээн баран , үөрэнээччилэригэр эппитэ :
40026002	« Аны икки күнүнэн Паасха буоларын эһиги билэҕит . Онно Киһи Уолун тутаннар , кириэскэ тиирдэрэ биэриэхтэрэ » .
40026003	Каиафа диэн архиерей дыбарыаһыгар атын архиерейдар , сокуонньуттар уонна норуот аҕа баһылыктара мустаннар ,
40026004	Иисуһу дьон билбэтинэн тутан ылан өлөрөргө киксибиттэрэ .
40026005	« Ол эрээри бырааһынньыкка түбэһиннэримиэҕиҥ , норуокка улахан айдаан тахсыан сөп » , — диэн сүбэлэспиттэрэ .
40026006	Иисус Вифанияҕа кэлэн , араҥ буола сылдьыбыт Симон дьиэтигэр олордоҕуна ,
40026007	биир дьахтар , алебастр иһиккэ үчүгэй сыттаах күндү арыыны аҕалан , Кини төбөтүгэр куппута .
40026008	Үөрэнээччилэрэ маны көрөн абаран : « Тоҕо ити күндү арыыны барыырый ? — дэспиттэрэ . —
40026009	Бу арыыны үрдүк сыанаҕа атыылаан баран , харчытын дьадаҥыларга түҥэтиэххэ сөп этэ буолбат дуо ? »
40026010	Иисус кинилэр сөбүлээбэтэхтэрин билэн эппитэ : « Эһиги кинини тоҕо симитиннэрэҕит ? Кини Миэхэ үтүөнү оҥордо эбээт .
40026011	Дьадаҥылар эһигини кытта өрүү бииргэ буолуохтара , оттон Мин өрүү эһигини кытта бииргэ буолуом суоҕа .
40026012	Бу арыыны Мин эппэр кутан , кини Миигин харалларга бэлэмнээтэ .
40026013	Кырдьыгы эһиэхэ этэбин : Евангелие бу сир үрдүгэр ханна да иһитиннэриллибитин иһин , кинини өрүү өйдүү-саныы сылдьыахтара , кини тугу оҥорбута ахтылла туруоҕа » .
40026014	Онуоха Уон Иккиэлэртэн биирдэстэрэ , Иуда Искариот диэн киһи , архиерейдарга баран :
40026015	« Мин Иисуһу эһиэхэ туттардахпына , эһиги миэхэ тугу биэриэххитий ? » — диэн ыйыппыта . Киниэхэ отут үрүҥ көмүс манньыаты ааҕан биэрбиттэрэ .
40026016	Бу кэмтэн ыла кини Иисуһу таҥнарар тоҕоостоох түгэни була сатыы сылдьыбыта .
40026017	Көтөхтөрүүтэ суох Килиэп бырааһынньыгын бастакы күнүгэр Киниэхэ үөрэнээччилэрэ кэлэн : « Паасханы Эйиэхэ ханна бэлэмниибитий ? » — диэн ыйыппыттара .
40026018	Иисус куоракка биир киһиэхэ тиийэн маннык этэллэригэр соруйбута : « Үөрэтээччи „ Чааһым чугаһаата , онон үөрэнээччилэрбин кытта эн дьиэҕэр Паасханы бырааһынньыктыам этэ “ диэн илдьиттиир » .
40026019	Үөрэнээччилэрэ Иисус соруйбутун барытын толорон , паасханы бэлэмнээбиттэрэ .
40026020	Киэһэ буолбутугар , Иисус уон икки үөрэнээччитин кытары аһаары өттүгэстээн сыппыттара .
40026021	Аһылык кэмигэр Кини эппитэ : « Кырдьыгы эһиэхэ этэбин : эһигиттэн бииргит Миигин таҥнарыаҕа » .
40026022	Мантан күүскэ санаарҕааннар , бары биир-биир Киниттэн : « Тойонуом , ол ама мин буолуом дуо ? » — диэн ыйыппыттара .
40026023	« Миигин кытта тэҥҥэ бүлүүдэҕэ илиитин ууммут , ол Миигин таҥнарыаҕа , — диэбитэ Иисус . —
40026024	Киһи Уола , Кини туһунан суруллубутун курдук , баран иһэр , ол эрээри сор-муҥ күүтэр Киһи Уолун таҥнарааччыны ! Ол киһи олох да төрөөбөтөҕө буоллар ордук буолуо этэ » .
40026025	Маныаха таҥнарыахсыт Иуда Киниттэн : « Ол ама мин буолуом дуо , Равви ? » — диэн ыйыппыта . Иисус киниэхэ : « Эн бэйэҥ эттиҥ » , — диэбитэ .
40026026	Аһыы олордохторуна , Иисус килиэби ылан алҕаан баран , тоһутан үөрэнээччилэригэр түҥэппитэ уонна : « Маны ылан сиэҥ : бу Мин Этим-сииним » , — диэбитэ .
40026027	Онтон иһити ылан Таҥараҕа махтанан баран , кинилэргэ биэрэ туран эппитэ : « Бары бу иһиттэн иһиҥ .
40026028	Бу бар дьон аньыыта-буруйа бырастыы буоларын туһугар тохтор , Саҥа Кэс Тылы бигэргэтэр Мин Хааным .
40026029	Эһиэхэ этэбин : Аҕам Саарыстыбатыгар саҥа арыгыны эһигини кытта иһиэхпэр диэри , Мин аны бу арыгыттан — виноград отонуттан — испэппин » .
40026030	Айхал ырыаларын ыллаан баран , кинилэр Елеон хайатыгар барбыттара .
40026031	Онтон Иисус кинилэргэ эппитэ : « Суруйууларга „ Маныыһыты сууһардахпына , үөр бараан үрүө-тараа ыһыллыаҕа “ диэн этиллибитин курдук , бу түүн эһиги бука бары Миигиттэн тэйиэххит .
40026032	Ол эрээри Мин тиллэн баран эһигини Галилеяҕа күүтүөҕүм » .
40026033	« Бары да Эйигиттэн тэйбиттэрин иһин , мин хаһан да тэйиэм суоҕа ! » — диэбитэ Петр .
40026034	Иисус эппитэ : « Кырдьыгы эйиэхэ этэбин : Бу түүн бөтүүк хаһыытыы илигинэ , эн Миигиттэн үстэ аккаастаныаҕыҥ » .
40026035	« Эйигин кытта өлүөм да буоллар , Эйигиттэн аккаастаныам суоҕа » , — диэбитэ Петр . Үөрэнээччилэр эмиэ бары итинник эппиттэрэ .
40026036	Бу кэнниттэн Иисус кинилэри кытта бииргэ Гефсимания диэн сиргэ кэлэн эппитэ : « Мин баран үҥэн кэлиэхпэр диэри , эһиги манна олоро түһүҥ » .
40026037	Итиэннэ Бэйэтин кытта Петры уонна Зеведей икки уолун илдьибитэ . Иисус кутурҕаҥҥа ылларан санаарҕаан-туоххаһыйан ,
40026038	кинилэргэ эппитэ : « Дууһам өлөр кутурҕаҥҥа ылларда ; утуйумаҥ , манна Миигин кытта бииргэ олоро түһүҥ » .
40026039	Итиэннэ , кыратык тэйэн баран , сиргэ умса түһэн үҥпүтэ : « Аҕаккаам ! Кыаллар буоллаҕына , бу эрэй-буруй иһитэ Миигин тумнан аастын . Ол эрээри Мин көҥүлбүнэн буолбатын , Эн көҥүлгүнэн буоллун » .
40026040	Онтон төннөн кэлэн көрбүтэ , үөрэнээччилэрэ утуйа сыталлара . « Саатар , биир чаас Миигин кытта сэргэх сылдьар кыаххыт суох дуу ? — диэбитэ Кини Петрга . —
40026041	Утуйумаҥ , тургутууну тулуйар туһугар үҥүҥ . Тыын сэргэх , эт-хаан мөлтөх » .
40026042	Онтон эмиэ иккиһин тэйиччи баран , бу курдук үҥпүтэ : « Аҕаккаам ! Бу эрэй-буруй иһититтэн Мин испэтим сатаммат буоллаҕына , Эн көҥүлүҥ буоллун » .
40026043	Төннөн кэлэн көрбүтэ : үөрэнээччилэрэ , халтаһалара ыараан , эмиэ утуйан хаалбыт этилэр .
40026044	Кини өссө биирдэ кинилэртэн тэйиччи баран , үсүһүн били эппитин хатылаан үҥпүтэ .
40026045	Онтон үөрэнээччилэригэр кэлэн эппитэ : « Эһиги кэм да утуйа , сынньана сытаҕыт дуу ? Көрүҥ , Киһи Уола аньыылаахтар илиилэригэр бэриллэр чааһа туолла .
40026046	Туруҥ , бардыбыт : таҥнарааччы хайыы-үйэ чугаһаата » .
40026047	Маны этэн бүтэ да илигинэ , Уон Иккиэлэртэн биирдэстэрэ Иуда тиийэн кэлбитэ . Кинини кытта архиерейдар уонна норуот аҕа баһылыктара ыыппыт болоттоох , үөрбэлээх халыҥ элбэх дьоно кэлсибиттэрэ .
40026048	Таҥнарыахсыт кэлбит дьоҥҥо бэлиэ биэриэх буолан эрдэттэн : « Мин уураабыт Киһибин тутаарыҥ . Ол Иисус буолуо » , — диэн кэпсэтиилээх этэ .
40026049	Кини быһа Иисуска тиийэн : « Равви , эҕэрдэлиибин ! » — диэн баран , Кинини күүскэ уураан ылбыта .
40026050	« Доҕоор , бу туох соруктанан кэллиҥ ? » — диэбитэ Иисус . Кинини саба түһэн тутан ылбыттара .
40026051	Иисус үөрэнээччилэриттэн биирдэстэрэ батаһын хаба тардан ылан , архиерей кулутун кулгааҕын быһа охсубута .
40026052	« Батаскын кыыныгар ас , — диэбитэ Иисус киниэхэ . — Батастанар киһи батастан өлүөҕэ .
40026053	Эбэтэр эн Миигин Аҕатыттан көмө көрдөһөр кыаҕа суох дии саныыгын дуу ? Көрдөһөрүм буоллар , Кини уон икки легионтан да ордук элбэх Аанньалы Миэхэ ыытыа этэ .
40026054	Ол эрээри оччоҕо Суруйууларга этиллибит хайдах туолуо этэй ? »
40026055	Онтон Иисус кэлбит дьоҥҥо эппитэ : « Эһиги Миэхэ , ороспуойу тутардыы , болоттонон , үөрбэлэнэн кэлбиккит . Мин күн аайы Таҥара Дьиэтигэр олорон үөрэтэрим да , эһиги Миигин туппатаххыт .
40026056	Ол эрээри бу барыта , пророктар суруйбуттара туоларын туһугар , буолла » . Онуоха үөрэнээччилэрэ бука бары Кинини хаалларан , куотан хаалбыттара .
40026057	Иисуһу туппут дьон Кинини Каиафа архиерейга илдьибиттэрэ ; онно сокуонньуттар уонна аҕа баһылыктар хайыы-үйэ мустубут этилэр .
40026058	Петр Кинини ыраахтан батыһан , архиерей тиэргэнигэр киирсибитэ уонна бу барыта тугунан бүтэрин көрөөрү , чаҕардар тастарыгар кэлэн олорбута .
40026059	Архиерейдар , аҕа баһылыктар уонна синедрион бүттүүнэ Иисуһу өлөрөргө уураары , Кинини утары сымыйа туоһулары була сатыыллара .
40026060	Төһө да элбэх сымыйа туоһу кэлбитин үрдүнэн , буруйдуур сылтаҕы биири да кыайан булбатахтара . Дьэ онтон кэмниэ-кэнэҕэс икки киһи кэлэн :
40026061	« Бу Киһи Таҥара Дьиэтин урусхаллаан баран , үс күн иһигэр саҥаттан тутар кыахтаахпын диир этэ » , — диэбиттэрэ .
40026062	Архиерей туран Иисустан : « Тоҕо хоруйдаабаккын ? — диэн ыйыппыта . — Эбэтэр ити буруйдуулларыгар тугу да утары этэр кыаҕыҥ суох дуу ? »
40026063	Иисус саҥарбатаҕа . Онуоха архиерей эппитэ : « Тыыннаах Таҥара аатынан Эйигин модьуйабын : биһиэхэ эт — Таҥара Уола Христос Эн дуо ? »
40026064	« Эн итинник этэҕин , — диэбитэ Иисус . — Оттон Мин эһиэхэ этэбин : аны мантан инньэ эһиги Киһи Уола Сүдү Күүстээх Таҥара уҥа өттүгэр олорорун уонна халлаан былыттарыгар уйдаран иһэрин көрүөххүт » .
40026065	Маны истэн архиерей таҥаһын хайа тардыммыта : « Таҥараны холуннара турар ! Бу кэннэ өссө туох туоһутугар наадыйабытый ? Таҥараны холуннарбытын сибилигин бэйэҕит иһиттигит !
40026066	Онон эһиги быһаарыыгыт тугуй ? » « Буруйу оҥорбутун быһыытынан өлүөхтээх ! » — диэн хардарбыттара атыттара .
40026067	Онтон Иисуһу сирэйгэ силлээн , иэдэскэ охсуолаан барбыттара ; Кинини сирэйгэ охсо-охсо :
40026068	« Чэ эрэ , Христос , ким эйигин охсубутун эт ! » — дииллэрэ .
40026069	Оттон Петр тас тиэргэҥҥэ олорбута . Биир чаҕар кыыс киниэхэ чугаһаан кэлэн : « Эн эмиэ Галилея Иисуһун кытта сылдьарыҥ » , — диэбитэ .
40026070	Петр , бары истэн олордохторуна : « Эн ити тугу этэргин билбэппин » , — диэн мэлдьэһэн кэбиспитэ .
40026071	Кини олбуор ааныгар баран эрдэҕинэ , аны атын дьахтар , кинини таба көрөн , онно турар дьоҥҥо : « Бу киһи эмиэ Иисус Назорейдыын бииргэ сылдьара » , — диэбитэ .
40026072	Петр андаҕайан туран иккиһин : « Мин ити Киһини билбэппин ! » — диэн мэлдьэспитэ .
40026073	Чочумча буолаат онно турбут дьон киниэхэ тиийэн кэлбиттэрэ : « Эн чахчы кинилэртэн биирдэстэринэҕин . Саҥаҕыттан да биллэр » .
40026074	Онуоха Петр : « Мин ити Киһини билбэппин ! » — диэн сиринэн-халлаанынан андаҕайбыта . Сонно тута бөтүүк хаһыытаабыта .
40026075	Петр эмискэ Иисус : « Бөтүүк хаһыытыы да илигинэ , эн Миигиттэн үстэ аккаастаныаҥ » , — диэбитин өйдөөн кэлбитэ . Уонна антах тахсан уйа-хайа суох ытаабыта .
40027001	Сарсыарда эрдэ архиерейдар норуот аҕа баһылыктарын кытта бары бииргэ мустаннар , Иисуһу өлөрөргө уурар туһунан сүбэ мунньах оҥорбуттара .
40027002	Кинини кэлгийэн баран Рим анаабыт баһылыгар , Понтий Пилакка , илдьэн туттарбыттара .
40027003	Таҥнарыахсыт Иуда Иисуһу өлөрөргө уурбуттарын билэн баран , кэмсинэн отут үрүҥ көмүс манньыатын архиерейдарга уонна аҕа баһылыктарга төттөрү илдьэн биэрбитэ .
40027004	« Буруйа суох Киһини атыылаан аньыыны оҥоһуннум » , — диэбитэ кини . « Онно биһиги туохпут кыһалҕатай ? Бэйэҥ кыһалҕаҥ буоллаҕа » , — дэспиттэрэ анарааҥҥылар .
40027005	Иуда үрүҥ көмүс манньыаттарын Таҥара Дьиэтин муостатыгар тоҕо ыһаат , баран моҥнон өлбүтэ .
40027006	Архиерейдар харчыны хомуйан ылаат : « Бу киһи хаанын төлөбүрэ , онон маны Таҥара Дьиэтин хааһынатыгар угар табыллыбат » , — диэн быһаарбыттара .
40027007	Сүбэлэһэн баран , кэлии дьону көмөөрү , бу харчыга туойунан күөс охсооччу сирин атыылаһан ылбыттара ;
40027008	ол иһин бу сир күн бүгүҥҥэ диэри « Хааннаах Хонуу » диэн ааттанар .
40027009	Онон Иеремия пророк өтө көрөн эппитэ туолбута : « Отут үрүҥ көмүс манньыаты — бу Кини сыаната диэн Израиль норуота быспыт сыаналарын — ыланнар ,
40027010	Айыы Тойон миэхэ эппитин курдук , күөс охсооччу сирин атыыласпыттара » .
40027011	Иисус аны баһылык иннигэр турбута . « Иудей ыраахтааҕыта Эн дуо ? » — баһылык Киниттэн ыйыппыта . « Эн итинник этэҕин » , — диэн хоруйдаабыта Иисус .
40027012	Архиерейдар уонна аҕа баһылыктар буруйдааһыннарыгар Кини туох да диэн саҥарбатаҕа .
40027013	« Эйигин итинник элбэххэ буруйдуулларын Эн истибэккин дуо ? » — диэбитэ Пилат Киниэхэ .
40027014	Пилат улаханнык дьиктиргиэн иһин , Иисус биир да ыйытыыга хоруйдаабатаҕа .
40027015	Бырааһынньыкка баһылык биир хаайыылааҕы , норуот талбыт киһитин , босхолуур үгэстээҕэ .
40027016	Ол саҕана хаайыыга Варавва диэн киэҥник биллибит хаайыылаах сыппыта .
40027017	Дьон мустубутугар , Пилат ыйыппыта : « Кими босхолотуоххутун баҕараҕытый : Варавваны дуу , Христос диэн ааттаах Иисуһу дуу ? »
40027018	Иисуһу ордугурҕуур санааттан туттарбыттарын Пилат билэр этэ .
40027019	Дьүүллүүр үрдүк кириэһилэтигэр олордоҕуна , ойоҕо киниэхэ киһи ыытан : « Ол Кырдьыксыт Киһиэхэ туох да куһаҕаны оҥорума . Бөлүүн түһээн Кини туһуттан эрэй-буруй бөҕөтүн көрдүм » , — диэн илдьиттээбитэ .
40027020	Ол эрээри архиерейдар уонна аҕа баһылыктар норуоту кигэн Варавваны босхолотторор , оттон Иисуһу өлөртөрөр курдук көрдөһүннэрбиттэрэ .
40027021	Баһылык кинилэртэн хат ыйыппыта : « Бу икки киһиттэн хайатын босхолотуоххутун баҕараҕыт ? » « Варавваны ! » — дэспиттэрэ .
40027022	« Оччоҕо Христос диэн ааттаах Иисуһу хайыыбыный ? » — Пилат ыйыппыта . « Кириэскэ тиир — Кинини ! » — диэн хаһыытаспыттара бука бары .
40027023	« Кини туох куһаҕаны оҥорбутай ? » — Пилат ыйыппыта . « Кириэскэ тиир — Кинини ! » — өссө күүскэ үөгүлэспиттэрэ .
40027024	Пилат туох да туһалаабатын , аймалҕан өссө күүһүрэн иһэрин көрөн , уу аҕалтаран , норуот көрөн турдаҕына , илиитин сууммута : « Бу Кырдьыксыт Киһи хааныгар мин буруйум суох . Эһиги эппиэттиэххит ! »
40027025	Норуот киниэхэ : « Буруйа биһиэхэ итиэннэ биһиги оҕолорбутугар түстүн ! » — диэн хардарбыта .
40027026	Онуоха Пилат Варавваны босхолообута , оттон Иисуһу кымньыынан таһыйтаран баран кириэскэ тиирдэрэ биэрбитэ .
40027027	Баһылык буойуннара Иисуһу дыбарыас тиэргэнигэр хаһаарымаҕа илдьэн , тула бүтүн этэрээти муспуттара .
40027028	Таҥаһын устан баран , санныгар кыһыл сону саба бырахпыттара ;
40027029	төбөтүгэр хатыылаах ыарҕаттан өрүллүбүт венок кэтэрдибиттэрэ , уҥа илиитигэр торуоска туттарбыттара , ол кэннэ иннигэр сөһүргэстээн туран : « Иудей Ыраахтааҕыта туругурдун ! » — диэн күлүү-элэк оҥостон эҕэрдэлээбиттэрэ .
40027030	Итиэннэ Киниэхэ силлээбиттэрэ-хаахтаабыттара , торуосканы ылан , төбөҕө охсуолаабыттара .
40027031	Дуоһуйа күлүү-элэк оҥостон баран , кыһыл сонун устан Бэйэтин таҥаһын таҥыннарбыттара уонна өлөрө илдьибиттэрэ .
40027032	Куораттан тахсан иһэн , аара Симон диэн Киринеяттан төрүттээх киһини көрсүбүттэрэ . Киниэхэ күһэйэн туран Иисус кириэһин сүктэрбиттэрэ .
40027033	Голгофа , ол аата « Бас уҥуоҕа » диэн ааттаах сиргэ кэлэн ,
40027034	үөстээх арыгыны иһэрдэ биэрбиттэрин Иисус амсайан көрөн баран , иһиэн баҕарбатаҕа .
40027035	Кинини кириэскэ тиирэн баран , сэрэбиэй быраҕан , таҥаһын үллэстибиттэрэ ,
40027036	уонна аттыгар манаан олорбуттара .
40027037	Төбөтүн үрдүнэн буруйун көрдөрөр « Бу Иисус , иудей Ыраахтааҕыта » диэн суруктаах хаптаһыны саайбыттара .
40027038	Иисуһу кытта бииргэ өссө икки ороспуойу тиирбиттэрэ : биирин Кини уҥа өттүгэр , атынын хаҥас өттүгэр .
40027039	Ааһан иһээччилэр , төбөлөрүн кэҕиҥнэтэ-кэҕиҥнэтэ :
40027040	« Ээй , Таҥара Дьиэтин урусхаллаан баран үс күнүнэн тутааччы ! Таҥара Уола буоллаххына , Бэйэҕин быыһан , кириэскиттэн түс ! » — диэн үөҕэн ааһаллара .
40027041	
40027042	Атыттары быыһыыра , оттон Бэйэтин быыһанар кыаҕа суох ! Израиль Ыраахтааҕыта эбит буоллаҕына , сибилигин кириэстэн түстүн , оччоҕо биһиги Кинини итэҕэйиэхпит .
40027043	Эрэнэрэ бэрдэ дии , Таҥара Кинини сөбүлүүр буоллаҕына , билигин эрэйтэн быыһаатын ээ . „ Таҥара Уолабын “ дэнэр этэ буолбаат ! »
40027044	Аттыгар тиириллэн турар ороспуойдар эмиэ Кинини үөхпүттэрэ .
40027045	Алта чаастан тоҕус чааска диэри сир үрдүгэр ыас хараҥа бүрүүкээн турбута .
40027046	Тоҕус чаас саҕана Иисус улаханнык хаһыытаабыта : « Или , Или ! Лама савахфани ? » ( Ол аата , тылбаастаатахха : « Таҥарам ! Таҥарам ! Тоҕо Эн Миигин хааллардыҥ ? » — диэн . )
40027047	Аттыгар турбут дьонтон сороҕо ону истэн : « Илияны ыҥырар » , — дэспиттэрэ .
40027048	Сонно биирдэстэрэ сүүрэн тиийэн гуупкаҕа уксууһу оборторбута уонна тайахха иилэн баран , иһэрдээри , Кини уоһугар даҕайбыта .
40027049	Оттон атыттара эппиттэрэ : « Бэйи тохтоо эрэ , Илия Кинини быыһыы кэлэр эбит дуу , суох дуу , көрүөххэ » .
40027050	Иисус өссө төгүл улаханнык хаһыытаат , тыына быстыбыта .
40027051	Дьэ онуоха Таҥара Дьиэтин иһинээҕи быыһа үөһэттэн алларааҥҥа диэри икки аҥыы хайа барбыта ; сир хамсаан дьигиһийбитэ , очуос таастар хабырыттыбыттара ,
40027052	хоруоптар аһыллыбыттара , сибэтиэйдэртэн элбэх киһи тиллэн , хоруоптарыттан тахсыбыттара .
40027053	Кэлин , Иисус тиллибитигэр кинилэр сибэтиэй куоракка киирбиттэрин элбэх дьон көрбүттэрэ .
40027054	Сир хамсааһынын онно туох буолбутун барытын көрөн турбут сотник итиэннэ кинини кытта бииргэ Иисуһу манаабыт харабыллар : « Кини чахчы Таҥара Уола эбит ! » — диэн улаханнык куттаммыттара .
40027055	Иисуһу Галилеяттан ыла батыһан кэлбит , Киниэхэ сулууспалаабыт үгүс дьахталлар ыраахтан итини барытын көрөн тураллара .
40027056	Олор ортолоругар Мария Магдалина , Иаковтаах Иосия ийэлэрэ Мария уонна Зеведей уолаттарын ийэлэрэ бааллара .
40027057	Киэһэрбитигэр Аримафеяттан төрүттээх Иосиф диэн баай киһи , эмиэ Иисус үөрэнээччитэ , тиийэн кэлбитэ .
40027058	Кини Пилакка кэлэн Иисуһу көрдөөбүтэ . Пилат биэрэллэригэр дьаһайбыта .
40027059	Иосиф тиийэн Иисуһу ылан ыраас таҥаска суулаабыта уонна
40027060	очуоска хаһан оҥоһуллубут бэйэтин саҥа хоруобугар илдьэн сытыарбыта ; барарыгар аанын улахан тааһынан бүөлээбитэ .
40027061	Оттон Мария Магдалина уонна атын Мария хаспах иннигэр олорон хаалбыттара .
40027062	
40027063	Тойоммут ! Биһиги били албынньыт тыыннаах сылдьан „ Үс күн буолан баран тиллиэҕим “ диэн эппитин өйдөөн кэллибит .
40027064	Аны үөрэнээччилэрэ түүн кэлэн уоран ылан баран , норуокка тилиннэ диэн кэпсиэхтэрин сөп , онон бу үс хонук туолуор диэри , хоруобу манатарга бирикээстээ . Кэнники албына бастакытынааҕар өссө куһаҕан буолуоҕа » .
40027065	Пилат эппитэ : « Эһиги бэйэҕит харабыллааххыт , онон хайдах билэргитинэн баран харабыллааҥ » .
40027066	Кинилэр тиийэннэр , хаспах аан тааһын хам бэчээттээн баран аттыгар манабыл туруорбуттара .
40028001	Субуота ааспыта . Нэдиэлэ бастакы күнүгэр , сарсыарда бэрт эрдэ , Мария Магдалина уонна атын Мария хоруобу көрө барбыттара .
40028002	Эмискэ күүстээх сир хамсааһына буолбута : Халлаантан Айыы Тойон Аанньала түһэн , хаспах аан тааһын сыҕарытан баран , таас үрдүгэр олорбута .
40028003	Кини сирэйэ чаҕылҕан курдуга , таҥаһа хаар маҥан этэ ;
40028004	харабыллар , титирэстэһэ түһээт , уолуйбуттара бэрдиттэн өлбүт курдук таалан хаалбыттара .
40028005	« Оттон эһиги куттанымаҥ , — диэбитэ Аанньал дьахталларга . — Мин билэбин : эһиги кириэскэ тиириллибит Иисуһу көрдүүгүт .
40028006	Кини манна суох : Бэйэтэ эппитин курдук тиллибитэ . Кэлэн көрүҥ , Айыы Тойон сыппыт сирэ бу баар .
40028007	Уонна түргэнник үөрэнээччилэригэр тиийэн „ Иисус өлбүттэртэн тиллибит , эһигини Галилеяҕа көһүтэр . Кинини онно көрүөххүт “ диэн этиҥ . Эһиэхэ тугу эппиппин өйдөөн кэбиһиҥ » .
40028008	Кинилэр хаспахтан бэрт тиэтэлинэн тахсан , улаханнык куттанан да , үөрэн да , Кини үөрэнээччилэригэр кэпсии сүүрбүттэрэ .
40028009	Үөрэнээччилэргэ биллэрэ баран истэхтэринэ , эмискэ Иисус утары көрсөн : « Үөрүҥ-көтүҥ ! » — диэн эҕэрдэлээбитэ . Дьахталлар сүүрэн кэлэн , Кини иннигэр сөһүргэстии түспүттэрэ , атаҕын кууспуттара .
40028010	« Куттанымаҥ , — диэбитэ Иисус , — баран бырааттарбар этиҥ , Галилеяҕа тиийдиннэр . Миигин онно көрүөхтэрэ » .
40028011	Кинилэр барбыттарын кэннэ , сорох харабыллар куоракка кэлэн , туох буолбутун барытын архиерейдарга кэпсээбиттэрэ .
40028012	Анарааҥҥылар аҕа баһылыктары кытары түмсэн сүбэлэһэн баран , харабылларга элбэх харчыны биэрбиттэрэ
40028013	уонна эппиттэрэ : « Эһиги дьоҥҥо түүн , утуйа сыттахпытына , үөрэнээччилэрэ кэлэннэр , Кинини уоран ылбыттар диэн кэпсээҥ .
40028014	Оттон сурах баһылыкка тиийдэҕинэ , биһиги кинини тылбытыгар киллэриэхпит , эһигини моһуоктатыахпыт суоҕа » .
40028015	Харабыллар , харчыны ылан баран , хайдах кикпиттэрин курдук кэпсээбиттэрэ ; бу сурах иудейдар ортолоругар киэҥник тарҕанан , күн бүгүҥҥэ да диэри баар .
40028016	Уон биир үөрэнээччи Галилеяҕа , Иисус ыйбыт хайатыгар барбыттара .
40028017	Кинилэр , Иисуһу көрөн , сөһүргэстээн туран Киниэхэ сүгүрүйбүттэрэ , оттон сорохторо саарбахтаабыттара .
40028018	Иисус кэлэн кинилэри кытта кэпсэппитэ . Кини эппитэ : « Халлааҥҥа да , сиргэ да былаас барыта Миэхэ бэрилиннэ .
40028019	Онон бараҥҥыт , бары норуоттары Мин үөрэнээччилэрим буолалларыгар уһуйуҥ . Кинилэри Аҕа уонна Уол уонна Сибэтиэй Тыын аатыгар сүрэхтээҥ уонна
40028020	эһиэхэ тугу соруйбуппун барытын толорорго үөрэтиҥ . Оттон Мин , үйэ бараныар диэри , өрүү эһигинниин бииргэ буолуом » . Аминь .
41001001	Таҥара Уола Иисус Христос туһунан Евангелие саҕаланыыта .
41001002	Пророктар кинигэлэригэр : « Көр бу , Эн иннигэр Мин илдьит киһибин ыытабын , кини Эн барар суолгун солуоҕа ;
41001003	иччитэх сиргэ үөгүлээччи саҥата : „ Айыы Тойон барар суолун солооҥ , Кини ыллыктарын көннөрүҥ “ » , — диэн суруллубутун курдук ,
41001004	кураайымаҕа Иоанн кэлэн дьону , аньыыларын-хараларын бырастыы гыннаралларын туһугар , аньыыларын билинэн сүрэхтэнэллэригэр ыҥырбыта .
41001005	Иудея дойдута бүттүүнэ итиэннэ Иерусалим олохтоохторо бука бары тахсан , аньыыларын-хараларын этинэн туран , Иордан өрүскэ Иоаҥҥа сүрэхтэммиттэрэ .
41001006	Кини тэбиэн түүтэ таҥастааҕа , өттүгүнэн тирии курдааҕа , саранчанан уонна дьиикэй мүөтүнэн аһылыктанара .
41001007	« Кэннибиттэн миигиннээҕэр Күүстээх иһэр , — диирэ Иоанн . — Мин тоҥхойон , Кини атаҕын таҥаһын быатын сүөрэргэ да сөбө суох киһибин .
41001008	Мин эһигини уунан сүрэхтээтим , оттон Кини эһигини Сибэтиэй Тыынынан сүрэхтиэҕэ » .
41001009	Ол саҕана маннык буолбута : Галилея Назаретыттан Иисус кэлэн , Иордан өрүскэ Иоаҥҥа сүрэхтэммитэ .
41001010	Ууттан тахсан иһэн Кини Халлаан арыллан эрэрин уонна Сибэтиэй Тыын холууп курдук Киниэхэ түһэн иһэрин көрбүтэ .
41001011	Онтон Халлаантан саҥа дуораһыйбыта : « Мин үтүө көҥүлбүн толорор Тапталлаах Уолум Эн буолаҕын » .
41001012	Сонно тута Тыын Кинини иччитэх сиргэ илдьэ барбыта .
41001013	Иисус кураайымаҕа түөрт уон күн устата сылдьыбыта , ол тухары Кинини сатана тургутан көрөрө ; тулатыгар дьиикэй кыыллар сылдьаллара , оттон Аанньаллар Киниэхэ көмөлөһөллөрө .
41001014	Иисус , Иоанн хаайыллыбытын кэннэ , Галилеяҕа кэлэн , Таҥара Саарыстыбатын Евангелиетын иһитиннэрбитэ .
41001015	« Кэм-кэрдии кэллэ , — диирэ Кини . — Таҥара Саарыстыбата чугаһаата ! Аньыыгытын билинэн , Таҥараҕа эргиллиҥ , Евангелиены итэҕэйиҥ ! »
41001016	Биирдэ Иисус Галилея муоратын кытылынан ааһан иһэн , Симоннаах Андрейы көрбүтэ . Убайдыы-бырааттыылар илимнэрин муораҕа түһэрэ сылдьаллара ( кинилэр балыксыттар этилэр ) .
41001017	Иисус кинилэргэ эппитэ : « Миигин батыһыҥ , Мин эһигини дьону илимнээччи оҥоруом » .
41001018	Инньэ диэбитигэр , сонно илимнэрин хаалларан , Кинини батыһан барбыттара .
41001019	Кыратык бара түһээт , Кини аны Зеведей уолаттара Иаковтаах Иоанн оҥочоҕо илимнэрин абырахтана олороллорун көрөн ,
41001020	сонно тута кинилэри ыҥыран ылбыта . Уолаттар , аҕаларын Зеведейи үлэһиттэрин кытта оҥочотугар хаалларан , Иисуһу батыһан барбыттара .
41001021	Капернаумҥа кэлбиттэрэ . Бастакы субуота күн Иисус синагогаҕа киирэн үөрэппитэ ;
41001022	Кини үөрэтэрин дьон сөҕө истибиттэрэ : Иисус сокуонньуттартан чыҥха атыннык — былаастаах баһылыктыы — үөрэтэрэ .
41001023	Кинилэр синагогаларыгар быртах тыын муҥнуур киһитэ баара :
41001024	« Һуой , Эн биһиэхэ тугуҥ кыһалҕатай , Назарет Иисуһа ? — диэн хаһыытаабыта . — Биһигини үрэйэ кэлбиккин ! Кимҥин мин билэбин : Эн Таҥара Сибэтиэйинэҕин ! »
41001025	Иисус кинини бобон кытаанахтык : « Саҥарыма , киһиттэн таҕыс ! » — диэбитэ .
41001026	Быртах тыын киһини чиччигинэппитинэн , улаханнык хаһыытаат , тахсан барбыта .
41001027	Бары куттанан : « Бу аата тугуй ? — дэспиттэрэ . — Бу туох саҥа үөрэҕэй : бэл быртах тыыннары былаастаахтык буойталыыр , олор Киниэхэ бас бэринэллэр ! »
41001028	Сотору Кини сураҕа бүтүн Галилея сирин тилийэ көппүтэ .
41001029	Иисус синагогаттан тахсаат , Иаковы уонна Иоанны кытта Симоннаах Андрей дьиэлэригэр кэлбитэ .
41001030	Сонно Киниэхэ Симон ийэ кынна ыалдьан тииһигирэ сытарын туһунан эппиттэрэ .
41001031	Иисус чугаһаан кэлэн , кинини илиититтэн ылан туруорбутугар тииһигэ ааһан , туран кинилэргэ ас тэрийбитинэн барбыта .
41001032	Киэһэ , күн киириитэ , Киниэхэ бары ыарыһахтары уонна абааһыга буулаппыттары аҕалтаабыттара .
41001033	Дьиэ ааныгар куорат дьоно барыта мустубута .
41001034	Иисус араас ыарыылаах элбэх киһини үтүөрдүбүтэ , үгүс абааһыны дьонтон үүрэн таһаарбыта ; абааһылар Кини Христос буоларын билэллэрин иһин , саҥаралларын бобор этэ .
41001035	Онтон сарсыарда , халлаан өссө сырдыы илигинэ , туран дьиэттэн тахсан , иччитэх сиргэ баран Таҥараҕа үҥпүтэ .
41001036	Симон уонна кинилиин бииргэ сылдьааччылар эккирэтэн тиийэн
41001037	Кинини булан ылан : « Бары Эйигин көрдүү сылдьаллар » , — диэбиттэрэ .
41001038	Иисус эппитэ : « Биһиги атын сиргэ , чугас дэриэбинэлэргэ барыаҕыҥ , Мин олорго сылдьан , эмиэ Таҥара тылын иһитиннэриэх тустаахпын ; Мин оннук соруктаах кэлбитим » .
41001039	Кини Галилея усталаах-туоратынан кэрийэ сылдьан , синагогаларга үөрэппитэ , дьонтон абааһылары үүртэлээн таһаарбыта .
41001040	Биирдэ араҥ буолбут киһи Кини иннигэр кэлэн , сөһүргэстээн туран : « Эн баҕарыаҥ эрэ кэрэх — миигин ырааһырдыаҥ этэ » , — диэн көрдөспүтэ .
41001041	Иисус ыарыһаҕы аһынан , илиитин уунан таарыйан баран : « Ырааһырыаххын баҕарабын , ырааһыр ! » — диэбитэ .
41001042	Сонно тута киһи араҥ ыарыыта ааһан , үтүөрэн хаалбыта .
41001043	Иисус киниэхэ кытаанахтык эппитэ : « Көр , бу туһунан кимиэхэ да тугу да кэпсээмэ . Бараҥҥын аҕабыыкка көрдөрүн , уонна ырааһырбытыҥ иһин , бары көрөллөрүгэр Моисей биэрэргэ соруйбут бэлэҕин туттар » . Маны этээт , сонно төттөрү ыыппыта .
41001044	
41001045	Киһи тахсаат , туох буолбутун кэпсээн сураҕы тарҕатан барбыта , онон Иисус куоракка аһаҕастык киирэрэ табыллыбат буолбута . Кини куорат таһынааҕы бүччүм сирдэринэн сылдьыбыта . Дьон Киниэхэ сир-сир аайыттан кэлэ тураллара .
41002001	Хас да күн буолан баран Капернаумҥа төннөн кэлээтин кытта , дьиэтигэр баар сураҕа иһиллэ охсубута .
41002002	Онон элбэх дьон мустан , оннооҕор таһырдьа — аан таһыгар — киһи турар сирэ суох буолбута ; Иисус дьоҥҥо Таҥара тылын үөрэппитэ .
41002003	Киниэхэ босхоҥ киһини илдьэ кэлбиттэрэ ; ыарыһаҕы түөрт киһи көтөҕө сылдьара .
41002004	Дьон элбэҕэ бэрдиттэн хайдах да чугаһыыр кыахтара суох буолан , Кини турар сиринэн дьиэ үрдүн көтүрэн , киһилэрин тэллэхтэри иһирдьэ түһэрбиттэрэ .
41002005	Иисус , кинилэр итэҕэллэрин көрөн , босхоҥ киһиэхэ : « Тоойуом ! Аньыыҥ-хараҥ бырастыы буолар » , — диэбитэ .
41002006	Ону истэн баран , хас да сокуонньуттар :
41002007	« Бу Киһи тугу-тугу тыллаһарый ? Таҥараны холуннара турар буолбат дуо ? — дии санаабыттара . — Аньыыны-хараны Таҥараттан ураты ким бырастыы гынар кыахтаах үһүнүй ? »
41002008	Тугу санаабыттарын билэ охсон , Иисус эппитэ : « Тоҕо итинник саныыгыт ?
41002009	Хайата чэпчэкиний ? Босхоҥ киһиэхэ эн аньыыҥ-хараҥ бырастыы буолар диир дуу , эбэтэр туран тэллэххин ылан бар диэн этэр дуу ?
41002010	Ол эрээри , Киһи Уола сиргэ аньыыны бырастыы гынар былаастааҕын билэргит туһугар , — диэн баран , Кини босхоҥ киһиэхэ туһаайан эппитэ : —
41002011	Эйиэхэ этэбин : туран , тэллэххин ылан , дьиэлээ » .
41002012	Онуоха киһи , бары көрөн турдахтарына , сонно туран кэлбитэ уонна тэллэҕин ылан тахсан барбыта . Бары бэркиһээн : « Хаһан да манныгы көрө илик этибит ! » — диэн Таҥараны айхаллаабыттара .
41002013	Биирдэ эмиэ муора кытылыгар киирбитигэр дьон барыта Киниэхэ кэлбитэ . Иисус кинилэри үөрэппитэ .
41002014	Суол устун баран иһэн , Кини түһээн хомуйар сиргэ олорор Алфей уолун Левийи көрөн : « Миигин батыс » , — диэн ыҥырбыта . Левий туран , Кинини батыһан барбыта .
41002015	Иисус , Левий дьиэтигэр кэлэн , аһаары олорбута . Үөрэнээччилэрэ , түһээн хомуйар элбэх киһи , аньыылаах атын дьон эмиэ остуолга бииргэ олорсубуттара ( баһаам элбэх киһи этэ — бары Кинини батыһа сылдьаллара ) .
41002016	Сокуонньуттар — фарисейдар , Иисус аньыылаахтары уонна түһээн хомуйааччылары кытта бииргэ аһыырын көрөн , үөрэнээччилэригэр : « Хайдах бу Кини түһээн хомуйааччылары уонна аньыылаахтары кытары бииргэ аһыырый ? » — диэбиттэрэ .
41002017	Маны истэн , Иисус кинилэргэ эппитэ : « Эмчиккэ өлүөр дьон буолбатах , ыарыһахтар наадыйаллар . Мин кырдьыксыттары буолбакка , аньыылаахтары аньыыларын билинэргэ ыҥыра кэлбитим » .
41002018	Биирдэ , Иоанн да , фарисейдар да үөрэнээччилэрэ поһу тутуһа сылдьар кэмнэригэр , дьон Иисуска кэлэн : « Иоанн да , фарисейдар да үөрэнээччилэрэ тоҕо постаналларый , оттон Эн үөрэнээччилэриҥ тоҕо постамматтарый ? » — диэн ыйыппыттара .
41002019	Иисус эппитэ : « Уруу малааһыныгар кэлбит ыалдьыттар күтүөтү кытта бииргэ сылдьан , постаналлар дуо ? Күтүөт кинилэри кытта сылдьарын тухары , кинилэр постамматтар .
41002020	Күтүөтү кинилэртэн былдьыыр күннэрэ кэлиэҕэ , дьэ оччоҕо ол күнтэн кинилэр поһу тутуһуохтара .
41002021	Ким да эргэ таҥаһы саҥа таҥаһынан абырахтаабат : инньэ гыннахха , саҥа абырах силлэн түһүө , оччоҕо эргэ таҥас өссө улаханнык алдьаныа .
41002022	Ким да саҥа көөнньүбүт арыгыны эргэ симииргэ куппат : инньэ гыннахха , симиири тоҕо тэбэн , арыгы да тохтуо , симиир да алдьаныа ; онон саҥа көөнньүбүт арыгыны саҥа симииргэ кутуллуохтаах » .
41002023	Биирдэ субуота күн Иисус бурдук үүммүт бааһынатынан ааһан испитэ , үөрэнээччилэрэ бурдук куолаһын турута тардан сии испиттэрэ .
41002024	Фарисейдар Киниэхэ : « Көр , ол кинилэр субуота күн , Сокуону кэһэн , тугу гына сылдьалларын ! » — диэбиттэрэ .
41002025	Иисус хоруйдаабыта : « Давид кыһалҕаҕа ылларан , аччыктаан сылдьан , аргыстарыныын тугу гыммыттарын ,
41002026	Авиафар архиерейдыырын саҕана кини Таҥара дьиэтигэр киирэн , аҕабыыт эрэ сиир ытык килиэбин сиэбитин , өссө аргыстарыгар бэрсибитин туһунан , ама , аахпатаххыт дуо ? »
41002027	Итиэннэ эппитэ : « Киһи субуотаҕа аналлаах буолбатах , субуота киһиэхэ аналлаах .
41002028	Онон Киһи Уола субуота да Тойоно буолар » .
41003001	Кини синагогаҕа эмиэ кэлбитэ . Онно хаппыт илиилээх киһи баара .
41003002	Субуота күн киһини үтүөрдэр диэн буруйдаарылар , иудейдар Иисуһу манаспыттара .
41003003	« Кэлэн , манна ортоку тур » , — диэбитэ Кини хаппыт илиилээх киһиэхэ .
41003004	Онтон кинилэртэн ыйыппыта : « Субуота күн үтүөнү оҥоруллуохтаах дуу , куһаҕаны дуу ? Киһи олоҕун быыһыыр куолу дуу , өлөрөр куолу дуу ? » Тугу да саҥарбатахтара .
41003005	Иисус кинилэр диэки уордайбыттыы көрөн баран , сүрэхтэрэ тыйыһыттан курутуйан , ол киһиэхэ : « Илиигин уун » , — диэбитэ . Киһи уунаатын кытта , илиитэ , чөлүгэр түһэн атын илиитин курдук , буолбута .
41003006	Фарисейдар тахсан сонно иродианнары кытта куомуннаһан , Кинини хайдах өлөрөр туһунан сүбэлэспиттэрэ .
41003007	Иисус үөрэнээччилэрин кытта муораҕа барбыта ; Галилеяттан , Иудеяттан , Иерусалимтан , Идумеяттан уонна Иордан уҥуоргутуттан кэлбит баһаам үгүс киһи Кинини батыһан иһэрэ . Кини тугу оҥорбутун истэн , Тирдээх Сидон уобаластарыттан дьон эмиэ биир кэм халҕаһалыы анньан кэлэ турбуттара .
41003008	
41003009	Киһи элбэҕэ бэрдиттэн үтүрүттэримээри , Иисус үөрэнээччилэрин оҥочону бэлэмнииллэригэр соруйбута .
41003010	Элбэх киһини үтүөрдүбүт буолан , ыарыһах эрэ барыта Кинини таарыйаары , биир кэм саба түһэ турара .
41003011	Быртах тыыннар , Кинини көрдөхтөрүнэ , иннигэр охтон түһэллэрэ уонна : « Эн Таҥара Уолунаҕын ! » — диэн хаһыытаһаллара .
41003012	Кини Кимин тыыннар кимиэхэ да эппэтиннэр диэн , Иисус кинилэр саҥаралларын кытаанахтык бобор этэ .
41003013	Ол кэнниттэн Кини хайаҕа ыттан баран , ыҥырыан баҕарбыт дьонун Бэйэтигэр ыҥыртаан ылбыта ; олор тиийэн кэлбиттэригэр ,
41003014	кинилэртэн уон икки киһини , Бэйэтин кытта бииргэ илдьэ сылдьаары , үөрэҕи тарҕаттара ыытаары ,
41003015	араас ыарыыттан үтүөрдэр , дьонтон абааһылары үүрэн таһаарар былааһы биэрээри , талан ылбыта .
41003016	Петр диэн ааты биэрэн туран Симоны талбыта ,
41003017	Зеведей Уола Иаковы , ол кэннэ кини быраатын Иоанны ( иккиэннэрин « Воанергес » , ол аата « этиҥ уолаттара » диэн ааттаабыта ) ,
41003018	Андрейы , Филиби , Варфоломейы , Матфейы , Фоманы , Алфей уола Иаковы , Фаддейы , Симон Кананиты
41003019	уонна кэлин Кинини таҥнаран биэрбит Иуда Искариоту талбыта .
41003020	Кинилэр дьиэлэригэр төннөн кэлбиттэрэ . Эмиэ дьон бөҕө үмүөрүһэн , килиэп да сии түһэр кыахтара суоҕа .
41003021	Чугас дьоно бу туһунан истэн , өйүттэн тахсыбыт диэн , Кинини ыла кэлбиттэрэ .
41003022	Иерусалимтан кэлбит сокуонньуттар : « Иһигэр Веельзевул киирбит ! Ол иһин абааһылары абааһы тойонун күүһүнэн үүрэн таһаартыыр » , — диэбиттэрэ .
41003023	Онуоха Иисус кинилэри ыҥыран ылан , домоҕунан кэпсэппитэ : « Сатана сатананы киһиттэн хайдах үүрэн таһаарыай ?
41003024	Ханнык да саарыстыба икки аҥыы хайыннаҕына , саарыстыба буолар кыаҕа суох ;
41003025	дьиэ кэргэн эмиэ , икки аҥыы хайыннаҕына , үрэллэр туруктанар ;
41003026	ол курдук , сатана бэйэтин утаран икки аҥыы хайыннаҕына , тулуһар кыаҕыттан ааһан , бүтэр уһуга кэлэр .
41003027	Ким баҕарар күүстээх киһи дьиэтигэр киирэн баран , бу күүстээх киһини кэлгийбэккэ эрэ , кини дьиэтин-уотун халыыр кыаҕа суох , кэлгийэн эрэ баран , халыаҕа .
41003028	Кырдьыгы эһиэхэ этэбин : дьон хайдахтаах да улахан аньыыта , Таҥараны холуннарыыта — барыта бырастыы гыныллыаҕа ,
41003029	оттон ким Сибэтиэй Тыыны холуннарар — ол үйэлэр тухары бырастыы гыныллыбат : кини хаһан да боруостаммат аньыытын иһин буруйданыаҕа » .
41003030	Кини маны , « иһигэр быртах тыын киирбит » дииллэрин иһин , эппитэ .
41003031	Иисус Ийэтэ уонна бырааттара кэлэн , таһырдьа туран эрэ , Кинини ыҥыртарбыттара .
41003032	Кинини дьон тулалаан олордоҕуна : « Таһырдьа Ийэҥ уонна бырааттарыҥ-балыстарыҥ тураллар , Эйигин ыйыталлар » , — диэбиттэрэ .
41003033	« Кимнээҕий — Мин Ийэм уонна бырааттарым ? — диэбитэ Иисус , уонна
41003034	тула олорор дьону эргиччи көрбүтэ : — Бу бааллар — Мин Ийэм уонна Мин бырааттарым .
41003035	Ким Таҥара көҥүлүн толорор , ол Мин быраатым , балтым уонна Ийэм буолар » .
41004001	Онтон эмиэ муора кытылыгар киирэн үөрэтэн барбыта ; тулатыгар көй үгүс киһи үтүрүспүтүн иһин , ууга турар оҥочоҕо киирэн олорбута ; мустубут дьон бары Кинини сиргэ , муора кытылыгар , туран истибиттэрэ .
41004002	
41004003	Истиҥ : бурдук ыһааччы бурдугун ыһа тахсыбыт .
41004004	Ыһа сырыттаҕына , ыспыт сиэмэтиттэн сорҕото суол кытыытыгар түспүт , ону көтөрдөр көтөн кэлэн , тоҥсуйан сиэн кэбиспиттэр .
41004005	Сороҕо чычаас буорга , таастаах сиргэ , түһэн буора чараас буолан , сотору быган тахсыбыт ;
41004006	күн уота сырайбытыгар үүммүт үүнүү дириҥник силис тарпатах буолан , хатан хаалбыт .
41004007	Сорох сиэмэтэ хатыылаах эрбэһин быыһыгар түбэспит , онон хатыылаах эрбэһин саба үүнэн , бу сиэмэ астамматах .
41004008	Оттон сорох сиэмэ , өҥ сиргэ түһэн , ас кутан элбээн тахсыбыт : сороҕо отут , сороҕо алта уон , сороҕо сүүс төгүл үрдүк үүнүүнү биэрбит » .
41004009	Кини бу домоҕун түмүктээн эппитэ : « Ким истэр кулгаахтаах истиэхтин ! »
41004010	Соҕотоҕун хаалбытыгар аргыстара Уон Иккиэлэрдиин Кинини төгүрүйэн туран , бу домох суолтатын ыйыппыттара .
41004011	« Эһиэхэ Таҥара Саарыстыбатын кистэлэҥнэрин билэр кыах бэриллибитэ , — диэбитэ Кини , — оттон ити таһынааҕыларга барыта домоҕунан бэриллэр ; онон кинилэр
41004012	харахтарынан көрөр эрээри — көрбөттөр , кулгаахтарынан истэр эрээри — өйдөөбөттөр ; оттон Таҥараҕа эргиллэллэрэ эбитэ буоллар , аньыылара бырастыы буолуо этэ » .
41004013	« Бу домоҕу өйдөөбөккүт дуо ? — диэбитэ Иисус . — Дьэ уонна кэлэн атын домохтору хайдах өйдүөххүтүй ?
41004014	Бурдук ыһааччы Таҥара тылын ыһар .
41004015	Суол кытыытыгар ыһыллыбыт сиэмэ — ыһыллыбыт тылы истибит дьон , ол гынан баран , истээттэрин кытта , сатана тиийэн кэлэн кинилэр сүрэхтэригэр ыһыллыбыт тылы уоран илдьэ барар .
41004016	Оттон таастаах сиргэ ыһыллыбыт сиэмэ — эмиэ тылы иһиттэллэр эрэ , тута үөрүүнү кытта ылынар эрээри , дириҥ силиһэ суох буолан өр тулуспат дьону сирэйдээн көрдөрөр : кэлин , кутурҕан кэмэ кэллэҕинэ , эбэтэр тыл туһуттан сойуолааһын саҕаланнаҕына , кинилэр итэҕэллэрин сонно сүтэрэн кэбиһэллэр .
41004017	
41004018	Оттон хатыылаах эрбэһин быыһыгар ыһыллыбыт сиэмэ — тылы истэр дьону көрдөрөр ,
41004019	ол эрээри кинилэр сүрэхтэригэр олох сүпсүлгэнэ , баайга-дуолга умсугуйуу уонна да атын баҕа санаа киирэн , тылы саба баттаан кэбиһэр , инньэ гынан истибит тыллара туһата суох хаалар .
41004020	Оттон өҥ буорга ыһыллыбыт сиэмэ — истибит тылларын ылынар дьон ; кинилэр отут , алта уон , сүүс оччонон үрдүк үүнүүнү биэрэллэр » .
41004021	Итиэннэ Иисус кинилэргэ эппитэ : « Сибэтиинньиги уматан баран , иһитинэн саба уураары , аҕалаллар дуу , орон анныгар туруораары дуу ? Олоҕор туруораары аҕалаллар буолбатах дуо ?
41004022	Ханнык да кистэлэҥ арыллыбатаҕа диэн суох , туох да кистэммит биллибэтэҕэ диэн эмиэ суох .
41004023	Ким истэр кулгаахтаах истиэхтин ! »
41004024	Итиэннэ Иисус эппитэ : « Бу истибиккитин өйдөөн кэбиһиҥ : ханнык кээмэйинэн кээмэйдиигит да , эһиэхэ эмиэ оннук кээмэйинэн кээмэйдиэхтэрэ , итиэннэ эһиэхэ , истээччилэргэ , өссө эбэн биэриэхтэрэ .
41004025	Баардаахха өссө бэриллиэҕэ , туга да суохтан баара кытта былдьаныаҕа » .
41004026	Итиэннэ Иисус эппитэ : « Таҥара Саарыстыбатын тугунан холобурдаан көрдөрүөххэ сөбүй ? Эһиги манныгы санаан көрүҥ : киһи буорга бурдук сиэмэтин ыһар ;
41004027	түүнүн киһи утуйар , күнүһүн турар , оттон сиэмэтэ хайдах үүнэн иһэрин билбэт .
41004028	Бурдугу сир бэйэтэ үүннэрэр : маҥнай күөх үнүгэс үүнэр , онтон куолас быган тахсан ас кутар ;
41004029	бурдук бустаҕына , хомуур саҕаланар , оччоҕо киһи сиэрпэтин ылан , бурдугун быһа тахсар » .
41004030	Итиэннэ өссө эппитэ : « Таҥара Саарыстыбатын тугунан холобурдаан көрдөрүөххэ , ханнык домоҕунан быһаарыахха сөбүй ?
41004031	Манныгы санаан көрүҥ : бу хартыыһа сиэмэтэ баар . Буорга ыһалларын саҕана , кини сир үрдүгэр баар сиэмэлэртэн барыларыттан саамай кыралара ,
41004032	оттон ыспыттарын кэннэ — оҕуруот үүнээйилэриттэн барыларыттан улаханнара буолар , суон , хойуу лабааланар , онон бэл көтөрдөр , көтөн кэлэн , кини күлүгэр уйа туттар кыахтаналлар » .
41004033	Бу курдук , төһө истэллэрин тухары , кинилэри элбэх домоҕунан үөрэппитэ .
41004034	Домоҕо суох кинилэргэ тугу да эппэт этэ , оттон үөрэнээччилэригэр , бэйэлэрэ эрэ хааллахтарына , барытын туспа быһааран биэрэрэ .
41004035	Ол күн киэһэтигэр Кини үөрэнээччилэригэр : « Уҥуор туоруоҕуҥ » , — диэбитэ .
41004036	Онон кинилэр дьону ыыталаан баран , Иисус олорор оҥочотугар киирэн уҥуор устубуттара ; онно Кинини кытта атын тыылаахтар эмиэ бааллара .
41004037	Эмискэ күүстээх силлиэ түспүтэ ; долгун оҥочону сабыта охсон , оҥочо уунан туолан барбыта .
41004038	Кини бу кэмҥэ олбоҕу сыттанан , куормаҕа утуйа сыппыта . Үөрэнээччилэрэ Кинини уһугуннаран : « Үөрэтээччи ! Биһиги өлөн эрэрбитигэр Эн кыһаммаккын дуо ? » — диэбиттэрэ .
41004039	Кини туран тыалы буойан муораҕа : « Уурай , тохтоо ! » — диэтин кытта , сонно тута тыал сэллээн , улуу чуумпу буолбута .
41004040	Онуоха Иисус эппитэ : « Эһиги тоҕо маннык куттаҕаскытый ? Итэҕэлгит хайдах суоҕуй ? »
41004041	Үөрэнээччилэр , ис-истэриттэн куттанан кэлэн : « Кимий — бу Кини ? — дэһиспиттэрэ . — Тыал да , муора да тоҕо Киниэхэ бас бэринэллэрий ? »
41005001	Кинилэр муора уҥуоргу кытылыгар , Гадара сиригэр , тиксибиттэрэ .
41005002	Иисус оҥочоттон тахсаатын кытта , өлбүт дьон харайыллыбыт таас хаспахтарыттан Киниэхэ уун-утары быртах тыыҥҥа буулаппыт биир киһи тахсыбыта .
41005003	Бу хоруоптар быыстарыгар дьиэлэнэр киһини , бэл сыабынан да кэлгийэн , ким да кыайан туппат этэ ;
41005004	хас да төгүл хандалылаан , сыабынан кэлгийэн көрө сылдьыбыттара да , сыаптарын быһыта тыытан баран хандалыны хайа сынньан кэбиһэрэ , онон кинини ким да кыайан сыһыппатаҕа :
41005005	кини түүннэри-күннэри хайанан , киһи уҥуохтарынан ыһыытыы-хаһыытыы сылдьара , тааһынан бэйэтин кырбанара .
41005006	Бу киһи , Иисус иһэрин ыраахтан көрөөт , утары сүүрэн кэлбитэ уонна тоҥхойон баран
41005007	күөмэйин муҥунан : « Эн миэхэ тугуҥ кыһалҕатай , Иисус , Үрдүк Таҥара Уола ? — диэн үөгүлээбитэ . — Таҥара туһугар Эйигиттэн ааттаһабын , миигин муҥнаама ! »
41005008	Иисус киниэхэ : « Быртах тыын , бу киһиттэн таҕыс ! » — диэбитин иһин , кини итинник эппитэ .
41005009	« Аатыҥ кимий ? » — диэн ыйыппыта Иисус . « Биһиги элбэхпит , ол иһин мин аатым Легион диэн » , — диэбитэ кини .
41005010	Итиэннэ биһигини бу дойдуттан киэр үүрүмэ диэн көрдөһөн-ааттаһан барбыта .
41005011	Онно хайа эниэтигэр сибиинньэ халыҥ үөрэ мэччийэ сылдьара .
41005012	Абааһылар Иисустан : « Сибиинньэлэргэ баран киириэхпитин , биһигини кинилэргэ ыыт » , — диэн көрдөспүттэрэ .
41005013	Иисус көҥүллээбитэ . Быртах тыыннар тахсан , сибиинньэлэргэ киирбиттэригэр сибиинньэ бүтүн үөрэ барыта икки тыһыынча кэриҥэ тумустаах — эмпэрэттэн муораҕа ыстанан тимирэн хаалбыта .
41005014	Сибиинньэ үөрүн бостууктара куоракка уонна дэриэбинэлэргэ сырсан тиийэн бу туһунан кэпсээбиттэрэ . Онон олохтоохтор туох буолбутун көрө тахсыбыттара .
41005015	Иисуска кэлбиттэрэ , арай абааһы буулаабыт киһитэ — били элбэх абааһылана сылдьыбыт киһи — таҥаһын таҥнан , өлүөр өйдөнөн олороро , ону көрөн улаханнык куттаммыттара .
41005016	Туох буолбутун көрбүт дьон абааһыга буулаппыт киһи хайдах буолбутун , сибиинньэлэр туох буолбуттарын кинилэргэ кэпсээн биэрбиттэрэ .
41005017	Олохтоохтор ону истэн баран , Иисуһу биһиги дойдубутуттан бар диэн көрдөспүттэрэ .
41005018	Иисус оҥочоҕо киирбитигэр абааһыга буулата сылдьыбыт киһи , Кинини кытта бииргэ сылдьаары , көрдөспүтэ ,
41005019	ону Кини көҥүллээбэтэҕэ . « Дьиэҕэр , дьоҥҥор баран Айыы Тойон эйигин аһынан , тугу оҥорбутун кэпсээ » , — диэбитэ .
41005020	Киһи Уон Куорат уобалаһыгар тиийэн , Иисус кинини үтүөрдүбүтүн туһунан кэпсээн барбыта ; истибит эрэ барыта бэркиһээбитэ .
41005021	Иисус оҥочоҕо олорон эмиэ уҥуоргу кытылга туораабытыгар тула көй үгүс дьон мустубута . Кини муора кытылыгар сылдьыбыта .
41005022	Арай биир Иаир диэн ааттаах киһи , синагога тойотторуттан биирдэстэрэ , тиийэн кэлэн , Иисус атаҕар умса түһэн :
41005023	« Кыысчааным быстаары сытар ; Эн бараҥҥын киниэхэ илиигин уурдаргын , оҕом үтүөрүө , тыыннаах хаалыа этэ » , — диэн көрдөспүтэ-ааттаспыта .
41005024	Иисус кинини кытта барсыбыта . Кэнниттэн дьон халҕаһалыы ыга анньан батыһан испитэ .
41005025	Уон икки сыл устата хаана баран эрэйдэммит биир дьахтар
41005026	( кини элбэх эмчиккэ эмтэтэн , үбүн бараабыта гынан баран туһаламматаҕа — туруга эбии ыараабыта )
41005027	Иисус туһунан истэн , дьон быыһынан киирэн , Киниэхэ кэнниттэн чугаһаан кэлбитэ уонна таҥаһын таарыйбыта .
41005028	« Таҥаһын да таарыйдахпына , экчи үтүөрүөм » , — диирэ кини .
41005029	Таарыйаатын , хаана барара тохтоон үтүөрэн хаалбыта , ону бүтүн этинэн-хаанынан билбитэ .
41005030	Бу кэмҥэ Иисус , Киниттэн күүс тахсыбытын билэн , кэннин хайыһан : « Мин таҥаспын ким таарыйда ? » — диэн дьонтон ыйыппыта .
41005031	« Эйигин дьон ыга анньан турарын көрөҕүн дии , уонна хайдах ким таарыйда диигиний ? » — дэспиттэрэ үөрэнээччилэрэ .
41005032	Иисус Кинини таарыйбыт дьахтары көрдөөн , тула көрбүтэ .
41005033	Субу аҕай туох буолбутун билэн титирэс буола куттаммыт дьахтар Кини атаҕын тумсугар сиргэ бүк түһэн , барытын кырдьыгынан кэпсээн биэрбитэ .
41005034	« Кыыһым , эйигин итэҕэлиҥ быыһаата , — диэбитэ Иисус . — Чэ , эйэни кытта дьиэлээ уонна аны итинник ыалдьыма » .
41005035	Кини маны этэ турдаҕына , синагога тойонугар дьиэтиттэн кэлэннэр : « Кыыһыҥ быһынна . Үөрэтээччини туохха сүпсүгүрдүөххүнүй ? » — диэбиттэрэ .
41005036	Онуоха Иисус бу эппиттэрин истэн , синагога тойонугар : « Куттаныма , итэҕэй эрэ » , — диэбитэ .
41005037	Петртан , Иаковтан уонна Иаков быраата Иоантан ураты атын ким даҕаны Кинини кытта барсарын Иисус көҥүллээбэтэҕэ .
41005038	Синагога тойонун дьиэтигэр кэлбиттэрэ . Иисус аймалҕан буолбутун — ытыыр-соҥуур , энэлийэр дьону көрбүтэ .
41005039	« Тоҕо айманаҕыт-ытаһаҕыт ? — диэбитэ Кини дьиэҕэ киирэн . — Оҕо тыыннаах , утуйа сытар » .
41005040	Кинини күлүү гыммыттара . Иисус , барыларын таһаартаан баран , оҕо аҕалаах ийэтин уонна Бэйэтин үс үөрэнээччитин илдьэ кини сытар хоһугар киирбитэ итиэннэ кыысчааны илиититтэн ылан баран , киниэхэ туһаайан :
41005041	« Талифа куми ! » — диэбитэ . ( Ол аата , тылбаастаатахха , « Кыысчаан , эйиэхэ этэбин , тур ! » )
41005042	Кыыс сонно туран , хааман барбыта ; кини сааһа уон иккитэ этэ . Маны көрбүт дьон сөрү диэн сөхпүттэрэ .
41005043	Иисус бу туһунан ким да билиэ суохтаах диэн кинилэри кытаанахтык сэрэтэн баран , кыыһы аһаталларыгар соруйбута .
41006001	Мантан тахсан Иисус дойдутугар тиийбитэ , үөрэнээччилэрэ батыһан барбыттара .
41006002	Субуота буолбутугар Кини синагогаҕа киирэн үөрэппитэ . Үөрэтэрин истибит дьон үксэ : « Бу Киһи хантан маны удьуордаата ? — диэн сөҕөллөрө . — Хайдахтаах муударай өй бэриллибитий , хайдахтаах дьиктилэри оҥороруй !
41006003	Кини Мария уола , Иаков , Иосия , Иуда уонна Симон бырааттара , болуотунньук буолбатах этэ дуо ? Эдьиийдэрэ-балыстара манна , биһигини кытта , бааллар буолбаат ? » Онон Кинини итэҕэйбэтэхтэрэ .
41006004	Иисус кинилэргэ эппитэ : « Чиэстэммэт пророк диэн суох , арай кинини дойдутугар , дьиэтигэр-уотугар чиэстээбэттэр » .
41006005	Кини онно ханнык да дьиктини кыайан оҥорботоҕо , аҕыйах ыарыһаҕы илиитин ууран үтүөрдүбүтэ .
41006006	Кинилэр итэҕэйбэттэрин Иисус сөҕөрө . Кини чугастааҕы дэриэбинэлэринэн сылдьан үөрэппитэ .
41006007	Онтон Уон Иккиэлэрин ыҥыран ылан иккилии гынан , Евангелиены биллэртэрэ ыыталаан барбыта ; баралларыгар быртах тыыннары үүрэн таһаартыыр былааһы биэрбитэ ;
41006008	суолга тайах мастан ураты тугу да ылбаттарыгар , килиэби да , матаҕаны да , курдарыгар алтан харчыны да уктубаттарыгар ,
41006009	
41006010	Ханнык эмэ ыалга түстэххитинэ , ол сиртэн барыаххытыгар диэри ханна да көһүмэҥ , — диэбитэ Кини . —
41006011	Оттон ким эмэ эһигини киллэрбэтэҕинэ , эбэтэр истиэн баҕарбатаҕына , кинилэри утары туоһу буоллун диэн , тахсан иһэҥҥит , атаххыт быылын кытта тэбээн хаалларыҥ . Кырдьыгы эһиэхэ этэбин : Дьүүл күнүгэр ол куоракка Содомнаах Гоморратааҕар ордук ыарахан буолуоҕа » .
41006012	Кинилэр баран дьону аньыыны билинэргэ ыҥырбыттара ,
41006013	дьонтон элбэх абааһыны үүрэн таһаарбыттара уонна үгүс ыарыһаҕы арыынан оҕунуохтаан үтүөрдүбүттэрэ .
41006014	Ирод ыраахтааҕы Иисус туһунан истэн ( Кини аата киэҥник биллибитэ ) : « Ити Иоанн Сүрэхтээччи тиллэн араас дьиктини оҥорон эрдэҕэ » , — диэбитэ .
41006015	Атыттар буоллаҕына бу Илия дииллэрэ , оттон сорохтор эмиэ былыргы пророктартан биирдэстэрин курдук пророк кэлбит дэһэллэрэ .
41006016	Итинник кэпсэтэллэрин иһиттэҕинэ , Ирод : « Суох , ити Иоанн — мин моонньоох баһын быстарбыт киһим — тиллибит » , — диирэ .
41006017	Бу Ирод , ойох ылбыт дьахтарыттан , быраатын Филипп ойоҕуттан Иродиадаттан сылтаан , Иоанны туттаран ылан , хаайыыга бырахтарбыта ,
41006018	тоҕо диэтэххэ , Иоанн кинини : « Быраатыҥ ойоҕун ыларыҥ сиэрэ суох быһыы » , — диэн буойсара .
41006019	Иродиада буоллаҕына Иоаҥҥа өстүйэн , кинини өлөрүөн баҕарара да , ол хайдах да кыаллыбат этэ .
41006020	Иоанн кырдьыксыт , сибэтиэй киһи буоларын Ирод билэр буолан , киниттэн саллара , ол иһин кинини харыстыыра ; Иоанн этэрин толорон Ирод элбэҕи оҥороро , кини тылын-өһүн сөбүлээн истэрэ .
41006021	Биирдэ Ирод төрөөбүт күнүн бэлиэтиир малааһыныгар үрдүк сололоох үдьүмэрдэрин , сэриитин тойотторун уонна Галилея аҕа баһылыктарын ыҥырбытыгар тоҕоостоох күн дьэ үүммүтэ .
41006022	Иродиада кыыһа киирэн үҥкүүлээн , Ирод уонна кини ыалдьыттарын санааларын таппыта , онон ыраахтааҕы кыыска : « Тугу да көрдөө — барытын биэриэм ! » — диэн эрэннэрбитэ .
41006023	Кини өссө андаҕайбыта : « Көрдөөбүккүн барытын , саарыстыбам аҥаарын кытта биэриэм » .
41006024	Кыыс тахсан ийэтиттэн : « Тугу көрдүүбүн ? » — диэн ыйыппыта . « Иоанн Сүрэхтээччи баһын » , — диэбитэ ийэтэ .
41006025	Кыыс сонно тута тиэтэйэ-саарайа ыраахтааҕыга төттөрү киирбитэ : « Эн сибилигин Иоанн Сүрэхтээччи баһын бүлүүдэҕэ ууран миэхэ аҕалан биэриэххин баҕарабын » .
41006026	Ыраахтааҕы курутуйбута эрээри , ыалдьыттарын иннигэр биэрбит андаҕарын кэһимээри , кыыска аккаастыан баҕарбатаҕа .
41006027	Онон тус харабылын ыҥыран ылан , Иоанн баһын аҕаларга сорудахтаан ыыппыта . Харабыл киһитэ хаайыыга тиийэн , Иоанн моонньоох баһын быһан баран ,
41006028	бүлүүдэҕэ ууран , кыыска аҕалан туттарбыта , кыыс ону ийэтигэр биэрбитэ .
41006029	Иоанн үөрэнээччилэрэ бу туһунан истэн , кэлэн кинини ылан , харайбыттара .
41006030	Апостоллар Иисуска төннөн кэлэн тугу гыммыттарын , дьону туохха үөрэппиттэрин кэпсээбиттэрэ .
41006031	« Бүөм сиргэ бэйэҕит эрэ бараҥҥыт сынньана түһүҥ » , — диэбитэ Иисус . Дьон биир кэм кэлэ-бара турар буолан , кинилэр аһыыр да кыахтара суоҕа .
41006032	Онон оҥочоҕо бэйэлэрэ эрэ олорон , ким да билбэтинэн иччитэх сиргэ устубуттара .
41006033	Ол эрээри баран эрэллэрин көрөн , бэрт үгүс киһи кинилэри билэ охсубута ; бары куораттан барытыттан сылдьар сатыы дьон кинилэри күөйэ сүүрэн иннилэригэр түһэн Киниэхэ үмүөрүспүттэрэ .
41006034	Иисус оҥочоттон тахсан , көй үгүс киһи мустубутун көрөн , маныыһыта суох барааннар курдуктарын иһин , аһыммыта , онон кинилэри элбэххэ үөрэтэн барбыта .
41006035	Онтон , күн ырааппытыгар , үөрэнээччилэрэ кэлэн эппиттэрэ : « Бу иччитэх сир , күн да киэһэрдэ ,
41006036	онон дьону ыыталаа ; чугастааҕы дэриэбинэлэргэ , сэлиэнньэлэргэ баран аһыыр астарын атыыластыннар » .
41006037	« Эһиги кинилэргэ аста биэриҥ » , — диэбитэ Иисус . « Бараммыт , икки сүүс динарийга килиэп атыылаһан аҕалан , аһатыах бэйэбит дуу ? » — дэһиспиттэрэ үөрэнээччилэрэ .
41006038	« Эһиги төһө килиэптээххитий ? — Иисус ыйыппыта . — Баран көрүҥ » . Төһө баарын көрөн баран , үөрэнээччилэр : « Биэс килиэби кытта икки балык баар » , — диэбиттэрэ .
41006039	Кини дьону күөх окко бөлөх-бөлөх олороллоругар соруйбута .
41006040	Сүүстүү , биэс уоннуу буола-буола бары кэккэлэһэ олорбуттара .
41006041	Иисус биэс килиэби кытта икки балыгы ылан баран , халлаан диэки көрөн туран Таҥараҕа махтаммыта уонна килиэби тоһутан үөрэнээччилэригэр , дьоҥҥо түҥэтиҥ диэн , биэртэлээбитэ . Икки балыгы эмиэ барыларыгар үллэрбитэ .
41006042	Бары тото-хана аһаабыттара .
41006043	Ол кэннэ өссө ордубут килиэби кытта балыгы хомуйбуттара , уон икки толору тымтай буолбута .
41006044	Манна барыта биэс тыһыынча кэриҥэ киһи аһаабыта .
41006045	Сонно , Иисус дьону ыыталыыр кэмигэр , үөрэнээччилэрин оҥочоҕо олордон муора уҥуор баар Вифсаидаҕа ыыппыта .
41006046	Дьону ыытан баран , Кини хайа үрдүгэр үҥэ тахсыбыта .
41006047	Киэһэ оҥочо муора үөһүгэр тиийбитэ . Бу кэмҥэ Иисус кытылга соҕотох этэ .
41006048	Үөрэнээччилэрэ уун-утары үрэр тыаллыын туруулаһан , сэниэлэрэ эстибитин көрөн , Кини халлаан суһуктуйуута муора устун хааман , кинилэргэ тиийэн кэлбитэ , итиэннэ ааһа барыан баҕарбыта .
41006049	Кинилэр Иисус уу ньуурунан хааман иһэрин көрөннөр , сибиэн иһэр дии санаан , хаһыытаһа түспүттэрэ .
41006050	Бары Кинини көрөн уолуйа куттаммыттара . « Уоскуйуҥ : бу — Мин , куттанымаҥ » , — диэбитэ Иисус хап-сабар .
41006051	Сонно , оҥочолоругар киирээтин , тыал астан хаалбыта . Онуоха өссө ордук сөхпүттэрэ ;
41006052	сүрэхтэрэ дьэбирэ бэрт буолан , Кини аҕыйах килиэбинэн үгүс киһини тоторбут дьиктитин өйдүү иликтэрэ .
41006053	Уҥуор туорааннар , Геннисарет сиригэр тиийэн , кытылга тиксибиттэрэ .
41006054	Оҥочоттон тахсыбыттарыгар олохтоохтор Иисуһу билэ охсон ,
41006055	чугас эргин сирдэри тилийэ сүүрэ сылдьан , ыарыһах дьону тэллэхтэри Киниэхэ , ханна баарын истэ сылдьан , аҕалтаабытынан барбыттара .
41006056	Иисус — дэриэбинэлэргэ , куораттарга , уһаайбаларга — ханна да тиийбитин иһин , ыарыһахтары киэҥ , аһаҕас сиргэ сытыартыыллара уонна , муҥ саатар , таҥаһын тэллэҕин таарыйары көҥүллүүрүгэр көрдөһөллөрө . Таарыйбыт дьон үтүөрэн иһэллэрэ .
41007001	Фарисейдар уонна хас да сокуонньут , Киниэхэ Иерусалимтан кэлэннэр ,
41007002	
41007003	Фарисейдар , эмиэ атын иудейдар курдук , өбүгэлэрин үгэстэрин тутуһан , илиини тоҥоноххо диэри кичэйэн суунар сиэри-туому оҥорон эрэ баран , аһыыллар этэ ;
41007004	баһаартан кэлэн баран эмиэ , ыраастаммакка эрэ , аһаабаттара ; итиэннэ онтон да атын элбэх үгэстээх этилэр : чааскыларын , купсууннарын , алтан олгуйдарын уонна ыскаамыйаларын сууйар сиэри-туому тутуһаллара . )
41007005	Фарисейдар уонна сокуонньуттар Иисустан ыйыппыттара : « Эн үөрэнээччилэриҥ өбүгэлэрбит үгэстэрин тутуспакка , тоҕо килиэби суумматах илиилэринэн сииллэрий ? »
41007006	Кини эппитэ : « Эһиги сирэй көрбөхтөр тускутунан Исайя пророк Суруйууларга өтө көрөн сөпкө да эппит : „ Бу дьон тылларыгар эрэ Миигин ытыктыыллар , сүрэхтэрэ Миигиттэн ыраах .
41007007	Кинилэр Миэхэ сүгүрүйэллэрэ туох да туһата суох : үөрэтэллэрэ барыта — дьон ыйыыта-кэрдиитэ “ диэн .
41007008	Эһиги Таҥара кэриэһин хааллараҥҥыт , дьон үгэһин тутуһаҕыт , купсууннаргытын , чааскыларгытын сууйаҕыт , ити курдук онтон да атыны элбэҕи оҥороҕут » .
41007009	Итиэннэ өссө эппитэ : « Бэйэ үгэһин тутуһаары , Таҥара кэриэһин көтүрэри эһиги бэркэ сатыыгыт .
41007010	Моисей „ Ийэлээх аҕаҕын ытыктаа “ уонна „ Аҕатын , биитэр ийэтин үөҕээччи өлүөхтээх “ диэн эппитэ .
41007011	Оттон эһиги буоллаҕына киһи аҕатыгар , биитэр ийэтигэр „ Тугу эн миигиттэн туһаныахтааҕыҥ корван ( Таҥараҕа бэлэх ) буолла “ диэтэҕинэ ,
41007012	киниэхэ аҕатын-ийэтин туһугар тугу да гымматыгар көҥүл биэрэҕит :
41007013	онон бэйэҕит үгэскитинэн эһиги Таҥара тылын көтүрэҕит . Ити курдук атыны да оҥороргут элбэх » .
41007014	Онтон мустубут дьону ыҥыран ылан эппитэ : « Бары Миигин истиҥ уонна бу этэрбин ырыҥалаан көрүҥ :
41007015	тастан туох да киирбитин иһин , киһини киртитэр кыаҕа суох ; киһи сүрэҕиттэн тахсыбыт — ол киһини киртитэр .
41007016	Ким истэр кулгаахтаах истиэхтин ! »
41007017	
41007018	Эһиги эмиэ толкуйа суоххут дуу ? — диэбитэ Иисус . — Киһини , тастан туох да киирбитин иһин , киртитэр кыаҕа суоҕун эһиги ама өйдөөбөккүт дуо ?
41007019	Тастан туох киирбитэ киһи сүрэҕэр буолбакка , иһигэр киирэр уонна киэр таһаарыллар ; онон ас барыта ыраас » .
41007020	Итиэннэ салгыы эппитэ : « Киһиттэн тахсар — киһини киртитэр ,
41007021	тоҕо диэтэххэ , хара санаа , содур быһыы , көссүүлэһии , уоруу , өлөрүү киһи иһиттэн , сүрэҕиттэн , тахсар ;
41007022	иҥсэ-обот , өһүөн , уодаһын , сирэйэ-хараҕа суох быһыыланыы , ордугурҕааһын , Таҥараны холуннарыы , үрдүктүк сананыы , өйө суох быһыыланыы —
41007023	бу куһаҕан барыта киһи иһиттэн тахсан киһини киртитэр » .
41007024	Иисус мантан тахсан , Тир уонна Сидон сирдэринэн барбыта . Түһэр дьиэтигэр киирэн баран , манна баарын ким да билиэн баҕарбатаҕа эрээри , кыайан кистэммэтэҕэ .
41007025	Биир дьахтар ( кини быртах тыыҥҥа буулаппыт кыыс оҕолооҕо ) , Иисус кэлбитин истэн , тиийэн Кини иннигэр сөһүргэстии түспүтэ .
41007026	Бу Сирофиникияттан төрүттээх омук дьахтара этэ ; кини : « Кыыспыттан абааһыны үүрэн таһаар » , — диэн көрдөспүтэ .
41007027	« Бастаан оҕолор тото аһаатыннар , кинилэр килиэптэрин ылан ыттарга быраҕар табыллыбат » , — диэбитэ Иисус .
41007028	« Оннук , Тойонуом , — дьахтар сөбүлэспитэ . — Ол эрээри , ыттар эмиэ остуол анныгар оҕолор тохпут тоорохойдоруттан сииллэр эбээт » .
41007029	Иисус эппитэ : « Чэ , бу тылыҥ иһин дьиэҕэр төнүн . Абааһы кыыскыттан таҕыста » .
41007030	Дьахтар дьиэтигэр тиийэн көрбүтэ , кыысчаана абааһыттан босхолонон , бэркэ холкутуйан оронугар сытара .
41007031	Онтон Иисус Тирдээх Сидон сириттэн тахсан , Уон Куорат уобалаһынан Галилея муоратыгар барбыта .
41007032	Тыла суох дьүлэй киһини Иисуска илдьэ кэлэн , киниэхэ илиитин уурарыгар көрдөспүттэрэ .
41007033	Иисус кинини туора сиэтэн таһааран кулгааҕар сөмүйэтин укпута , онтон тарбаҕар силлээн баран киһи тылын таарыйбыта ;
41007034	итиэннэ халлаан диэки көрөн туран , үөһэ тыынан баран : « Еффафа ! » ( « Чөллөрүй ! » ) — диэбитэ .
41007035	Сонно тута киһи кулгааҕа чөллөрүйэ түспүтэ , тыла өһүллэн , ыраас бэйэлээхтик саҥарар буолбута .
41007036	Иисус , маны кимиэхэ да кэпсээбэттэрин курдук , кытаанахтык сэрэппитэ , ол эрээри төһөнөн боборо да , соччонон өссө ордук сураҕы тарҕатар этилэр .
41007037	« Тугу барытын бэркэ сатыыр , — диэн дьон сөҕөрө . — Дьүлэйдэри истэр гынар , тыла суохтары саҥардар ! »
41008001	Ол күннэргэ бэрт элбэх киһи мунньустан баран аһыыр астара суоҕун иһин , Иисус үөрэнээччилэрин ыҥыран ылбыта . «
41008002	Дьону аһынабын , — диэбитэ Кини . — Миигин кытары бииргэ сылдьыбыттара хайыы-үйэ үс хонно ; аһыахтарын иһин , туохтара да суох .
41008003	Дьиэлэригэр аччык ыыттахпына , аны суолга сэниэлэрэ быстыа . Сорохторо бэрт ыраахтан кэлбиттэр » .
41008004	Үөрэнээччилэрэ : « Манна , иччитэх сиргэ , хантан килиэп булан кинилэри аһатабытый ? » — дэспиттэрэ .
41008005	« Эһиги төһө килиэптээххитий ? » — Кини ыйыппыта . « Сэттэ » , — диэбиттэрэ .
41008006	Иисус мустубут дьону сиргэ олордон баран , сэттэ килиэби ылан Таҥараҕа махтаммыта , уонна тоһуталаан үөрэнээччилэригэр биэрбитэ ; кинилэр ону олорор дьоҥҥо түҥэппиттэрэ .
41008007	Кинилэргэ өссө аҕыйах балык баара ; ону Кини алҕаан баран , эмиэ үөрэнээччилэригэр биэрэн дьоҥҥо үллэртэрбитэ .
41008008	Бары тотуохтарыгар диэри аһаабыттара ; ордубут аһы хомуйбуттара сэттэ улахан корзина буолбута .
41008009	Манна барыта түөрт тыһыынча кэриҥэ киһи аһаабыта . Онтон Кини дьону дьиэлэригэр ыыталаат ,
41008010	сонно оҥочоҕо олорон , үөрэнээччилэрин кытта Далмануфа сиригэр устубута .
41008011	Онно Киниэхэ фарисейдар кэлэн мөккүһэн барбыттара . Кинилэр Иисуһу тургутан көрөн , халлаантан дьикти бэлиэтэ көрдөр диэн модьуйаллара .
41008012	Иисус ыараханнык өрө тыынан баран эппитэ : « Бу көлүөнэ дьикти бэлиэни тоҕо эрэйэрий ? Кырдьыгы эһиэхэ этэбин : бу дьоҥҥо дьикти бэлиэ көрдөрүллүө суоҕа » .
41008013	Итиэннэ кинилэртэн араҕан , эмиэ оҥочоҕо олорон уҥуор туораабыта .
41008014	Үөрэнээччилэрэ килиэп ылалларын умнан барбыт этилэр — оҥочолоругар биир эрэ килиэптээхтэрэ .
41008015	« Көрүҥ , фарисейдар уонна Ирод аһытыыларыттан сэрэнэр буолуҥ » , — диэбитэ Иисус .
41008016	Үөрэнээччилэрэ бэйэлэрин икки ардыларыгар : « Ити килиэппит суоҕун иһин этэр » , — дэспиттэрэ .
41008017	Ону билэн , Иисус : « Тоҕо килиэп ылбатахпыт дэһэҕит ? — диэбитэ . — Өссө даҕаны ырыҥалыы , өйдүү иликкит дуо ? Сүрэххит дьэбирэ кэм да ааһа илик дуу ?
41008018	Харахтаах эрээри көрбөккүт , кулгаахтаах эрээри истибэккит дуу ? Уонна умуннугут дуо ,
41008019	Мин биэс килиэби биэс тыһыынча киһиэхэ үллэрбитим кэннэ , эһиги хас тымтайы толору хомуйбуккутуй ? » « Уон иккини » , — диэбиттэрэ .
41008020	« Оттон сэттэ килиэби түөрт тыһыынча киһиэхэ үллэрбиппэр ордугун хас корзинаны хомуйбуккутуй ? » « Сэттэни » , — дэспиттэрэ .
41008021	« Уонна баран өйдүү иликкит дуо ? » — диэбитэ Иисус .
41008022	Вифсаидаҕа кэлбиттэрэ . Онно Киниэхэ хараҕа суох киһини аҕалан « таарый » диэн көрдөспүттэрэ .
41008023	Кини хараҕа суоҕу сиэтэн дэриэбинэ таһыгар таһаарбыта уонна хараҕын силинэн илитэн баран , илиитинэн саба туппута . « Тугу эмэ көрөҕүн дуо ? » — Иисус ыйыппыта .
41008024	« Мас курдук барыҥнаһан ааһар дьону көрөбүн ! » — диэбитэ хараҕа суох киһи .
41008025	Иисус икки илиитинэн өссө төгүл кини харахтарын саба туппутугар киһи үтүөрэн тугу барытын дьэҥкэтик көрөр буолбута .
41008026	« Дэриэбинэҕэ кииримэ уонна онно кимиэхэ да кэпсээмэ » , — диэн Иисус кинини сэрэтэн ыыппыта .
41008027	Иисус үөрэнээччилэриниин Филипп Кесариятын дэриэбинэлэригэр барбыттара . Айаннаан иһэн аара Кини үөрэнээччилэриттэн : « Дьон Миигин ким дииллэрий ? » — диэн ыйыппыта .
41008028	« Сорох Иоанн Сүрэхтээччи диир , — диэбиттэрэ . — Сорох Илия , сорох пророктартан биирдэстэрэ буолуо диир » .
41008029	« Оттон эһиги Миигин ким дии саныыгытый ? » — диэбитэ Иисус . « Эн Христоскун » , — диэн хоруйдаабыта Петр .
41008030	Иисус кимиэхэ да бу туһунан этимэҥ диэн сэрэппитэ .
41008031	Кини үөрэнээччилэригэр Киһи Уола элбэх эрэйи-муҥу көрүөхтээҕин , аҕа баһылыктар , архиерейдар уонна сокуонньуттар Кинини туора көрөн өлөрүөхтээхтэрин , ол кэнниттэн үһүс күнүгэр тиллиэхтээҕин туһунан кэпсээбитэ .
41008032	Маны барытын аһаҕастык эппитэ . Онуоха Петр Кинини туспа ыҥыран ылан утары этэн , бопсон барбыта .
41008033	Иисус эргиллэн үөрэнээччилэрин диэки көрөн баран , Петрга кытаанахтык эппитэ : « Киэр буол Миигиттэн , сатана ! Эн Таҥара туһун буолбакка , киһи туһун саныыгын » .
41008034	Ол кэннэ үөрэнээччилэрин кытта бииргэ норуоту ыҥыран ылан эппитэ : « Ким Миигин батыһыан баҕарар , ол бэйэтиттэн аккаастаннын уонна кириэһин ылан Миигин батыстын .
41008035	Ким олоҕун быыһыан баҕарбыт — олоҕун сүтэриэҕэ ; ким Мин туспар уонна Евангелие туһугар олоҕун сүтэрбит — олоҕун быыһыаҕа .
41008036	Киһи олоҕун алдьатан туран аан дойдуну баһылаабыта киниэхэ туох туһалаах буолуой ?
41008037	Киһи бэйэтин олоҕун тугунан толуйан ылыай ?
41008038	Бу билиҥҥи аньыылаах , содур көлүөнэ иннигэр Миигиттэн уонна Мин тылларбыттан сааппыт киһиттэн Киһи Уола , Аҕатын килбиэннээх сырдыгынан сыдьаайан сибэтиэй Аанньаллардыын эргиллэн кэллэҕинэ , эмиэ саатыаҕа » .
41009001	Иисус эппитэ : « Кырдьыгы эһиэхэ этэбин : бу манна турааччылартан сорохторо , өлөр өлүү амтанын билбэккэ да сылдьан , Таҥара Саарыстыбата улуу күүстээхтик кэлбитин көрүөхтэрэ » .
41009002	Алта күн буолан баран Иисус Петры , Иаковы уонна Иоанны илдьэ үрдүк хайаҕа ыттыбыта ; онно кинилэртэн ураты атын ким да суоҕа . Кини үөрэнээччилэрин иннилэригэр туран дьүһүнэ уларыйан хаалбыта ,
41009003	таҥаһа , сир үрдүгэр хайа да бэйэлээх таҥас туртатааччы кыайан туртаппатын курдук , килбэҥнэс , кылбаа маҥан буолбута .
41009004	Онтон кинилэргэ Илиялаах Моисей көстөн кэлэн Иисустуун кэпсэппиттэрэ .
41009005	« Равви , манна сылдьарбыт үчүгэй даҕаны ! — диэбитэ Петр Иисуска . — Биһиги үс отууну тутуохпут : Эйиэхэ биири , Моисейга биири , Илияҕа эмиэ биири » .
41009006	Куттаммыттара бэрдиттэн , тугу да этиэн булбакка , кини итинник эппитэ .
41009007	Онтон кинилэргэ былыт сыдьаайбыта , ол быыһыттан : « Бу баар — Мин Тапталлаах Уолум , Кинини истиҥ ! » — диир саҥа сатараабыта .
41009008	Эмискэ тулаларын көрүммүттэрэ : тастарыгар Иисустан ураты атын ким да суоҕа .
41009009	Хайаттан түһэн истэхтэринэ , Иисус , Киһи Уола өлбүттэртэн тиллиэр диэри , тугу көрбүттэрин кимиэхэ да кэпсээбэттэрин курдук кытаанахтык сэрэппитэ .
41009010	Кинилэр , ону ылыммыттара эрээри : « „ Өлбүттэртэн тиллэр “ диэн туох баҕайыный ? » — дэһэ испиттэрэ .
41009011	Итиэннэ Киниттэн : « Сокуонньуттар тоҕо Илия инники кэлиэхтээх дииллэрий ? » — диэн ыйыппыттара .
41009012	« Кырдьык , Илия урут кэлэн барытын бэлэмниэхтээх , — диэбитэ Кини . — Оттон Киһи Уола , Суруйууларга этиллибитин курдук , элбэх эрэйи көрүөхтээх , атаҕастаныахтаах .
41009013	Ол эрээри Мин эһиэхэ этэбин : Илия хайыы-үйэ кэлбитэ эрээри , кинини таптаабыттарынан дьаһайбыттара . Суруйууларга кини туһунан итинник этиллэр » .
41009014	Иисус үөрэнээччилэригэр төннөн кэлэн көрбүтэ : тулаларыгар киһи бөҕө мустубут этэ ; сокуонньуттар кинилэри кытта мөккүһэ тураллара .
41009015	Иисуһу көрөн дьиктиргээбит дьон Кинини эҕэрдэлии сүүрэн кэлбиттэрэ .
41009016	« Туох туһунан кинилэри кытта мөккүһэҕитий ? » — диэн ыйыппыта Иисус үөрэнээччилэриттэн .
41009017	Мустубут дьон быыһыттан биир киһи хоруйдаабыта : « Үөрэтээччи ! Мин быртах тыыҥҥа буулаппыт тыла суох уолбун Эйиэхэ аҕалбытым .
41009018	Оҕобун абааһы ханна хам ылла да , сонно охторон түһэрэр . Оччоҕо оҕом , айаҕыттан күүгэн алла-алла , тииһин хабырынар , чиккэччи тартарар . Үөрэнээччилэргиттэн тыыны үүрэн таһаарыҥ диэн көрдөспүтүм да , кыайбатылар » .
41009019	« Оо , итэҕэлэ суох көлүөнэ ! — диэбитэ Иисус кинилэргэ . — Хаһааҥҥа диэри эһигини кытта сылдьабын ? Хаһааҥҥа диэри эһигини тулуйабын ? Кинини Миэхэ аҕалыҥ » .
41009020	Уолу аҕалбыттара . Быртах тыын буулаабыт уола , Иисуһу көрөөт да , тартаран барбыта , сиргэ охтон түһэн , айаҕыттан күүгэн алла-алла , төкүнүйэ сылдьыбыта .
41009021	« Маннык буолбута төһө өр буолла ? » — Иисус уол аҕатыттан ыйыппыта . « Олох кыра эрдэҕиттэн , — диэбитэ аҕата . —
41009022	Оҕобун өлөрөөрү , элбэх төгүл ууга да , уокка да түһэрэ сатаабыта ; Эн тугу эмэ кыайан оҥоруох буоллаххына , биһигини аһын , көмөлөс » .
41009023	Иисус киниэхэ эппитэ : « Итэҕэйэр кыахтаах буоллаххына , итэҕэйээччигэ туох барыта кыаллар » .
41009024	Сонно уол аҕата хараҕыттан уу-хаар баһан туран : « Итэҕэйэбин , Тойонуом ! — диэн саҥа аллайбыта . — Итэҕэйэрбэр көмөлөс ! »
41009025	Иисус дьон саба сырсан иһэллэрин көрөн , быртах тыыны боппута : « Тыла суох дьүлэй тыын ! Эйиэхэ этэбин : киниттэн таҕыс уонна хаһан да киниэхэ кииримэ ! »
41009026	Быртах тыын үөгүлээн баран , уолу күүскэ титирэстэппитинэн , тахсан барбыта . Уол өлбүт курдук буолан хаалбыта , ону көрөн үгүстэр : « Өллө » , — дэспиттэрэ .
41009027	Иисус уолу илиититтэн ылан өрө тарпытыгар , уол туран кэлбитэ .
41009028	Кини дьиэҕэ киирбитигэр үөрэнээччилэрэ атын ким да суоҕар : « Биһиги быртах тыыны киниттэн тоҕо кыайан үүрэн таһаарбатахпытый ? » — диэн ыйыппыттара .
41009029	« Абааһы ити бииһин ууһун мэлииппэ уонна пост эрэ күүһүнэн үүрүөххэ сөп » , — диэбитэ Иисус .
41009030	Мантан тахсан Галилея сиринэн барбыттара ; Иисус бу сири ким да билбэтинэн ааһыан баҕарбыта :
41009031	Кини үөрэнээччилэрин үөрэтэ-өйдөтө — Киһи Уола дьон илиитигэр бэриллиэхтээҕин , Кинини өлөрүөхтээхтэрин , ол эрээри Кини өлөн баран үһүс күнүгэр тиллиэхтээҕин кэпсии — испитэ .
41009032	Бу кэпсиирин өйдөөбөтөхтөрө эрээри , ыйытыахтарын дьулайбыттара .
41009033	Иисус Капернаумҥа кэлбитэ . Дьиэҕэ киирэн баран : « Аара суолга ити тугу кэпсэппиккитий ? » — диэн ыйыппыта .
41009034	Үөрэнээччилэрэ саҥарбатахтара . Кинилэр аара бэйэлэрин икки ардыларыгар хайалара саамай улаханын быһаарса испиттэрэ .
41009035	Иисус олорунан баран , Уон Иккиэлэрин ыҥыран ылбыта : « Ким бастакы буолуон баҕарар , ол барыларыттан бүтэһик буоллун , барыларыгар чаҕар буоллун » .
41009036	Онтон оҕону ылан ортолоругар туруорбута уонна , кууһан баран , кинилэргэ эппитэ :
41009037	« Ким маннык оҕолортон биирдэстэрин Мин аатым туһугар ылынар — ол Миигин ылынар ; оттон ким Миигин ылынар — ол Миигин буолбатах , Миигин Ыыппыты ылынар » .
41009038	« Үөрэтээччи ! — диэбитэ Иоанн . — Биһиги Эн ааккынан абааһылары үүрэн таһаарар киһини көрдүбүт . Кини биһигини кытта бииргэ сылдьыбат , ол иһин үүрэрин боптубут » .
41009039	Иисус эппитэ : « Киниэхэ мэһэйдээмэҥ . Мин ааппынан дьиктини оҥорор киһи Миигин холуннара охсор кыаҕа суох .
41009040	Ким эһигини утарбат — ол эһиги диэки .
41009041	Ким эһиэхэ , Христос үөрэнээччилэринэҕит диэн , Мин аатым туһугар биир хончоҕор ууну иһэрдибит — ол , кырдьыгы эһиэхэ этэбин , ылыахтаах наҕараадатыттан матыа суоҕа .
41009042	Оттон ким эмэ Миигин итэҕэйэр бу кыралартан биирдэрин даҕаны аньыыга уккуйар буоллаҕына — киниэхэ моонньугар суоруна тааһын баайан баран , муораҕа бырахпыттара быдан ордук буолуо этэ .
41009043	Илииҥ эйигин аньыыга угуйар буоллаҕына , илиигин быһан ылан киэр бырах : үөнэ да өлбөт , төлөнө да сөҕүрүйбэт гееннаҕа , умуллубат уокка , икки илиилээх быраҕыллыаҥ кэриэтэ , Олоххо бодоҥ буолан киирбитиҥ ордук .
41009044	
41009045	Атаҕыҥ эйигин аньыыга угуйар буоллаҕына , атаххын быһан ылан киэр бырах : үөнэ да өлбөт , төлөнө да сөҕүрүйбэт гееннаҕа , умуллубат уокка , икки атахтаах быраҕыллыаҥ кэриэтэ , Олоххо доҕолоҥ киирбитиҥ ордук .
41009046	
41009047	Хараҕыҥ эйигин аньыыга угуйар буоллаҕына , хараххын оҥон ыл : үөнэ да өлбөт , төлөнө да сөҕүрүйбэт уоттаах гееннаҕа икки харахтаах быраҕыллыаҥ кэриэтэ , Таҥара Саарыстыбатыгар аҥаар харахтаах киирбитиҥ ордук .
41009048	
41009049	Ханнык баҕарар киһи уотунан ыраастаныаҕа , ханнык баҕарар сиэртибэ тууһунан тууһаныаҕа .
41009050	Туус — үтүө ас ; ол эрээри аһыыта аастаҕына , ону тугунан төннөрүөххүтүй ? Искитигэр туустаах , бэйэ-бэйэҕитин кытта эйэлээх буолуҥ » .
41010001	Иисус мантан тахсан , Иордан уҥуоргу эҥээринэн Иудея сиригэр кэлбитэ . Киниэхэ эмиэ дьон мустубута , Кини , үгэһинэн , ол дьону үөрэппитэ .
41010002	Фарисейдар кэлэн Кинини холоон көрөн : « Эр киһи ойоҕуттан арахсара көҥүллэнэр дуо ? » — диэн ыйыппыттара .
41010003	« Оттон Моисей эһиэхэ тугу ыйбытай ? » — диэбитэ Иисус .
41010004	« Моисей дьахтарга арахсар суругу биэрэн баран , арахсары көҥүллээбитэ » , — диэн хоруйдаабыттара .
41010005	Иисус эппитэ : « Эһиги сүрэххит дьэбирин иһин , кини эһиэхэ итини көҥүллээбитэ .
41010006	Аан бастакыттан , аан дойду айыллыаҕыттан , Таҥара эр киһини уонна дьахтары айбыта .
41010007	Онон „ киһи ийэлээх-аҕатын хаалларан
41010008	ойоҕор холбоһуо , оччоҕо иккиэн биир эт-хаан буолуохтара “ , ол аата кинилэр аны икки аҥыы буолбатахтар — иккиэн биир буолаллар .
41010009	Онон Таҥара холбообутун киһи араарбатын » .
41010010	
41010011	Ойоҕуттан арахсан атын дьахтары ойох ылар киһи — көссүүлэһэр , — диэбитэ Иисус . —
41010012	Дьахтар эмиэ , эриттэн арахсан атын киһиэхэ эргэ тахсар буоллаҕына — көссүүлэһэр » .
41010013	Таарыйдын диэн Киниэхэ кыра оҕолору аҕалтаабыттарын , үөрэнээччилэрэ чугаһаппатахтара .
41010014	Иисус ону көрөн , абаран эппитэ : « Оҕолору Миэхэ аһардыҥ , кинилэр Миэхэ кэлэллэрин мэһэйдээмэҥ : Таҥара Саарыстыбатыгар манныктар киирэллэр .
41010015	Кырдьыгы эһиэхэ этэбин : Таҥара Саарыстыбатын оҕо курдук ылымматах киһи онно киириэ суоҕа » .
41010016	Уонна оҕолору кууһан ылан баран , илиитин ууран туран алҕаабыта .
41010017	Иисус суол устун баран эрдэҕинэ , биир киһи сүүрэн кэлэн Кини иннигэр сөһүргэстии түспүтэ : « Үтүө Үөрэтээччи ! Бараммат олоххо тиксэр туһугар , мин тугу гыныахтаахпыный ? »
41010018	Иисус эппитэ : « Эн Миигин тоҕо үтүө диэн ааттыыгыный ? Таҥараттан ураты үтүө ким да суох .
41010019	„ Көссүүлэһимэ , өлөрүмэ , уорума , сымыйанан туоһулаама , албыннаама , ийэлээх-аҕаҕын ытыктаа “ диэн кэриэстэри эн билэҕин » .
41010020	Киһи эппитэ : « Үөрэтээччи , мин итини барытын оҕо эрдэхпиттэн тутуһабын » .
41010021	Иисус кинини таптыы көрбүтэ . « Биир эйиэхэ тиийбэт , — диэбитэ Кини . — Баран туох баардааххын барытын атыылаан дьадаҥыларга түҥэт , оччоҕо Халлааҥҥа баайдаах буолуоҥ ; итиэннэ кэлэн кириэскин ылан Миигин батыс » .
41010022	Киһи бу тылтан санньыйан , сирэйэ-хараҕа өһөн баран хаалбыта ; кини олус баай этэ .
41010023	Иисус , тулатын эргиччи көрөн баран , үөрэнээччилэригэр эппитэ : « Баай дьон Таҥара Саарыстыбатыгар киирэллэрэ хайдахтаах ыараханый ! »
41010024	Үөрэнээччилэрэ Кини эппитин дьулайа истибиттэрэ . « Оҕолоор ! Баайдарыгар эрэнэр дьон Таҥара Саарыстыбатыгар киирэллэрэ хайдахтаах ыараханый ! — Иисус хатылаан эппитэ . —
41010025	Баай киһи Таҥара Саарыстыбатыгар киирэринээҕэр , тэбиэн иннэ үүтүнэн дөбөҥнүк ааһыаҕа » .
41010026	Үөрэнээччилэр бэркиһээн : « Оччоҕо ким кыайан быыһанарый ? » — дэһиспиттэрэ .
41010027	Иисус кинилэр диэки көрөн баран эппитэ : « Ол дьоҥҥо кыаллыбат — Таҥараҕа кыаллар . Таҥара кыайбатаҕа диэн суох » .
41010028	Петр Киниэхэ эппитэ : « Биһиги тугу барытын быраҕан туран , Эйигин батыспыппыт » .
41010029	« Кырдьыгы эһиэхэ этэбин , — диэбитэ Иисус , — Мин туспар уонна Евангелие туһугар дьиэлэрин , убайдарын-бырааттарын , эдьиийдэрин-балыстарын , ийэлэрин-аҕаларын , оҕолорун , эбэтэр сирдэрин хаалларбыттар
41010030	билигин , бу кэмҥэ , үүрүллэ да сылдьан , сүүс төгүл элбэх дьиэни , убайы-бырааты , аҕаһы-балыһы , ийэни , оҕону уонна сири булуохтара , онтон кэлэр Үйэҕэ бараммат олоххо тиксиэхтэрэ .
41010031	Үгүс бастакылар кэнники буолуохтара , кэнникилэр бастакы буолуохтара » .
41010032	
41010033	Дьэ , бу Иерусалимнаан иһэбит . Киһи Уолун архиерейдарга уонна сокуонньуттарга туттардахтарына , Кинини өлөрөргө ууран Таҥараны билбэт омуктарга биэриэхтэрэ ;
41010034	оччоҕо Кинини күлүү-элэк оҥостон , силлээн , кырбаан-сынньан баран , өлөрүөхтэрэ , ол гынан баран үһүс күнүгэр Кини тиллиэҕэ » .
41010035	Киниэхэ Зеведей уолаттара Иаковтаах Иоанн кэлэн эппиттэрэ : « Үөрэтээччи ! Биһиги Эйигиттэн көрдөһүүлээхпит , ону толоруоххун баҕарабыт » .
41010036	« Тугу толоруохпун баҕараҕытый ? » — диэбитэ Кини .
41010037	« Эн албан аатырдаххына , биирбитин Бэйэҥ уҥа өттүгэр , иккиспитин хаҥас өттүгэр олордоор » , — диэбиттэрэ .
41010038	« Тугу көрдөһөргүтүн бэйэҕит да билбэккит , — Иисус хоруйдаабыта . — Мин иһэр иһиппиттэн кыайан иһиэххит , Мин сүрэхтэнэрбинэн кыайан сүрэхтэниэххит дуо ? »
41010039	« Кыайыахпыт » , — дэспиттэрэ . Иисус эппитэ : « Мин иһэр иһиппиттэн иһиэххит , Мин сүрэхтэнэрбинэн сүрэхтэниэххит ,
41010040	ол эрээри Мин уҥа биитэр хаҥас өттүбэр ким олорорун Бэйэм быһаарбаппын : кимиэхэ бэлэмнэммит , ол олоруоҕа » .
41010041	Маны истэн атын уон үөрэнээччи Иаковтаах Иоаҥҥа абарбыттара .
41010042	Иисус барыларын бииргэ ыҥыран ылан эппитэ : « Бары норуоттарга бас-көс дэтэр дьонноро баһылыылларын , үрдүк сололоохторо тойоргуулларын эһиги билэҕит .
41010043	Оттон эһиэхэ оннук буолбатын : ким эһиги ортоҕутугар улахаҥҥыт буолуон баҕарбыт — эһиэхэ чаҕар буоллун ;
41010044	ким эһиги ортоҕутугар бастакыгыт буолуон баҕарбыт — барыгытыгар кулут буоллун .
41010045	Киһи Уола эмиэ Бэйэтигэр туһалатаары кэлбэтэҕэ , Бэйэтэ туһалаары , олоҕун бар дьон туһугар толук биэрээри , кэлбитэ » .
41010046	Иерихоҥҥа киирбиттэрэ . Кини үөрэнээччилэрин уонна да атын элбэх дьону кытта Иерихонтан тахсан истэҕинэ , Тимей уола Вартимей , хараҕа суох умнаһыт , суол кытыытыгар олороро .
41010047	Аттынан Иисус Назорей ааһан иһэрин истэн , Кини : « Давид Уола ! Иисус ! Миигин абыраа ! » — диэн үөгүлээбитэ .
41010048	Үгүстэр кинини саба саҥара сатаабыттара да , Вартимей өссө күүскэ үөгүлээбитэ : « Давид Уола ! Миигин абыраа ! »
41010049	Иисус тохтоон , кинини ыҥыралларыгар соруйбута . Хараҕа суох киһини ыҥыран : « Куттаныма , тур , эйигин ыҥырар ! » — диэбиттэрэ .
41010050	Киһи , сонун устан быраҕаат , туран Иисуска кэлбитэ .
41010051	« Тугу көрдөһүөххүн баҕараҕын ? » — диэн ыйыппыта Иисус . Хараҕа суох киһи эппитэ : « Раввуни ! Мин көрөр буолуохпун баҕарабын » .
41010052	« Чэ , бар , итэҕэлиҥ эйигин быыһаата » , — диэбитэ Иисус . Сонно Вартимей хараҕынан көрөр буолан , суол устун Кинини батыһан барбыта .
41011001	1Иерусалим чугаһынааҕы Виффагиялаах Вифанияҕа , Елеон хайатыгар чугаһаан иһэн , Иисус икки үөрэнээччитин инники ыыппыта : «
41011002	Бу иннигитигэр баар дэриэбинэҕэ тиийиҥ ; онно киирээккитин кытта , ким да миинэ илик осела бааллан турар буолуоҕа , ону сүөрэн манна аҕалыҥ .
41011003	Ким эмэ бу тугу гынаҕыт диэн ыйыттаҕына , эһиги „ Тойоммут наадыйар , сотору төннөрүөҕэ “ диэн хоруйдаарыҥ » .
41011004	Үөрэнээччилэр биир быстах туора уулуссаҕа тиийэн , олбуор ааныгар осел оҕото баайыллан турарын булан , быатын сүөрбүттэрэ .
41011005	Онно турар сорох дьон ыйыппыттара : « Бу тугу гынаҕыт ? Осел оҕотун тоҕо сүөрэҕит ? »
41011006	Кинилэр Иисус эппитин курдук хоруйдаабыттарыгар анарааҥҥылар көҥүллээн ыыппыттара .
41011007	Оселу илдьэ кэлэн , үрдүгэр таҥастарын уурбуттара . Иисус оселу мииммитэ .
41011008	Үгүстэр суолга таҥастарын тэлгииллэрэ , сорохтор үүнэн турар мас лабааларын быһан ылан уураллара .
41011009	Иисуһу инниттэн-кэнниттэн арыаллаан иһээччилэр хаһыытаһа испиттэрэ : « Осанна ! Айыы Тойон аатыгар Кэлэн Иһээччи алгыстаах !
41011010	Аҕабыт Давид кэлэн иһэр Саарыстыбата алгыстаах ! Осанна мэҥэ халлааҥҥа ! »
41011011	Иисус Иерусалимҥа кэлэн , Таҥара Дьиэтигэр киирбитэ . Кини , барытын сирийэн көрөн баран , күн киэһэрэн , Уон Иккиэлэрин кытта Вифанияҕа барбыта .
41011012	Нөҥүө күнүгэр , Вифанияттан тахсыбыттарыгар , Кини аччыктаан кэлбитэ ;
41011013	хойуу сэбирдэхтээх смоковница турарын ыраахтан көрөн , биир эмэ отону булаайамый диэн , чугаһаан кэлбитэ даҕаны , смоква хомуллар кэмэ илик буолан , сэбирдэхтэн биир да отону булбатаҕа .
41011014	Иисус маска туһаайан : « Аны үйэ-саас тухары ким даҕаны эн отоҥҥун сиэбэтин ! » — диэбитэ . Бу эппитин үөрэнээччилэрэ истибиттэрэ .
41011015	Иерусалимҥа кэлбиттэрэ . Иисус , Таҥара Дьиэтигэр киирэн , атыыһыттары да , атыылаһааччылары да үүртэлээн таһаарбыта , харчы уларытааччылар остуолларын , холууп атыылааччылар ыскаамыйаларын түҥнэритэ анньыталаабыта ,
41011016	Таҥара Дьиэтин иһинэн ким да тугу да тутан ааһарын көҥүллээбэтэҕэ .
41011017	Итиэннэ үөрэтэригэр эппитэ : « „ Мин Дьиэм бары норуоттар үҥэр дьиэлэринэн ааттаныа “ диэн суруллубатаҕа этэ дуо ? Ону эһиги ороспуойдар ордуулара оҥорбуккут » .
41011018	Сокуонньуттар уонна архиерейдар маны истэн , Кинини хайдах эмэ гынан өлөрөр ньыманы көрдөөбүттэрэ ; ол эрээри норуот бүттүүнэ Кини үөрэтэр үөрэҕин сөҕөрүн иһин , кинилэр Иисустан куттанар этилэр .
41011019	Киэһэ буолбутугар Кини үөрэнээччилэрин кытта куораттан тахсан барбыта .
41011020	Сарсыарда эрдэ били смоковница аттынан ааһан иһэн көрбүттэрэ , мас силиһигэр тиийэ хатан хаалбыт этэ .
41011021	Петр , бэҕэһээҥҥини өйдөөн кэлээт , Киниэхэ : « Равви ! Көр эрэ , Эн кыраабыт маһыҥ хатан хаалбыт » , — диэбитэ .
41011022	Иисус итиннэ хоруйдаан кинилэргэ эппитэ : « Эһиги Таҥараны итэҕэйэр буолуҥ .
41011023	Кырдьыгы эһиэхэ этэбин , ким бу хайаны , көтөҕүллэн тахсан муораҕа түс дии туран , эппитим туолуо диэн ис сүрэҕиттэн , кыратык да саарбахтаабакка , итэҕэйэр буоллаҕына , тугу эппитэ туолуо .
41011024	Ол иһин эһиэхэ этэбин : Таҥараҕа үҥэргитигэр , тугу да көрдөспүккүт иһин , ылыахпыт диэн итэҕэйэн туран көрдөһүҥ , оччоҕо көрдөспүккүт барыта эһиэхэ бэриллиэҕэ .
41011025	Уонна үҥэ туран , кимиэхэ эмэ хоргута саныырдаах буоллаххытына , кинини бырастыы гыныҥ , оччоҕо эһиги Халлааннааҕы Аҕаҕыт эмиэ эһиги аньыыгытын-буруйгутун бырастыы гыныаҕа .
41011026	Оттон бырастыы гыммат буоллаххытына , Халлааннааҕы Аҕаҕыт эмиэ эһиги аньыыгытын-буруйгутун бырастыы гыныа суоҕа » .
41011027	Онтон эмиэ Иерусалимҥа кэлбиттэрэ . Иисус Таҥара Дьиэтигэр сырыттаҕына , архиерейдар , сокуонньуттар уонна аҕа баһылыктар Киниэхэ кэлэн :
41011028	« Ханнык быраапкынан Эн итинник быһыыланныҥ ? Ким Эйиэхэ итинник быһыыланар быраабы биэрбитэй ? » — диэбиттэрэ .
41011029	« Мин эмиэ эһигиттэн биири ыйытыам , — диэбитэ Иисус . — Онно хоруйдаатаххытына , Мин эмиэ ханнык бырааппынан итинник быһыыламмыппын эһиэхэ этиэм .
41011030	Иоанн сүрэхтиир көҥүлүн хантан ылбытай : Таҥараттан дуу , дьонтон дуу ? Миэхэ хоруйдааҥ » .
41011031	Кинилэр бэйэлэрин икки ардыларыгар сүбэлэспиттэрэ : « Таҥараттан диэтэхпитинэ , оччоҕо эһиги кинини тоҕо итэҕэйбэтэххитий диэҕэ » .
41011032	Оттон дьонтон диэхтэрин кинилэр норуоттан куттаналлара , тоҕо диэтэххэ , Иоанн чахчы пророк буоларын бука бары итэҕэйэллэрэ .
41011033	Онон : « Билбэппит » , — диэн хоруйдаабыттара . « Оччоҕо Мин эмиэ ханнык бырааппынан итинник быһыыланарбын эһиэхэ эппэппин » , — диэбитэ Иисус .
41012001	Онтон кинилэргэ маннык домоҕу кэпсээбитэ : « Биир киһи , виноградник олордон баран , онтукатын күрүөлээн кэбиспит , иһигэр сүмэһин сүүрдэр оҥкучах хаспыт , харабыл башнятын туппут , итиэннэ барытын виноград үүннэрээччилэргэ туттаран баран , ыраах дойдуга аттаммыт .
41012002	Виноград ситэр кэмэ кэлбитигэр кини били үүннэрээччилэргэ отонуттан ыллара , чаҕарын ыыппыт .
41012003	Үлэһиттэр чаҕары тутан ылан илдьи сынньыбыттар уонна туга да суох төттөрү ыыппыттар .
41012004	Өссө биир атын чаҕарын ыыппытын эмиэ төбөтүн тааһынан хайа охсон , атаҕастаан төттөрү ыыппыттар .
41012005	Өссө ыыппыт : ону даҕаны , онтон да атын ыыппыт элбэх киһитин — сороҕун кырбаабыттар , сороҕун өлөрбүттэр .
41012006	Тиһэҕэр өссө биир соҕотох таптыыр уоллааҕын , уолбун ытыктыахтара дии санаан , ыыппыт .
41012007	Онуоха виноградник үлэһиттэрэ сүбэлэспиттэр : „ Бу нэһилиэнньик , онон кинини өлөрдөхпүтүнэ , нэһилиэстибэтэ биһиэхэ тиксиэ “ .
41012008	Кинини тутан ылан өлөрөн баран , виноградник тас өттүгэр бырахпыттар .
41012009	Оччотугар виноградник хаһаайына тугу гыныан сөбүй ? — Кини үлэһиттэри кэлэн өлөрөн баран , винограднигын атыттарга туттарыаҕа .
41012010	Ама эһиги Суруйууларга „ Тутааччылар бырахпыт таастара муннук тутаах тааһа буолла . Бу — Айыы Тойон оҥоһуута , биһиги маны көрө сөҕөбүт “ диэн суруллубутун аахпатаххыт дуо ? »
41012011	
41012012	Бу домоҕунан кинилэри кэпсээбитин өйдөөн , сонно Иисуһу тутан ылыахтарын баҕарбыттара да , норуоттан чаҕыйан , туппакка баран хаалбыттара .
41012013	Бу кэнниттэн тылыттан иҥиннэрээри , Киниэхэ хас да фарисейы кытта иродианнары ыыппыттара .
41012014	Олор кэлэн Киниэхэ эппиттэрэ : « Үөрэтээччи ! Эн көнөҕүн , кимиэхэ да бэрт буола сатаабаккын билэбит ; Эн хайа да киһини , кимин-тугун көрбөккө , дьиҥ чахчы Таҥара суолугар үөрэтэҕин . Рим ыраахтааҕытыгар түһээни төлүүр көҥүллэнэр дуу , суох дуу ? Биһиги төлүүрбүт сөп дуу , төлөөбөппүт сөп дуу ? »
41012015	Иисус , кинилэр кубулуналларын билэр буолан : « Миигин тоҕо холоон көрөҕүт ? — диэбитэ . — Миэхэ динарийда аҕалан көрдөрүҥ » .
41012016	Манньыат аҕалан биэрбиттэригэр : « Бу ким мөссүөнэ , ким суруга сылдьарый ? » — диэн ыйыппыта . « Ыраахтааҕы киэнэ » , — дэспиттэрэ .
41012017	Онуоха Иисус эппитэ : « Оннук буоллаҕына , ыраахтааҕы киэнин ыраахтааҕыга , Таҥара киэнин Таҥараҕа биэриҥ » . Кинини бары сөҕө истибиттэрэ .
41012018	
41012019	Үөрэтээччи ! Моисей Сокуонугар „ Ким эмэ убайа ойоҕор оҕо хаалларбакка өллөҕүнэ , быраата кини ойоҕун ылан , убайын удьуорун салҕаатын “ диэн сурулла сылдьар .
41012020	Сэттэ бырааттыылар бааллара : улаханнара ойох ылбыта да , өлөрүгэр киниттэн оҕо хаалбатаҕа ;
41012021	иккис бырааттара бу дьахтары ойох ылан баран , эмиэ оҕо хаалларбакка өлбүтэ ; үһүс бырааттарыгар эмиэ ситигирдик буолбута .
41012022	Бу дьахтары сэттиэн ыла сылдьыбыттара да , хайаларыттан да оҕо хаалбатаҕа . Оттон барыларын кэнниттэн дьахтар өлбүтэ .
41012023	Онон тиллии кэмэ тиийэн кэллэҕинэ , дьахтар хайаларын ойоҕо буолуой ? Сэттиэн кинини ыла сылдьыбыттара эбээт » .
41012024	Иисус эппитэ : « Эһиги Суруйуулары да , Таҥара күүһүн да билбэт буолаҥҥыт , итинтэн мунаҕыт .
41012025	Өлбүттэр тилиннэхтэринэ , ойох да ылыахтара , эргэ да барыахтара суоҕа : Халлааҥҥа баар Аанньаллар курдук буолуохтара .
41012026	Оттон өлбүттэр тиллиэхтээхтэрин туһунан эһиги Моисей кинигэтигэр аахпатаххыт дуо ? Таҥара умайа турар талахтан Моисейга „ Мин — Авраам Таҥарата , Исаак Таҥарата уонна Иаков Таҥарата буолабын “ диэн эппитин ?
41012027	Кини өлбүттэр Таҥаралара буолбатах , тыыннаахтар Таҥаралара . Онон эһиги улаханнык сыыстараҕыт » .
41012028	Кинилэр мөккүһэллэрин иһиллээн турбут сокуонньуттартан биирдэстэрэ , Иисус үчүгэйдик хоруйдаабытын истэн , чугаһаан кэлэн : « Кэриэстэртэн хайалара саамай суолталааҕый ? » — диэн ыйыппыта .
41012029	Иисус киниэхэ эппитэ : « Кэриэстэртэн саамай суолталаахтара — „ Иһит , Израиль ! Биир эрэ Айыы Тойон баар — биһиги Айыы Тойон Таҥарабыт ;
41012030	Айыы Тойон Таҥараҕын ис сүрэххиттэн , ис дууһаҕыттан , туох баар өйгүнэн-санааҕынан , күүскүнэн-күдэххинэн барытынан таптаа “ .
41012031	Оттон иккис итиниэхэ холоонноох кэриэс — „ Чугастааҕыгын , бэйэҕин таптыырыҥ курдук , таптаа “ . Бу иккиттэн ордук суолталаах кэриэс суох » .
41012032	Сокуонньут эппитэ : « Бэрт сөп , Үөрэтээччи ! „ Таҥара биир эрэ , Киниттэн ураты атын суох “ диэн Эн чахчыны эттиҥ .
41012033	Кинини „ бүтүн сүрэхпитинэн , бүтүн өйбүтүнэн-санаабытынан , бүтүн дууһабытынан , бүтүн күүспүтүнэн-күдэхпитинэн таптыахтаахпыт “ уонна „ чугастааҕыбытын эмиэ , бэйэбитин таптыырбыт курдук , таптыахтаахпыт “ . Бу ханнык да уокка уматыллар сиэртибэтээҕэр , бэлэхтээҕэр-туһахтааҕар быдан ордук » .
41012034	Кини өйдөөхтүк хоруйдаабытын истэн , Иисус : « Эн Таҥара Саарыстыбатыттан ырааҕа суоххун » , — диэбитэ . Бу кэннэ ким да санаата кэлэн , Киниттэн тугу да ыйыппатаҕа .
41012035	Таҥара Дьиэтигэр үөрэтэ туран , Иисус салгыы эппитэ : « Сокуонньуттар Христоһу тоҕо Давид Уола диэн ааттыылларый ?
41012036	Давид бэйэтэ Сибэтиэй Тыынынан этэр эбээт : „ Айыы Тойон мин Тойоммор өстөөхтөргүн үктэл оҥостон олорор гына Эйиэхэ самнаран биэриэхпэр диэри , Мин уҥа өттүбэр олор диэбитэ “ диэн .
41012037	Онон Давид бэйэтэ Кинини Тойонум диэн ааттыыр буоллаҕына , оччоҕо хайдах Кини Давид Уола буоларый ? » Норуот Кинини үөрүүнэн истибитэ .
41012038	« Сокуонньуттартан сэрэниҥ , — диэн Иисус дьону үөрэппитэ . — Кинилэр уһун таҥастанары , болуоссакка уруйданары ,
41012039	синагогаҕа инники эрээккэ , малааһыҥҥа бастыҥ олоххо олорору сөбүлүүллэр ;
41012040	огдооболору хорон сиэччилэр , дьон көрөрүгэр өр үҥээччилэр эмиэ кинилэр , онон ыартан ыар буруйга тиксиэхтэрэ » .
41012041	Иисус харчы түһэрэр иһиттэри утары олорон , онно харчыны хайдах угалларын көрбүтэ . Үгүс баайдар баһаам харчыны укпуттара .
41012042	Арай биир дьадаҥы огдообо дьахтар тиийэн кэлэн , икки бытархай манньыаты кылыр гына түһэрбитэ .
41012043	Иисус үөрэнээччилэрин ыҥыран ылан , эппитэ : « Кырдьыгы эһиэхэ этэбин : бу дьадаҥы огдообо дьахтар харчы угар иһиккэ барыларыттан элбэҕи укта .
41012044	Бары бэйэлэрин ордук харчыларын укпуттара , оттон кини буоллаҕына айаҕар эрэ тиийэр кырыымчык харчытын олоччу укта » .
41013001	Таҥара Дьиэтиттэн тахсан баран эрдэҕинэ , үөрэнээччилэриттэн биирдэстэрэ Киниэхэ эппитэ : « Үөрэтээччи ! Көр эрэ , хайдахтаах таастарый , хайдахтаах тутууларый ! »
41013002	« Бу сүҥкэн тутуулары көрөҕүн дуо ? — диэбитэ Иисус киниэхэ . — Бу барыта , манна таастан таас орпот гына , урусхалланыаҕа » .
41013003	Онтон Кини Таҥара Дьиэтин утары Елеон хайатыгар тахсан олордоҕуна , Петр , Иаков , Иоанн уонна Андрей буоланнар атын ким да суоҕар :
41013004	« Ити хаһан буолуоҕай ? Уонна ити туолара чугаһаабытын биһиги хайдах билэбит ? Бэлиэтэ тугуй ? » — диэн ыйыппыттара .
41013005	« Ким да эһигини дэҥ үктэппэтин курдук , сэрэхтээх буолуҥ , — диэбитэ Иисус . —
41013006	Үгүстэр Мин ааппынан ааттанан , „ бу Мин “ дэнэн кэлэн , элбэх дьону албыннарыгар үктэтиэхтэрэ .
41013007	Чугаһынан-ырааҕынан сэрии турбутун иһиттэххитинэ , эһиги уолуйбат буолуҥ : ол барыта буолуохтаах эрээри , өссө да бүтэр уһук буолбатах .
41013008	Норуот норуоту , саарыстыба саарыстыбаны утары өрө туруоҕа ; онон-манан сир хамсааһына буолуталыаҕа , сут туруоҕа , аймалҕан саҕаланыаҕа . Бу — төрүүр талыы киириитэ эрэ буолар .
41013009	Ол эрээри бэйэҕитин көрүнэ сылдьыҥ . Эһигини тутан ылан дьүүлгэ тардыахтара , синагогаларга кырбыахтара ; эһиги Мин туспуттан , Миигин туоһулаары , баһылыктар уонна ыраахтааҕылар иннилэригэр туруоххут .
41013010	Ол гынан баран бүтэр уһук кэлиэн иннинэ , бары норуоттарга Евангелиены иһитиннэриллиэхтээх .
41013011	Эһигини тутан ылан дьүүлгэ тартахтарына , тугу этэбит диэн санаарҕаамаҥ , төбөҕүтүн сынньымаҥ , ол чааска эһиэхэ туох бэриллэр да , ону этээриҥ — онно эһиги буолбатах , Сибэтиэй Тыын саҥарыаҕа .
41013012	Убай быраатын , аҕа оҕотун өлөр өлүүгэ анньан биэриэҕэ , оҕолор төрөппүттэрин утары турунуохтара , кинилэри өлөртүөхтэрэ .
41013013	Мин аатым туһуттан эһигини бары абааһы көрүөхтэрэ ; ол эрээри тиһэҕэр тиийэ тулуйбут киһи — быыһаныаҕа .
41013014	Оттон Даниил пророк өтө көрөн эппитин курдук , „ иччитэхсийии сидьиҥэ “ ханна туруо суохтаах сиригэр турбутун көрдөххүтүнэ ( маны ааҕааччы сөпкө өйдүөхтүн ) , оччоҕо Иудеяҕа баар дьон хайаҕа куоттуннар ;
41013015	ким дьиэ үрдүгэр сылдьыбыт — дьиэтиттэн тугу да ыла түспэтин ;
41013016	ким хонууга сылдьыбыт — сонун ыла эргиллибэтин .
41013017	Ыарахан да буолуо ол кэмҥэ оһоҕостоох дьахталларга , эмиийдээх оҕолоох ийэлэргэ !
41013018	Ол куотуугут кыһыҥҥы кэмҥэ түбэспэтин туһугар үҥүҥ .
41013019	Ол күннэргэ Таҥара аан дойдуну айыаҕыттан ыла баччааҥҥа диэри буола илик уонна буолбат даҕаны кутурҕана саҕаланыаҕа .
41013020	Айыы Тойон ити кэми кылгаппатаҕа буоллар , инчэҕэй эттээх быыһаныа суох этэ , ол эрээри Кини Бэйэтэ талан ылбыт дьонун туһугар ити кэми кылгаппыта .
41013021	Оччоҕо ким эмэ эһиэхэ „ Көрүҥ , Христос манна баар ! “ эбэтэр „ Көрүҥ , онно баар ! “ диэтэҕинэ , итэҕэйбэт буолуҥ .
41013022	Сымыйа христостар , сымыйа пророктар , өрө тураннар , табыллар буоллаҕына , талыллыбыт дьону кытта албыҥҥа үктэтээри , араас сөҕүмэр бэлиэлэри , дьиктилэри көрдөрүөхтэрэ .
41013023	Оттон эһиги сэрэхтээх буолуҥ . Бу туох буолуохтааҕын барытын эһиэхэ эрдэттэн кэпсээтим .
41013024	Ол күннэргэ , кутурҕан кэнниттэн , „ күн хараара өлүөҕэ , ый сырдыгын биэрбэт буолуоҕа ,
41013025	халлаантан сулустар сууллуохтара , халлаан күүстэрэ айгырыахтара “ ,
41013026	оччоҕо Киһи Уола сүдү күүһүрэн , албан аатыран былыттарга уйдаран иһэрин көрүөхтэрэ .
41013027	Кини , Аанньалларын ыыталаан , аан дойду түөрт муннугуттан , сир-халлаан уһугуттан Бэйэтэ талан ылбыт дьонун хомуйтаран ылыаҕа .
41013028	Бу смоковницаны холобур оҥостуҥ : лабаалара хайыы-үйэ сымнаан , сэбирдэхтэрэ быган таҕыстахтарына , эһиги сайын чугаһаабытын билэҕит .
41013029	Ол курдук эмиэ , бу этиллибит туолан эрэрин көрдөххүтүнэ , эһиги биири билиэх тустааххыт : ол аата Кини чугаһаабыт , ааҥҥа кэлбит .
41013030	Кырдьыгы эһиэхэ этэбин : субу көлүөнэ ааһа илигинэ , бу эппитим барыта буолуоҕа .
41013031	Сир-халлаан суола суох симэлийиэҕэ , оттон Мин этэр тылым симэлийиэ суоҕа .
41013032	Ол күнү да , чааһы да ким да билбэт : халлааҥҥа баар Аанньаллар даҕаны , Уола даҕаны — Аҕата эрэ билэр .
41013033	Онон сэрэниҥ , сэргэх буолуҥ , Таҥараҕа үҥэ сылдьыҥ : ол кэм хаһан тиийэн кэлэрин эһиги билбэккит .
41013034	Киһи айаҥҥа турунарыгар , дьиэтин-уотун чаҕардарыгар хаалларан , хас биирдиилэригэр сорудах биэрэн баран , аан харабылыгар „ сэргэх буол “ диэн дьаһайбытын тэҥэ буолуоҕа .
41013035	Онон сэргэх сылдьыҥ : дьиэлээх хаһаайын хаһан төннөрүн — киэһэ дуу , түүн үөһүгэр дуу , бөтүүк хаһыытыырын саҕана дуу , биитэр сарсыарда дуу кэлэрин — эһиги билбэккит .
41013036	Аны эмискэ тиийэн кэлэн , утуйа сытаргытын булан ылаарай !
41013037	Бу эһиэхэ эппиппин барыгытыгар этэбин : сэргэх сылдьыҥ » .
41014001	Икки күнүнэн Паасха уонна Көтөхтөрүүтэ суох Килиэп бырааһынньыга саҕаланыахтааҕа . Архиерейдар уонна сокуонньуттар Иисуһу албыннаан тутан ылан өлөрөр албаһы көрдөөбүттэрэ .
41014002	« Бырааһынньык эрэ кэмигэр түбэһиннэримиэҕиҥ , аны норуот өрө туруо » , — диэн сүбэлэспиттэрэ .
41014003	Иисус , Вифанияҕа кэлэн , араҥ ыарыыга ыалдьа сылдьыбыт Симон дьиэтигэр аһаары өттүгэстээн сыттаҕына , биир дьахтар күндү сыаналаах ыраас нард кутуллубут алебастр иһити тутан кэлбитэ ; уонна , ол иһитин алдьатан , үчүгэй сыттаах арыытын Кини төбөтүгэр куппута .
41014004	Сорох ыалдьыттар онтон кыыһыран , бэйэлэрин икки ардыларыгар : « Бу туох ааттаах ороскуотай ? — дэһиспиттэрэ . —
41014005	Итини үс сүүс динарийтан да тахса сыанаҕа атыылаан , дьадаҥыларга түҥэтиэххэ сөп этэ » . Уонна дьахтары саҥарбыттара .
41014006	« Кэбиһиҥ , кинини тоҕо симитиннэрэҕит ? — диэбитэ Иисус . — Кини Мин туспар үтүөнү оҥордо эбээт .
41014007	Дьадаҥылар эһигини кытта өрүү бииргэ буолуохтара , онон хаһан баҕардыгыт да , кинилэргэ үтүөнү оҥоруоххутун сөп ; оттон Мин эһигини кытта өрүү бииргэ буолуом суоҕа .
41014008	Кини тугу кыайарын оҥордо : Мин эппин харалларга эрдэттэн бэлэмнээтэ .
41014009	Кырдьыгы эһиэхэ этэбин : Евангелие аан дойду үрдүнэн ханна да иһитиннэриллибитин иһин , кинини эмиэ өйдүү-саныы сылдьыахтара , кини тугу оҥорбута ахтылла туруоҕа » .
41014010	Онуоха Иуда Искариот , Уон Иккиэлэртэн биирдэстэрэ , Иисуһу таҥнаран биэрээри , архиерейдарга барбыта .
41014011	Кинилэр маны истэн үөрэн , харчынан төлүөх буолан эрэннэрбиттэрэ . Иуда Кинини туттаран биэрээри , тоҕоостоох түгэни көрдүү сылдьыбыта .
41014012	Көтөхтөрүүтэ суох Килиэп бырааһынньыгын бастакы күнүгэр — Паасхаҕа анаммыт бараан оҕотун өлөрүөхтээх күннэригэр — үөрэнээччилэрэ Иисустан : « Паасха аһын ханна аһыаххын баҕараҕыный ? — диэн ыйыппыттара . — Биһиги баран бэлэмниэ этибит » .
41014013	Иисус үөрэнээччилэриттэн икки киһини маннык этэн ыыппыта : « Куоракка барыҥ , онно купсууҥҥа уу баһан иһэр киһини көрсүөххүт ; кинини батыһан ,
41014014	ханна киирэр да , онно киирсэн дьиэлээх хаһаайыҥҥа „ Үөрэтээччи үөрэнээччилэрин кытта Паасха аһын аһыыр хоһо ханнатын ыйыттарар “ диэриҥ .
41014015	Оччоҕо кини эһиэхэ бырааһынньыкка анаан тэриллибит үөһэ баар киэҥ-куоҥ хоһу көрдөрүөҕэ . Биһиэхэ онно бэлэмнээриҥ » .
41014016	Үөрэнээччилэрэ суолга туруммуттара ; куоракка кэлэн , Кини эппитин булан , паасханы бэлэмнээбиттэрэ .
41014017	Киэһэ буолбутугар Кини Уон Иккиэлэрин кытта тиийэн кэлбитэ .
41014018	Өттүгэстээн сытан аһаан эрдэхтэринэ , Иисус эппитэ : « Кырдьыгы эһиэхэ этэбин : эһигиттэн биирдэскит , Миигин кытта бииргэ аһыы олорооччу , Миигин таҥнарыаҕа » .
41014019	Кинилэр , онтон курутуйан , биир-биир Киниэхэ : « Ол ама мин буолуом дуо ? » — дэһиспиттэрэ .
41014020	« Миигин кытта биир иһиттэн умньаан сии олорор киһи , Уон Иккиэлэртэн биирдэскит , — диэбитэ Иисус . —
41014021	Киһи Уола , Кини туһунан суруллубутун курдук , баран иһэр , ол эрээри сор-муҥ күүтэр Киһи Уолун таҥнарааччыны : кини олох да төрөөбөтөҕө буоллар , ордук буолуо этэ » .
41014022	Аһыы олордохторуна , Иисус килиэби ылан алҕаан баран , тоһутан кинилэргэ биэрбитэ итиэннэ : « Ылан сиэҥ , бу Мин Этим-сииним » , — диэбитэ .
41014023	Онтон иһити ылан , Таҥараҕа махтанан баран , кинилэргэ биэрбитэ , бары ол иһиттэн испиттэрэ .
41014024	Иисус эппитэ : « Бу — бар дьон туһугар тохтор , Саҥа Кэс Тылы бигэргэтэр Мин Хааным .
41014025	Кырдьыгы эһиэхэ этэбин : Таҥара Саарыстыбатыгар саҥа арыгыны иһиэхпэр диэри , Мин аны бу арыгыттан — виноград отонуттан — испэппин » .
41014026	Айхал ырыаларын ыллаан баран , кинилэр Елеон хайатыгар тахсыбыттара .
41014027	« Эһиги бары бу түүн Миигиттэн тэйиэххит , — диэбитэ Иисус . — Барыта „ Маныыһыты сууһардахпына , барааннар үрүө-тараа барыахтара “ диэн суруллубутун курдук буолуоҕа .
41014028	Онтон , тиллэн баран , Мин эһигини Галилеяҕа көһүтүөҕүм » .
41014029	Петр Киниэхэ : « Бары да Эйигиттэн тэйбиттэрин иһин , мин тэйиэм суоҕа » , — диэбитэ .
41014030	« Кырдьыгы эйиэхэ этэбин , — диэбитэ Иисус , — бу түүн , бөтүүк иккитэ хаһыытыан иннинэ , эн Миигиттэн үстэ аккаастаныаҥ » .
41014031	Петр буоллаҕына өссө ордук итийэн-кутуйан туран эппитэ : « Эйигин кытта өлүөм да иһин , мин Эйигиттэн аккаастаныам суоҕа » . Үөрэнээччилэр бары эмиэ ити курдук эппиттэрэ .
41014032	Гефсимания диэн ааттанар дэриэбинэҕэ кэлбиттэрэ . Иисус үөрэнээччилэригэр эппитэ : « Мин баран үҥэн кэлиэхпэр диэри , эһиги манна олоро түһүҥ » .
41014033	Итиэннэ Петры , Иаковы уонна Иоанны илдьэ баран , ис-иһиттэн аймаһыйан , туоххаһыйан барбыта .
41014034	« Дууһам өлөр кутурҕаҥҥа ылларда ; эһиги манна олоро түһүҥ , утуйумаҥ » , — диэбитэ .
41014035	Итиэннэ иннин диэки бара түһээт , сиргэ умса түһэн , бу чаас , сатанар буоллаҕына , Кинини тумнан ааһарыгар көрдөһөн үҥпүтэ .
41014036	« Авва , Аҕаа ! — диэбитэ . — Эйиэхэ туох барыта кыаллар . Бу эрэй-буруй иһитин Миигин тумуннар . Ол эрээри Мин көҥүлбүнэн буолбатын , Эн көҥүлгүнэн буоллун » .
41014037	Онтон төннөн кэлэн көрбүтэ , үөрэнээччилэрэ утуйа сыталлара . « Симон , утуйа сытаҕын дуу ? — диэбитэ Кини Петрга . — Эн биир чаас сэргэх сылдьа түһэриҥ кыаллыбата дуо ?
41014038	Утуйумаҥ , тургутууну тулуйар туһугар , үҥүҥ . Тыын сэргэх , эт-хаан мөлтөх » .
41014039	Итиэннэ эмиэ тэйэ баран , били эппитин хатылаан үҥпүтэ .
41014040	Төннөн кэлэн көрбүтэ , үөрэнээччилэрэ , халтаһалара ыараан хаалан , эмиэ утуйа сыталлара , онон Киниэхэ туох да диэн хардарыахтарын билбэтэхтэрэ .
41014041	Үһүс төгүлүн кэлэн эппитэ : « Эһиги кэм да утуйа , сынньана сытаҕыт дуу ? Бүттэ , кэм-кэрдии кэллэ : Киһи Уола бу аньыылаахтар илиилэригэр бэриллэн эрэр .
41014042	Туруҥ , бардыбыт . Көрүҥ , Миигин таҥнарааччы чугаһаата » .
41014043	Сонно , Кини маны этэ турдаҕына , Иуда , Уон Иккиэлэртэн биирдэстэрэ , тиийэн кэлбитэ . Кинини кытта архиерейдар , сокуонньуттар уонна аҕа баһылыктар ыыппыт болоттоох-үөрбэлээх дьоно кэлсибиттэрэ .
41014044	Таҥнарыахсыт кинилэргэ эрдэттэн « мин Кими уураабытым — ол Иисус буолуоҕа , Кинини тутан ылан , эрэллээхтик манатан илдьээриҥ » диэн бэлиэ биэрбит этэ .
41014045	Иуда кэлээт да , Киниэхэ чугаһаан кэлэн : « Равви ! Равви ! » — диэн баран , күүскэ уураан ылбыта .
41014046	Кэлбит дьон Иисуһу саба түһэн тутан ылбыттара .
41014047	Онно турбут дьонтон биирдэстэрэ батаһын хаба тардан ылан , архиерей кулутун кулгааҕын быһа дайбаабыта .
41014048	« Эһиги , ороспуойу тутар курдук , Миэхэ болоттонон-үөрбэлэнэн кэлбиккит , — диэбитэ Иисус Кинини тута кэлбит дьоҥҥо . —
41014049	Хас күн аайы Мин эһигини Таҥара Дьиэтигэр үөрэтэрим , онно эһиги Миигин туппатаххыт . Ол эрээри Суруйууларга этиллибит туолуохтун » .
41014050	Онуоха үөрэнээччилэрэ бары Кинини быраҕан , куотан хаалбыттара .
41014051	Биир эдэр уол , сыгынньах этин холустанан эринэн баран Кинини батыспытын , буойуннар тутан ылбыттара .
41014052	Уол холустатын хаалларан , сыгынньаҕын куоппута .
41014053	Иисуһу архиерейга аҕалбыттара ; онно архиерей үлэһиттэрэ , аҕа баһылыктар уонна сокуонньуттар бары мустубуттара .
41014054	Петр Кинини ырааҕынан батыһан , архиерей тиэргэнигэр киирсэн хаалбыта ; онно үлэһиттэри кытта кэккэлэһэ олорон , кулуһун уотугар иттибитэ .
41014055	Архиерейдар уонна синедрион бүттүүнэ , Иисуһу өлөрөөрү , Кинини утары туох эмэ туоһу көрдүү сатаабыттара да , булбатахтара .
41014056	Бэрт элбэх киһи Кинини утары сымыйанан туоһулуура гынан баран , бары тус-туһунан этэллэрэ .
41014057	Сорохтор Кинини утары туоһулаан эппиттэрэ :
41014058	« Кини бу дьон туппут Таҥаратын Дьиэтин урусхаллаан бараммын , үс хонугунан атыны , дьон туппатаҕын , тутуоҕум диирин биһиги истибиппит » .
41014059	Ол эрээри бу да туоһулааһыннар син биир сөп түбэһиспэт этилэр .
41014060	Архиерей ортоку тахсан туран , Иисустан : « Эн тоҕо тугу да хоруйдаабаккын ? — диэн ыйыппыта . — Эйигин утары бу тугу туоһулуулларый ? »
41014061	Кини саҥата суох турбута , тугу да хоруйдаабатаҕа . Архиерей эбии лаппыйан ыйыппыта : « Кэлиэхтээх Христос — Алгыстаах Таҥара Уола Эн дуо ? »
41014062	« Мин , — диэбитэ Иисус . — Эһиги Киһи Уола Сүдү Күүстээх Таҥара уҥа өттүгэр олорорун уонна халлаан былыттарын кытта кэлэн иһэрин көрүөххүт » .
41014063	Маны истэн , архиерей таҥаһын хайа тардыммыта : « Бу кэннэ туох туоһутугар эбии наадыйабытый ?
41014064	Эһиги Таҥараны холуннарыыны иһиттигит ! Онон туох диэн быһаараҕыт ? » Бары : « Кини өлөр буруйдаах ! » — диэбиттэрэ .
41014065	Сорохтор Кинини силлээн киирэн барбыттара , итиэннэ сирэйин сабан баран : « Пророк , ким охсубутун эт ! » — дии-дии , сирэйгэ охсуолаабыттара . Онтон аны чаҕардар Кинини кырбаабыттара .
41014066	Петр аллара тиэргэҥҥэ олордоҕуна , архиерей чаҕар кыргыттарыттан биирдэстэрэ чугаһаан кэлэн ,
41014067	иттэ олорор Петры сыныйан көрөн баран : « Эн эмиэ Назарет Иисуһун кытта сылдьарыҥ ! » — диэбитэ .
41014068	« Билбэппин , ити тугу этэргин өйдөөбөппүн » , — диэн мэлдьэһэн баран , Петр тас тиэргэҥҥэ тахсан барбыта ; сонно бөтүүк хаһыытаабыта .
41014069	Чаҕар кыыс кинини иккиһин көрөн , онно турар дьоҥҥо : « Бу кинилэртэн биирдэстэрэ » , — диэбитэ .
41014070	Петр эмиэ мэлдьэспитэ . Чочумча буолаат онно турар дьон Петрга хаттаан эппиттэрэ : « Чахчы , эн Галилея олохтооҕунаҕын , кинилэртэн биирдэстэринэҕин . Саҥаҕыттан да биллэр » .
41014071	« Ити этэр Киһигитин мин билбэппин » , — диэн Петр сирдээх халлаанынан андаҕайбыта .
41014072	Бөтүүк иккистээн хаһыытаабыта . Иисус киниэхэ бөтүүк иккитэ хаһыытыан иннинэ , эн Миигиттэн үстэ аккаастаныаҥ диэбитин өйдөөн , Петр ытаан барбыта .
41015001	Сарсыарда эрдэ архиерейдар , аҕа баһылыктар , сокуонньуттар уонна синедрион бүттүүнэ мустан , сүбэлэһэн баран , Иисуһу кэлгийэн , Пилакка илдьэн биэрбиттэрэ .
41015002	« Эн кырдьык иудей Ыраахтааҕытынаҕын дуо ? » — Пилат ыйыппыта . « Эн бэйэҥ эттиҥ » , — диэбитэ Иисус .
41015003	Архиерейдар Кинини элбэххэ буруйдаабыттара .
41015004	Пилат Киниттэн хат ыйыппыта : « Эн тоҕо тугу да хоруйдаабаккыный ? Көрбөккүн дуо Эйигин хайдах курдук элбэххэ буруйдуулларын ? »
41015005	Ол эрээри , Пилат дьиктиргиэн иһин , Иисус маныаха даҕаны тугу да хоруйдаабатаҕа .
41015006	Бырааһынньыкка норуот көрдөһүүтүнэн Пилат биир хаайыылааҕы босхолуур үгэстээҕэ .
41015007	Ол саҕана буолбут өрө турууга дьону өлөрөн , биир санаалаахтарын кытта хаайыллан сытар Варавва диэн киһи баара .
41015008	Норуот Пилаттан кинилэр тустарыгар ити үгэһин өссө төгүл толороругар көрдөһөн барбыта .
41015009	« Эһиэхэ иудей Ыраахтааҕытын босхолоон биэриэхпин баҕараҕыт дуо ? » — диэн ыйыппыта Пилат .
41015010	Архиерейдар ордугурҕаан Кинини туттарбыттарын Пилат билэр этэ .
41015011	Ол эрээри кинилэр Пилаттан Варавваны көрдөөн ыларга норуоту кикпиттэрэ .
41015012	« Оччоҕо иудей Ыраахтааҕыта диэн ааттыыр Киһигитин мин хайдах гынабын ? » — диэн Пилат хат ыйыппыта .
41015013	« Кириэскэ тиир — Кинини ! » — эмиэ үөгүлэһэн барбыттара .
41015014	« Кини туох куһаҕаны оҥорбутай ? » — диэбитэ Пилат . Онуоха өссө сэтэрэн : « Кириэскэ тиир — Кинини ! » — диэн үөгүлэспиттэрэ .
41015015	Онон Пилат норуот санаатын табаары , кинилэргэ Варавваны босхолообута , оттон Иисуһу таһыйтаран баран , тиирэн өлөрөргө биэрбитэ .
41015016	Буойуннар Кинини дыбарыас түгэҕэр баар хаһаарымаҕа илдьэн , онно бүтүн этэрээти мунньубуттара ;
41015017	санныгар кыһыл сону саба быраҕан баран , хатыылаах ыарҕаттан венок өрөн , төбөтүгэр кэтэрдибиттэрэ ,
41015018	уонна : « Иудей Ыраахтааҕыта , туругур ! » — диэн айхаллаабыттара ;
41015019	торуосканан төбөҕө охсуолаабыттара , силлээбиттэрэ-хаахтаабыттара , сөһүргэстии-сөһүргэстии , Киниэхэ сүгүрүйбүтэ буолбуттара .
41015020	Дуоһуйуохтарыгар диэри , күлүү-элэк оҥостон баран , кыһыл сонун устан , Бэйэтин таҥаһын таҥыннарбыттара уонна өлөрө илдьибиттэрэ .
41015021	Ходуһаттан кэлэн ааһан иһэр Симон диэн ааттаах Киринеяттан төрүттээх киһини , Александр уонна Руф аҕаларын , Иисус кириэһин сүгэригэр күһэйбиттэрэ .
41015022	Иисуһу Голгофаҕа , ол аата « Бас уҥуоҕа » диэн ааттанар сиргэ аҕалбыттара .
41015023	Туймаардар арыгыны иһэрдэ биэрбиттэрин , Кини испэтэҕэ .
41015024	Иисуһу кириэскэ тиирбит дьон , таҥаһын үллэстээри , ким тугу ыларын быһаарсан түөрэх бырахсыбыттара .
41015025	Кинини кириэскэ үс чаас саҕана тиирбиттэрэ .
41015026	Төбөтүн үрдүнэн буруйа — « Иудей Ыраахтааҕыта » диэн суруллан турара .
41015027	Кинини кытта икки ороспуонньугу тиирбиттэрэ : биирин Кини уҥа өттүгэр , атынын хаҥас өттүгэр .
41015028	Онон Суруйууларга « Кинини хара дьайдаахтарга тэҥнээбиттэрэ » диэн этиллибит туолбута .
41015029	Ааһан иһээччилэр , сэнээбиттии кэҕиҥнэһэ-кэҕиҥнэһэ : « Ээй , Эн , Таҥара Дьиэтин урусхаллаан баран үс күнүнэн тутааччы ! — диэн үөҕэллэрэ . —
41015030	Бэйэҕин Бэйэҥ быыһан , кириэстэн түс ! »
41015031	Архиерейдар эмиэ сокуонньуттардыын Кинини күлүү-элэк оҥостон : « Атыттары быыһыыра , оттон Бэйэтин быыһанар кыаҕа суох ! — дэһэллэрэ . —
41015032	Христос , Израиль Ыраахтааҕыта , биһиги көрөн турдахпытына , сибилигин кириэстэн түстүн , дьэ оччоҕо итэҕэйиэхпит » . Бэл Кинини кытта бииргэ тиириллибиттэр эмиэ үөҕэ турбуттара .
41015033	Алта чаас саҕана сир үрдүгэр им балай хараҥа бүрүүкээн тоҕус чааска диэри оннук ыаһыран турбута .
41015034	Тоҕус саҕана Иисус улаханнык саҥаран : « Элои ! Элои ! Ламма савахфани ? » — диэбитэ . ( Ол аата , тылбаастаатахха — « Таҥарам , Таҥарам ! Эн Миигин тоҕо хааллардыҥ ? » )
41015035	Аттыгар турааччылартан сорохторо маны истэн : « Көр , Илияны ыҥырар ! » — дэспиттэрэ .
41015036	Ким эрэ сүүрэн тиийэн , гуупкаҕа уксууһу оборторон ылан тайахха иилэн баран , онтун Кини уоһугар үҥүлүтэ туран : « Бэйи тохтооҥ , Илия Кинини түһэрэ кэлэр эбит дуу , суох дуу , көрүөхпүт » , — диэбитэ .
41015037	Иисус улаханнык хаһыытаан баран , тыына быстыбыта .
41015038	Таҥара Дьиэтин ис быыһа үөһэттэн алларааҥҥа тиийэ икки аҥыы хайа барбыта .
41015039	Иисус иннигэр турбут сотник , Кини итинник хаһыытаан баран өлбүтүн көрөн : « Бу Киһи чахчы Таҥара Уола эбит ! » — диэн саҥа аллайбыта .
41015040	Итини ыраахтан дьахталлар эмиэ көрөн турбуттара : кинилэр ортолоругар Мария Магдалина , кыра Иаков уонна Иосия ийэлэрэ Мария итиэннэ Саломия бааллара .
41015041	Кинилэр Иисуһу Галилеяттан ыла батыһа сылдьаннар , Киниэхэ сулууспалаабыттара . Итини таһынан Кинини кытта Иерусалимҥа кэлсибит атын элбэх дьахтар баара .
41015042	Киэһэрбитин иһин ( бу бээтинсэ , субуота иннинээҕи күн этэ ) ,
41015043	Сүбэ биллиилээх чилиэнэ , бэйэтэ эмиэ Таҥара Саарыстыбатын кэтэһэр киһи , Аримафеяттан төрүттээх Иосиф кэлэн , эр хаанын ылынан Пилакка киирбитэ уонна Иисуһу көрдөөбүтэ .
41015044	Иисус хайыы-үйэ өлбүтүн истэн , Пилат соһуйбута , онон сотнигын ыҥыран ылан , Кини хаһан өлбүтүн ыйыппыта ;
41015045	сотниктан билэн баран , Иисуһу Иосифка бэрдэрбитэ .
41015046	Иосиф болотуна атыылаһан аҕалбыта уонна Кинини кириэстэн түһэрэн , ол болотунатыгар суулаан баран , очуоска оҥоһуллубут хаспахха сытыарбыта ; хаспах айаҕын тааһынан бүөлэтэ уурбута .
41015047	Мария Магдалина уонна Иосия ийэтэ Мария Иисуһу ханна харайалларын көрөн турбуттара .
41016001	Субуота ааспытыгар Мария Магдалина , Иаков ийэтэ Мария уонна Саломия буоланнар , Иисуһу оҕунуохтуу бараары , үчүгэй сыттаах мас арыытын атыыласпыттара .
41016002	Нэдиэлэ бастакы күнүгэр сарсыарда бэрт эрдэ , күн саҥа тахсыыта , хаспахха баран иһэн
41016003	бэйэлэрин икки ардыларыгар : « Ким биһиэхэ хаспах аан тааһын сыҕарытан биэриэй ? » — диэн кэпсэппиттэрэ .
41016004	Арай көрбүттэрэ , таастара сыҕарытыллыбыт буолан биэрбитэ ; ол сүүнэ улахан таас этэ .
41016005	Кинилэр иһирдьэ киирэннэр , уҥа диэки үрүҥ таҥастаах эдэр киһи олорорун көрөн уолуйа куттаммыттара .
41016006	« Куттанымаҥ , — диэбитэ кини . — Эһиги кириэскэ тиириллибит Назарет Иисуһун көрдүүгүт ; Иисус тиллибитэ , онон манна суох . Кинини сытыарбыт сирдэрэ бу баар .
41016007	Баран үөрэнээччилэригэр уонна Петрга этиҥ : „ Иисус эһигини Галилеяҕа көһүтэр ; эһиги Кинини , Бэйэтэ эппитин курдук , онно көрүөххүт “ » .
41016008	Дьахталлар хаспахтан тахсан , сүүрүүнэн барбыттара , тугу да өйдөөбөт буолуохтарыгар диэри куттаммыттара бэрдиттэн кимиэхэ да тугу да кэпсээбэтэхтэрэ .
41016009	Иисус нэдиэлэ бастакы күнүгэр , сарсыарда эрдэ , тиллэн баран , бастакынан Мария Магдалинаҕа ( урут киниттэн сэттэ абааһыны үүрэн таһаарбыта ) көстүбүтэ .
41016010	Мария Кини үөрэнээччилэригэр , кутурҕаҥҥа ылларан ытаһа-соҥоһо олордохторуна тиийэн , тугу көрбүтүн кэпсээбитэ .
41016011	Кинилэр Иисус тыыннааҕын уонна Мария Кинини көрбүтүн истэн да баран , итэҕэйбэтэхтэрэ .
41016012	Бу кэнниттэн Иисус аны икки үөрэнээччитигэр , дэриэбинэҕэ баран истэхтэринэ , аара суолга атын дьүһүннэнэн көстүбүтэ .
41016013	Олор төннөн кэлэн үөрэнээччилэргэ кэпсээбиттэрэ эрээри , кинилэри эмиэ итэҕэйбэтэхтэрэ .
41016014	Кэлин Иисус уон биир үөрэнээччигэ барыларыгар аһыы олордохторуна көстөн кэлэн , итэҕэлэ суохтарын , тыйыс сүрэхтээхтэрин , Кини тиллибитин көрбүттэри итэҕэйбэтэхтэрин иһин , хомуруйбута .
41016015	Итиэннэ кинилэргэ эппитэ : « Эһиги аан дойду устун сылдьан бар дьоҥҥо Евангелиены иһитиннэриҥ .
41016016	Ким итэҕэйэн сүрэхтэммит — быыһаныа , ким итэҕэйбэтэх — дьүүллэниэ .
41016017	Итэҕэйбиттэри дьикти бэлиэлэр арыаллыахтара : кинилэр Мин ааппынан дьонтон абааһылары үүрэн таһаарыахтара , саҥа тылларынан саҥарыахтара ;
41016018	моҕойдору сыгынньах илиилэринэн ылыахтара ; дьааттаах сүлүһүнү да истэхтэринэ , туох да буолуохтара суоҕа ; ыарыһахтарга илиилэрин ууран туран үҥтэхтэринэ , олор үтүөрүөхтэрэ » .
41016019	Айыы Тойон маны этэн баран , Халлааҥҥа тахсан Таҥара уҥа өттүгэр олорбута .
41016020	Оттон үөрэнээччилэрэ сир-сир устун сылдьан Айыы Тойон көмөтүнэн бар дьону үөрэппиттэрэ . Кинилэр үөрэтэр үөрэхтэрин Иисус эппит дьикти бэлиэлэрэ бигэргэтэллэрэ . Аминь .
42001001	Үгүстэр биһиэхэ буолбут түбэлтэлэри сэһэргээн хайыы-үйэ суруйар буолбуттарыттан ,
42001002	ону хара маҥнайгыттан көрбүт-истибит уонна Тыл туһугар сулууспалаабыт дьон биһиэхэ тиэрдибиттэрин
42001003	барытын төрдүттэн ырытан-чинчийэн көрөн бараммын , ытыктабыллаах Феофил , мин эмиэ барытын эйиэхэ саас-сааһынан суруйан биэрэргэ быһаарынным .
42001004	Бу урут истэн үөрэммит үөрэҕиҥ бигэ төрдүн билэргэр эйиэхэ көмөлөөх буолуоҕа .
42001005	Ирод Иудея ыраахтааҕыта буолан олордоҕуна , Авия бөлөҕөр Захария диэн ааттаах аҕабыыт баара ; кини кэргэнэ Аарон аҕатын ууһуттан төрүттээҕэ , аата Елисавета диэн этэ .
42001006	Иккиэн Айыы Тойон кэриэстэрин , ыйыыларын-кэрдиилэрин — барытын дьиэгэ суох толорор буолан , Таҥара иннигэр көнө дьон этилэр .
42001007	Елисавета кыайан оҕоломмот буолан , оҕолоро суох этэ , иккиэн хайыы-үйэ кырдьаҕас саастаахтара .
42001008	Биирдэ Захария , бөлөҕүн ирээтэ кэлэн , Таҥара иннигэр сулууспалыы сылдьыбыта .
42001009	Аҕабыыттар үгэстэринэн сэрэбиэй бырахпыттарыгар фимиам уматыыта киниэхэ түбэспитэ . Захария Айыы Тойон Дьиэтигэр киирбитэ ,
42001010	оттон дьон , кини фимиам уматар кэмигэр таска туран үҥпүтэ .
42001011	Арай Захария көрдөҕүнэ : үчүгэй сыттаах сиэртибэни уматар остуол уҥа өттүгэр Айыы Тойон Аанньала турара .
42001012	Захария кинини көрөн өмүттэн , улаханнык куттаммыта .
42001013	Аанньал киниэхэ эппитэ : « Куттаныма , Захария , эн мэлииппэҥ Таҥараҕа тиийдэ . Кэргэниҥ Елисавета эйиэхэ уол оҕону төрөтүөҕэ , эн кинини Иоанн диэн ааттыаҥ .
42001014	Эйиэхэ улуу үөрүү кэмэ үүнүөҕэ , үгүстэр кини төрөөбүтүттэн үөрүөхтэрэ .
42001015	Кини Айыы Тойон иннигэр улуу киһи буола үүнэн тахсыаҕа ; ханнык да арыгыны , итирдэр утаҕы иһиэ суоҕа , ийэтин иһиттэн тахсаат да , Сибэтиэй Тыынынан туолуоҕа ;
42001016	кини Израиль уолаттарын үгүстэрин Айыы Тойон Таҥараларыгар эргилиннэриэҕэ ;
42001017	аҕалары оҕолорун кытта эйэлэһиннэрэн , бас бэриммэттэри кырдьык суолугар төнүннэрэн , норуоту Айыы Тойон кэлэригэр бэлэмнээри , Илия курдук тыыннанан-күүстэнэн Кини иннигэр баран иһиэҕэ » .
42001018	Захария Аанньалтан : « Бу чахчытын мин хайдах билэбин ? — диэн ыйыппыта . — Бэйэм кырыйдым эбээт , хотунум да сааһа ыраатта » .
42001019	« Мин Таҥара иннигэр турар Гавриилбын , — диэбитэ Аанньал . — Кини миигин эйиэхэ маны этиттэрэ , бу үөрүүлээх илдьити биллэртэрэ ыыппыта .
42001020	Бу эппиппин итэҕэйбэтэҕиҥ иһин , Мин эппит тылым туолуор диэри , эн тылгыттан матан , кыайан саҥарбат буолуоҥ » .
42001021	Дьон Захарияны күүтэн турбуттара , кини Таҥара Дьиэтигэр өр буолбутун дьиктиргээбиттэрэ .
42001022	Захария тахсан баран , дьоҥҥо тугу да кыайан эппэтэҕиттэн иһирдьэ көрүү көрбүт эбит диэн өйдөөбүттэрэ ; кини саҥа таһаарбакка , илиитинэн эрэ кэпсэтэр этэ .
42001023	Таҥара иннигэр сулууспалыыр күннэрэ ааһаннар , Захария дьиэтигэр төннүбүтэ .
42001024	Бу кэнниттэн сотору кэргэнэ Елисавета ыарахан буолбута ; кини биэс ый устата кистэнэ сылдьан :
42001025	« Дьон-сэргэ ыар тылыттан быыһаары , Айыы Тойон миэхэ маннык үтүөтүк сыһыаннаста » , — диирэ .
42001026	Онтон алтыс ыйыгар Таҥара Аанньалын Гавриилы Галилея Назарет диэн куоратыгар
42001027	Давид удьуора Иосиф кэргэн ылар кэпсэтиилээх Кыыһыгар ыыппыта ; Кыыс аата Мария диэн этэ .
42001028	Аанньал кини дьиэтигэр киирэн : « Үөр-көт , Үрдүк Алгыстаах ! — диэбитэ . — Айыы Тойон Эйигинниин ! Эн дьахталлартан алгыстаахтарынаҕын ! »
42001029	Мария Аанньалы көрөн , кини тылыттан симиттэн , бу эҕэрдэни хайдах да быһаарыан булбатаҕа .
42001030	Аанньал эппитэ : « Мария , куттаныма ! Эн Таҥара үрдүк алгыһын ыллыҥ :
42001031	Эйиэхэ оҕо үөскээн Уолу төрөтүөҥ , Киниэхэ Иисус диэн ааты биэриэҥ .
42001032	Кини улуу буолуоҕа , Үрдүк Таҥара Уола диэн ааттаныаҕа ; Айыы Тойон Таҥара Киниэхэ өбүгэтин Давид бүрүстүөлүн биэрэн
42001033	үйэлэр тухары Иаков удьуордарыгар ыраахтааҕылыаҕа ; Кини Саарыстыбата муҥур уһуга суох буолуоҕа » .
42001034	Мария Аанньалга : « Хайаан оннук буоларый , Мин эрэ суохпун эбээт ? » — диэбитэ .
42001035	« Эйиэхэ халлаантан Сибэтиэй Тыын түһүөҕэ , Үрдүк Таҥара күүһэ сайыаҕа , — диэбитэ Аанньал , — онон Эн төрөтөр Сибэтиэй Оҕоҥ Таҥара Уола диэн ааттаныаҕа .
42001036	Бэл диэтэр аймаҕыҥ Елисавета , оҕото суох дэнэр бэйэтэ , кырдьан баран уол оҕону көтөхпүтэ алтыс ыйыгар барда .
42001037	Таҥара кыайбатаҕа диэн суох » .
42001038	« Мин Айыы Тойон кулутунабын . Эн эппиккинэн буоллун » , — диэбитэ Мария . Аанньал Киниттэн барбыта .
42001039	Ол күннэргэ Мария бэрт тиэтэлинэн Иудея хайалаах өттүгэр баар куоракка аттаммыта .
42001040	Кини Захария дьиэтигэр киирэн Елисаветаны эҕэрдэлиир
42001041	саҥата иһиллээтин кытта , Елисавета иһигэр оҕото мөхсөн ылбыта , оттон бэйэтэ , Сибэтиэй Тыынынан туолан ,
42001042	улаханнык саҥа аллайбыта : « Эн дьахталлартан алгыстаахтарынаҕын , төрөтө илик Оҕоҥ эмиэ алгыстаах !
42001043	Бу мин ким буоламмын , Айыы Тойонум Ийэтэ миэхэ Бэйэтинэн тиийэн кэллэ ?
42001044	Эн эҕэрдэлиир саҥаҥ кулгаахпар иһиллээтин кытта , испэр оҕом үөрэн мөхсөн ылла .
42001045	Оо , алгыстаах да буоллаҕа Айыы Тойон эппитэ туоларын итэҕэйбит Кыыс ! »
42001046	Мария эппитэ : « Дууһам Айыы Тойону айхаллыыр ,
42001047	Таҥарабыттан — Быыһааччыбыттан — сүргэм көтөҕүллэр .
42001048	Кини Миигин , кыра биллибэт Кулутун , бэлиэтии көрдө , онон аны бары көлүөнэлэр Миигин Алгыстаах диэн ааттыахтара .
42001049	Сүдү Күүстээх Таҥара миэхэ маннык улуу үтүөнү оҥордо — Кини аата сибэтиэй !
42001050	Кинини ытыктыыр дьоҥҥо Таҥара удьуортан удьуорга амарах сыһыаннаах .
42001051	Күүстээх илиитин уунна да , Кини киэмсиктэр өйдөрүн-санааларын үрэйдэ ,
42001052	баһылыктары бүрүстүөллэриттэн суулларда , намыһахтары өрө таһаарда .
42001053	Аччыктарга байылыат олоҕу биэрдэ , баайдары кураанах ыыталаата .
42001054	Өбүгэлэрбитигэр , Авраамҥа уонна кини удьуордарыгар , үйэлэр тухары амарахтык сыһыаннаһыах буолбутун толорон , чаҕарыгар — Израильга — көмөлөстө » .
42001055	
42001056	Мария Елисаветаны кытта үс ый бииргэ олорон баран , дьиэтигэр төннүбүтэ .
42001057	Елисавета оҕолонор кэмэ уолдьаһан , уол оҕону төрөппүтэ .
42001058	Ыаллара уонна аймахтара Айыы Тойон киниэхэ хайдах курдук амарахтык сыһыаннаспытын истэн , кинилиин тэҥҥэ үөрсүбүттэрэ .
42001059	Ахсыс күнүгэр кыра оҕоҕо быһыллыы сиэрин-туомун оҥоро кэлбит дьон уолу аҕатын аатынан Захария диэн ааттаары гыммыттарыгар
42001060	ийэтэ : « Суох , кини Иоанн диэн буолуоҕа » , — диэбитэ .
42001061	« Эн уруугар-аймаххар итинник ааттаах ким да суох ээ » , — диэбиттэрэ .
42001062	Илиилэринэн имнэнэн аҕата оҕотун ким диэн ааттыан баҕарарын ыйыппыттара .
42001063	Аҕата хаптаһын көрдөөн ылан суруйбута : « Кини аата Иоанн » . Бары дьиктиргээбиттэрэ .
42001064	Онуоха кини тыла өһүллэн , Таҥараны алҕаан киирэн барбыта .
42001065	Ыаллыы олорооччулар бука бары маны истэн дьулайбыттара ; бу туһунан сурах Иудея хайалаах дойдутун бүтүннүү тилийэ көппүтэ .
42001066	Истибит эрэ барыта итини тойонноон : « Бу оҕоттон туох эрэ тахсар ? » — диэн кэпсэтэрэ . Айыы Тойон алгыстаах илиитэ кинини араҥаччылыыра .
42001067	
42001068	Айыы Тойоҥҥо , Израиль Таҥаратыгар , алгыс буолуохтун ! Кини биһиэхэ көмөҕө кэллэ , норуотугар көҥүлү биэрдэ .
42001069	Былыр сибэтиэй пророктарынан эрэннэрбитин курдук , чаҕарын Давид дьиэтиттэн биһиэхэ улуу Быыһааччыны биэрдэ —
42001070	
42001071	бары өстөөхтөн , абааһы көрөөччүлэртэн Өрүһүйээччини !
42001072	Кини өбүгэлэрбитигэр амарахтык сыһыаннаһыах , оҥорсубут сибэтиэй сөбүлэһиитин өйдүү сылдьыах буолан ,
42001073	аҕабытыгар Авраамҥа андаҕайбыта .
42001074	Онон өстөөхтөрбүтүттэн быыһанан үйэ-саас тухары Кини иннигэр сибэтиэй , кырдьыксыт дьон буолар туһугар , туохтан да толлон-торуттан турбакка , биһиги Киниэхэ сулууспалыахпыт .
42001075	
42001076	Оттон эн , кыһыл оҕо , Үрдүк Таҥара пророга диэн ааттаныаҥ : Айыы Тойон иннигэр бараҥҥын , Кини суолун солуоҥ ,
42001077	Кини норуота быыһанарын , аньыыта-буруйа бырастыы буоларын иһитиннэриэҥ .
42001078	Айыы санаалаах , амарах сүрэхтээх Таҥарабыт биһиэхэ үөһэттэн сырдык сарыалы ыытыаҕа ,
42001079	оччоҕо Кини — тахсан эрэр сырдык — хараҥаҕа , өлүү күлүгэр олорор дьону сырдатыаҕа , биһигини эйэ суолугар үктэннэриэҕэ » .
42001080	Оҕо улаатан , улам бөҕөргөөн , ис тыына күүһүрэн испитэ ; Израиль норуотугар биллэр кэмэ кэлиэр диэри , кини дьоно-сэргэтэ суох иччитэх сиргэ олорбута .
42002001	Ол саҕана Август император сир-уот устунан биэрэпис оҥорторор уурааҕа тахсыбыта .
42002002	Сирияны Квириний салайарын саҕана , бу бастакы биэрэпис этэ .
42002003	Бары , биэрэпискэ суруйтараары , бэйэлэрин куораттарыгар барбыттара .
42002004	Иосиф эмиэ , Давидтан төрүттээх буолан , Галилея Назаретыттан Иудеяҕа баар Вифлеем диэн Давид куоратыгар
42002005	кэргэн ылыахтаах Мариятыныын суруйтара барбыттара . Мария ыарахан этэ ,
42002006	онон Вифлеемҥэ сылдьан , оҕолонор кэмэ кэлэн ,
42002007	бастакы Уолун төрөппүтэ ; түһэр дьиэҕэ хонук сиргэ тиксибэккэлэр , Кини Оҕотун суулаан баран күкүргэ сытыарбыта .
42002008	Ол дойдуга мэччийэр сүөһүнү көрөн , хонууга хонор маныыһыттар бааллара .
42002009	Эмискэ кинилэр иннилэригэр Айыы Тойон Аанньала баар буолбута ; Айыы Тойон килбиэннээх сырдыга кинилэргэ сыдьаайбытыгар маныыһыттар улаханнык куттаммыттара .
42002010	Аанньал эппитэ : « Куттанымаҥ ! Мин бар дьоҥҥо буолуохтаах улуу үөрүүнү эһиэхэ иһитиннэрэ кэллим :
42002011	бүгүн эһиэхэ , Давид куоратыгар , Быыһааччы — Христос Айыы Тойон — төрөөтө .
42002012	Кини бэлиэтэ маннык буолуо : эһиги күкүргэ сууланан сытар Оҕону булуоххут » .
42002013	Онтон эмискэ Аанньалы кытта бииргэ үөһээ Халлаан үтүмэн ахсааннаах сэриитэ Таҥараны айхаллыыра көстөн кэлбитэ :
42002014	« Үрдүк Халлааҥҥа — Таҥараҕа айхал , сиргэ — эйэ-ил , дьоҥҥо — Таҥара үтүө сыһыана ! »
42002015	Аанньаллар кинилэртэн тэйэн Халлааҥҥа төннөөттөрүн , маныыһыттар : « Чэйиҥ , Вифлеемҥэ баран , онно туох буолбутун , Айыы Тойон биһиэхэ ити тугу биллэрбитин көрүөҕүҥ » , — дэһиспиттэрэ .
42002016	Ол кэннэ бэрт суһаллык тиийэн , Марияны , Иосибы уонна күкүргэ сытар Оҕону булан ылбыттара .
42002017	Оҕону көрөөт , Аанньал Кини туһунан туох диэбитин кэпсээн биэрбиттэрэ .
42002018	Истибит эрэ барыта маныыһыттар кэпсээннэрин сөрү диэн сөхпүтэ .
42002019	Оттон Мария бу тыллары барытын , хаһан да умнубаттыы , сүрэҕэр сөҥөрдөн иһэрэ .
42002020	Маныыһыттар барытын көрөн-истэн баран , Таҥараны уруйдаан-айхаллаан , төннүбүттэрэ : барыта үкчү Аанньал эппитин курдук этэ .
42002021	Аҕыс күн буолан баран Оҕо быһыллыахтаах сиэрин-туомун оҥороллоругар Киниэхэ Иисус диэн , Аанньал Кинини , өссө ийэтин иһигэр үөскүү да илигинэ , ааттаабыт аатын биэрбиттэрэ .
42002022	Моисей Сокуона ирдиир ыраастанар күннэрэ ааспыттарын кэннэ , Оҕону Айыы Тойоҥҥо анаары , Иерусалимҥа аҕалбыттара .
42002023	Айыы Тойон Сокуонугар суруллубутунан , « ыал бастакы уол оҕото Айыы Тойоҥҥо ананыахтааҕа » ,
42002024	итиэннэ , эмиэ Айыы Тойон Сокуонугар этиллибитинэн , кинилэр « икки өтөнү биитэр икки холууп оҕотун » аҕалан сиэртибэлиэхтээхтэрэ .
42002025	Ол саҕана Иерусалимҥа Симеон диэн киһи баара . Кини Израиль быыһанарын көһүтэр кырдьыктаах , Таҥараҕа бэриниилээх киһи этэ ; кинини кытта Сибэтиэй Тыын баара .
42002026	Кини , Айыы Тойон Христоһун көрө илигинэ , өлүө суохтааҕын туһунан Сибэтиэй Тыынтан эрдэттэн билэн сылдьара .
42002027	Арай биирдэ кини , Сибэтиэй Тыын угуйан , Таҥара Дьиэтигэр кэлбитэ . Сокуон сиэрин-туомун оҥороору , төрөппүттэрэ быыкаа Иисуһу аҕалбыттарыгар ,
42002028	
42002029	Эппитиҥ курдук , билигин , Улуу Баһылык , кулуккун эйэни кытта ыытар буоллуҥ :
42002030	эт харахпынан дьэ көрдөҕүм Эн бары норуоттарга анаабыт Быыһааччыгын —
42002031	
42002032	Таҥараны билбэт дьоҥҥо сыдьаайыахтаах сырдыккын , норуотуҥ Израиль албан аатын ! »
42002033	Иосиф уонна Иисус Ийэтэ ити Кини туһунан этиллибити сөҕө истибиттэрэ .
42002034	Онтон Симеон кинилэри алҕаан баран , Марияҕа , Иисус Ийэтигэр , эппитэ : « Бу Оҕо Израильга элбэх киһи охторугар да , турарыгар да ананан сытар ;
42002035	оттон Эн дууһаҕынан эмиэ үҥүү курдаттыы ааһыаҕа . Кини Таҥара бэлиэтэ буолуоҕа , үгүстэр ону утаран , кистэлэҥ санаалара арыллыаҕа » .
42002036	Манна Асир аҕатын ууһуттан төрүттээх Фануил кыыһа Анна диэн пророк дьахтар баара . Кини сааһа ырааппыт этэ , кыыс сылдьан эргэ тахсан баран , эрин кытта сэттэ эрэ сыл олороотун ,
42002037	эрэ өлөн , аҕыс уон түөрт сааһыгар диэри огдообо олорбута . Кини Таҥара Дьиэтиттэн арахпат этэ , поһу тутуһан , күннэри-түүннэри үҥэн Таҥараҕа сулууспалыыра .
42002038	Анна эмиэ ол кэмҥэ кэлэн Айыы Тойоҥҥо махтанан баран , Иерусалим босхолонорун кэтэһээччилэргэ Кини туһунан кэпсээбитэ .
42002039	Айыы Тойон Сокуонугар этиллибити барытын толорон баран , кинилэр Галилеяҕа , бэйэлэрин куораттарыгар Назарекка , төннүбүттэрэ .
42002040	Оҕо улаатан , ис тыына күүһүрэн , муударай өйө дириҥээн испитэ ; Кинини Таҥара алгыһа араҥаччылыыра .
42002041	Хас сыл аайы Иисус төрөппүттэрэ Паасха бырааһынньыгар Иерусалимҥа бараллара .
42002042	Кини уон иккилээҕэр дьоно үгэстэринэн Иерусалимҥа бырааһынньыктыы кэлбиттэрэ .
42002043	Бырааһынньык күннэрэ бүтэн дьиэлэригэр төннөллөрүгэр Иисус Уолчаан Иерусалимҥа хаалан хаалбыта ; ону Иосиф да , Ийэтэ да билбэтэхтэрэ :
42002044	дьону кытта аргыстаһан истэҕэ дии саныыллара . Күннүк сири айаннаан баран , дьэ Иисуһу аймахтарын уонна билэр дьоннорун ортотугар көрдөөбүттэрэ .
42002045	Итиэннэ булбаккалар , Кинини көрдөөн Иерусалимҥа төннөн кэлбиттэрэ .
42002046	Үс күн буолан баран Иисуһу Таҥара Дьиэтиттэн булан ылбыттара . Иисус үөрэтээччилэр ортолоругар кинилэри истэ , ыйыталаһа олороро .
42002047	Истэн олорооччулар бука бары Кини өйүн , хайдах курдук хоруйдаһарын сөҕөллөрө .
42002048	Дьоно Иисуһу көрөн , олус соһуйбуттара . Ийэтэ Киниэхэ эппитэ : « Тоойуом ! Биһиэхэ тоҕо маннык сыһыаннастыҥ ? Аҕаҥ биһикки Эйигин улаханнык айманан туран көрдөөтүбүт » .
42002049	Иисус эппитэ : « Миигин тоҕо көрдөөтүгүт ? Мин Аҕам Дьиэтигэр буолуохтаахпын эһиги билбэт этигит дуо ? »
42002050	Дьоно Иисус тугу эппитин өйдөөбөтөхтөрө .
42002051	Кини Назарекка төннүһэн , кинилэргэ толору бас бэринэн олорбута . Оттон Ийэтэ буоллаҕына ити истибит тылларын барытын сүрэҕэр уйалаан өйдүү-саныы сылдьыбыта .
42002052	Иисус улаатан ситэн-хотон истэҕин аайы , муударай өйө дириҥээн испитэ ; Кинини Таҥара да , дьон да таптыыра .
42003001	Тиверий императордаабытын уон бэһис сылыгар , Понтий Пилат Иудея баһылыга эрдэҕинэ , Ирод Галилеяҕа , кини быраата Филипп Итуреяҕа уонна Трахония уобалаһыгар , оттон Лисаний Авилинеяҕа баһылык буолан олордохторуна ,
42003002	Анналаах Каиафа архиерейдыылларын саҕана , Захария уола Иоанн иччитэх сиргэ сылдьан Таҥара киниэхэ этэр тылын истибитэ .
42003003	Онон кини бүтүн Иордан хочотун кэрийэ сылдьан дьону , аньыыны-хараны билинэн , сүрэхтэнэргэ ыҥырбыта .
42003004	Ол туһунан Исайя пророк кинигэтигэр маннык өтө көрөн суруллубут : « Иччитэх сиргэ үөгүлээччи саҥата : „ Айыы Тойон барар суолун солооҥ , Кини ыллыктарын көннөрүҥ :
42003005	бары намыһах сир үрдүөхтүн , хайа , булгунньах намтыахтын , токур суоллар көннүннэр , эндирдээх ыллыктар дэхсилэнниннэр —
42003006	оччоҕо киһи аймах барыта Таҥара быыһыырын көрүөҕэ ! “ »
42003007	Иоанн киниэхэ сүрэхтэнэ кэлэр дьоҥҥо этэрэ : « Эриэн үөн ыамалара ! Ким эһиэхэ кэнэҕэски уортан-кылынтан куотар өй укта ?
42003008	Аньыыгытын билинэн Таҥараҕа чахчы эргиллибиккитин олоххутунан туоһулааҥ ; итиэннэ биһиги аҕабыт Авраам диэн сананымаҥ даҕаны . Эһиэхэ этэбин : Таҥара бу да таастары Авраамҥа оҕо гынан туруортуон сөп .
42003009	Сүгэ хайыы-үйэ мас төрдүгэр сытар : ханнык баҕарар маһы , үтүө аһы биэрбэт буоллаҕына , кэрдэн уокка быраҕаллар » .
42003010	Норуот киниттэн : « Биһиги оччоҕо тугу гынабыт ? » — диэн ыйыппыта .
42003011	« Ким икки таҥастаах , ол туга да суохтуун үллэһиннин , ким аһыыр астаах , ол эмиэ оннук гыннын » , — диэбитэ Иоанн .
42003012	Түһээн хомуйааччылар эмиэ , сүрэхтэнэ кэлэн баран : « Үөрэтээччи ! Биһиги тугу гынабыт ? » — диэн ыйыппыттара .
42003013	« Ылыахтааххытыттан ордугу ирдээмэҥ » , — диэбитэ Иоанн .
42003014	Буойуннар ыйыппыттара : « Оттон биһиги тугу гынабыт ? » Кинилэргэ эппитэ : « Кими да холуннарымаҥ , атаҕастаамаҥ , хамнаскытынан дуоһуйуҥ » .
42003015	Норуот кэтэһэрин , бары Иоанны Христос буолуо дии саныылларын иһин ,
42003016	Иоанн , бары истэн турдахтарына , эппитэ : « Мин эһигини уунан сүрэхтиибин , ол гынан баран кэннибиттэн Кэлэн Иһээччи миигиннээҕэр күүстээх . Мин Кини атаҕын таҥаһын быатын да сүөрэргэ сөбө суохпун . Кини эһигини Сибэтиэй Тыынынан уонна уотунан сүрэхтиэҕэ .
42003017	Кини күрдьэҕин тута сылдьар , онон куумунатын ыраастаан баран сэлиэһинэйи маҥхааһайыгар мунньуоҕа , оттон соломотун умуллубат уокка уматыаҕа » .
42003018	Иоанн норуокка мантан да атыны элбэҕи үөрэппитэ .
42003019	Ол эрээри кини Ирод баһылыгы , быраатын ойоҕун Иродиаданы ылбытын уонна да атын куһаҕан суоллары оҥорбутун иһин , сэмэлээбитигэр
42003020	Ирод Иоанны хаайыыга бырахтаран , урукку аньыытыгар-харатыгар өссө биир аньыыны эбиммитэ .
42003021	Норуот бүттүүнэ сүрэхтэммитин кэннэ , Иисус эмиэ сүрэхтэнэн баран , Таҥараҕа үҥэ турдаҕына , Халлаан арыллыбыта ,
42003022	Сибэтиэй Тыын холууп курдук көрүҥнэнэн Киниэхэ түһэн кэлбитэ , онуоха Халлаантан : « Мин үтүө көҥүлбүн толорор Тапталлаах Уолум Эн бааргын ! » — диир саҥа дуораһыйбыта .
42003023	Иисус үөрэтэрин саҕалыырыгар отучча саастааҕа . Дьон-сэргэ санаатыгар Кини Илия уолун Иосиф Уола этэ . Атын төрүттэрэ манныктар :
42003024	Матфат , Левий , Мелхий , Ианнай , Иосиф ,
42003025	Маттафия , Амос , Наум , Еслим , Наггей ,
42003026	Мааф , Маттафия , Семей , Иосиф , Иуда ,
42003027	Иоаннан , Рисай , Зоровавель , Салафииль , Нирий ,
42003028	Мелхий , Аддий , Косам , Елмодам , Ир ,
42003029	Иосия , Елиезер , Иорим , Матфат , Левий ,
42003030	Симеон , Иуда , Иосиф , Ионан , Елиаким ,
42003031	Мелеай , Маинан , Маттафай , Нафан , Давид ,
42003032	Иессей , Овид , Вооз , Салмон , Наассон ,
42003033	Аминадав , Арам , Есром , Фарес , Иуда ,
42003034	Иаков , Исаак , Авраам , Фарра , Нахор ,
42003035	Серух , Рагав , Фалек , Евер , Сала ,
42003036	Каинан , Арфаксад , Сим , Ной , Ламех ,
42003037	Мафусал , Енох , Иаред , Малелеил , Каинан ,
42003038	Енос , Сиф , Адам , Таҥара .
42004001	Иисус Иордантан Сибэтиэй Тыынынан туолан төннүбүтүгэр Тыын Кинини иччитэх сиргэ илдьэ барбыта .
42004002	Онно Кинини түөрт уон хонук устата адьарай тургутан көрбүтэ ; ол тухары Кини тугу да аһаабатаҕа , онтон тиһэҕэр дьэ аччыктаабыта .
42004003	Адьарай Киниэхэ эппитэ : « Эн Таҥара Уола буоллаххына , бу тааһы килиэпкэ кубулуй диэн бирикээстээ » .
42004004	Иисус киниэхэ хоруйдаабыта : « „ Киһи , аҥаардас килиэбинэн эрэ буолбакка , Таҥара этэр хас биирдии тылынан олоруоҕа “ диэн суруллубута » .
42004005	Адьарай Кинини үрдүк хайаҕа таһааран , чыпчылҕан түргэнинэн сир бары саарыстыбаларын көрдөрөн баран ,
42004006	эппитэ : « Мин бу саарыстыбалары — туох баар былаастары , албан ааттары — олоччу Эйиэхэ биэриэм . Бу барыта миэхэ бэриллибитэ , онон кимиэхэ биэрэрим бэйэм көҥүлүм .
42004007	Эн миэхэ сүгүрүйдэргин эрэ , бу барыта Эйиэнэ буола түһүөҕэ » .
42004008	Иисус киниэхэ хоруйдаабыта : « Киэр буол Миигиттэн , сатана . „ Айыы Тойон Таҥараҕар сүгүрүй уонна Киниэхэ эрэ сулууспалаа “ диэн суруллубута » .
42004009	
42004010	Аанньалларыгар Эйигин араҥаччылыырга соруйуоҕа ,
42004011	оччоҕо таастан бүдүрүйбэтиҥ туһугар , кинилэр Эйигин көтөҕөн илдьиэхтэрэ “ диэн суруллубута буолбат дуо ? »
42004012	Иисус хоруйдаабыта : « „ Айыы Тойон Таҥараҕын тургутан көрүмэ “ диэн этиллибитэ » .
42004013	Адьарай Кинини бары өттүнэн холоон көрөн баран , кэмэ кэлиэр диэри , тэйэн биэрбитэ .
42004014	Иисус Тыын күүһүн толору ылан Галилеяҕа төннүбүт сураҕа бүтүн дойдуну тилийэ көппүтэ .
42004015	Кини синагогаларга үөрэтэрэ , киһи барыта Кинини хайгыыра .
42004016	Биирдэ Иисус улааппыт куоратыгар Назарекка кэлэн , үгэһинэн субуота күн синагогаҕа киирэн , ааҕаары турбута .
42004017	Киниэхэ Исайя пророк кинигэтин биэрбиттэрэ ; Иисус кинигэни арыйан бу курдук суруллубут кэрчиги булбута :
42004018	« Айыы Тойон Тыына Миэхэ баар — Кини Миигин елей арыынан аҕаабыта , дьадаҥыларга Үөрүүлээх Илдьити иһитиннэртэрэ , самныбыт санаалаахтары үтүөртэрэ , билиэн барбыттарга босхолонууну , хараҕа суохтарга харахтаныыны биллэртэрэ , баттаммыттары өрө көтөхтөрө , Айыы Тойон айылгылаах үтүөкэн дьыла салаллан кэлбитин иһитиннэртэрэ Кини Миигин ыыппыта » .
42004019	
42004020	Иисус кинигэни сабан үлэһиккэ биэрэн баран , оннугар олорбута ; синагогаҕа баар дьон хараҕа барыта Киниэхэ хатаммыта .
42004021	« Эһиги бу истибит Суруйуугут бүгүн туолла » , — диэбитэ Кини .
42004022	Бу этиитин бары биһирээбиттэрэ , Кини алгыстаах тылын-өһүн истэн сөхпүт-махтайбыт дьон : « Бу Иосиф уола буолбатах этэ дуо ? » — дэһиспиттэрэ .
42004023	Иисус кинилэргэ эппитэ : « Эһиги , биллэн турар , Миэхэ өс хоһоонун санатан : „ Эмчит ! Бэйэҕин үтүөрт ; биһиги Капернаумҥа туох буолбутун истибиппит , ону манна , Бэйэҥ дойдугар , эмиэ оҥор “ , — диэххит .
42004024	Мин кырдьыгы эһиэхэ этэбин : хайа да пророк бэйэтин дойдутугар чиэстэммэт .
42004025	Кырдьыгы эһиэхэ этэбин : Илия кэмигэр Израильга огдообо дьахтар элбэх этэ да , үс сыл алта ый тухары халлаан хам хатанан , сир устун улахан сут сатыылаабытыгар
42004026	Таҥара Илияны атын кимиэхэ да буолбакка , Сидон Сарептатыгар олорор огдообоҕо ыыппыта ;
42004027	эмиэ ити курдук Елисей пророк саҕана Израиль сиригэр араҥ ыарыылаах киһи элбэх этэ эрээри , Сирия киһититтэн Неемантан ураты ким даҕаны үтүөрбэтэҕэ » .
42004028	Синагогаҕа баар дьон маны истэн , бука бары уордайбыттара ;
42004029	ойон туран , Кинини куораттан үүрэн таһаарбыттара уонна , куораттара турар хайатыттан түҥнэри анньаары , хайа эмпэрэтигэр илдьибиттэрэ .
42004030	Ол эрээри Иисус ортолорунан ааһан тахсан бара турбута .
42004031	Онтон Кини Капернаумҥа , Галилея куоратыгар , кэлэн субуотаҕа дьону үөрэппитэ .
42004032	Тыла-өһө былаастаах буолан , Кини үөрэтиитэ сөхтөрбүтэ .
42004033	Синагогаҕа быртах абааһы тыыныгар буулаппыт киһи баара улахан баҕайытык хаһыытаабыта :
42004034	« Һуой , Эн биһиэхэ тугуҥ кыһалҕатай , Назарет Иисуһа ? Биһигини үрэйэ кэлбиккин ! Кимҥин мин билэбин , Эн Таҥара Сибэтиэйэҕин ! »
42004035	Иисус киниэхэ кытаанахтык : « Саҥарыма , киниттэн таҕыс ! » — диэбитэ . Абааһы киһини синагога ортотугар охторон түһэрэн баран , киниэхэ туох да куһаҕаны оҥорбокко , тахсан барбыта .
42004036	Бары улаханнык куттанан : « Кини быртах тыыннары бирикээстээн үүрэн таһаарар былаастаах ! Бу аата тугуй ? » — дэһиспиттэрэ .
42004037	Иисус сураҕа тула өттүнээҕи сирдэри барытын тилийэ көппүтэ .
42004038	Кини синагогаттан тахсаат , Симон дьиэтигэр киирбитэ ; Симон ийэ кынна , күүстээх титириир тииһигэ киирэн , ыалдьа сытара , онон Иисустан көмөлөс диэн көрдөспүттэрэ .
42004039	Иисус киниэхэ тиийэн ыарыыны боппутугар , дьахтар тииһигэ ааһан хаалбыта , сонно туран кинилэргэ ас тардыбытынан барбыта .
42004040	Күн киириитэ араас ыарыылаах дьонноохтор ыарыһахтарын Киниэхэ аҕалтаабыттара ; Иисус кинилэргэ биир-биир илиитин ууран , барыларын үтүөрдүбүтэ .
42004041	Үгүстэртэн абааһылар хаһыытаабытынан тахсан бараллара уонна : « Эн Христоскун , Таҥара Уолаҕын ! » — дииллэрэ . Иисус , Кини Христос буоларын билэллэрин иһин , абааһылар саҥаралларын кытаанахтык боборо .
42004042	Халлаан сырдыыта Иисус дьиэттэн тахсан , бүччүм сиргэ барбыта ; дьон Кинини көрдөөн булан ылан , ыытымаары , тохтото сатаабыттара .
42004043	Ол эрээри Кини эппитэ : « Таҥара Саарыстыбатын Евангелиетын Мин атын куораттарга эмиэ иһитиннэриэх тустаахпын . Ол туһугар Мин ыытыллыбытым » .
42004044	Уонна Галилея синагогаларыгар салгыы үөрэтэ сылдьыбыта .
42005001	Биирдэ үтүмэн үгүс дьон , Таҥара тылын истээри , Кинини ыга анньан үтүрүспүттэригэр Иисус Геннисарет күөлүн кытылыгар туран ,
42005002	күөлгэ икки оҥочону көрбүтэ ; балыксыттар оҥочоттон тахсан илимнэрин сууйа сылдьаллара .
42005003	Кини биир оҥочоҕо киирэн ( ол Симон киэнэ этэ ) , кыратык кытылтан тэйэ устарыгар көрдөспүтэ . Уонна оҥочоҕо олорон дьону үөрэппитэ .
42005004	Үөрэтэн бүтэн баран , Симоҥҥа : « Дириҥэр киирэн илимҥитин түһэриҥ » , — диэбитэ .
42005005	Симон эппитэ : « Үөрэтээччи ! Биһиги бөлүүн түүнү быһа эрэйдэннибит да , туох да туппата . Чэ , ол гынан баран Эн тылыҥ хоту илиммин түһэриэм » .
42005006	Илимнэрин түһэрбиттэрэ , сүрдээх элбэх балык кэлэн , бэл илимнэрэ хайа барбыта .
42005007	Атын оҥочоҕо олорор доҕотторун далбаатаан ыҥыран ылан , көмөлөһүннэрбиттэрэ ; олор кэлэн икки оҥочону тобус-толору гына балыгы кутан , тыылара тимирэн киирэн барбыттара .
42005008	Симон Петр маны көрөн , Иисус тобугар умса түһэн : « Тойонуом , мин тыыбыттан таҕыс ! — диэбитэ . — Мин аньыылаах киһибин ! »
42005009	Балык маннык балысханнык кэлбититтэн кини да , бииргэ сылдьар дьоно да ,
42005010	ол иһигэр Симон табаарыстара — Зеведей уолаттара , Иаковтаах Иоанн , эмиэ улаханнык куттаммыттара . Иисус Симоҥҥа эппитэ : « Куттаныма , эн аны мантан инньэ дьону илимниэҥ » .
42005011	Кинилэр икки оҥочолоохторун иккиэннэрин кытылга соһон таһаараат , барытын быраҕан , Иисуһу батыһан барбыттара .
42005012	Иисус биир куоракка сырыттаҕына , этэ бүтүннүү араҥ бааһа буолбут киһи кэлэн , Кинини көрөн , сиргэ умса түһэн ааттаспыта : « Тойонуом ! Эн баҕарыаҥ эрэ кэрэх , миигин ырааһырдар кыахтааххын » .
42005013	Иисус илиитин уунан кинини таарыйан баран : « Ырааһырыаххын баҕарабын , ырааһыр ! » — диэбитэ . Сонно киһи араҥ ыарыыта сүтэн хаалбыта .
42005014	Бу туһунан кимиэхэ да кэпсиирин бобон баран , Иисус кинини аҕабыыкка тиийэн көрдөрүн уонна ыраастаммыккын кинилэргэ туоһулаан , Моисей эппит сиэртибэтин илдьэн биэр диэн соруйбута .
42005015	Ол эрээри Иисус сураҕа кэҥээтэр-кэҥээн , үтүмэн үгүс дьон , Кинини истээри , ыарыыларыттан үтүөрээри , кэлэ тураллара .
42005016	Оттон Кини иччитэх сиргэ баран , Таҥараҕа үҥэрэ .
42005017	Биирдэ Иисус үөрэтэр кэмигэр Галилея , Иудея бары дэриэбинэлэриттэн , Иерусалимтан кэлбит фарисейдар уонна сокуонньуттар Кинини истэ олорбуттара ; Иисус ыарыһахтары Айыы Тойон күүһүнэн үтүөртээбитэ .
42005018	Арай , ол кэмҥэ хас да киһи кыаммат буолбут босхоҥу тэллэхтэри көтөҕөн аҕалбыттара ; кинини иһирдьэ киллэрэн Иисус иннигэр сытыараары холонон көрбүттэрэ да ,
42005019	киһи элбэҕэ бэрт буолан , ханан да кыайан ааспатахтара , онон дьиэ үрдүгэр ыттан , кырыыһаны көтүрэн , ыарыһаҕы тэллэхтэри хос ортотугар Иисус иннигэр түһэрбиттэрэ .
42005020	Кинилэр итэҕэллэрин көрөн , Иисус ол киһиэхэ : « Эн аньыыҥ-хараҥ бырастыы буолар » , — диэбитэ .
42005021	Сокуонньуттар уонна фарисейдар : « Бу Кини , Таҥараны холуннара турааччы , кимий ? Таҥараттан атын ким аньыыны бырастыы гынар кыахтааҕый ? » — дии санаабыттара .
42005022	Иисус кинилэр санааларын билэн эппитэ : « Эһиги тоҕо итинник саныыгыт ?
42005023	Хайата чэпчэкиний : аньыыҥ-хараҥ бырастыы буолар диир дуу , эбэтэр туран хаамп диэн этэр дуу ?
42005024	Ол эрээри , Киһи Уола сиргэ аньыыны-хараны бырастыы гынар кыахтааҕын билэргит туһугар , — инньэ диэн баран , Кини босхоҥ киһиэхэ туһаайан эппитэ : — Эйиэхэ этэбин , туран тэллэххин ылан , дьиэҕэр бар » .
42005025	Сонно киһи , бары көрөн турдахтарына , атаҕар туран кэлбитэ уонна сыппыт тэллэҕин ылан , Таҥараны айхаллыы-айхаллыы , дьиэтигэр барбыта .
42005026	Бары бэри диэн бэркиһээн , дьулайан , Таҥараны уруйдуулларын быыһыгар : « Бүгүн биһиги сөҕүмэр дьиктини көрдүбүт ! » — дэспиттэрэ .
42005027	Иисус бу кэнниттэн тахсан , харчы хомуллар сиригэр олорор Левий диэн ааттаах түһээн хомуйааччыны көрөн , киниэхэ : « Миигин батыс » , — диэбитэ .
42005028	Киһи тугун барытын хаалларан , Иисуһу батыһан барбыта .
42005029	Левий Киниэхэ анаан , дьиэтигэр улахан аһылык тарпыта ; онно түһээн хомуйааччылар уонна да атыттар бэрт элбэх буолан , Кинилиин бииргэ аһаары , олорсубуттара .
42005030	Фарисейдар уонна сокуонньуттар ону сөбүлээбэккэ , Кини үөрэнээччилэригэр эппиттэрэ : « Эһиги түһээн хомуйааччылары уонна аньыылаахтары кытта тоҕо бииргэ аһыыгыт-сиигит ? »
42005031	Иисус кинилэргэ хоруйдаабыта : « Эмчиккэ өлүөрдэр наадыйбаттар , ыарыһахтар наадыйаллар .
42005032	Мин кырдьыксыттары буолбатах , аньыылаахтары аньыыны билинэн Таҥараҕа эргиллэргэ ыҥыра кэлбитим » .
42005033	Онуоха кинилэр эппиттэрэ : « Иоанн үөрэнээччилэрэ чаастатык постаналлар , үҥэллэр , фарисейдар үөрэнээччилэрэ эмиэ биир оннуктар , оттон Эйиэннэрэ аһыыллар да , иһэллэр да » .
42005034	Иисус эппитэ : « Урууга кэлбит ыалдьыттары , күтүөт кинилэри кытта бииргэ сылдьарын тухары , аһаамаҥ диэн күһэйиэ этигит дуо ?
42005035	Ол эрээри күтүөтү кинилэртэн былдьыыр кэмнэрэ кэлиэҕэ , дьэ оччоҕо кинилэр поһу тутуһар буолуохтара » .
42005036	Өссө биир домоҕу кэпсээбитэ : « Ким даҕаны эргэ таҥаска саҥа таҥастан хайа тардан ылан , абырах оҥорбот ; оннук гыннаҕына , саҥа да таҥаһа алдьаныа , эргэҕэ да саҥа абыраҕа сөп түбэһиэ суоҕа .
42005037	Ким даҕаны саҥа көөнньүбүт арыгыны эргэ симииргэ куппат ; оннук куттахха , саҥа көөнньүбүт арыгы эргэ симиири тоҕо тэбэн тохтуо , оччоҕо арыгы да мэлийиэ , симиир да быраҕыллыа ;
42005038	онон саҥа арыгы саҥа симииргэ кутуллуохтаах ; оччоҕо хайата да харыстаныа .
42005039	Ханнык да киһи өр туран сиппит арыгыны иһээт , сонно тута саҥа арыгыны иһиэн баҕарыа суоҕа , уруккута ордук диэҕэ » .
42006001	Паасха иккис күнүгэр , бастакы субуотаҕа Иисус бурдук ыһыллыбыт буолагынан ааһан испитэ , үөрэнээччилэрэ сиппит куоластары , илиилэригэр мэлийэн сии иһэллэрэ .
42006002	Сорох фарисейдар ону көрөн : « Тоҕо эһиги субуота күн итигирдик быһыыланаҕыт ? » — диэбиттэрэ .
42006003	Иисус хардарбыта : « Давид аргыстарыныын айаннаан иһэн , аччыктаан тугу гыммытын эһиги , ама , аахпатаххыт дуо ?
42006004	Кини аччык сылдьан , Таҥара дьиэтигэр киирэн , аҕабыыт эрэ сиир ытык килиэбин ылан сиэбитэ уонна аргыстарыгар бэрсибитэ буолбат дуо ? »
42006005	Итиэннэ эппитэ : « Киһи Уола субуота да күн тойоно буолар » .
42006006	Нөҥүө субуотаҕа Кини эмиэ синагогаҕа киирэн үөрэппитэ . Онно уҥа илиитэ хаппыт киһи баара .
42006007	Сокуонньуттар уонна фарисейдар , Иисуһу буруйдаарылар , бу киһини субуотаҕа үтүөрдэрин кэтэспиттэрэ .
42006008	Иисус кинилэр ис санааларын билэн , хаппыт илиилээх киһиэхэ : « Кэл , манна ортоку тур » , — диэбитэ . Киһи тахсан турбута .
42006009	« Мин эһигиттэн ыйытыам этэ , — диэбитэ Иисус кинилэргэ , — субуота күн тугу гыныллыахтааҕый : үтүөнү оҥоруллуохтаах дуу , куһаҕаны дуу ? Олоҕу быыһыыр куолу дуу , өлөрөр куолу дуу ? » Ким да тугу да саҥарбатаҕа .
42006010	Кини барыларын кэриччи көрөн баран , ол киһиэхэ : « Илиигин уун » , — диэбитэ . Киһи уунаатын кытта , ыалдьар илиитэ чөлүгэр түһэн хаалбыта .
42006011	Фарисейдар ииримтийэ кыыһыран , Иисуһу хайдах гынар туһунан сүбэлэспиттэрэ .
42006012	Биир күн Иисус хайа үрдүгэр Таҥараҕа үҥэ тахсыбыта ; Кини түүнү быһа үҥпүтэ .
42006013	Онтон , сарсыарда буолбутугар , үөрэнээччилэрин ыҥыран ылан , кинилэртэн уон икки киһини Апостолларынан ааттаан талбыта :
42006014	Петр диэн ааты биэрэн баран Симоны , кини быраатын Андрейы , Иаковы , Иоанны , Филиби , Варфоломейы ,
42006015	Матфейы уонна Фоманы , Алфей уола Иаковы уонна Зилот диэн ааттаах Симоны ,
42006016	Иаков уола Иуданы уонна кэлин Кинини таҥнарбыт Иуда Искариоту .
42006017	Иисус кинилэри кытта хайаттан түһэн , хонуу сиргэ кэлэн тохтообута , онно халыҥ элбэх киһи — үгүс үөрэнээччилэрэ итиэннэ Иудея , Иерусалим , муора кытылыгар баар Тир , Сидон дьоно мустубута .
42006018	Кинилэр Иисуһу истээри , ыарыыларыттан үтүөрээри кэлбиттэрэ ; быртах тыыннарга буулатан эрэйдэнээччилэр эмиэ үтүөрэллэрэ ;
42006019	Киниттэн тахсар күүс үтүөрдэрин иһин , мустубут дьон барыта Кинини таарыйа сатыыра .
42006020	Иисус үөрэнээччилэрин диэки көрөн баран , эппитэ : « Алгыстааххыт эһиги дьадаҥылар : Таҥара Саарыстыбата эһиэхэ ананар .
42006021	Алгыстааххыт билигин аччыктар : Таҥара эһигини дуоһутуоҕа . Алгыстааххыт билигин ытаһааччылар : эһиги күлүөххүт-үөрүөххүт .
42006022	Алгыстааххыт эһиги — дьон эһигини абааһы көрдөҕүнэ , туораттаҕына , үөхтэҕинэ-таныйдаҕына , итиэннэ эһиги ааккытын Киһи Уолун туһуттан киртиттэҕинэ .
42006023	Оннук үөхпүт күннэригэр үөрүҥ-көтүҥ , өрөгөйдөөҥ : эһигини Халлааҥҥа улуу наҕараада күүтэр . Кинилэр аҕалара пророктарга эмиэ итинник сыһыаннаспыттара .
42006024	Сор-муҥ күүтэр эһигини баайдары , — эһиги хайыы-үйэ дуоһуйан тураҕыт !
42006025	Сор-муҥ күүтэр билигин топпуттары — эһиги аччыктыаххыт ! Сор-муҥ күүтэр билигин күлээччилэри — эһиги ытыаххыт-соҥуоххут !
42006026	Сор-муҥ күүтэр эһигини — дьоҥҥо барытыгар хайҕатар буоллаххытына ! Кинилэр аҕалара сымыйа пророктары эмиэ арбаабыттара .
42006027	Оттон эһиэхэ , Миигин истээччилэргэ , этэбин : өстөөхтөргүтүн таптааҥ , эһигини абааһы көрөөччүлэргэ үтүөнү оҥоруҥ ,
42006028	эһигини кырааччылары алҕааҥ , эһигини атаҕастааччылар тустарыгар Таҥараҕа үҥүҥ .
42006029	Эйигин иэдэскэ охсубукка атын иэдэскин эмиэ тоһуйан биэр , соҥҥун былдьаан ылааччы ырбаахыгын эмиэ ыларын мэһэйдэһимэ .
42006030	Эйигиттэн көрдөһөөччүгэ , ким да буоллун , биэр , итиэннэ эйигиттэн ылбыт киһиттэн төттөрү ирдээмэ .
42006031	Онон туохха барытыгар дьон эһиэхэ хайдах сыһыаннаһыан баҕараҕыт да , эһиги эмиэ дьоҥҥо соннук сыһыаннаһыҥ .
42006032	Эһигини таптыыр дьону эрэ таптыыр буоллаххытына , туох махталын эрэйэҕит ? Аньыылаахтар даҕаны кинилэри таптыыр дьону таптыыллар эбээт .
42006033	Эһиэхэ үтүөнү оҥорор дьоҥҥо эрэ үтүөнү оҥорор буоллаххытына , туох махталын эрэйэҕит ? Аньыылаахтар даҕаны үтүөҕэ үтүөнэн төлүүллэр эбээт .
42006034	Төнүннэриэхтэрэ диэн эрэнэр дьоҥҥутугар эрэ иэс биэрэр буоллаххытына , туох махталын эрэйэҕит ? Аньыылаахтар даҕаны аньыылаахтарга , төттөрү соччону ылаары , иэс биэрэллэр эбээт .
42006035	Оттон эһиги өстөөхтөргүтүн таптааҥ , кинилэргэ үтүөнү оҥоруҥ , төттөрү ылыахпыт этэ диэн кэтэспэккэ эрэ иэс биэриҥ , оччоҕо улуу наҕараадаҕа тиксиэххит , Үрдүк Таҥара уолаттара буолуоххут . Ол эбэтэр Кини үтүөҕэ махтамматтарга , өһүөмньүлээхтэргэ да үтүө сыһыаннаах .
42006036	Онон , Аҕаҕыт амараҕын курдук , эһиги эмиэ амарах буолуҥ .
42006037	Дьүүллээмэҥ , оччоҕо дьүүллэниэххит суоҕа ; буруйдаамаҥ , оччоҕо буруйданыаххыт суоҕа ; бырастыы гыныҥ , оччоҕо бырастыы гыныллыаххыт ;
42006038	биэриҥ , оччоҕо эһиэхэ эмиэ бэриллиэҕэ : чиҥ гына сиксиллибит , дьиппинитиллибит , тобус-толору үтүө мээрэйинэн соҥҥут тэллэҕэр кутан биэриэхтэрэ ; ханнык кээмэйинэн кэмниигит да , эһиэхэ эмиэ ол кээмэйинэн кэмнэнэн бэриллиэҕэ » .
42006039	Итиэннэ кинилэргэ маннык домоҕу кэпсээбитэ : « Хараҕа суоҕу хараҕа суох киһи сирдиир кыахтаах дуо ? Иккиэн оҥкучахха түһүөхтэрэ суоҕа дуо ?
42006040	Үөрэнээччи үөрэтээччититтэн үрдээбэт буолан баран , ситтэҕинэ-хоттоҕуна , эмиэ үөрэтээччитин курдук буолуо .
42006041	Эн быраатыҥ хараҕар тоҕо мас сыыһын да булан көрөҕүн , оттон бэйэҥ хараххар бэрэбинэ баарын билиммэккин ?
42006042	Эбэтэр хайдах , бэйэҥ хараххар бэрэбинэни да көрбөт эрээригин „ Быраатым , кэл эрэ , хараххыттан сыыһы ылыым “ диэххиний ? Сирэй көрбөх ! Бастаан бэйэҥ хараххыттан бэрэбинэни таһаар , оччоҕо хайдах гынан быраатыҥ хараҕыттан сыыһы ылары билиэҥ .
42006043	Үчүгэй мас куһаҕан отонноммута диэн суох ; куһаҕан мас үчүгэй отонноммута диэн эмиэ суох —
42006044	хайа да мас отонунан биллэр : ыарҕаттан смокваны хомуйбаттар , эрбэһинтэн винограды ылҕаабаттар .
42006045	Үтүө киһи сүрэҕин үтүө баайыттан үтүөнү таһаарар , мөкү киһи сүрэҕин мөкү баайыттан мөкүнү таһаарар : киһи сүрэҕэ тугунан туолбута уоһунан тахсар .
42006046	Эһиги Миигин „ Тойоммут ! Тойоммут ! “ диэн ыҥыраҕыт эрээри , этэрбин тоҕо толорбоккутуй ?
42006047	Миэхэ кэлэн Мин тылбын истэр уонна толорор киһи кимиэхэ холооннооҕун эһиэхэ этиэм .
42006048	Кини сири дириҥник хаһан , дьиэтин акылаатын тааска түһэрбит киһиэхэ холоонноох . Өрүс халааннаатаҕына , күүстээх уу анньан кэлэр да , таас акылааттаах дьиэни хамсаппат .
42006049	Оттон ким Мин тылбын истэр эрээри , толорбот — ол дьиэтин кумахха акылаата суох туппут киһиэхэ холоонноох : уу тоҕо анньан кэлиэ да , ол дьиэ сонно сиҥнэн түһүө » .
42007001	Иисус норуокка этэр тылын түмүктээн баран , Капернаумҥа киирбитэ .
42007002	Онно биир сотник күндүтүк саныыр кулута ыалдьан өлөөрү сытара .
42007003	Сотник Иисус туһунан истэн , кэлэн кулуппун үтүөртүн диэн көрдөһүннэрэ , иудей аҕа баһылыктарын ыыппыта .
42007004	Кинилэр Иисуска кэлэн , биһигини кытта барыс диэн итэҕэтиилээхтик көрдөспүттэрэ : « Эн көмө оҥороргор кини бэрт сөптөөх киһи —
42007005	биһиги норуоппутун таптыыр буолан биһиэхэ синагога туттаран биэрбитэ » .
42007006	Иисус кинилэри кытта барсыбыта . Дьиэҕэ чугаһаан истэҕинэ сотник Киниэхэ доҕотторунан илдьит ыыппыта : « Тойонуом , эрэйдэнимэ ! Мин Эйигин дьиэбэр киллэрэр кыахтаах үтүө киһи буолбатахпын ;
42007007	ол иһин Эйиэхэ бэйэм да тиийэрим сөптөөх дии санаабатым . Эн биир тылы этиэҥ эрэ кэрэх — кулутум экчи үтүөрүө .
42007008	Мин төһө да бэйэм бас бэринэр тойоттордоох буолларбын , бэйэм эмиэ бас билэр буойуннардаахпын , олортон биирдэрин бар диэтэхпинэ , барар ; атынын кэл диэтэхпинэ , кэлэр ; чаҕарбын эмиэ итини оҥор диэтэрбин эрэ , оҥорор » .
42007009	Иисус маны истэн сөҕөн , батыһан иһэр дьоҥҥо эргиллибитэ : « Эһиэхэ этэбин , Мин Израильга даҕаны маннык итэҕэли булбатаҕым » .
42007010	Сорукка ыытыллыбыт дьон дьиэҕэ төннөн кэлиилэригэр ыалдьыбыт чаҕар хайыы-үйэ үтүөрэн тоһуйбута .
42007011	Бу кэнниттэн Иисус Наин диэн куоракка барбыта ; Кинини кытта үгүс үөрэнээччилэрэ уонна көй элбэх дьон барсыбыттара .
42007012	Кини куорат ааныгар чугаһаан истэҕинэ , биир ийэ соҕотох уола өлбүтүн утары таһааран иһэллэрэ . Дьахтар огдообо этэ . Кинини кытта куорат үгүс олохтоохторо хаамсан иһэллэрэ .
42007013	Айыы Тойон огдообону көрөн аһынан : « Ытаама » , — диэбитэ уонна
42007014	чугаһаан кэлэн хоруобу таарыйбыта , онуоха көтөҕөн иһээччилэр тохтообуттара ; Иисус эппитэ : « Эдэр киһи , эйиэхэ этэбин — тур ! »
42007015	Өлбүт киһи өндөйөн олоро түспүтэ уонна саҥаран барбыта ; Иисус кинини ийэтигэр туттарбыта .
42007016	Бары саллан : « Биһиэхэ улуу Пророк баар буолбут ! Таҥара Бэйэтин норуотугар көмөлөһө кэлбит ! » — диэн Таҥараны айхаллаабыттара .
42007017	Кини туһунан маннык сурах бүтүн Иудея устун тарҕанан , тулатынааҕы сирдэри эмиэ тилийэ көппүтэ .
42007018	Иоанн итини барытын үөрэнээччилэриттэн истэн баран ,
42007019	икки үөрэнээччитин ыҥыран ылан , « Кэлиэхтээх Эн буолаҕын дуу , эбэтэр кими күүтэбит дуу ? » диэн ыйыттара Иисуска ыыппыта .
42007020	Илдьиттэр Киниэхэ кэлэн эппиттэрэ : « Иоанн Сүрэхтээччи биһигини Эйигиттэн ыйыттара ыытта : Кэлиэхтээх Эн буолаҕын дуу , эбэтэр кими күүтэбит дуу ? »
42007021	Бу кэмҥэ Иисус элбэх киһини ыарыыттан , кыаммат буолууттан , куһаҕан тыыннартан үтүөрдүбүтэ , үгүс хараҕа суохтарга күн сырдыгын бэлэхтээбитэ .
42007022	Иисус кинилэргэ эппитэ : « Баран тугу көрбүккүтүн-истибиккитин Иоаҥҥа кэпсээҥ : хараҕа суохтар харахтаналлар , доҕолоҥнор атахтаналлар , араҥ ыарыылаахтар ырааһыраллар , дьүлэйдэр истэр буолаллар , өлбүттэр тиллэллэр , оттон дьадаҥылар Үөрүүлээх Илдьити истэллэр .
42007023	Миигин саарбахтаабат киһи алгыстаах » .
42007024	Иоанн ыыппыт дьоно төннүбүттэрин кэннэ , Иисус кини туһунан норуокка маннык эппитэ : « Эһиги иччитэх сиргэ тугу көрө бара сылдьыбыккытый ? Тыал хамсатар хомуһун дуо ?
42007025	Тугу көрө бара сылдьыбыккытый ? Мааны таҥаска сууламмыт киһини көрөөрү дуо ? Баайдык таҥнааччылар , дэлэгэй олохтоохтор дыбарыаска олороллор .
42007026	Тугу көрө бара сылдьыбыккытый ? Пророгу дуо ? Соннук , эһиги пророгу көрбүккүт ; өссө этэбин : эһиги пророктааҕар да улаханы көрбүккүт .
42007027	Суруйууларга кини туһунан этиллибитэ : „ Көр бу , Мин илдьит киһибин Эн иннигэр ыытабын , кини Эн барар суолгун солуоҕа “ .
42007028	Эһиэхэ этэбин : Иоаннааҕар улуу пророк ийэттэн төрүү илик , ол гынан баран Таҥара Саарыстыбатыгар саамай кыралара да кинитээҕэр улахан » .
42007029	( Кинини истибит дьон бука бары , бэл , түһээн хомуйааччылар , Таҥара кырдьыктааҕын билиммиттэрэ ; кинилэр Иоаҥҥа сүрэхтэммит этилэр ;
42007030	оттон фарисейдар уонна сокуонньуттар киниэхэ сүрэхтэммэккэ , Таҥара көҥүлүн бэйэлэриттэн тэйиппиттэрэ . )
42007031	Ол иһин Айыы Тойон эппитэ : « Субу көлүөнэ дьону кимиэхэ тэҥниэмий ? Кинилэр ким курдуктарый ?
42007032	Кинилэр таһырдьа олорон бэйэ-бэйэлэригэр „ Биһиги флейтаҕа оонньообуппутугар — үҥкүүлээбэтэххит , кутурҕан ырыатын ыллаабыппытыгар — ытаабатаххыт “ дэһэн хаһыытаһар оҕолор курдуктар .
42007033	Иоанн Сүрэхтээччи кэлэн килиэби да сиэбэт , арыгыны да испэт , ону эһиги абааһыга буулаппыт диигит .
42007034	Киһи Уола кэлэн , аһыыр да , иһэр да , ону эһиги бу киһи аһас уонна иһээччи , түһээн хомуйааччылар , аньыылаахтар доҕордоро дэһэҕит .
42007035	Ол эрээри Таҥара Муудараһа кырдьыктааҕын оҕолоро бары билиммиттэрэ » .
42007036	Биир фарисей Иисуһу аһата ыҥырбыта . Кини фарисей дьиэтигэр киирэн , аһаары өттүгэстээн сыппыта .
42007037	Арай ол куоракка баар аньыылаах дьахтар Кини фарисей дьиэтигэр аһылыкка кэлбитин билэн , алебастр иһиккэ үчүгэй сыттаах арыыны илдьэ кэлбитэ ,
42007038	итиэннэ Кини кэннигэр туран , ытыы-ытыы , Иисус атаҕын хараҕын уутунан сууйбута , баттаҕынан соппута уонна , ууруу-ууруу , үчүгэй сыттаах арыытынан аҕаабыта .
42007039	Иисуһу ыҥырбыт фарисей маны көрөн , иһигэр санаабыта : « Бу олорооччу чахчы Пророк эбитэ буоллар , хайа сүрдээх-кэптээх дьахтар Кини атаҕын таарыйарын билиэхтээх этэ . Бу аньыылаах дьахтар буолбаат ! »
42007040	Иисус киниэхэ хайыһан : « Симон ! Мин эйиэхэ этэрдээхпин » , — диэбитэ . « Этиий , Үөрэтээччи » , — диэбитэ анарааҥҥыта .
42007041	« Биир баайга икки киһи иэскэ киирбиттэр : биирдэрэ биэс сүүс үрүҥ көмүс манньыат иэстэммит , иккиһэ биэс уон манньыат .
42007042	Иэстэрин тугунан да төлүүр кыахтара суоҕун иһин , тойон иккиэннэрин иэһин бырастыы гыммыт . Бу икки киһиттэн хайалара кинини ордук күүскэ таптыаҕа дии саныыгыный ? »
42007043	Симон эппитэ : « Ордук улахан иэстээҕэ дии саныыбын » . « Сөпкө тойонноотуҥ , — диэбитэ Иисус ,
42007044	онтон дьахтарга эргиллэн баран , Симоҥҥа эппитэ : — Эн бу дьахтары көрөҕүн дуо ? Дьиэҕэр кэлбиппэр эн Миэхэ атахпын суунарбар уу биэрбэтэҕиҥ , оттон кини хараҕын уутунан атахпын сууйан баттаҕынан сотто ;
42007045	эн Миигин уураабатаҕыҥ , оттон кини киириэхпиттэн биир кэм атахпын ууруур ;
42007046	эн төбөбүн арыынан аҕаабатаҕыҥ , оттон кини буоллаҕына атахпын аҕаата .
42007047	Ол иһин эйиэхэ этэбин : кини күүскэ таптаабытын иһин , элбэх аньыыта бырастыы буолар , оттон кимиэхэ аҕыйах бырастыы буолбут — ол кыратык таптыыр » .
42007048	Онтон дьахтарга : « Эн аньыыҥ-хараҥ бырастыы буолар » , — диэбитэ .
42007049	Маныаха атын ыалдьыттар « Аньыыны бырастыы гынар бу кимий ? » дии санаабыттара .
42007050	Кини дьахтарга эппитэ : « Итэҕэлиҥ эйигин быыһаата , эйэни кытта бар » .
42008001	Бу кэнниттэн Иисус Таҥара Саарыстыбатын Евангелиетын иһитиннэрэ куораттарынан , дэриэбинэлэринэн барбыта . Уон икки үөрэнээччитэ Кинини кытта бииргэ сылдьаллара ;
42008002	кинилэри кытта өссө куһаҕан тыыннартан уонна ыарыыларыттан үтүөрбүт дьахталлар бааллара : Магдалина диэн ааттаах Мария ( Иисус киниттэн сэттэ абааһыны үүрэн таһаарбыта ) ;
42008003	Ирод дьиэтин салайар Хуза ойоҕо Иоанна , Сусанна уонна да атыттар элбэх этилэр . Кинилэр Иисуска уонна Кини үөрэнээччилэригэр баардарынан-суохтарынан көмөлөспүттэрэ .
42008004	
42008005	Бурдук ыһааччы бурдугун ыһа тахсыбыт . Ыһа сырыттаҕына , ыспыт сиэмэтин сороҕо суол кытыытыгар түһэн тэпсиллэн хаалбыт , ону халлаан көтөрдөрө тоҥсуйан сиэн кэбиспиттэр ;
42008006	сороҕо буоллаҕына тааска түһэн , араскыланаат , сиик суоҕуттан хатан хаалбыт ;
42008007	сороҕо хатыылаах ыарҕа быыһыгар түспүтүн ыарҕа өрө үүнэн тумнаран кэбиспит .
42008008	Сороҕо өҥ буорга түһэн сүүс төгүл үрдүк үүнүүнү биэрбит » . Маны кэпсээн баран : « Ким истэр кулгаахтаах истиэхтин ! » — диэн саҥа аллайбыта .
42008009	Үөрэнээччилэрэ Киниттэн бу домох суолтатын ыйыппыттара .
42008010	Иисус эппитэ : « Эһиэхэ Таҥара Саарыстыбатын кистэлэҥнэрин билэр кыах бэриллибитэ , оттон ити атыттарга барыта домохторунан этиллэр , онон кинилэр көрөр эрээри , көрбөттөр , истэр эрээри , өйдөөбөттөр .
42008011	Бу домох быһаарыыта маннык : сиэмэ — Таҥара тыла ;
42008012	суол кытыытыгар түспүт сиэмэ — истэр дьон , ол гынан баран кинилэргэ адьарай кэлэн , итэҕэйбэтиннэр , быыһамматыннар диэн , истибит тыллларын сүрэхтэриттэн илдьэ барар ;
42008013	оттон тааска ыһыллыбыт — ол тылы үөрүүнэн ылынар эрээри , силиһэ суох буолан , ардыгар эрэ итэҕэйэр , оттон тургутуу кэмигэр тэйэр дьон ;
42008014	хатыылаах ыарҕаҕа түспүт — ол тылы истэр эрээри , тэйэ түстүлэр да , олох сүпсүлгэнэ , баай-дуол , күннээҕи үөрүү-дуоһуйуу тумнаран , итэҕэллэрэ сиппэккэ хаалбыт дьон ;
42008015	оттон өҥ буорга ыһыллыбыт сиэмэ — ол Таҥара тылын истэр уонна истибит тылларын үтүөкэн , ыраас сүрэхтэригэр иҥэрэ сылдьан , бары ыарахаттары тулуйан туран итэҕэйэр дьон » . Маны кэпсээн баран Кини : « Ким истэр кулгаахтаах истиэхтин ! » — диэн саҥа аллайбыта .
42008016	« Ким да сибэтиинньиги уматан баран , иһитинэн саба уурбат , орон анныгар туруорбат , ол оннугар , киирээччилэр сырдыгы көрдүннэр диэн , олоҕор туруорар .
42008017	Кистэммит көстүбэтэҕэ , кистэлэҥ арыллыбатаҕа диэн суох .
42008018	Онон хайдах истэргитин кэтэнэн көрүнүҥ : баардаахха Таҥара өссө биэриэҕэ , оттон туга да суох киһиттэн баардаахпын дии санаабыта кытта былдьаныаҕа » .
42008019	Киниэхэ Ийэтэ уонна бырааттара кэлэн баран , дьон элбэҕэ бэрдиттэн хаайтаран , кыайан ааспатахтара .
42008020	« Ийэҥ уонна бырааттарыҥ кэлэн таһырдьа тураллар , Эйигин көрсүөхтэрин баҕараллар » , — диэн Киниэхэ биллэрбиттэрэ .
42008021	Иисус эппитэ : « Таҥара тылын истэр уонна толорор дьон — олор Мин Ийэм уонна Мин бырааттарым буолаллар » .
42008022	Биирдэ Кини үөрэнээччилэрин кытта оҥочоҕо киирэн баран : « Күөл уҥуор туоруоҕуҥ » , — диэбитэ . Уҥуор устубуттара .
42008023	Устан истэхтэринэ , Иисус утуйан хаалбыта . Күөлгэ эмискэ күүстээх силлиэ түһэн , долгун сабыта биэртэлээн , оҥочо уунан туолан барбыта , онон тимирэр кутталга киирбиттэрэ .
42008024	Кэлэн , Кинини уһугуннаран : « Үөрэтээччи ! Үөрэтээччи ! Өлөн эрэбит ! » — диэбиттэрэ . Кини туран тыалы , сабыта охсор долгуну буойбута : сонно тута тыал да , долгун да уостан , уоскуйан хаалбыттара . Уу чуумпу буолбута .
42008025	« Итэҕэлгит ханнаный ? » — диэбитэ Кини үөрэнээччилэригэр . Кинилэр дьулайан даҕаны , дьиктиргээн даҕаны , бэйэлэрин икки ардыларыгар : « Кимий — бу Кини , тыалы да , ууну да буойан бас бэриннэрээччи ? » — дэспиттэрэ .
42008026	Галилеяны утары сытар Гадара сиригэр кэлэн тиксибиттэрэ .
42008027	Иисус биэрэккэ тахсыбытыгар , өр кэм устата абааһыларга буулатан , таҥас диэни таҥныбакка , дьиэҕэ-уокка олорбокко , өлбүт дьону кистиир хаспахтарга хорҕойбута ырааппыт киһи Киниэхэ утары тахсан кэлбитэ .
42008028	Кини Иисуһу көрөөт , иннигэр умса түһэн баран , күөмэйин муҥунан хаһыытаабыта : « Эн Миэхэ тугуҥ кыһалҕатай , Иисус , Үрдүк Таҥара Уола ? Эйигиттэн ааттаһабын , миигин муҥнаама ! »
42008029	Иисус быртах тыыны бу киһиттэн тахсарыгар дьаһайбытын иһин , кини итинник эппитэ . Абааһы бу киһини бэрт уһун кэм устатыгар муҥнаабыт этэ : кинини атахтары , илиилэри тимир сыабынан , быанан кэлгийэн маныыллара да , киһи ону быһыта тыытан баран , абааһыга кыйдатан иччитэх сирдэринэн куотара .
42008030	Иисус киниттэн : « Аатыҥ кимий ? » — диэн ыйыппыта . Элбэх абааһы киирбит буолан , кини : « Легион » , — диэн хоруйдаабыта .
42008031	Абааһылар Иисустан кинилэри үтүгэн түгэҕэр үүрбэтигэр көрдөспүттэрэ .
42008032	Онно хайа үрдүгэр балысхан сибиинньэ үөрэ мэччийэ сылдьара . Абааһылар сибиинньэлэргэ киирэрбитин көҥүллээ диэн көрдөспүттэрэ . Иисус көҥүллээбитэ .
42008033	Кинилэр киһиттэн тахсан сибиинньэлэргэ киирбиттэригэр , бүтүн үөр сибиинньэ эмпэрэттэн ыстанан , күөлгэ тимирэн хаалбыта .
42008034	Маныыһыттар ону көрөн , куоракка уонна дэриэбинэлэргэ сүүрэн тиийэн тыллаабыттара .
42008035	Олохтоохтор туох буолбутун көрө , утары тахсыбыттара ; кинилэр Иисуска кэлэн , били абааһылара тахсыбыт киһи таҥнан , өйдөнөн-төйдөнөн , Кини атаҕын аттыгар сиргэ олорорун көрөн , улаханнык куттаммыттара .
42008036	Маны барытын көрбүт дьон куһаҕан тыыннарга буулаппыт киһи хайдах быһыылаахтык үтүөрбүтүн кинилэргэ кэпсээбиттэрэ .
42008037	Гадара уобалаһын дьоно бары улуу кутталга ылларан , Иисуһу биһигиттэн бар диэн көрдөспүттэрэ . Иисус оҥочоҕо олорон , төттөрү устубута .
42008038	Абааһылартан босхоломмут киһи , Кинини кытта бииргэ сылдьаары көрдөспүтүгэр Иисус эппитэ :
42008039	« Дьиэҕэр төннөн , Таҥара эйиэхэ тугу оҥорбутун кэпсээ » . Киһи баран , Иисус киниэхэ тугу оҥорбутун куораты биир гына кэпсээбитэ .
42008040	Иисус төннөн кэлбитигэр Кинини элбэх киһи утары көрсүбүтэ — бары кэтэһэн тураллара .
42008041	Арай биир Иаир диэн ааттаах киһи , синагога тойоно , кэлэн Иисус иннигэр умса түһэн , дьиэбэр барыс диэн көрдөспүтэ .
42008042	Кини уон икки саастаах соҕотох кыыс оҕолооҕо ыалдьан өлөөрү сытара . Иисус кинини кытта барсыбыта , дьон тула өттүттэн ыга анньан испиттэрэ .
42008043	Биир уон икки сыл устата хаана баран ыалдьыбыт , баайын барытын эмчиттэргэ кутан баран , хайаларыттан да туһамматах дьахтар
42008044	Кини кэнниттэн кэлэн , таҥаһын таарыйбытыгар сонно тута хаана барара тохтоон хаалбыта .
42008045	« Ким Миигин таарыйда ? » — Иисус ыйыппыта . Ким да билиммэтэҕэ . Петр итиэннэ Кинини кытта бииргэ сылдьааччылар эппиттэрэ : « Үөрэтээччи ! Эйигин киһи бөҕө ыга анньан иһэр эбээт , Эн буоллаҕына ким Миигин таарыйда диигин » .
42008046	« Ким эрэ Миигин таарыйда , — диэбитэ Иисус . — Миигиттэн күүс тахсыбытын биллим » .
42008047	Дьахтар биллибэккэ хаалар кыаҕа суоҕун өйдөөн , ис-иһиттэн титирэс буола долгуйан , Кини иннигэр тобуктуу түспүтэ уонна тоҕо Кинини таарыйбытын итиэннэ хайдах сонно үтүөрбүтүн бар дьон иннигэр кэпсээбитэ .
42008048	Иисус эппитэ : « Кыыһым , эрдий ! Эйигин итэҕэлиҥ быыһаата . Эйэни кытта бар » .
42008049	Маны этэ турдаҕына , синагога тойонугар дьиэтиттэн киһи кэлэн : « Кыыһыҥ быһынна , — диэн эппитэ . — Онон Үөрэтээччини түбүгүрдүмэ » .
42008050	Иисус маны истэн , Иаирга : « Куттаныма , итэҕэй эрэ — кыыһыҥ быыһаныаҕа » , — диэбитэ .
42008051	Дьиэҕэ киирэригэр Петртан , Иоантан , Иаковтан уонна кыыс ийэлээх аҕатыттан ураты атын кими да киллэрбэтэҕэ .
42008052	Бары кыыһы аһыйан ытаһаллара , суланаллара . Иисус : « Ытаһымаҥ , кыыс өлбөтөх , утуйа сытар » , — диэбитэ .
42008053	Оҕо өлбүтүн билэр буолан , Кинини күлүү гыммыттара .
42008054	Кини барыларын таһаартаан баран , кыыс илиитин тутан туран улаханнык : « Кыысчаан , тур ! » — диэбитэ .
42008055	Сонно кыыс тыын киллэрэн , туран кэлбитэ ; Иисус кинини аһатарга соруйбута .
42008056	Оҕо төрөппүттэрэ бэри диэн бэркиһээбиттэрэ . Иисус кинилэри , манна туох буолбутун туһунан кимиэхэ да кэпсээбэттэрин курдук , кытаанахтык сэрэппитэ .
42009001	Иисус Уон Иккиэлэрин ыҥыран ылан , кинилэргэ бары абааһылары үүрэн таһаарар , ыарыыттан үтүөрдэр күүһү уонна былааһы биэрбитэ .
42009002	Итиэннэ кинилэри Таҥара Саарыстыбатын туһунан иһитиннэртэрэ , ыарыһахтары үтүөртэрэ ыыталаабыта .
42009003	« Суолга тугу да илдьэ барымаҥ : тайах маһы да , матаҕаны да ылымаҥ , килиэби , харчыны да , икки суол уларыттар таҥаһы да уктумаҥ , — диэбитэ Кини . —
42009004	Ханнык дьиэҕэ киирэҕит да , айаҥҥа турунуоххутугар диэри , ол дьиэттэн көһүмэҥ .
42009005	Өскөтүн ханнык эмэ куоракка эһигини ылымматахтарына , онтон тахсан иһэн , кинилэргэ сэрэтии буоллун диэн , бэл атаххыт быылын кытта тэбээн хаалларыҥ » .
42009006	Апостоллар айаҥҥа туруммуттара ; кинилэр дэриэбинэлэри кэрийэ сылдьан , ханна да буоллун , Евангелиены иһитиннэрэллэрэ , ыарыһахтары үтүөрдэллэрэ .
42009007	Ирод баһылык Иисус оҥорор дьайыыларын туһунан барытын истэн-билэн баран , санааҕа түспүтэ . Кини дьон тылыттан дьиксинэрэ : сорохтор бу Иоанн өлөн баран тиллибит дииллэрэ ,
42009008	сорохторо Илия кэлбит дэһэллэрэ , атыттара буоллаҕына былыргы ханнык эрэ пророк тиллибит диэн сылыктыыллара .
42009009	« Иоанны мин моонньоох баһын быстарбытым , оччоҕо бу маннык сурахтаах хайалара буоллаҕай ? » — Ирод санааҕа ылларбыта . Уонна хайдах эмэ гынан Кинини көрүөн баҕарбыта .
42009010	Апостоллар төннөн кэлэн , тугу оҥорбуттарын барытын Иисуска кэпсээбиттэрэ . Иисус кинилэри бэйэлэрин эрэ илдьэ Вифсаида куорат чугаһынааҕы иччитэх сиргэ барбыта .
42009011	Ол эрээри баһаам үгүс дьон ону билэн , Кинини батыһан барбыттара . Иисус кинилэри көрсөн , Таҥара Саарыстыбатын туһунан кэпсээбитэ , үтүөрт диэн көрдөһөөччүлэри үтүөрдүтэлээбитэ .
42009012	Күн киэһэриитэ Уон Иккиэлэр Киниэхэ кэлэн : « Дьону ыыталыырыҥ буоллар , чугастааҕы сэлиэнньэлэргэ , дэриэбинэлэргэ баран хонук сирдэрин , аһыыр астарын булунуо этилэр , бу олох иччитэх сиргэ сылдьабыт » , — диэбиттэрэ .
42009013	
42009014	Барыта биэс тыһыынча кэриҥэ киһи баара . ) « Дьону биэс уоннуу гына эрээтинэн олордуҥ » , — диэбитэ Иисус .
42009015	Кини эппитин толорбуттара .
42009016	Иисус биэс килиэби кытта икки балыгы ылан , халлаан диэки көрөн туран Таҥараҕа махтаммыта уонна тоһутан , түҥэттэрэ , үөрэнээччилэригэр биэрбитэ .
42009017	Бары тото-хана аһаабыттара . Ордубут аһы хомуйбуттара уон икки тымтай буолбута .
42009018	Биирдэ Иисус иччитэх сиргэ үҥэ сырыттаҕына , үөрэнээччилэрэ тиийэн кэлбиттэрэ . Иисус кинилэртэн : « Дьон Миигин ким дииллэрий ? » — диэн ыйыппыта . Үөрэнээччилэрэ эппиттэрэ :
42009019	« Сорох Иоанн Сүрэхтээччи диир , сорох Илия , сорохтор ханнык эрэ былыргы пророк тиллибит дэһэллэр » .
42009020	« Оттон эһиги Миигин ким диигитий ? » — Иисус ыйыппыта . « Биһиги Эйигин Таҥара Христоһа диибит » , — диэн хоруйдаабыта Петр .
42009021	Бу туһунан кимиэхэ эмэ кэпсииллэрин кытаанахтык бобон баран , Иисус эппитэ :
42009022	« Киһи Уола элбэх эрэйи-муҥу көрүөхтээх , Кинини аҕа баһылыктар , архиерейдар уонна сокуонньуттар ылыммаккалар , өлөрүөхтэрэ , онтон үһүс күнүгэр Кини өлбүттэртэн тиллиэҕэ » .
42009023	Итиэннэ барыларыгар эппитэ : « Ким Миигин батыһыан баҕарар — бэйэҕиттэн аккаастан уонна кириэскин сүгэн Миигин батыс .
42009024	Ким олоҕун быыһыан баҕарбыт , олоҕун сүтэриэҕэ , оттон ким Мин туспар бэйэтин олоҕун сүтэрбит , олоҕун быыһыаҕа .
42009025	Өскөтүн киһи бүтүн аан дойдуну баһылаан баран өллөҕүнэ эбэтэр эчэйдэҕинэ , ол баһылаабыта киниэхэ туох туһалаах буолуой ?
42009026	Ким эмэ Миигиттэн уонна Мин тылбыттан сааттаҕына , Киһи Уола Бэйэтин килбиэнинэн итиэннэ Аҕатын уонна Аанньалларын килбиэннэринэн сырдаан тиийэн кэллэҕинэ , киниттэн бэйэтиттэн саатыаҕа .
42009027	Кырдьыгы эһиэхэ этэбин : манна турааччылартан сорохторо , өлөр өлүү амтанын билбэккэ да сылдьан , хайыы-үйэ Таҥара Саарыстыбатын көрүөхтэрэ » .
42009028	Бу кэнниттэн аҕыс күн ааспыта . Иисус Петры , Иоанны уонна Иаковы илдьэ хайа үрдүгэр үҥэ тахсыбыта .
42009029	Үҥэ туран Кини сирэйэ уларыйан хаалбыта , таҥаһа килбэҥнэс кылбаа маҥан буолбута .
42009030	Арай көрдөхтөрүнэ , икки киһи — Моисей уонна Илия — Кинини кытта кэпсэтэ тураллара ;
42009031	кинилэр килбиэннээх сырдыкка көстөн кэлэн , Иисус суолун Иерусалимҥа тиийэн түмүктүөхтээҕин кэпсээбиттэрэ .
42009032	Петр аргыстарыныын ууларыгар баттатан , утуйан хаалбыттара , ол эрээри уһуктан кэлэн Иисус кэрэмэн килбиэнин итиэннэ Кинини кытта икки киһи турарын көрбүттэрэ .
42009033	Кинилэр Иисустан тэйэн эрдэхтэринэ , Петр Киниэхэ эппитэ : « Үөрэтээччи ! Манна сылдьарбыт үчүгэй даҕаны ; биһиги үс отууну тутуохпут : биири Эйиэхэ , биири Моисейга , биири Илияҕа » . Тугу этэрин кини бэйэтэ да билбэт этэ .
42009034	Маны этэ турдаҕына кинилэргэ былыт кэлэн сыдьаайбыта ; былыт иһигэр киирэн кинилэр олус куттаммыттара .
42009035	Былыт быыһыттан : « Мин Тапталлаах Уолум бу баар , Кинини истиҥ ! » — диир саҥа дуораһыйбыта .
42009036	Бу саҥа дорҕооно уостаатын кытта , Иисус соҕотох хаалбыта . Кинилэр маны кистэлэҥҥэ туппуттара , тугу көрбүттэрин ол саҕана кимиэхэ да кэпсээбэтэхтэрэ .
42009037	Сарсыныгар хайаттан түспүттэригэр Иисуһу элбэх киһи утары көрсүбүтэ .
42009038	Эмискэ дьон быыһыттан ким эрэ : « Үөрэтээччи ! — диэн саҥа аллайбыта . — Ааттаһабын Эйигиттэн , уолбун көр : баар-суох соҕотох оҕом ;
42009039	куһаҕан тыын хам ыллаҕына , оҕом эмискэ үөгүлүү түһэр ; күүгэн аллыар диэри , оҕобун сордуур , сорун сордоон баран биирдэ , нэһиилэ тэйэр .
42009040	Үөрэнээччилэргиттэн үүрүҥ диэн көрдөстүм да , кыайбатылар » .
42009041	« Оо , итэҕэлэ суох , буорту буолбут көлүөнэ ! — диэбитэ Иисус . — Хаһааҥҥа диэри эһигини кытта сылдьабын , эһигини тулуйабын ? Уолгун манна аҕал » .
42009042	Уол чугаһаан истэҕинэ , абааһы кинини сиргэ охторбута ; оҕо иҥиир-ситиитин тартаран барбыта ; Иисус быртах тыыны бобон уолчааны үтүөрдэн , аҕатыгар туттарбыта .
42009043	Бука бары Таҥара улуу кыаҕын көрөн бэркиһээбиттэрэ . Киһи эрэ барыта Иисус оҥорор дьайыыларын сөҕө-махтайа сылдьар кэмигэр Кини үөрэнээччилэригэр эппитэ :
42009044	« Мин эһиэхэ этэрбин өйдөөн истиҥ : Киһи Уола дьон илиитигэр бэриллиэҕэ » .
42009045	Кинилэр буоллаҕына бу этиини , суолтата кинилэртэн кистэммит буолан , өйдөөбөтөхтөрө , оттон тугу эппитин Бэйэтиттэн ыйытыахтарын саллаллара .
42009046	Үөрэнээччилэргэ кинилэртэн хайалара ордук улаханын быһаарсыһыах санаа киирбитэ .
42009047	Иисус кинилэр ис санааларын билэн , оҕону ылан , Бэйэтин иннигэр туруорбута
42009048	уонна эппитэ : « Ким бу оҕону Мин ааппар ылынар , ол Миигин ылынар ; оттон ким Миигин ылынар , ол Миигин Ыыппыты ылынар . Ким барыгытыттан кыра — ол барыгытыттан улахан буолуоҕа » .
42009049	Маныаха Иоанн эппитэ : « Үөрэтээччи ! Биһиги Эн ааккынан абааһылары үүрэн таһаарар киһини көрдүбүт ; кини биһигини кытта бииргэ сылдьыбат , ол иһин үүрэрин боптубут » .
42009050	« Аны боппот буолуҥ , — диэбитэ Иисус киниэхэ . — Ким эһигини утарбат , ол эһиги диэки » .
42009051	Бу дойдуттан ылыллыахтаах күнэ хайыы-үйэ чугаһаабытыгар Кини Иерусалимҥа барардыы быһаарынан ,
42009052	илдьиттэрин инники ыыппыта . Кинилэр Самария дэриэбинэтигэр урут тиийэн Иисус кэлэригэр бэлэмнээри киирбиттэрэ .
42009053	Ол эрээри олохтоохтор Кинини киллэрбэтэхтэрэ : Иерусалимҥа баран иһэрэ тас дьүһүнүттэн көстөрө .
42009054	Маны көрөн үөрэнээччилэрэ Иаковтаах Иоанн эппиттэрэ : « Тойоммуот ! Халлаантан уот түһэн кинилэри имири эстин диэн этиэхпитин баҕараҕын дуо ? Урукку Илия курдук ? »
42009055	Иисус эргиллэн , кинилэри буойбута : « Ханнык Тыын дьоно буоларгытын билбэккит .
42009056	Киһи Уола дьон дууһатын өлөрө кэлбэтэҕэ , быыһыы кэлбитэ » . Онон атын дэриэбинэҕэ барбыттара .
42009057	Айаннаан истэхтэринэ , аара суолга ким эрэ Кинини : « Тойонуом ! — диэн ыҥырбыта . — Эн ханна да барбытыҥ иһин , мин Эйигин батыһан барыам » .
42009058	Иисус киниэхэ эппитэ : « Саһыллар хороонноохтор , көтөрдөр уйалаахтар , арай Киһи Уола төбөтүн уура түһэн ылар сирэ суох » .
42009059	Атын киһиэхэ Кини : « Миигин батыс » , — диэбитэ . Анарааҥҥыта эппитэ : « Тойонуом ! Маҥнай баран аҕам уҥуоҕун көтөҕөн кэлэрбин көҥүллээ » .
42009060	Иисус киниэхэ эппитэ : « Өлбүт дьон өлбүт дьоннорун бэйэлэрэ харайдыннар , оттон эн бараҥҥын дьоҥҥо Таҥара Саарыстыбатын туһунан иһитиннэр » .
42009061	Өссө биир атын киһи Киниэхэ эппитэ : « Мин Эйигин батыһыам , Тойонуом ! Ол эрээри маҥнай дьиэлээхтэрбин кытта бырастыылаһан кэлэрбин көҥүллээ » .
42009062	Иисус киниэхэ эппитэ : « Булуугу баттаары туран , кэннин хайыһар киһи Таҥара Саарыстыбатыгар эрэбилэ суох » .
42010001	Бу кэнниттэн Айыы Тойон аны атын сэттэ уон үөрэнээччитин талан ылан , Бэйэтэ барыан баҕарар куораттарыгар , араас сирдэригэр , иккилии гынан , урут ыыталаабыта ;
42010002	баралларыгар эппитэ : « Бурдук үүнүүтэ өлгөм , ол гынан баран бурдук быһааччы аҕыйах , онон буспут бурдук Тойонуттан бурдугун быһыытыгар үлэһиттэри ыытарыгар көрдөһүҥ .
42010003	Барыҥ ! Мин эһигини бөрөлөр ортолоругар , барааннары ыытардыы , ыыталыыбын .
42010004	Кумааһынньыгы да , матаҕаны да , атах таҥаһын да ылымаҥ , суолга кими да эҕэрдэлээмэҥ .
42010005	Хайа дьиэҕэ киирэҕит да , маҥнай „ Бу дьиэҕэ эйэ буоллун ! “ диэбитинэн киирэр буолуҥ .
42010006	Онно эйэҕэ тиксиэхтээх киһи баар буоллаҕына , эйэҕитин ылыныаҕа , оттон суох буоллаҕына , эйэҕит бэйэҕитигэр төннүөҕэ .
42010007	Ол дьиэҕэ хаалан , тугу биэрэллэринэн аһыыр буолуҥ : үлэһит киһи үлэтэ төлөнүөхтээх . Ыалтан ыалга көһүмэҥ .
42010008	Хайа да куоракка тиийбиккит иһин , эһигини онно киллэрдэхтэринэ , тугу биэрэллэринэн аһааҥ .
42010009	Онно баар ыарыһахтары үтүөрдүтэлээҥ , Таҥара Саарыстыбата кинилэргэ чугаһаабытын иһитиннэриҥ .
42010010	Хайа эмэ куоракка эһигини дьиэлэригэр киллэрбэтэхтэринэ , уулуссаҕа тахсан баран этиҥ :
42010011	„ Бэл куораккыт быыла атахпытыгар сыстыбытын төттөрү тэбээн хааллардыбыт , ол эрээри билиҥ : Таҥара Саарыстыбата эһиэхэ чугаһаата “ .
42010012	Эһиэхэ этэбин , Дьүүл Күнүгэр ол куоракка Содом куораттааҕар ордук ыарахан буолуоҕа .
42010013	Сор-муҥ күүтэр эйигин , Хоразин ! Сор-муҥ күүтэр эйигин , Вифсаида ! Эһиэхэ көрдөрүллүбүт дьиктилэр Тирдээх Сидоҥҥа көрдөрүллүбүттэрэ эбитэ буоллар , ол куораттар олохтоохторо илдьиркэй таҥаһы таҥнан , төбөлөрүгэр күлү куттан , аньыыларын билиммиттэрэ ырааппыт буолуох этэ .
42010014	Ол гынан баран , Дьүүл Күнүгэр Тирдээх Сидоҥҥа эһигиннээҕэр быдан чэпчэки буолуоҕа .
42010015	Оттон эн , Капернаум , халлааҥҥа тиийэ үрдүөм дии саныыгын дуо ? Суох , эн үтүгэн түгэҕэр тиийэ түҥнэстиэҥ .
42010016	Эһигини истэр киһи — Миигин истэр , эһигини ылыммат киһи — Миигин ылыммат ; оттон ким Миигин ылыммат , ол Миигин Ыыппыты ылыммат » .
42010017	Сэттэ уон үөрэнээччи үөрэ-көтө эргиллэн кэлэн : « Тойоммуот ! Эн ааккын ааттаатахха , биһиэхэ абааһылар кытта бас бэринэллэр » , — диэбиттэрэ .
42010018	Иисус эппитэ : « Сатана халлаантан чаҕылҕан курдук түспүтүн көрбүтүм .
42010019	Мин эһиэхэ моҕойдору , сүлүһүннээх ооҕуйдары уонна өстөөх хайа баҕарар күүһүн самнары баттыыр былааһын биэрэбин ; эһиэхэ куһаҕаны туох да кыайан оҥоруо суоҕа .
42010020	Эһиги биһиэхэ тыыннар бас бэринэллэр диэн үөрүмэҥ , хата ол оннугар ааппыт-суолбут Халлааҥҥа суруллубут диэн үөрэр буолуҥ » .
42010021	Сонно Иисус Тыын биэрэр үөрүүтүнэн үөрэн эппитэ : « Аҕаа , сир-халлаан Айыы Тойоно ! Эн маны барытын муударайдартан , өйдөөхтөртөн кистээн баран , кыра оҕолорго арыйбытыҥ иһин , Эйиэхэ айхал этэбин . Соннук , Аҕаа , Эн үтүө көҥүлүҥ оннук этэ » .
42010022	Онтон үөрэнээччилэригэр хайыһан эппитэ : « Аҕам Миэхэ тугу барытын туттарбыта . Уола кимин Аҕатыттан ураты ким да билбэт , Аҕата кимин Уолуттан ураты , биитэр Уола арыйыан баҕарбыт дьонуттан ураты , ким да билбэт » .
42010023	Онтон бэйэлэрэ эрэ хаалбыттарыгар эппитэ : « Дьоллоох дьон эһиги көрөргүтүн көрөллөр .
42010024	Кырдьыгы этэбин : үгүс пророктар уонна ыраахтааҕылар эһиги көрөргүтүн көрүөхтэрин баҕарбыттара эрээри — көрбөтөхтөрө , эһиги истэргитин истиэхтэрин баҕарбыттара эрээри — истибэтэхтэрэ » .
42010025	Биир сокуонньут Иисуһу холоон көрөн : « Үөрэтээччи ! Бараммат олоххо тиксэр туһугар , мин тугу гыныахтаахпыный ? » — диэн ыйыппыта .
42010026	« Сокуоҥҥа туох диэн суруллубутай ? Ону хайдах өйдүүгүн ? » — диэбитэ Иисус .
42010027	« „ Айыы Тойон Таҥараҕын ис сүрэххиттэн , ис дууһаҕыттан , туох баар өйгүнэн-санааҕынан , күүскүнэн-күдэххинэн барытынан таптаа “ уонна „ чугастааҕыгын , бэйэҕин таптыырыҥ курдук , таптаа “ » , — диэн эппиэттээбитэ киһи .
42010028	« Сөпкө хоруйдаатыҥ , — диэбитэ Иисус . — Ситини тутуһан олордоххуна , Олоххо тиксиэҕиҥ » .
42010029	Ол эрээри анарааҥҥыта , кырдьыгын таһаарыныан баҕаран : « Мин чугастааҕым кимий ? » — диэн ыйыппыта .
42010030	Онуоха Иисус манныгы кэпсээбитэ : « Биирдэ биир киһи Иерусалимтан Иерихоҥҥа баран иһэн түөкүттэргэ түбэспит . Олор кини таҥаһын халаан , бэйэтин илдьи кырбаан , бааһырдан , сыккырыыр тыынын эрэ ордорон баран , ааһа турбуттар .
42010031	Ол суолунан аҕабыыт баран иһэн , киһи сытарын көрбүт эрээри , ааһа турбут .
42010032	Левит эмиэ ол сиргэ тиийэн кэлэн , кинини көрбүт эрээри , кыһаллыбатах .
42010033	Онтон биир Самария киһитэ айаннаан иһэн , кинини суолга түбэһэн көрөн , аһыммыт ;
42010034	чугаһаан кэлэн , бааһын арыгынан сууйбут уонна , мас арыытынан сотон баран , таҥаһынан саба баайбыт ; онтон миинэн иһэр оселугар олордон , ыалдьыттар түһэр дьиэлэригэр аҕалан ыарыылаабыт .
42010035	Сарсыныгар бараары туран , дьиэ хаһаайыныгар икки динарийы биэрэн баран , эппит : „ Кинини кытаатан көр-иһит ; бу биэрбиппиттэн ордугу тутуннаххына , мин төннөн иһэн төлүөҕүм “ .
42010036	Түөкүттэргэ түбэспит киһиэхэ бу үс киһиттэн , эн санааҕар , хайалара чугас буолуоҕай ? »
42010037	« Киниэхэ амарахтык сыһыаннаспыт киһи » , — диэбитэ сокуонньут . « Чэ , бар , эн эмиэ кини холобурун тутуһар буол » , — диэбитэ Иисус киниэхэ .
42010038	Салгыы айаннаан иһэн Иисус үөрэнээччилэриниин биир дэриэбинэҕэ кэлбиттэрэ . Манна Марфа диэн дьахтар Иисуһу дьиэтигэр ыҥыран ыалдьыттаппыта ;
42010039	кини Мария диэн балта Айыы Тойон атаҕын аттыгар олорон , Кини этэрин истибитэ .
42010040	Марфа улаханнык күндүлүөн баҕаран , Иисуска эппитэ : « Тойонуом , балтым миигин соҕотохтуу ас тэрийтэрэ хаалларбытыгар Эн кыһаммаккын дуо ? Киниэхэ этиий , миэхэ көмөлөстүн эрэ » .
42010041	« Марфа , Марфа ! — диэбитэ Иисус . — Эн элбэххэ да кыһаллаҕын , түбүгүрэҕин ,
42010042	дьиҥэр , биир эрэ наада эбээт . Мария саамай бастыҥын талан ылла , онтуката киниттэн былдьаныа суоҕа » .
42011001	Биирдэ маннык буолбута . Кини биир сиргэ тохтоон Таҥараҕа үҥпүтүн кэннэ , үөрэнээччилэриттэн биирдэстэрэ көрдөспүтэ : « Тойоммуот , Иоанн үөрэнээччилэрин үөрэппитин курдук , Эн эмиэ биһигини үҥэргэ үөрэт эрэ » .
42011002	Иисус кинилэргэ эппитэ : « Үҥэргитигэр маннык этэр буолуҥ : Халлааҥҥа баар Аҕабыт ! Эн сибэтиэй аатыҥ ытыктаныахтын , Эн Саарыстыбаҥ кэлиэхтин , Халлааҥҥа курдук , сиргэ эмиэ барыта Эн көҥүлүҥ хоту буолуохтун .
42011003	Күннээҕи тыын килиэппитин күннэтэ биһиэхэ биэр .
42011004	Уонна биһи аньыыбытын бырастыы гын , ол эмит биһиги эмиэ биһиэхэ иэстээх дьоммутун барыларын бырастыы гынабыт . Уонна , аньыы угаайытыгар киллэрбэккэ , биһигини хара дьайдаахтан харыстаа » .
42011005	Онтон эппитэ : « Арай эһигиттэн хайаҕыт эмэ түүн үөһүгэр доҕоругар тиийэн : „ Доҕоор ! Миэхэ үс килиэптэ иэһээ эрэ ,
42011006	доҕорум айаннаан иһэн таарыйда , аһатарбар тугум да суох “ , — диэтин .
42011007	Анарааҥҥыта дьиэ иһиттэн арай эттин : „ Миигин аймаама , ааным хайыы-үйэ хатыылаах , оҕолорум бэйэбин кытта бииргэ утуйа сыталлар , онон хайдах да туран ылан биэрэр кыаҕым суох “ .
42011008	Эһиэхэ этэбин : өскөтө кини доҕордоһуугут туһугар туран биэрбэтэҕинэ , арахпакка көрдүүргүт иһин , туран төһөнү көрдүүргүтүн биэриэҕэ .
42011009	Онон Мин эһиэхэ этэбин : көрдөһүҥ — оччоҕо эһиэхэ бэриллиэҕэ ; көрдөөҥ — оччоҕо булуоххут ; тоҥсуйуҥ — оччоҕо эһиэхэ ааны аһыахтара ;
42011010	көрдөһөр киһи ылар , көрдөөччү булар , оттон тоҥсуйааччыга аһаллар .
42011011	Эһигиттэн хайа аҕа уолугар , килиэп көрдөөтөҕүнэ , тааһы биэриэҕэй , эбэтэр балык көрдөөтөҕүнэ , балык биэрэрин оннугар эриэн үөнү биэриэҕэй ?
42011012	Эбэтэр , сымыыт көрдөөтөҕүнэ , сүлүһүннээх ооҕуйу биэриэ дуу ?
42011013	Онон бэл эһиги , мөкү дьон , оҕолоргутугар туох эрэ үчүгэйи биэрэри сатыыр буоллаххытына , Халлааннааҕы Аҕаҕыт Киниттэн көрдөһөөччүлэргэ оннооҕор ордугу — Сибэтиэй Тыыны — биэриэҕэ » .
42011014	Биирдэ Иисус киһиттэн тыла суох абааһыны үүрэн таһаарбыта . Абааһы тахсарын кытта , тыла суох киһи саҥарар буолбута ; маны көрөн дьон сөхпүттэрэ .
42011015	Сорохторо : « Кини абааһылары абааһы тойоно Веельзевул күүһүнэн үүрэн таһаарар » , — диэбиттэрэ ,
42011016	атыттара буоллаҕына Иисуһу холоон көрөн , Халлаантан дьикти бэлиэтэ көрдөр диэн модьуйбуттара .
42011017	Иисус кинилэр ис санааларын билэр буолан , эппитэ : « Иһиттэн икки аҥыы хайдыбыт ханнык баҕарар саарыстыба иччитэхсийэр , икки аҥыы барбыт ханнык баҕарар дьиэ сууллар .
42011018	Син ол кэриэтэ сатана эмиэ иһиттэн икки аҥыы хайдар буоллаҕына , кини саарыстыбата хайдах тулуһуоҕай ? Эһиги Миигин „ Веельзевул күүһүнэн абааһылары үүртэлиир “ диигит .
42011019	Мин Веельзевул күүһүнэн үүртэлиир буоллахпына , эһиги дьоҥҥут ким күүһүнэн кинилэри үүртэлииллэрий ? Онон кинилэр эһигини дьүүллүөхтэрэ .
42011020	Оттон Мин абааһылары Таҥара күүһүнэн үүрэн таһаартыыр буоллахпына , ол аата Таҥара Саарыстыбата эһиэхэ хайыы-үйэ кэлбит .
42011021	Күүстээх киһи сааланан-саадахтанан дьиэтин мананар буоллаҕына , кини баайыгар-дуолугар куттал суоһаабат ;
42011022	оттон кинитээҕэр күүстээх киһи кэлэн саба түһэн кинини кыайдаҕына , били эрэммит саатын-саадаҕын былдьаан ылан , атыттардыын үллэстиэҕэ .
42011023	Ким Миигинниин буолбатах , ол Миигин утарар , ким Миигинниин хомуйсубат , ол ыһар .
42011024	Быртах тыын киһиттэн тахсан баран , уоскулаҥ көрдөөн кураайы сирдэри кэрийэр , уонна уоскулаҥ булбакка , „ тахсыбыт дьиэбэр төннүүһүбүн “ диир ;
42011025	итиэннэ кэлэн , дьиэ харбаммытын , хомуллубутун көрөр ;
42011026	ол кэннэ баран бэйэтинээҕэр өссө өһүөннээх атын сэттэ тыыны аҕалан , кинилэри кытта киирэн онно олохсуйар , онон ол киһи туруга уруккутунааҕар өссө ордук мөлтүүр » .
42011027	Кини маны этэ турдаҕына , дьон быыһыттан биир дьахтар улаханнык саҥа аллайбыта : « Оо , төһө эрэ алгыстаах Эйигин иһигэр илдьэ сылдьыбыт , Эйиэхэ эмиийин үүтүн иһэрпит ийэ ! »
42011028	Иисус эппитэ : « Таҥара тылын истэр уонна толорор дьон алгыстаахтар » .
42011029	Онтон үтүмэн үгүс киһи үмүөрүспүтүгэр Кини эппитэ : « Бу — буорту буолбут көлүөнэ . Кинилэр дьикти бэлиэни эрэйэллэр эрээри , Иона пророк бэлиэтиттэн атын бэлиэ кинилэргэ бэриллиэ суоҕа ;
42011030	Ниневия дьонугар Иона бэлиэ буолбутун курдук , бу көлүөнэҕэ Киһи Уола бэлиэ буолуоҕа .
42011031	Соҕурууҥҥу сарыысса Дьүүл күнүгэр бу көлүөнэ дьонун кытта бииргэ туран кэлэн , кинилэри буруйдуоҕа . Кини бэл сир уһугуттан Соломон муударай тылын-өһүн истэ кэлэ сылдьыбыта , оттон манна Соломоннааҕар ордук улахан баар .
42011032	Ниневия дьоно бу көлүөнэни кытта бииргэ Дьүүлгэ туран кэлэн , кинилэри буруйдуохтара . Кинилэр Иона этэрин истэн , аньыыларын билиммиттэрэ , оттон манна Ионатааҕар ордук улахан баар .
42011033	Ким даҕаны сибэтиинньиги уматан баран , түгэх муннукка эбэтэр иһит анныгар кистии уурбат , киирээччилэр сырдыгы көрдүннэр диэн , олоҕор туруорар .
42011034	Киһи этин-сиинин хараҕа сырдатар ; хараҕыҥ ыраас буоллаҕына , бүтүн бэйэҥ сырдык буолуоҥ , оттон хараҕыҥ куһаҕан буоллаҕына , бүтүн бэйэҥ хараҥа буолуоҥ .
42011035	Онон бэйэҕин көрүн : эн искэр баар сырдыгыҥ хараҥа буолбатаҕа буолуо дуо ?
42011036	Өскөтүн эн бүтүн бэйэҥ сып-сырдык , ханан да хараҥата суох буоллаххына , эйиэхэ сырдык сыдьаайбытын курдук , бүтүн бэйэҥ сырдыаҥ » .
42011037	Иисус үөрэтэн бүппүтүгэр биир фарисей Кинини дьиэтигэр аһата ыҥырбыта . Кини дьиэҕэ киирэн өттүгэстээн сыппыта .
42011038	Аһыан иннинэ илиини суунуу сиэрин-туомун тутуспатаҕын көрөн , фарисей дьиктиргээбитэ .
42011039	Айыы Тойон киниэхэ эппитэ : « Бу эһиги , фарисейдар , иһиккит-хомуоскут таһын ыраастанаҕыт , оттон искит бүтүннүү ымсыы санаа , өһүөн буолбут .
42011040	Ньүдьү-балайдар ! Иһинээҕитин эмиэ тас өттүн Айбыт айбатаҕа буолуо дуо ?
42011041	Иһиккитигэр-хомуоскутугар баартан ааспыкка-туорбукка бэрсиҥ , оччоҕо эһиэхэ барыта ыраас буолуоҕа .
42011042	Сор-муҥ күүтэр эһигини , фарисейдар ! Мятаттан , рутаттан , оҕуруоккут аһын арааһыттан уон гыммыт биирин биэрэҕит , оттон кырдьыктаах буолууну , Таҥараҕа тапталы таһы-быһа умнаҕыт ; дьиҥэр , биирин толоро сылдьаҥҥыт , атынын да хаалларыа суохтаах этигит .
42011043	Сор-муҥ күүтэр эһигини , фарисейдар ! Эһиги синагогаларга бастыҥ олоххо олороргутун , болуоссаттарга уруйдатаргытын таптыыгыт .
42011044	Сор-муҥ күүтэр эһигини , фарисейдар ! Сирэй көрбөхтөр ! Эһиги , дьон билбэккэ , үрдүлэринэн хаама сылдьар хоруоптарын курдуккут » .
42011045	Маныаха сокуонньуттартан хайалара эрэ Киниэхэ : « Үөрэтээччи ! Эн , итинник этэҥҥин , биһигини эмиэ хаарыйаҕын » , — диэбитэ .
42011046	« Эһигини эмиэ сор-муҥ күүтэр , сокуонньуттар ! — диэбитэ Иисус . — Эһиги киһи кыайан сүкпэт сүгэһэрин дьоҥҥо сүктэрэҕит , бэйэҕит буоллаҕына тарбаххыт төбөтүнэн да ону таарыйан көрбөккүт .
42011047	Сор-муҥ эһигини күүтэр — аҕаларгыт өлөртөөбүт пророктарыгар гробницалары тутаргыт иһин !
42011048	Онон эһиги аҕаларгыт дьайыыларын биһирииргитин көрдөрөҕүт : кинилэр пророктары өлөртүүллэрэ , оттон эһиги кинилэр өлөрбүт пророктарыгар гробницалары тутаҕыт .
42011049	Ол иһин Таҥара муудараһа эппитэ : „ Кинилэргэ пророктары уонна Апостоллары ыытыаҕым , олортон сорохторун өлөрүөхтэрэ , сорохторун үүрүөхтэрэ ;
42011050	онон аан дойду айыллыаҕыттан тохтубут пророктар хааннара барыта , Авель хааныттан саҕалаан сиэртибэнньик уонна сибэтиэй сир икки ардыгар өлөрүллүбүт Захария хааныгар диэри , бу көлүөнэттэн ирдэниллиэҕэ “ . Кырдьыгы эһиэхэ этэбин : ол хаан барыта субу көлүөнэттэн иэстэниллиэҕэ .
42011051	
42011052	Эһигини , сокуонньуттары , сор-муҥ күүтэр ! Эһиги билии-көрүү күлүүһүн ылан баран , бэйэҕит да киирбэтэххит , киириэн да баҕалаахтары киллэрбэтэххит » .
42011053	Иисус маны эппитигэр сокуонньуттар уонна фарисейдар кыһарыйан туран , Киниттэн элбэҕи ыйытан киирэн барбыттара ;
42011054	тугу эмэни сыыһа-халты этиттэрэн буруйдаарылар , кинилэр сылтах була сатыыллара .
42012001	Ол икки ардыгар тыһыынчанан киһи мустан үтүрүспүтэ . Кини бастаан үөрэнээччилэригэр эрэ анаан эппитэ : « Фарисейдар аһытыыларыттан — сирэй көрбөх буолууттан — сэрэниҥ .
42012002	Кистэлэҥ арыллыбатаҕа диэн суох , кистэммит биллибэтэҕэ диэн эмиэ суох .
42012003	Эһиги хараҥаҕа тугу эппиккит — сырдыкка иһиллиэҕэ , дьиэ иһигэр кулгаахха сипсийбиккит — дьиэ үрдүттэн доргуччу биллэриллиэҕэ .
42012004	Мин эһиэхэ , доҕотторбор , этэбин : өлөрүөхсүттэртэн куттанымаҥ ; кинилэр киһи этин-сиинин өлөрөртөн ордугу тугу да гынар кыахтара суох .
42012005	Кимтэн куттаныахтааххытын Мин эһиэхэ этиэм : өлөрөн баран гееннаҕа быраҕар Былаастаахтан эһиги куттанар буолуҥ . Соннук , Киниттэн куттаныҥ диибин эһиэхэ .
42012006	Икки бытархай харчыга биэс барабыайы атыылаһаллар буолбат дуо ? Бэл кинилэртэн хайаларын даҕаны Таҥара умнубат .
42012007	Оттон эһиги оннооҕор баттаххыт ахсаана кытта ааҕыллан турар . Онон куттанымаҥ : эһиги барабыайдааҕар быдан күндүгүт .
42012008	Эһиэхэ этэбин : ким эмэ Миигин итэҕэйэрин дьон иннигэр билиннэҕинэ , кинини Киһи Уола эмиэ Таҥара Аанньалларын иннилэригэр билиниэҕэ ;
42012009	оттон Миигиттэн дьон иннигэр киэр хайыспыт киһиттэн Кини эмиэ Таҥара Аанньалларын иннилэригэр киэр хайыһыаҕа .
42012010	Ким Киһи Уолун холуннарбыт , ол бырастыы гыныллыаҕа , оттон ким Сибэтиэй Тыыны холуннарбыт , ол бырастыы гыныллыа суоҕа .
42012011	Эһигини синагогаларга , тойотторго уонна үрдүкү былаастарга тутан аҕаллахтарына — хайдах хоруйдаһаргытын , тугу этэргитин тобула сатаамаҥ :
42012012	тугу этиэхтээххитин Сибэтиэй Тыын ол чааска үөрэтиэҕэ » .
42012013	Дьон быыһыттан ким эрэ Киниэхэ : « Үөрэтээччи ! Убайбар эт , аҕабытыттан хаалбыт нэһилиэстибэни миигин кытта үллэһиннин » , — диэбитэ .
42012014	Кини ол киһиэхэ хоруйдаабыта : « Ким Миигин эһигини дьүүллэтэ , үпкүтүн үллэртэрэ туруорбутай ? »
42012015	Итиэннэ барыларыгар туһаайан эппитэ : « Харам буолартан сэрэниҥ : киһи олоҕо төһө баайдааҕыттан тутулуга суох » .
42012016	Иисус кинилэргэ маннык домоҕу кэпсээбитэ : « Биир баай киһи сиригэр бурдук өлгөмнүк үүммүт .
42012017	„ Хайыах баҕайыбыный ? — дии санаабыт кини . — Бурдукпун харайар сирим суох буолла “ .
42012018	Онтон эппит : „ Хата бу курдук гыныам : бурдук уурар ампаардарбын көтүрэн , атын , өссө улахан ампаардары , туттарыам уонна туох баар бурдукпун , баайбын онно мунньуом .
42012019	Дьэ оччоҕо өр сыл барар баһаам баайданныҥ , онон сынньан , аһаа-сиэ , ис , көрүлээ-нарылаа дэниэҕим “ .
42012020	Ол гынан баран Таҥара киниэхэ эппит : „ Өйө суох ! Субу түүн дууһаҕын ыла кэлиэхтэрэ , оччоҕо бу мунньубутуҥ кимиэхэ тиксэрий ? “
42012021	Таҥараҕа анаан байарынааҕар , бэйэтигэр анаан баай-дуол мунньунааччыга итинник буолуоҕа » .
42012022	Итиэннэ үөрэнээччилэригэр эппитэ : « Ол иһин эһиэхэ этэбин : тугу аһаан-сиэн тыыннаах сылдьабыт , тугу таҥнан-саптан киһи-хара буолабыт диэн санааҕа ылларымаҥ .
42012023	Олоххут астааҕар , эккит-сииҥҥит таҥастааҕар ордуктар .
42012024	Суордары көрүҥ : бурдук ыспаттар да , быспаттар да , баай да мунньар , бурдук да уурар ампаардара суох , ол эрээри кинилэри Таҥара аһатар , оттон эһиги көтөрдөөҕөр төһөлөөх ордуккутуй ?
42012025	Уонна дьэ эһигиттэн хайаҕыт эмэ , хайдахтаах да кыһаллан-мүһэллэн туран , саатар биир тоҥолох уҥуоҕун уһатынар кыахтаах дуо ?
42012026	Итинник кыраны да кыайбат эрээри , атыныгар тоҕо эмиэ дьиксинэҕит ?
42012027	Сардааналар хайдах үүнэллэрин көрүҥ : үлэлээбэттэр да , таҥас да өрбөттөр , ол эрээри , эһиэхэ этэбин : бэл Соломон албан аатын үгэнигэр сылдьан , итилэртэн биирдэстэрин эмэ да курдук симэммэтэҕэ .
42012028	Хонууга үүнэн турар бүгүн баар , оттон сарсын оһоххо быраҕыллар оту Таҥара итинник симиир буоллаҕына , оо , кэмчи итэҕэллээхтэр , эһигини өссө ордук симиэ суоҕа дуо ?
42012029	Онон тугу аһыыбыт-сиибит диэн санааҕа ылларымаҥ , ол туһуттан дьиксинимэҥ .
42012030	Ити барыта — Таҥараны билбэт дьон сүрүн кыһалҕалара ; оттон эһиги итиннэ наадыйаргытын Аҕаҕыт билэр .
42012031	Туохтааҕар даҕаны эһиги Таҥара Саарыстыбатыгар дьулуһуҥ , оччоҕо ити барыта эһиэхэ бэриллиэҕэ .
42012032	Бараан кыра үөрэ , куттаныма ! Аҕаҕыт эһиэхэ Саарыстыбатын биэриэн баҕарар .
42012033	Туох баайдааххытын атыылаан тиийиммэттэргэ түҥэтиҥ ; хаарба буолбат хааһаҕы , бараммат баайы уоруйах тиийбэт , үөн-көйүүр сиэбэт сиригэр — Халлааҥҥа — бэлэмнээҥ .
42012034	Баайгыт-дуолгут ханна баар да , сүрэххит эмиэ онно буолуо .
42012035	Өрүү бэлэм сылдьыҥ : кургутун курданан , сибэтиинньиккитин уматтан бэлэм олоруҥ .
42012036	Уруу малааһыныттан кэлиэхтээх тойонноругар , тоҥсуйарын кытта , аанын аһаары , көһүтэн олорор дьоҥҥо холоонноох буолуҥ .
42012037	Тойонноро кэлэригэр сэргэх олорбут кулуттар алгыстаахтар . Кырдьыгы эһиэхэ этэбин : тойонноро бэйэтэ курданан баран , кинилэри остуол тула олордон , ас тэрийэн аһатыа .
42012038	Тойон түүн үөһүгэр да , сарсыарданан да кэлэн көрдүн , кинилэр сэргэхтик кэтэһэн олорор буоллахтарына , алгыстаахтар .
42012039	Бэйэҕит билэҕит , дьиэлээх хаһаайын уоруйах хас чааска кэлэрин билэрэ эбитэ буоллар , утуйан хаалыа суоҕа , кинилэргэ дьиэтин аннын дьөлө хастарыа суоҕа этэ .
42012040	Эһиги эмиэ бэлэм олоруҥ : Киһи Уола эһиги үөйбэтэх-ахтыбатах түгэҥҥитигэр тиийэн кэлиэҕэ » .
42012041	Петр Киниттэн ыйыппыта : « Тойоммуот ! Бу домоҕу Эн биһиэхэ эрэ анаан кэпсиигин дуу , барыларыгар дуу ? »
42012042	Айыы Тойон эппитэ : « Дьиэ хаһаайына чаҕардарын салайарга , кинилэри аһатарга анаан хаалларбыт эрэллээх , толкуйдаах дьиэ көрөөччүтүн курдук буолуҥ .
42012043	Тойоно кэлэн көрбүтэ , үлэһитэ кини эппитин толоро сылдьар буоллаҕына , ол кулут алгыстаах .
42012044	Кырдьыгы эһиэхэ этэбин : кини ол кулукка туох баар баайын барытын дьаһайтара биэриэҕэ .
42012045	Оттон ол кулут тойонум өтөрүнэн кэлиэ суох дии санаан , бииргэ үлэлиир дьонун , эр киһи буоллун , дьахтар буоллун аҥаар кырыытыттан кырбаан , иһэн-аһаан , итириктээн бардаҕына ,
42012046	күүппэтэх күнүгэр , үөйбэтэх түгэнигэр тойоно тиийэн кэлэн , кинини икки аҥыы хайа охсон баран , итэҕэлэ суохтары кытта биир дьылҕалыаҕа .
42012047	Тойонун көҥүлүн билэ-билэ бэлэмэ суох олорбут , эбэтэр кини этэрин толорботох үлэһит илдьи таһыллыаҕа ,
42012048	оттон билбэккэ буруйданарын оҥостубут үлэһит кыратык таһыллыаҕа . Элбэх бэриллибит киһититтэн элбэх эрэйиллиэҕэ , элбэх итэҕэйиллибит киһититтэн элбэх ирдэниллиэҕэ .
42012049	Мин сиргэ уоту аҕала кэлбитим . Бу уот хайыы-үйэ күөдьүйэ охсуон хайдахтаах курдук баҕарабыный !
42012050	Мин сүрэхтэниини ааһыах тустаахпын : ол хаһан туоларын кэтэһэн олус да туоххаһыйдым !
42012051	Миигин сиргэ эйэни олохтуу кэлбитэ буолуо дии саныыгыт дуо ? Суох диибин эһиэхэ , Мин хайдыһыыны таһаара кэлбитим .
42012052	Мантан ыла биир дьиэҕэ олорор биэс киһи тус-туспа арахсыаҕа : үһэ иккитин утары , иккитэ үһүн утары буолуоҕа ;
42012053	аҕата уолун утары , уола аҕатын утары буолуо , ийэтэ кыыһын утары , кыыһа ийэтин утары буолуо , хотуна кийиитин утары , кийиитэ хотунун утары буолуо » .
42012054	Оттон норуокка эппитэ : « Арҕааттан былыт тахсан иһэрин көрдөххүтүнэ , эһиги сонно ардыыһы дэһэҕит , кырдьык , сотору ардах кэлэр ;
42012055	соҕурууттан тыалырдаҕына куйаарыыһы диигит , кырдьык , куйаас түһэр .
42012056	Сирэй көрбөхтөр ! Сири-халлааны билгэлиири сатыыр аата , ханнык кэм кэлбитин хайдах билбэккитий ?
42012057	Туох сөбүн-сыыһатын тоҕо эһиги бэйэҕит кыайан быһаарбаккытый ?
42012058	Буруйдааччыгын кытта тойотторго баран иһэн , аара суолга эйэлэһэ сатыырыҥ ордук ; эйэлэспэтэххинэ , кини эйигин судьуйаҕа илдьэн биэриэҕэ , судьуйа эйигин түрмэ үлэһитигэр туттарыаҕа , оттон түрмэ үлэһитэ хаайыыга быраҕыаҕа .
42012059	Кырдьыгы эйиэхэ этэбин : иэскин тиһэх кэппиэйкэтигэр тиийэ биэрэ иликкинэ , эн онтон тахсыаҥ суоҕа » .
42013001	Бу кэмҥэ Киниэхэ ханнык эрэ дьон тиийэн кэлэн , Пилат Таҥараҕа сүөһүнү сиэртибэ биэрэ турар галилеяннары өлөрбүтүн туһунан кэпсээбиттэрэ .
42013002	Иисус кинилэргэ эппитэ : « Ол галилеяннар , оннук өлбүт буоллахтарына , Галилея бары дьонуттан ордук аньыылаахтара буолуо дии саныыгыт дуо ?
42013003	Суох диибин эһиэхэ : аньыыгытын билиммэтэххитинэ , бары итинник өлүөххүт .
42013004	Эбэтэр Силоам башнята баттаан өлөрбүт уон аҕыс киһитэ Иерусалим олохтоохторуттан барыларыттан ордук буруйдаахтара буолуо дии саныыгыт дуо ?
42013005	Суох диибин эһиэхэ : аньыыгытын билиммэтэххитинэ , бары итинник өлүөххүт » .
42013006	Онтон Иисус маннык домоҕу кэпсээбитэ : « Биир киһи винограднигар смоковница үүннэрбит . Биирдэ кини отонноммута буолаарай диэн , маһын кэлэн көрөн баран , биир да отону булбатах ;
42013007	онон винограднигын үлэһитигэр эппит : „ Үһүс сылбын кэлэн бу маска отон көрө сатыыбын да , биири да булбаппын ; кэрдэн кэбис , тоҕо кураанахха сири ылан туруоҕай ? “
42013008	Үлэһитэ киниэхэ эппит : „ Тойонуом ! Быйыл тыытымыах , туран эрдин . Төгүрүччү көмөн ноһуом кутуом ,
42013009	оччоҕо , баҕар , отоннонуо . Онно отонноммотоҕуна , эһиил кэртэрээр “ » .
42013010	Биирдэ Иисус биир синагогаҕа субуота күн үөрэппитэ .
42013011	Онно ыарыы тыыныгар буулаппыта уон аҕыс сыл буолбут дьахтар баара : кини бөкчөччү тартара сылдьар буолан көнөтүк туттар кыаҕа суоҕа .
42013012	Иисус кинини көрөн , ыҥыран ылан баран : « Эн ыарыыгыттан босхолоннуҥ » , — диэбитэ .
42013013	Маны этээт , киниэхэ икки илиитин уурбутугар дьахтар сонно көнөн кэлэн , Таҥараны айхаллаан барбыта .
42013014	Субуотаҕа киһини үтүөртэ диэн кыыһыран , синагога тойоно дьоҥҥо : « Үлэлииргэ ыйаахтаах алта күн баар , онно кэлэн эмтэтэр буолуҥ , субуотаҕа кэлимэҥ ! » — диэбитэ .
42013015	Айыы Тойон киниэхэ эппитэ : « Сирэй көрбөхтөр ! Эһиги субуота күн оҕускутун биитэр оселгутун күкүрүттэн сүөрэн , уулата илдьэҕит буолбат дуо ?
42013016	Оттон бу Авраам кыыһын сатана кэлгийбитэ уон аҕыс сыл буолбут . Бүгүн субуота күн диэн , кинини кэлгиэтиттэн сүөрүллүө суохтаах этэ дуо ? »
42013017	Маны эппитигэр утарсааччылара бары сааппыттара . Оттон норуот Кини оҥорор килбиэннээх дьайыыларын көрөн үөрэр эрэ этэ .
42013018	Иисус эппитэ : « Таҥара Саарыстыбатын тугунан холобурдаан көрдөрүөххэ , тугу кытта тэҥниэххэ сөбүй ?
42013019	Эһиги санаан көрүҥ : бу хартыыһа сиэмэтэ баар , киһи маны ылан оҕуруотун сиригэр ыһар , оччоҕо сиэмэтэ сүүнэ мас буола үүнэн тахсар , онуоха көтөрдөр көтөн кэлэн , лабааларыгар уйа оҥостоллор » .
42013020	Салгыы өссө эппитэ : « Таҥара Саарыстыбатын тугу кытта тэҥниэмий ?
42013021	Эһиги санаан көрүҥ : дьахтар доруоһаны ытыһан ылан , үс мээрэй бурдукка кутар , онуоха тиэстэтэ бүтүннүү үллэн тахсар » .
42013022	Куораттарынан , дэриэбинэлэринэн үөрэтэ сылдьан , Кини Иерусалимныыр суолу тутуһан иһэрэ .
42013023	Ким эрэ Киниттэн : « Тойоммуот ! Ама быыһанааччы аҕыйах буолуо дуо ? » — диэн ыйыппыта .
42013024	Иисус эппитэ : « Кыараҕас аанынан киирэргэ дьулуһуҥ . Эһиэхэ этэбин : үгүстэр киириэхтэрин баҕарыахтара да , кыайан киириэхтэрэ суоҕа .
42013025	Дьиэлээх хаһаайын туран аанын хатаабытын кэннэ , эһиги таһырдьа туран , дьиэ аанын тоҥсуйа-тоҥсуйа : „ Тойоммуот ! Тойоммуот ! Биһиэхэ ас ! “ — дэһиэххит , оччоҕо Кини эһиэхэ : „ Эһиги хантан кэлбиккитин билбэппин “ , — диэҕэ .
42013026	Эһиги этиэххит : „ Биһиги Эйигинниин бииргэ аһыырбыт-сиирбит , Эн биһиги уулуссабытынан сылдьан үөрэппитиҥ “ .
42013027	Оччоҕо Кини хоруйдуо : „ Эһиэхэ этэбин : эһиги кимнээххитин , хантан кэлбиккитин Мин билбэппин . Хара дьайдаахтык быһыыланааччылар , бука бары Миигиттэн киэр буолуҥ ! “
42013028	Авраам , Исаак , Иаков уонна пророктар бары Таҥара Саарыстыбатыгар баалларын , оттон эһигини онтон кыйдаан эрэллэрин көрдөххүтүнэ , ытаһыаххыт-соҥоһуоххут , тиискитин хабырыныаххыт .
42013029	Дьон илинтэн-арҕааттан , хотуттан-соҕурууттан Таҥара Саарыстыбатын биһирэм аһылыгар мустуохтара .
42013030	Оччоҕо кэнникилэр бастакы буолуохтара , бастакылар кэнники буолуохтара » .
42013031	Бу кэмҥэ хас да фарисей кэлэн , Киниэхэ : « Мантан бара оҕус , Ирод Эйигин өлөрүөн баҕарар » , — диэбиттэрэ .
42013032	Кини эппитэ : « Бараҥҥыт , ол торҕон саһылга этиҥ : Мин бүгүн-сарсын абааһылары үүртэлиибин , ыалдьыбыттары үтүөртүүбүн , онтон үһүс күнүгэр түмүктүөм .
42013033	Ол гынан баран бүгүн , сарсын , өйүүн да Мин айаммын салгыах тустаахпын : пророк Иерусалимтан атын сиргэ өлбүтэ диэн суох .
42013034	Оо , пророктары өлөртүүр , эйиэхэ ыытыллыбыттары тааһынан тамныыр Иерусалим , Иерусалим ! Хас төгүл эн оҕолоргун көтөр бэйэтин оҕолорун кынатын анныгар мунньарыныы , мунньуохпун баҕарбыппыный , оттон эн ону баҕарбатаҕыҥ !
42013035	Дьэ ол иһин „ Дьиэҕит иччитэх хаалларыллар “ . Эһиэхэ этэбин : Айыы Тойон аатынан Кэлээччи алгыстаах дии иликкитинэ , эһиги Миигин көрүөххүт суоҕа » .
42014001	Биирдэ субуота күн Иисус фарисей тойонун дьиэтигэр аһыы кэлбитэ . Фарисейдар Кини хас хамсыырын кэтэһэ-манаһа олорбуттара .
42014002	Кинини утары иһигэр уу үөскээн ыалдьар киһи олороро .
42014003	Иисус фарисейдартан уонна сокуонньуттартан : « Субуота күн киһини эмтиир көҥүллэнэр дуо ? » — диэн ыйыппыта .
42014004	Тугу да саҥарбатахтара . Иисус ыарыһаҕы таарыйан үтүөрдэн баран , дьиэтигэр ыытан кэбиспитэ .
42014005	Онтон кинилэргэ эппитэ : « Эһигиттэн кимҥит эмэ осела эбэтэр оҕуһа холуодьаска түстэҕинэ , төһө да субуотатын иһин , тута хостоон таһаарыа суоҕа этэ дуо ? »
42014006	Маны эппитигэр тугу да кыайан хардарбатахтара .
42014007	
42014008	Уруу малааһыныгар ыҥырылыннаххына , бастыҥ миэстэҕэ олорбот буол ; ыҥырыылаахтартан ким эрэ эйигиннээҕэр ордук ытыктанар киһи баар буолуон сөп ,
42014009	оччоҕо эйигин да , кинини да ыҥырбыт хаһаайын эйиэхэ : „ Миэстэҕин киниэхэ туран биэр “ , — диэтэҕинэ , кыбыста-кыбыста тиһэх миэстэҕэ көһөн олороргор тиийиэҥ .
42014010	Малааһыҥҥа ыҥырылыннаххына , кэлэн тиһэх миэстэҕэ олорор буол , оччоҕо ыҥырбыт киһи эйиэхэ кэлэн : „ Доҕоор , эн бэттэх , үөһээ , олор “ , — диэтэҕинэ , эн баар дьон ортотугар чиэскэ тиксибит мааны ыалдьыт буолуоҥ .
42014011	Бэйэтин үрдүктүк сананар киһи — намтыаҕа , сэмэйдик сананар киһи — үрдүөҕэ » .
42014012	Онтон Кинини ыҥырбыт хаһаайыҥҥа эппитэ : « Эбиэт дуу , биһирэм аһылык дуу тэрийдэххинэ — доҕотторгун , убайдаргын-бырааттаргын , аймахтаргын , баай ыалларгын да ыҥыртаабат буол , ыҥырдаххына , кинилэр эмиэ эйигин ыҥыран төттөрү маанылыахтара .
42014013	Ол оннугар , биһирэм аһылык тэрийдэххинэ , дьадаҥылары , бодоҥнору , доҕолоҥнору , хараҕа суохтары ыҥыртаа ;
42014014	кинилэр эйиэхэ кыайан төлөөбөттөр , онон эн алгыстаныаҥ : төлөбүрүн , кырдьыктаахтар тиллэллэрин саҕана , ылыаҥ » .
42014015	Маны истэн , аттыгар олорооччулартан биирдэстэрэ Киниэхэ : « Оо , Таҥара Саарыстыбатын малааһыныгар сылдьар киһи дьоллоох да буолуо ! » — диэбитэ .
42014016	Иисус , киниэхэ хоруйдаан , манныгы кэпсээбитэ : « Арай биир киһи киэһэ , улахан малааһын тэрийэн , элбэх ыалдьыты ыҥырбыт .
42014017	Аһыыр кэм кэлбитигэр кини ыҥырыылаахтарга кулутун ыытан : „ Кэлиҥ , барыта хайыы-үйэ бэлэм “ , — диэн илдьиттээбит .
42014018	Арай бары киксибит курдук , араастаан сылтаҕыран кэлбэтэхтэр . Бастакы киһи : „ Мин сир атыыластым , ону баран көрүөхтээхпин , миигин баалаабаккар көрдөһөбүн “ , — диэбит .
42014019	Онтон иккис киһи эппит : „ Мин уон көлүүр оҕуһун атыыластым , онтуларбын баран холоон көрүөм , миигин баалаабаккар көрдөһөбүн “ .
42014020	Үһүс киһи : „ Мин ыал буоллум , барар кыаҕым суох “ , — диэбит .
42014021	Кулут төннөн кэлэн бу туһунан тойонугар кэпсээбит . Дьиэлээх хаһаайын уордайан , кулутугар эппит : „ Кытаат , түргэнник куорат уулуссаларын кэрийэ сылдьан , дьадаҥылары , бодоҥнору , доҕолоҥнору уонна хараҕа суохтары булан аҕалтаа “ .
42014022	Кулута кэлэн : „ Тойонуом ! — диэбит . — Эн соруйбуккун толордум , ол гынан баран миэстэ өссө даҕаны баар “ .
42014023	Онуоха тойон эппит : „ Суолу бата баран , күрүөлэри кэрийэ сылдьан , кими көрсүбүккүн барытын , дьиэм туоларын курдук , тылгар киллэртээн илдьэ кэл .
42014024	Эһиэхэ этэбин : ити ыҥырыллыбыт дьонтон ким даҕаны мин малааһыным аһыттан амсайыа суоҕа . Ыҥырыллыбыт элбэх эрээри , талыллыбыт аҕыйах “ » .
42014025	
42014026	Миэхэ кэлэр киһи ийэтин-аҕатын , ойоҕун , оҕолорун , убайдарын-бырааттарын , эдьиийдэрин-балыстарын уонна бэйэтин олоҕун Миигин таптыырынааҕар ордук таптыыр буоллаҕына , Мин үөрэнээччим буолар кыаҕа суох ;
42014027	ким бэйэтин кириэһин сүгэн Миигин батыспатах , ол Мин үөрэнээччим буолар кыаҕа суох .
42014028	Эһигиттэн хайаҕыт эмэ башня туттуон баҕардаҕына , маҥнай олоро түһэн , тутуутун ситэрэригэр төһө үп барыахтааҕын суоттаныа суоҕа этэ дуо ?
42014029	Инньэ гымматаҕына , акылаатын ууран баран атынын кыайан ситэриэ суоҕа , оччоҕо ону көрө сылдьар дьон бары :
42014030	„ Хайдах бу киһи тутуутун саҕалаан баран бүтэрбэтий ? “ — диэн күлүү гыныахтара .
42014031	Биитэр хайа эмэ ыраахтааҕы , атын ыраахтааҕыны утары сэриилэһэ бараары туран , олоро түһэн , бэйэтин уон тыһыынча киһитиниин өстөөх сүүрбэ тыһыынча киһитигэр утарсар кыахтааҕын дуу , суоҕун дуу сүбэлэһиэ суоҕа этэ дуо ?
42014032	Кыайтарыаҕын биллэҕинэ , кини , анарааҥҥыта өссө ыраах эрдэҕинэ , иллэһээри , илдьиттэрин ыытыаҕа .
42014033	Ол курдук эһигиттэн ким баҕарар туох баардааҕыттан барытыттан аккаастамматаҕына , Мин үөрэнээччим буолар кыаҕа суох .
42014034	Туус — үтүө ас , ол эрээри амтанын сүтэрдэҕинэ , аһыытын хайдах төннөрүөҥүй ?
42014035	Оччоҕо туохха да туһата суох буолар , сири да уоҕурдарга барбат , онон быраҕан эрэ кэбиһиллэр . Ким истэр кулгаахтаах истиэхтин ! »
42015001	Түһээн хомуйааччылар уонна да атын аньыылаах-харалаах бэрт үгүс дьон , Кинини истээри , мусталлара .
42015002	Фарисейдар уонна сокуонньуттар : « Аньыылаахтары Бэйэтигэр чугаһатар , кинилэри кытта бииргэ аһыыр » , — диэн абараллара .
42015003	
42015004	Эһигиттэн ким эмэ , сүүс барааннааҕыттан биирин сүтэрдэҕинэ , тоҕус уон тоҕуһун мэччитэ хаалларан баран , сүппүт бараанын , хаһан булуор диэри , көрдүү барыа суоҕа этэ дуо ?
42015005	Уонна буллаҕына , онтун үөрэ-көтө санныгар сүгэн баран ,
42015006	дьиэтигэр кэлэн доҕотторун , ыалларын ыҥыран : „ Үөрүүбүн үллэстиҥ : сүппүт барааммын буллум “ , — диэн этиэҕэ .
42015007	Кырдьыгы эһиэхэ этэбин : ол курдук эмиэ аньыыны билинэргэ кыһаммат тоҕус уон тоҕус үтүө киһитээҕэр аньыытын билинэр аньыылаах биир киһиттэн Халлааҥҥа ордук үөрүөхтэрэ .
42015008	Эбэтэр хайа дьахтар уон үрүҥ көмүс манньыаттааҕыттан биирин сүтэрдэҕинэ , уотун уматан , дьиэтин сиппийэн , хаһан булуор диэри , кыһанан-мүһэнэн көрдүө суоҕай ?
42015009	Уонна буллаҕына , дьүөгэлэрин , ыалларын ыҥыртаан ылан : „ Үөрүүбүн үллэстиҥ : сүппүт манньыаппын буллум “ , — диэҕэ .
42015010	Эһиэхэ этэбин : аньыытын-харатын билинэр аньыылаах биир киһиттэн Таҥара Аанньаллара эмиэ оннук үөрэллэр » .
42015011	Өссө манныгы кэпсээбитэ : « Биир киһи икки уоллаах эбит .
42015012	Биирдэ кыра уола аҕатыгар эппит : „ Аҕаа , ылыахтаах нэһилиэстибэбин миэхэ биэр “ . Аҕалара баайын-дуолун уолаттарыгар үллэрэн биэрбит .
42015013	Аҕыйах хоноот кыра уол , барытын хомунан , ыраах дойдуга барбыт ; кини ол дойдуга содурдук олорон , үбүн матайдаан кэбиспит .
42015014	Үбэ бараммытын кэннэ , ол дойдуга улуу сут турбут , уол улахан кыһалҕаҕа ылларбыт .
42015015	Онон баран олохтоохтортон биирдэстэригэр үлэҕэ наймыласпыт ; анарааҥҥыта уолу , сибиинньэлэрин маната , мэччирэҥ сиригэр ыыппыт .
42015016	Уол саатар сибиинньэ сиир туораҕынан испин тоторуом дии санаабыт да , киниэхэ тугу да биэрбэтэхтэр .
42015017	Кэмниэ кэнэҕэс өйдөнөн кэлэн кини эппит : „ Төһөлөөх хамначчыт , аҕам килиэбэр тотон , тобохтоон кэбиһэ-кэбиһэ сииллэрэ буолуой , оттон мин манна хоргуйан өлөн эрэбин .
42015018	Туран аҕабар тиийэн этиэм : Аҕаа , Таҥараны да , эйигин да утары аньыыны оҥорбуппун .
42015019	Аны эн уолуҥ дэнэр кыаҕым суох ; миигин саатар хамначчытынан ыл “ .
42015020	Уонна туран аҕатыгар барбыт . Аҕата кини иһэрин ыраахтан көрөн , аһынан , уолугар утары сүүрэн тиийбит , моонньуттан кууһан ылан уураабыт .
42015021	Уола эппит : „ Аҕаа , Таҥара да , эн да иннигэр мин аньыыны оҥорбуппун , онон эн уолуҥ дэнэр кыаҕым суох “ .
42015022	Аҕата кулуттарыгар эппит : „ Түргэнник бастыҥ таҥаһы таһааран , таҥыннарыҥ , тарбаҕар биһилэхтэ кэтэрдиҥ , атаҕын таҥаһын биэриҥ ;
42015023	итиэннэ уотуллубут тиҥэһэни сиэтэн аҕалан өлөрүҥ : билигин аһыахпыт , үөрүөхпүт-көтүөхпүт !
42015024	Бу уолум өлөн баран тилиннэ , сүтэн баран көһүннэ “ . Бырааһынньык саҕаламмыт .
42015025	Улахан уол ол кэмҥэ сыһыыга сылдьыбыт ; кини дьиэтигэр төннөн чугаһаан иһэн , ырыаны-тойугу , үҥкүүнү-битиини истибит .
42015026	Итиэннэ биир үлэһитин ыҥыран ылан : „ Бу туох ааттаах буолла ? “ — диэн ыйыппыт .
42015027	Үлэһитэ эппит : „ Быраатыҥ кэллэ , уола этэҥҥэ эргиллибититтэн үөрэн , аҕаҥ уойбут тиҥэһэни өлөртөрдө “ .
42015028	Улахан уол кыыһыран , дьиэтигэр киириэн баҕарбатах . Аҕата тахсан кинини ыҥыра сатаабыт .
42015029	Уола эппит : „ Бачча сыл тухары мин эйиэхэ үлэлээн кэллим , ол тухары биирдэ даҕаны эн тылгын кэспэтэҕим ; эн буоллаҕына саатар биир козел оҕотун , доҕотторгун кытта үөр-көт диэн , миэхэ биэрэриҥ баҕалаах этэ ;
42015030	оттон ити сэлээччэх дьахталларга үбүн бараабыт уолуҥ кэлбитигэр уотуллубут тиҥэһэни киниэхэ анаан өлөрбүккүн “ .
42015031	„ Тоойуом ! — диэбит аҕата . — Эн миигин кытта өрүү бииргэ этиҥ , онон мин баайым барыта — эйиэнэ .
42015032	Хата бу маннык хомойуох кэриэтэ быраатыҥ өлөн баран тиллибитигэр , сүтэн баран көстүбүтүгэр үөрүөххэ-көтүөххэ баар этэ “ » .
42016001	Оттон үөрэнээччилэригэр Иисус эппитэ : « Биир баай киһи баайын-дуолун дьаһайтарар көмөлөһөөччүлээх эбит . Биирдэ киниэхэ баайгын көрөөччүҥ үпкүн куорҕаллыыр диэн үҥсүү киирбит .
42016002	Дьиэлээх тойон кинини ыҥыран ылан эппит : „ Эн тускунан бу тугу-тугу иһиттим ? Баайбын хайдах көрбүккүн-харайбыккын отчуоттаа , аны мантан инньэ мин баайбын дьаһайар кыаҕыҥ суох буолбут “ .
42016003	Онуоха көмөлөһөөччүтэ иһигэр санаабыт : „ Хайыах бэйэбиний ? Тойонум миигин үлэбиттэн үүрэн эрэр . Буор хаһыахпын — кыайбаппын , умналыахпын — кыбыстабын .
42016004	Дьэ хата тугу гынарбын тобуллум ! Үлэбиттэн уураттаҕына , миигин дьиэлэригэр олордуох дьону була сатыам “ .
42016005	Уонна тойонугар иэстээх дьону тус-туспа ыҥыртаан ылан , биирдэриттэн : „ Мин тойоммор төһө иэстээххиний ? “ — диэн ыйыппыт .
42016006	Анарааҥҥыта : „ Сүүс мээрэй арыы иэстээхпин “ , — диэбит . Онуоха кини эппит : „ Араспыыскаҥ бу баар . Кэл , олор , биэс уон мээрэй диэн суруйа оҕус “ .
42016007	Оттон иккис киһиттэн ыйыппыт : „ Эн төһө иэстээххиний ? “ Анарааҥҥыта : „ Сүүс мээрэй сэлиэһинэй бурдук иэстээхпин “ , — диэбит . Онуоха кини эппит : „ Араспыыскаҥ бу баар . Аҕыс уон мээрэй диэн суруй “ .
42016008	Тойоно итэҕэлтэн тахсыбыт көмөлөһөөччүтүн , булугас өйдөөхтүк быһаарыммытын иһин , хайҕаабыт . Бу үйэ уолаттара , бэйэлэрин тэҥнээхтэрин ортотугар сылдьан , сырдык уолаттарынааҕар ордук булугас өйдөөхтөр .
42016009	Онон Мин эһиэхэ этэбин : сирдээҕи баайгытынан туһанан бэйэҕитигэр доҕоттордо булунуҥ , оччоҕо кэлин ол баайгыт эһиннэҕинэ , кинилэр эһигини үйэлэргэ үрэллибэт дьиэлэригэр киллэриэхтэрэ .
42016010	Аҕыйахха эрэллээх элбэххэ да эрэллээх буолуо , аҕыйахха эрэлэ суох элбэххэ да эрэлэ суох буолуо .
42016011	Онон сирдээҕи баайга эрэлэ суох буоллаххытына , дьиҥ баайы ким эһиэхэ итэҕэйиэй ?
42016012	Туора киһи үбүгэр эрэлэ суох буоллаххытына , бэйэҕит киэнин ким эһиэхэ биэриэй ?
42016013	Хайа да кулут икки тойоҥҥо үлэлиир кыаҕа суох : биитэр биирин абааһы көрүөҕэ , атынын таптыаҕа , биитэр бииригэр бэриниилээх буолуоҕа , атынын аахайыа суоҕа . Таҥараҕа уонна маммонаҕа иккиэннэригэр кулут буолар кыаххыт суох » .
42016014	Харчыга ымсыылаах фарисейдар маны истэн , Кинини күлүү гыммыттара .
42016015	Иисус эппитэ : « Дьоҥҥо-сэргэҕэ кырдьыксыт дьон курдук көстүөххүтүн баҕараҕыт эрээри , Таҥара эһиги сүрэххитин билэр . Дьон тугу үрдүк диирин Таҥара мөкү диир .
42016016	Сокуон уонна Пророктар Иоанн инниттэн бааллара , ол саҕаттан Таҥара Саарыстыбатын Евангелиета иһитиннэриллэр , итиэннэ ханнык баҕарар киһи онно күүһүн ууран туран киирэр .
42016017	Ол эрээри Сокуон биир да сурааһына сүтүөн кэриэтэ , сир-халлаан дөбөҥнүк сүтүөҕэ .
42016018	Ким ойоҕуттан арахсан , атыны ойох ылбыт , ол көссүүлэһэр , эриттэн арахсыбыт дьахтары ойох ылар киһи эмиэ көссүүлэһэр .
42016019	Биир баай киһи баара , көрүөхтэн кэрэ , күндү таҥаһы таҥнара ; кини олоҕо күнтэн күн бүппэт бырааһынньык этэ .
42016020	Баай киһи олбуорун ааныгар этэ бүтүннүү бар баас буолбут Лазарь диэн умнаһыт киһи сытара .
42016021	Кини баай киһи остуолуттан түһэр килиэп хоруоскатыгар баҕара саныыра ; ыттар кэлэн кини сиикэй баастарын салыыллара .
42016022	Умнаһыт өлбүтүгэр Аанньаллар кинини Авраам күөнүгэр илдьибиттэр . Баай киһи өлбүтүн эмиэ харайбыттар .
42016023	Биирдэ баай аад иһигэр муҥу көрө олорон , хараҕын өрө көрбүтэ : ыраах Авраам уонна кини күөнүгэр Лазарь олорор эбит .
42016024	Баай туох баар күүһүн мунньунан үөгүлээбит : „ Аҕаа , Авраам ! Миигин аһын-харыһый , Лазары манна миэхэ ыыт : сөмүйэтин төбөтүн ууга илитэн аҕалан , тылбын сөрүүкэттин . Бу уот төлөнүгэр салатан сору көрдүм ! “
42016025	Онуоха Авраам эппит : „ Тоойуом ! Өйдөө : эн сирдээҕи олоххор үтүөнү көрбүтүҥ , оттон Лазарь муҥу көрбүтэ ; аны билигин кини дуоһуйар , оттон эн муҥу көрөҕүн .
42016026	Итиэннэ биһиги уонна эһиги икки ардыбытыгар үтүгэн түгэҕэ баар , онон мантан эһиэхэ тиийиэхтэрин баҕарааччылар кыайан барбаттар , анарааттан биһиэхэ эмиэ кыайан кэлбэттэр “ .
42016027	Онуоха баай эппит : „ Оннук буоллаҕына , аҕаа , ааттаһабын : кинини аҕам дьиэтигэр ыыт ;
42016028	онно мин биэс бырааттаахпын , кинилэр эмиэ бу сор-муҥ сиригэр кэлбэттэрин туһугар , Лазарь кинилэри сэрэттин “ .
42016029	Авраам хоруйдаабыт : „ Кинилэргэ Моисей уонна пророктар бааллар , олору иһиттиннэр “ .
42016030	Онуоха баай эппит : „ Суох , Авраам аҕаа , арай өлбүттэртэн ким эмэ кинилэргэ тиийэрэ буоллар , оччоҕо аньыыларын билиниэ этилэр “ .
42016031	Авраам эппит : „ Моисейы уонна пророктары истибэт буоллахтарына , өлбүт киһи да тиллэн кэлэн , кинилэри итэҕэтиэ суоҕа “ » .
42017001	Оттон үөрэнээччилэригэр Иисус эппитэ : « Киһини аньыыга тардар моһоллор син биир баар буолуохтара гынан баран , сор-муҥ күүтэр ол моһол төрдө буолар киһини .
42017002	Кини бу турар кыралартан биирдэстэрин эмэ аньыыга уккуйуон кэриэтэ , моонньугар суоруна тааһын баайан , муораҕа тимирдибиттэрэ киниэхэ ордук буолуо этэ .
42017003	Бэйэҕитин көрүнэ сылдьыҥ . Быраатыҥ эйигин утары аньыыны оҥордоҕуна сэмэлээ , оттон аньыытын билиннэҕинэ , кинини бырастыы гын ;
42017004	биир күҥҥэ эйигин утары сэттэтэ аньыыны оҥорон баран , күҥҥэ сэттэтэ кэлэн : „ Аньыыбын билинэбин “ , — диир буоллаҕына , эн кинини бырастыы гынар буол » .
42017005	Онтон биирдэ Апостоллар Айыы Тойонтон : « Итэҕэлбитин бөҕөргөт » , — диэн көрдөспүттэрэ .
42017006	Айыы Тойон эппитэ : « Эһиги хартыыһа сиэмэтин саҕа итэҕэллээххит эбитэ буоллар , субу үүнэн турар смоковница , сиртэн силистэри хоҥнон байҕалга көс диэтэххитинэ , эппиккитин толоруо этэ .
42017007	Арай эһигиттэн хайаҕыт эрэ сир хорутар , биитэр сүөһү маныыр кулуттаах буоллун ; ол кулуккут сыһыыттан кэлээтин , эһиги киниэхэ чэ , кэл , олорон аһаа диэн этиэххит этэ дуо ?
42017008	Хата аһыахпын аспын тарт уонна бу аһыыр кэммэр курданан илии-атах буол , ол кэнниттэн бэйэҥ аһаар диэххит этэ буолбат дуо ?
42017009	Бу кулуккут соруйбуккутун толордоҕуна , эһиги киниэхэ махтаныаххыт этэ дуо ? Суох дии саныыбын .
42017010	Ол курдук эһиги эмиэ ыйыллыбыты барытын толорон бараҥҥыт , биһиги туохха да турбат кулуттарбыт , толоруохтаах эбээһинэспитин эрэ толордубут диир буолуҥ » .
42017011	Иерусалимҥа баран иһэн , Иисус Самария Галилеялыын быысаһар сиринэн ааһан испитэ .
42017012	Дэриэбинэҕэ киирэн истэҕинэ , араҥ буолбут уон киһи аара көрсөн , тэйиччи туран :
42017013	« Иисус Үөрэтээччи ! Биһигини абыраа ! » — диэн үөгүлэспиттэрэ .
42017014	Кинилэри көрөн , Иисус : « Баран аҕабыыттарга көрдөрүнүҥ » , — диэбитэ . Олор баран иһэн ырааһыран хаалбыттара .
42017015	Биирдэстэрэ , үтүөрбүтүн көрөн , куолаһын муҥунан Таҥараны уруйдуу-уруйдуу , төннөн кэлбитэ
42017016	уонна махтанан , Иисус атаҕар умса түспүтэ . Бу — Самария киһитэ этэ .
42017017	« Барыта уон киһи үтүөрбүтэ буолбат дуо ? — диэбитэ Иисус . — Оччоҕо тоҕуһа ханнаный ?
42017018	Бу омук киһититтэн ураты тоҕо хайалара да Таҥараҕа махтана төннүбэтэ ? »
42017019	Онтон киниэхэ эппитэ : « Чэ , туран бар , итэҕэлиҥ эйигин быыһаата » .
42017020	Фарисейдар Таҥара Саарыстыбата хаһан кэлэрин Киниттэн ыйыппыттарыгар , маннык хоруйдаабыта : « Таҥара Саарыстыбата биллэрдик-көстөрдүк кэлиэ суоҕа ,
42017021	„ Көр , бу манна баар “ , эбэтэр „ Ол онно баар “ диэхтэрэ суоҕа : Таҥара Саарыстыбата эһиги искитигэр баар » .
42017022	Үөрэнээччилэригэр эмиэ эппитэ : « Киһи Уола олорбут биир күнүн саатар көрдөрбүт диир кэмҥит кэлиэҕэ , ол эрээри ону көрүөххүт суоҕа .
42017023	Эһиэхэ „ Бу манна ! “ , биитэр „ Ол онно ! “ диэхтэрэ , оччоҕо эһиги ону көрдүү сүүрүмэҥ , эккирэтиһэ барымаҥ .
42017024	Киһи Уола Бэйэтин күнүгэр , чаҕылҕан халлаан биир уһугар чаҕылыс гыннаҕына , халлаан атын уһугар тиийэ сандаарарын курдук буолуоҕа .
42017025	Ол эрээри Кини бастаан элбэх муҥу көрүөхтээх , бу көлүөнэ Кинини туоратыахтаах .
42017026	Ной саҕана хайдах этэй да , Киһи Уолун кэмигэр эмиэ оннук буолуоҕа .
42017027	Ной ковчегка киириэр диэри , дьон иһэллэрэ-аһыыллара , ойох ылаллара , эргэ бараллара , ол сырыттахтарына , улуу мотуок кэлэн кинилэри барыларын эспитэ .
42017028	Лот саҕана син биир оннук этэ : дьон иһэллэрэ-аһыыллара , атыылаһаллара , атыылыыллара , оҕуруот олордоллоро , дьиэ тутталлара ;
42017029	онтон Лот Содомтан тахсыбыт күнүгэр халлаантан умайа сылдьар сиэрэлээх ардах түһэн барыларын имири эспитэ .
42017030	Киһи Уола кэлэр күнүгэр эмиэ соннук буолуоҕа .
42017031	Ол күн дьиэ үрдүгэр турааччы иһирдьэ баар малбын-салбын ылыам этэ диэн , аллара түспэтин ; оттон ходуһаҕа баар киһи дьиэтигэр төннүбэтин .
42017032	Лот ойоҕун өйдүү сылдьыҥ .
42017033	Олоҕун харыстааччы олоҕун сүтэриэҕэ , оттон олоҕун сүтэрээччи олоҕун быыһыаҕа .
42017034	Эһиэхэ этэбин : ол түүн тэллэххэ сытар икки киһиттэн биирдэстэрэ ылыллыаҕа , атына хаалларыллыаҕа ;
42017035	бурдук тарда турар икки дьахтартан биирдэстэрэ ылыллыаҕа , атына хаалларыллыаҕа ;
42017036	ходуһаҕа сылдьар икки киһиттэн биирдэстэрэ ылыллыаҕа , атына хаалларыллыаҕа » .
42017037	Маны истэн : « Тойоммуот , ол ханна буолуой ? » — диэн ыйыппыттара . « Ханна өлүк баар да , онно суордар мустуохтара » , — диэбитэ Кини .
42018001	Онтон Иисус кинилэргэ Таҥараҕа өрүүтүн үҥэ сылдьыахтаахтарын , санааларын түһэриэ суохтаахтарын туһунан домоҕу кэпсээбитэ : «
42018002	Биир куоракка Таҥараттан да саллыбат , дьонтон да сааппат судьуйа олорбут .
42018003	Эмиэ онно биир огдообо дьахтар баара , кини судьуйаҕа кэлэ-кэлэ миигин көмүскээ , дьыалабын быһаар диэн көрдөһөр эбит .
42018004	Судьуйа көмөлөһүөн өр баҕарбакка сылдьыбыт . Онтон кэмниэ кэнэҕэс төһө да Таҥараттан саллыбатаҕым , дьонтон сааппатаҕым иһин ,
42018005	бу огдообо бэркэ эрэйдээн эрэр , кэлэ-кэлэ салгыта турууһу , онон көмүскүүһүбүн диэн быһаарыммыт » .
42018006	Маны кэпсээн баран Айыы Тойон эппитэ : « Эһиги бэл бу кэрээниттэн тахсыбыт судьуйа тугу диирин истэҕит дуо ?
42018007	Уонна баран Таҥара , төһө да түргэнник көмүскүү охсубатаҕын иһин , түүннэри-күнүстэри Киниттэн көрдөһөөччүлэргэ , Бэйэтэ талан ылбыт дьонугар , ама көмөлөһүө суоҕа дуо ?
42018008	Эһиэхэ этэбин : Таҥара бэрт сотору кинилэри көмүскүөҕэ . Ол эрээри Киһи Уола сиргэ кэлэн , итэҕэли булуо дуо ? »
42018009	
42018010	Икки киһи Таҥара Дьиэтигэр үҥэ киирбиттэр : биирэ фарисей , иккиһэ түһээн хомуйааччы эбит .
42018011	Фарисей Таҥараҕа бу курдук үҥпүт : „ Таҥара ! Мин атын дьон : талабырдьыттар , албыннар , көссүүлэһээччилэр эбэтэр ити түһээн хомуйааччы — курдук буолбатаҕым иһин , Эйиэхэ махтанабын .
42018012	Мин нэдиэлэҕэ иккитэ поһу тутуһабын , тугу атыылаһарбыттан уон гыммыт биирин Эйиэхэ биэрэбин “ .
42018013	Оттон түһээн хомуйааччы ыраах туран , халлаан диэки өрө көрүөн да толлон , түөһүн кырбана-кырбана : „ Оо , Таҥара , миигин , аньыылааҕы абыраа ! “ — дии турбут .
42018014	Эһиэхэ этэбин : бу иккис киһи бастакытааҕар ордук бырастыы гыныллан дьиэтигэр төннүбүт . Ким бэйэтин үрдэтинэр — намтыаҕа , ким бэйэтин намтатынар — үрдүөҕэ » .
42018015	Киниэхэ таарыйтара , быыкаа оҕолору аҕалтаабыттара ; үөрэнээччилэрэ ону көрөн буойа сатаабыттара .
42018016	Иисус оҕолору ыҥыртаан ылан баран , эппитэ : « Оҕолору Миэхэ аһарыҥ , Миэхэ кэлэллэрин мэһэйдэһимэҥ : Таҥара Саарыстыбатыгар манныктар киирэллэр .
42018017	Кырдьыгы эһиэхэ этэбин : Таҥара Саарыстыбатын оҕо курдук ылыммыт киһи эрэ онно киириэҕэ » .
42018018	Тойоттортон биирдэстэрэ Киниттэн ыйыппыта : « Үтүө Үөрэтээччи ! Бараммат олоххо тиксэр туһугар , мин тугу гыныахтаахпыный ? »
42018019	« Миигин тоҕо үтүө диигиний ? — диэбитэ Иисус . — Үтүө ким да суох , Таҥара эрэ үтүө .
42018020	„ Көссүүлэһимэ , өлөрүмэ , уорума , сымыйанан туоһулаама , ийэлээх аҕаҕын ытыктаа “ диэн кэриэстэри эн билэҕин » .
42018021	« Итини барытын оҕо сааспыттан тутуһабын ээ » , — диэбитэ баай киһи .
42018022	Маны истэн , Иисус эппитэ : « Эн өссө биириҥ итэҕэс : туох бааргын барытын атыылаан дьадаҥыларга түҥэт , оччоҕо Халлааҥҥа баайдаах буолуоҥ ; уонна кэлэн Миигин батыс » .
42018023	Киһи мантан сүрдээҕин мунчаарбыта — кини олус баай этэ .
42018024	Иисус кини мунчаарбытын көрөн : « Баай дьон Таҥара Саарыстыбатыгар киирэллэрэ хайдах курдук ыараханый ! — диэбитэ . —
42018025	Баай киһи Таҥара Саарыстыбатыгар киирэринээҕэр тэбиэн иннэ үүтүнэн дөбөҥнүк ааһыаҕа » .
42018026	Маны истибиттэр : « Оччоҕо ким быыһанар кыахтааҕый ? » — диэн ыйыппыттара .
42018027	« Киһи кыайбатаҕын Таҥара кыайар » , — диэбитэ Иисус .
42018028	Маныаха Петр эппитэ : « Биһиги барыны барытын хаалларан туран Эйигин батыспыппыт » .
42018029	« Кырдьыгы эһиэхэ этэбин , — диэбитэ Иисус кинилэргэ , — Таҥара Саарыстыбатын туһугар дьиэтин-уотун , төрөппүттэрин , убайдарын-бырааттарын , эдьиийдэрин-балыстарын , ойоҕун , оҕолорун хаалларбыт киһи
42018030	бу үйэҕэ хаалларбытынааҕар баһаам бүк элбэххэ , оттон кэлэр Үйэҕэ бараммат олоххо тиксиэҕэ » .
42018031	Уон икки үөрэнээччитин туспа ыҥыран ылан эппитэ : « Дьэ бу биһиги Иерусалимнаан иһэбит , онно барыта пророктар Киһи Уолун туһунан суруйбуттарын курдук буолуоҕа .
42018032	Кинини тутан Таҥараны билбэт омуктарга биэриэхтэрэ , оччоҕо Кинини элэк оҥостуохтара , атаҕастыахтара , силлиэхтэрэ ,
42018033	итиэннэ илдьи кырбаан баран өлөрүөхтэрэ ; ол эрээри үһүс күнүгэр Кини тиллиэҕэ » .
42018034	Бу этиллибиттэн үөрэнээччилэр тугу да өйдөөбөтөхтөрө , Иисус этэр тылын ис хоһооно кинилэртэн кистэммит буолан , өйдөрүгэр түспэтэҕэ .
42018035	Иисус Иерихоҥҥа чугаһаан истэҕинэ , суол кытыытыгар хараҕа суох киһи умналыы олороро .
42018036	Элбэх дьон ааһан иһэрин истэн , кини : « Бу туох буолла ? » — диэн ыйыппыта .
42018037	« Иисус Назорей ааһан иһэр » , — диэбиттэрэ .
42018038	Кини хаһыытыы түспүтэ : « Иисус , Давид Уола , миигин абыраа ! »
42018039	Бастаан иһээччилэр буойбуттарыгар өссө күүскэ үөгүлээбитэ : « Давид Уола , абыраа ! »
42018040	Иисус тохтоон , кинини Бэйэтигэр аҕалтарбыта . Чугаһаан кэлбитигэр :
42018041	« Миигиттэн тугу көрдөһүөххүн баҕараҕыный ? » — диэн ыйыппыта . « Тойонуом , харахпынан көрөр буолуохпун баҕарабын ! » — диэбитэ киһи .
42018042	« Эн көрөр буолуоҥ ! Эйигин итэҕэлиҥ быыһаата » , — диэбитэ Иисус .
42018043	Киһи сонно көрөр буолан хаалбыта , онон Таҥараны айхаллыы-айхаллыы , Иисус кэнниттэн батыһан барбыта . Маны көрөн , дьон бары Таҥараҕа хайҕал тылын эппиттэрэ .
42019001	Онтон Иисус Иерихоҥҥа киирэн , куорат устун баран испитэ .
42019002	Биир Закхей диэн ааттаах баай киһи , түһээн хомуйааччылар тойонноро ,
42019003	Иисуһу ким буоллаҕай диэн , көрүөн олус баҕарбыта да , уҥуоҕунан кыра буолан , дьон кэннигэр түбэһэн хаалан , кыайан көрбөтөҕө ;
42019004	ол иһин сүүрүүнэн илин түһэн , Иисус ааһыахтаах суолун кытыытыгар үүнэн турар смоковница үрдүгэр ыттыбыта .
42019005	Иисус бу сиргэ кэлэн , кинини көрөн : « Закхей ! — диэн ыҥырбыта . — Түһэ оҕус , бүгүн Мин эн дьиэҕэр тохтуохтаахпын » .
42019006	Закхей үөрэ-көтө түһэ охсон , Иисуһу дьиэтигэр киллэрэн маанылаабыта .
42019007	Бары ону көрөн , сөбүлээбэккэлэр : « Аньыылаах киһи дьиэтигэр тохтоото » , — диэн суугунаспыттара .
42019008	Оттон Закхей туран Айыы Тойоҥҥо эппитэ : « Тойонуом ! Мин баайым аҥаарын умнаһыттарга биэриэм , итиэннэ кими эмэ атаҕастаабыттаах буоллахпына , киниэхэ түөрт оччону толук төлүөм » .
42019009	« Бүгүн бу дьиэҕэ быыһабыл кэллэ , — диэбитэ Иисус киниэхэ . — Кини эмиэ Авраам уола эбээт .
42019010	Киһи Уола өлбүтү-сүппүтү булан быыһыы кэлбитэ » .
42019011	
42019012	Биир үрдүк сололоох киһи , ыраахтааҕы солотун ылан төннөөрү , ыраах дойдуга аттаммыт , — диэбитэ Кини . —
42019013	Суолга туруон иннинэ кини уон кулутун ыҥыран ылбыт , уонна барыларыгар биирдии кыһыл көмүс манньыаты биэрэн баран : „ Мин төннүөхпэр диэри , бу маны эргитээриҥ “ , — диэбит .
42019014	Биир дойдулаахтара кинини абааһы көрөр буолан : „ Кини биһиэхэ ыраахтааҕы буолуон баҕарбаппыт “ , — диэн кэнниттэн илдьит ыыппыттар .
42019015	Киһи ыраахтааҕы солотун ылан кэлээт , ким төһөнү эргитэн булбутун билээри , харчы биэрбит кулуттарын ыҥыртаран ылбыт .
42019016	Бастакы кулута кэлэн эппит : „ Тойонуом ! Эн биир кыһыл көмүс манньыатыҥ уон манньыаты аҕалла “ .
42019017	Тойоно киниэхэ эппит : „ Бэрт сөпкө гыммыккын , үтүө үлэһитим ! Кыраҕа да итэҕэллээҕиҥ иһин , уон куораты эйиэхэ салайтара биэрэбин “ .
42019018	Иккис кулута кэлэн эппит : „ Тойонуом ! Эн биир кыһыл көмүс манньыатыҥ биэс манньыаты аҕалла “ .
42019019	Онуоха тойоно : „ Эн эмиэ биэс куораты салайа ылаҕын “ , — диэбит .
42019020	Үһүс кулута кэлэн эппит : „ Тойонуом ! Эн миэхэ биэрбит кыһыл көмүс манньыатыҥ бу баар , мин маны харыстаан былаакка суулаан уура сырыттым .
42019021	Эн дьэбиргин — уурбатах сиргиттэн ыларгын , ыспатах буолаккыттан хомуйаргын билэр буоламмын , эйигиттэн куттаммытым “ .
42019022	Тойоно эппит : „ Бу эппит тылгынан бэйэҕин дьүүллүөм , көлөөк үлэһит ! Мин дьэбирбин — уурбатах сирбиттэн ыларбын , ыспатах буолакпыттан хомуйарбын билэр эрээригин ,
42019023	төннөммүн , төһөнү биэрбиппин барыстары ылыахпын , харчыбын тоҕо эргитэ биэрбэтиҥ ? “
42019024	Уонна онно турар дьоҥҥо : „ Киниттэн кыһыл көмүһүн ылаҥҥыт , уон көмүс манньыаттаах киһиэхэ биэриҥ “ , — диэбит .
42019025	Онуоха : „ Тойоммуот , ол киһи хайыы-үйэ уон көмүс манньыаттаах ээ “ , — диэбиттэр .
42019026	Тойонноро эппит : „ Эһиэхэ этэбин : баардаахха — бэриллиэҕэ , оттон туга да суох киһиттэн туох эмэ баардааҕа кытта былдьаныаҕа .
42019027	Оттон мин ыраахтааҕы буолуохпун баҕарбат өстөөхтөрбүн манна аҕалан , көрөн турдахпына , өлөртөөҥ “ » .
42019028	Маны кэпсээн баран , Иисус Иерусалимныыр суолу тутуһан салгыы айаннаабыта .
42019029	
42019030	Бу иннибитигэр көстөр дэриэбинэҕэ бара сылдьыҥ , — диэбитэ . — Онно киирээт да , өссө мииниллэ илик осел баайыллан турарын көрүөххүт , ону сүөрэн манна аҕалыҥ ;
42019031	ким эмэ тоҕо сүөрэҕит диэн ыйыттаҕына , Тойоммут наадыйар диэриҥ » .
42019032	Үөрэнээччилэр тиийэн , Кини эппитин булан ылбыттара .
42019033	Осел оҕотун сүөрэн эрдэхтэринэ , иччилэрэ : « Хайа бу оселу тоҕо сүөрэҕит ? » — диэбиттэрэ .
42019034	« Тойоммут наадыйар , ол иһин » , — диэн хоруйдаабыттара .
42019035	Оселу Иисуска сиэтэн аҕалан , үрдүгэр таҥастарын ууран баран , Иисуһу олордубуттара .
42019036	Кини оселу миинэн истэҕинэ , дьон таҥастарын устан суолга тэлгээн биэрэллэрэ .
42019037	Иисус Елеон хайатыттан түһэр аартыкка чугаһаабытыгар үтүмэн үгүс үөрэнээччилэрэ бары үөрэн , илэ көрбүт дьикти дьайыыларын иһин Таҥараны айхаллаабыттара :
42019038	« Айыы Тойон аатыгар кэлэн иһэр Ыраахтааҕы алгыстаах ! Халлааҥҥа эйэ буоллун , үрдүк Халлааннарга айхал буоллун ! »
42019039	Дьон быыһыгар турар сорох фарисейдар : « Үөрэтээччи ! Үөрэнээччилэргин буой эрэ » , — диэбиттэрэ .
42019040	« Кырдьыгы эһиэхэ этэбин , — диэбитэ Иисус , — кинилэр уурайдахтарына , таастар хаһыытаһыахтара » .
42019041	
42019042	Оо , эйигин эйэҕэ туох тиэрдэрин саатар бүгүн билэриҥ буоллар ! Ол эрээри билигин бу барыта эйигиттэн кистэммит .
42019043	Өстөөхтөрүҥ эйигин тула бөҕөргөтүү туттан , эргиччи ыган иилии эргийэр күннэрэ тирээн кэлиэ .
42019044	Эйигин оҕолоргунуун имири эһиэхтэрэ , эн тааскыттан тааһы хаалларыахтара суоҕа . Ол барыта эн Таҥара быыһыы кэлбитин билбэтэххиттэн буолуо » .
42019045	Онтон Таҥара Дьиэтигэр киирэн , онно баар атыылааччылары уонна атыылаһааччылары барыларын үүртэлии сылдьан :
42019046	« Мин Дьиэм үҥэр дьиэ буолар диэн суруллубута , ону эһиги ороспуойдар ордуулара гыммыккыт ! » — диэбитэ .
42019047	Күн аайы Кини Таҥара Дьиэтигэр үөрэтэрэ . Архиерейдар , сокуонньуттар уонна норуот биллэр аҕа баһылыктара Кинини өлөрөр сылтах көрдүү сатаабыттара эрээри ,
42019048	тугу да кыайан тобулбатахтара — бар дьон Кини хас биирдии тылын истээри , харыс да хаалбакка , батыһа сылдьара .
42020001	Иисус Таҥара Дьиэтигэр дьону үөрэтэн Евангелиены иһитиннэрэ сырыттаҕына , архиерейдар уонна сокуонньуттар аҕа баһылыктары кытта тиийэн кэлэн :
42020002	« Биһиэхэ эт эрэ , Эн ханнык быраапкынан итинник быһыыланаҕыный , ким Эйиэхэ итинник быраабы биэрбитэй ? » — диэн ыйыппыттара .
42020003	« Мин эмиэ эһигиттэн биири ыйытыам , — диэбитэ Иисус . — Этиҥ эрэ ,
42020004	Иоанн хантан көҥүл ылан сүрэхтээбитэй : Таҥараттан дуу , дьонтон дуу ? »
42020005	Кинилэр бэйэлэрин икки ардыларыгар сүбэлэспиттэрэ : « Таҥараттан диэтэхпитинэ , оччоҕо кинини тоҕо итэҕэйбэтэххитий диэҕэ ,
42020006	оттон дьонтон диэтэхпитинэ , норуот биһигини тааһынан тамныаҕа . Иоанн пророк буоларын кинилэр бары итэҕэйэллэр » .
42020007	Ол иһин : « Хантанын билбэппит » , — диэн хоруйдаабыттара .
42020008	« Оччоҕо Мин эмиэ ханнык бырааппынан итини оҥорорбун эһиэхэ эппэппин » , — диэбитэ Иисус .
42020009	Кини норуокка маннык домоҕу кэпсээбитэ : « Биир киһи виноградник олордубут уонна онтукатын үлэһиттэргэ туттаран баран , өр буола атын сиргэ барбыт .
42020010	Виноградник астанар кэмэ кэлбитигэр кини , отон ыллара , үлэһиттэргэ кулутун ыыппыт . Үлэһиттэр кулуту үлтү кырбаан баран , туга да суох төттөрү утаарбыттар .
42020011	Өссө атын кулутун ыыппыт , үлэһиттэр ону эмиэ үлтү сынньан , атаҕастаан баран , туга да суох үүрэн ыыппыттар .
42020012	Онтон үһүс кулутун ыыппытын эмиэ бааһырдан-эчэтэн баран , үүрэн кэбиспиттэр .
42020013	Дьэ онно виноградник хаһаайына : „ Хайыамый ? Таптыыр уолбун ыытыым , баҕар , кыбыстан киниэхэ биэриэхтэрэ “ , — диэбит .
42020014	Үлэһиттэр уолу көрөн : „ Нэһилиэнньик иһэр . Баран кинини өлөрүөҕүҥ — нэһилиэстибэтэ биһиэхэ тиксиэ “ , — дэспиттэр .
42020015	Итиэннэ кинини виноградник таһыгар таһааран өлөрөн кэбиспиттэр . Маннык түбэлтэҕэ виноградник хаһаайына кинилэри хайдах гыныан сөбүй ?
42020016	Кини ити үлэһиттэри өлөртөөн баран , винограднигын атыттарга туттарыа » . Маны истибиттэр : « Оннук эрэ буолбатын ! » — дэспиттэрэ .
42020017	Иисус кинилэр диэки көрөн баран эппитэ : « „ Тутааччылар бырахпыт таастара муннук тутаах тааһа буолла “ диэн Суруйуулар тугу этэллэрий ?
42020018	Бу таастан иҥнэн охтубут киһи үлтү түһэн өлүөҕэ , оттон бу таас түспүт киһитэ хам баттатан өлүөҕэ » .
42020019	Архиерейдар уонна сокуонньуттар Иисус бу домоҕунан кинилэри сирэйдээн кэпсээбитин өйдөөн , Кинини тутуохтарын баҕарбыттара да , норуоттан куттаммыттара .
42020020	Онон кинилэр Иисуһу кэтэһэ-манаһа сылдьан , хайдах эмэ тылыттан иҥиннэрэн баран тойотторго уонна баһылык суутугар тутан биэрээри , көнө дьон буолан кубулуммут куомуннаахтарын ыыппыттара .
42020021	Олор кэлэн Иисустан ыйыппыттара : « Үөрэтээччи ! Эн сөптөөҕү этэргин-үөрэтэргин , киһини кимиттэн-тугуттан көрбөккүн , чахчы Таҥара суолугар үөрэтэргин билэбит .
42020022	Биһиги ыраахтааҕыга түһээн төлүүрбүт көҥүллэнэр дуу , суох дуу ? »
42020023	Иисус , кинилэр кубулуналларын билэн , эппитэ :
42020024	« Миигин тоҕо үтэн-анньан көрөҕүт ? Динарийда Миэхэ көрдөрүҥ : бу ким мөссүөнэ , ким суруга баарый ? » « Рим ыраахтааҕытын киэнэ » , — дэспиттэрэ .
42020025	« Оннук буоллаҕына , ыраахтааҕы киэнин ыраахтааҕыга , Таҥара киэнин Таҥараҕа биэриҥ » , — диэбитэ Иисус .
42020026	Кинилэр дьон иннигэр Иисуһу кыайан тылыттан иҥиннэрбэтэхтэрэ , хоруйун сөҕөн , саҥата суох барбыттара .
42020027	
42020028	Үөрэтээччи ! Моисей биһиэхэ хаалларбыт суруйуутунан , ким эрэ ойох ылан баран оҕото суох сылдьан өллөҕүнэ , кини удьуорун салгыыр туһуттан , быраата кини огдооботун ылыахтаах .
42020029	Сэттэ бырааттыылар бааллара . Улахан убайдара ойох ылан баран , оҕото суох сылдьан өлбүтэ .
42020030	Иккис бырааттара эмиэ ол дьахтары ойох ылбыта да , оҕо төрөппөккө өлбүтэ .
42020031	Үһүс бырааттара эмиэ ол дьахтары ойох ылбыта . Ити курдук , бары сэттиэн кинини ыла сылдьыбыттара да , оҕото суох сылдьан өлбүттэрэ .
42020032	Барыларын кэнниттэн дьахтар өлбүтэ .
42020033	Кэлин бары тилиннэхтэринэ , кини хайаларын ойоҕо буолуоҕай ? Кинини сэттиэн ыла сылдьыбыттара эбээт » .
42020034	Иисус кинилэргэ эппитэ : « Бу үйэ дьоно эрэ ойох ылаллар , эргэ бараллар ;
42020035	оттон өлбүттэртэн тиллэн Кэнэҕэс Үйэ олоҕор тиксибит дьон ойох да ылбаттар , эргэ да барбаттар .
42020036	Кинилэр , Аанньал курдук буолан , аны өлбөттөр , итиэннэ өлбүттэртэн тиллэн Таҥара оҕолоро буолаллар .
42020037	Оттон өлбүттэр тиллиэхтээхтэрин Моисей умайа турар талах туһунан кэпсииригэр көрдөрбүтэ . Кини онно Айыы Тойону Авраам Таҥарата , Исаак Таҥарата , Иаков Таҥарата диэн ааттыыр .
42020038	Таҥара өлбүттэр Таҥаралара буолбатах , тыыннаахтар Таҥаралара . Киниэхэ бары тыыннаахтар » .
42020039	Маны истэн сокуонньуттартан сорохторо : « Үөрэтээччи , Эн бэркэ да эттиҥ ! » — дэспиттэрэ .
42020040	Бу кэннэ Киниттэн тугу эмэ ыйытыахтарын толлубуттара .
42020041	Иисус кинилэргэ эппитэ : « Христоһу тоҕо Давид Уола диэн ааттыылларый ?
42020042	Саалтыыр кинигэтигэр Давид этэр : „ Айыы Тойон мин Тойоммор өстөөхтөргүн , үктэл оҥостон олорор гына Эйиэхэ самнаран биэриэхпэр диэри , Мин уҥа өттүбэр олор диэбитэ “ диэн .
42020043	
42020044	Давид Кинини Тойонум диэн ааттыыр буоллаҕына , оччоҕо Кини хайдах Давид Уола буоларый ? »
42020045	
42020046	Уһун таҥаһы таҥналларын , болуоссаттарга уруйданалларын , синагогаларга инники эрээккэ олороллорун , ыҥырыылаах малааһыннарга бастыҥ олоххо өттүгэстээн сыталларын сөбүлүүр сокуонньуттартан сэрэнэр буолуҥ ;
42020047	кинилэр огдооболор дьиэлэрин хорон сииллэрин , дьон көрөрүгэр өр үҥэллэрин иһин , саамай ыар буруйга тиксиэхтэрэ » .
42021001	Иисус харчы иһиттэригэр бэлэхтэрин түһэрэр баайдары көрбүтэ ;
42021002	онно биир дьадаҥы огдообо дьахтар кэлэн , икки алтан харчыны укпутун көрөн ,
42021003	эппитэ : « Кырдьыгы эһиэхэ этэбин : бу дьадаҥы огдообо барыларыттан элбэҕи укта ;
42021004	атыттар бары бэйэлэриттэн ордору эрэ Таҥараҕа биэрбиттэрэ , оттон кини айаҕын ииттэр кырыымчык харчытын олоччу укта » .
42021005	Сорохтор Таҥара Дьиэтэ күндү тааһынан тутуллубутун , баай бэлэҕинэн киэргэтиллибитин туһунан кэпсэппиттэригэр , Иисус эппитэ :
42021006	« Манна көрөргүт барыта таастан таас хаалбат гына урусхалланар кэмэ кэлиэҕэ » .
42021007	Киниттэн ыйыппыттара : « Үөрэтээччи ! Ити эппитиҥ хаһан туолуоҕай ? Ону туох бэлиэнэн билэбит ? »
42021008	Кини эппитэ : « Сэрэхтээх буолуҥ , ким да албыныгар киирэн биэрбэт курдук , сылдьыҥ . Үгүстэр Мин ааппынан ааттанан кэлэн , бу — Мин , кэм кэлэн эрэр диир буолуохтара . Эһиги кинилэри батыһаайаҕыт .
42021009	Араас сэрии , өрө туруу буолбутун иһиттэххитинэ эмиэ уолуйбат буолуҥ . Ол барыта буолуохтаах эрээри , өссө да бүтэр уһук буолбатах » .
42021010	Итиэннэ эппитэ : « Норуот норуоту , саарыстыба саарыстыбаны утары туруоҕа ;
42021011	онон-манан күүстээх сир хамсааһыннара буолуталыахтара , сир устун сут , өлүү сутула туруо , халлааҥҥа дьулаан суоллар , сүдү бэлиэлэр көстүөхтэрэ .
42021012	Бу барыта буолуон иннинэ , эһигини сойуолаһыахтара , тутан ылаттыахтара ; синагогаларга дьүүллүөхтэрэ , хаайыыга угуохтара , Мин туспуттан ыраахтааҕылар , тойоттор иннилэригэр туруоруохтара .
42021013	Оччоҕо эһиги кинилэргэ Миигин туоһулуур тоҕоостонуоххут .
42021014	Өйдөөн кэбиһиҥ : кинилэргэ тугу хоруйдуургутун эрдэттэн тобула сатаамаҥ :
42021015	Мин эһиэхэ утарылаһааччыларгыт тугу да булан утары эппэт , самнарбат тылларын , муударай өйдөрүн биэриэҕим .
42021016	Оннооҕор төрөппүттэргит , убайдаргыт-бырааттаргыт , урууларгыт , доҕотторгут эһигини таҥнарыахтара , сороххутун өлөртүөхтэрэ ;
42021017	бары эһигини Мин аатым туһуттан абааһы көрүөхтэрэ ,
42021018	ол гынан баран эһигиттэн биир баттах түһүө суоҕа .
42021019	Тулуурдаах буолуҥ — тулуургут эһигини быыһыаҕа .
42021020	Иерусалимы сэрииһиттэр иилии эргийбиттэрин көрдөххүтүнэ , урусхалланара чугаһаабытын өйдүөххүт .
42021021	Оччоҕо Иудеяҕа баар дьон хайаҕа куоттуннар , Иерусалим иһинээҕилэр куораттан таҕыстыннар , оттон чугас дэриэбинэлэргэ сылдьар дьон куоракка киирбэтиннэр .
42021022	Тоҕо диэтэххэ , ол — Суруйууларга этиллибит барыта туоларын туһугар кэлбит иэстэбил кэмэ буолар .
42021023	Ыарахан да буолуо ол саҕана оһоҕостоох дьахталларга , эмиийдээх оҕолоох ийэлэргэ : сир үрдүгэр улуу кутурҕан буолуоҕа , бу норуокка Таҥара уора-кылына түһүөҕэ .
42021024	Норуот болоттон охтуоҕа , араас омукка билиэн барыаҕа . Таҥараны билбэт омуктар кэмнэрэ ааһыар диэри , Иерусалим кинилэр тэпсилгэннэрэ буолуоҕа .
42021025	Күҥҥэ , ыйга , сулустарга дьикти бэлиэлэр көстүөхтэрэ ; муора ньирилиириттэн , барылас баалланарыттан ыгылыйан , сир норуоттара санаалара түһүөҕэ ,
42021026	дьон , аан дойдуга ааҥнаан эрэр алдьархайы кэтэһэн өлөрдүү куттаныахтара ; халлаан күүстэрэ ол курдук айгырыахтара .
42021027	Дьэ оччоҕо Киһи Уола улуу күүстэнэн , кэрэмэн килбиэннэнэн былыкка уйдаран кэлэн иһэрин көрүөхтэрэ .
42021028	Бу этиллибит туолан бардаҕына , эһиги сүһүөххүтүгэр туран санньыйбыт төбөҕүтүн өрө көтөхтөххүтүнэ , быыһанар кэмҥит чугаһаабытын көрүөххүт .
42021029	Итиэннэ маннык домоҕу кэпсээбитэ : « Бу үүнэн турар смоковницаны уонна атын да мастары ылан көрүҥ .
42021030	Сэбирдэхтэрэ тыллан эрэллэрин көрдөххүтүнэ , эһиги сайын чугаһаабытын билэҕит .
42021031	Син ол кэриэтэ бу этиллибит барыта туолан эрэрин көрдөххүтүнэ , Таҥара Саарыстыбата чугаһаабытын билиэххит .
42021032	Кырдьыгы эһиэхэ этэбин : субу көлүөнэ эстэ да илигинэ , Мин эппитим барыта туолуоҕа .
42021033	Сир-халлаан суола суох симэлийиэҕэ , оттон Мин тылым симэлийиэ суоҕа .
42021034	Сүрэххит көртөн-нартан , арыгыттан , олох түбүгүттэн бэрдийбэтин , ити эппит Күнүм күүппэтэх кэмҥитигэр соһуччу тиийэн кэлбэтин туһугар , эһиги бэйэҕитин көрүнэ сылдьыҥ :
42021035	ол Күн сир үрдүгэр олорооччуларга барыларыгар , илим түһэринии , соһуччу кэлиэҕэ .
42021036	Онон сэргэх буолуҥ , бу буолаары турар алдьархайтан быыһанан Киһи Уолун иннигэр турар туһугар , өрүү үҥэ сылдьыҥ » .
42021037	Күнүһүн Кини Таҥара Дьиэтигэр үөрэтэрэ , оттон киэһэтин Елеон хайатыгар тахсан , түүнүн онно хаалара .
42021038	Бар дьон сарсыарда бэрт эрдэ Кинини истэ Таҥара Дьиэтигэр кэлэллэрэ .
42022001	Паасха диэн ааттанар Көтөхтөрүүтэ суох Килиэп бырааһынньыга чугаһаабыта .
42022002	Архиерейдар уонна сокуонньуттар норуоттан чаҕыйар буолан , Иисуһу хайдах эмэ гынан биллибэтинэн өлөрөр сылтаҕы көрдүү сатаабыттара .
42022003	Дьэ ол саҕана Искариот диэн ааттаах Иудаҕа , Уон Иккиэлэртэн биирдэстэригэр , сатана киирбитэ .
42022004	Иуда архиерейдарга уонна Таҥара Дьиэтин харабылын тойотторугар тиийэн , Иисуһу хайдах тутан биэрэр туһунан кэпсэппитэ .
42022005	Кинилэр үөрэн харчы төлүөх буолбуттара .
42022006	Иуда кинилэргэ тылын биэрэн , Иисуһу дьон көрбөт кэмигэр туттараары , тоҕоостоох түгэни көрдүү сатыы сылдьыбыта .
42022007	Көтөхтөрүүтэ суох Килиэп бырааһынньыгар , Паасхаҕа , анаммыт бараан оҕото өлөрүллэр күнэ үүммүтэ .
42022008	Иисус Петрдаах Иоанны : « Баран , биһиэхэ паасханы бэлэмнээҥ » , — диэн соруктаан ыыппыта .
42022009	« Паасханы ханна бэлэмниэхпитин баҕараҕыный ? » — кинилэр ыйыппыттара .
42022010	Иисус эппитэ : « Куоракка киирэн иһэн , купсууннаах уу илдьэ иһэр киһини көрсүөххүт . Кинини батыһан , ханна киирэр да , онно киирсээриҥ ;
42022011	дьиэҕэ киирэн , хаһаайыҥҥа „ Үөрэтээччи үөрэнээччилэрин кытта Паасха аһын аһыахтаах хоһо ханнатын ыйыттарар “ диэтэххитинэ ,
42022012	кини эһиэхэ бырааһынньыкка анаан хайыы-үйэ толору тэриллибит киэҥ-куоҥ үөһээҥҥи хоһу көрдөрүөҕэ , онно бэлэмнээриҥ » .
42022013	Кинилэр куоракка тиийэн , Иисус тугу эппитин барытын булан паасханы бэлэмнээбиттэрэ .
42022014	Кэмэ кэлбитигэр Иисус онно тиийэн Апостолларын кытта аһаары өттүгэстээн сыппыта .
42022015	Кини эппитэ : « Эрэйи-буруйу көрө иликпинэ , эһигини кытта бииргэ бу Паасха аһын аһыахпын олус баҕарбытым .
42022016	Эһиэхэ этэбин : бу Паасха аһылыгын , аны Таҥара Саарыстыбатыгар буолуор диэри , Мин аһыам суоҕа » .
42022017	Итиэннэ иһити ылан Таҥараҕа махтанан баран , эппитэ : « Маны ылан үллэстэн иһиҥ .
42022018	Эһиэхэ этэбин : Таҥара Саарыстыбата кэлиэр диэри , Мин аны бу арыгыттан — виноград отонуттан — испэппин » .
42022019	Итиэннэ килиэби ылан , Таҥараҕа махтанан баран , тоһутан кинилэргэ биэрбитэ уонна эппитэ : « Бу — эһиги тускутугар бэриллэр Мин Этим-сииним ; Миигин ахтан-санаан туран , эһиги маннык гынар буолуҥ » .
42022020	Аһылык кэнниттэн кинилэргэ иһити биэрэн баран , эппитэ : « Бу иһит — эһиги тускутугар тохтор Мин Хааным бигэргэппит Саҥа Кэс Тыла .
42022021	Миигин таҥнарар киһи илиитэ Миэнин кытта биир остуолга баар ;
42022022	Киһи Уола анаммытынан баран иһэр , ол эрээри Кинини таҥнарааччыны сор-муҥ кэтэһэр » .
42022023	Үөрэнээччилэр бэйэ-бэйэлэрин икки ардыгар ким оннук быһыыланыан сөбүн кэпсэтэн барбыттара .
42022024	Үөрэнээччилэр кинилэртэн хайалара ордук улахан аатырыахтааҕын туһунан мөккүспүттэрэ .
42022025	Иисус эппитэ : « Ыраахтааҕылар норуоттары баһылыыллар , бастаахтар үтүөнү оҥорооччуларбыт дэнэллэр .
42022026	Оттон эһиэхэ оннук буолуо суохтаах : улахаҥҥыт — кыраҕыт курдук буоллун , баһылыккыт — үлэһиккит курдук буоллун .
42022027	Хайалара улаханый : аһаары өттүгэстээн сытааччы дуу , эбэтэр кинини аһатар үлэһитэ дуу ? Өттүгэстээн сытааччы буолбатах дуо ? Оттон Мин эһиэхэ үлэһиккит кэриэтэбин .
42022028	Миигин тургутар бары ыарахан суолларга эһиги Миигинниин бииргэ сылдьыбыккыт ,
42022029	онон Аҕам Миэхэ биэрбит Саарыстыбатын Мин эһиэхэ биэрэбин .
42022030	Мин Саарыстыбабар эһиги Миигинниин биир остуолга аһыаххыт , бүрүстүөлгэ олорон Израиль уон икки аҕатын ууһун дьүүллүөххүт » .
42022031	Онтон Айыы Тойон эппитэ : « Симон ! Симон ! Сатана эһигини сэлиэһинэй бурдугунуу сиксийээри , көрдөспүтэ ,
42022032	ол эрээри Мин , эн итэҕэлиҥ энчирээбэтин туһугар , үҥпүтүм . Эн эмиэ кэлин , эргиллэн кэллэххинэ , бырааттаргын бөҕөргөтөөр » .
42022033	« Тойонуом ! — диэбитэ Петр . — Мин Эйигин кытта хаалларга да , өлөргө да бэлэммин » .
42022034	Иисус эппитэ : « Эйиэхэ этэбин , Петр : бүгүн бөтүүк хаһыытыан иннинэ , эн Миигин билбэппин диэн үстэ мэлдьэһиэҥ » .
42022035	Онтон үөрэнээччилэригэр эппитэ : « Мин эһигини кумааһынньыга да , матаҕата да , атах таҥаһа да суох ыыппыппар эһиги туох эмэ кыһалҕаҕа ыллара сылдьыбыккыт дуо ? » « Суох , туох да кыһалҕаны билбэтэхпит » , — дэспиттэрэ .
42022036	Иисус эппитэ : « Оттон билигин ким кумааһынньыктаах — онтун угуннун , матаҕатын эмиэ ыллын ; оттон ким онтуката суох , ол сонун атыылаан батас атыыластын .
42022037	Эһиэхэ этэбин : Суруйууларга „ Кинини хара дьайдаахтарга тэҥнээбиттэрэ “ диэн Мин туспунан этиллибит туолуох тустаах . Мин туспунан суруллубута барыта туолан эрэр » .
42022038	Кинилэр эппиттэрэ : « Тойоммуот , манна икки батас баар » . « Сөп буолуо » , — диэбитэ Иисус .
42022039	Кини мантан тахсан , үгэһинэн Елеон хайатыгар барбыта , үөрэнээччилэрэ кэнниттэн батыспыттара .
42022040	Онно тиийэн баран , кинилэргэ эппитэ : « Тургутууну тулуйар туһугар , үҥүҥ » .
42022041	Итиэннэ Бэйэтэ , бырахтахха , таас тиийэр сиригэр баран , сөһүргэстээн туран үҥпүтэ :
42022042	« Аҕаа ! Оо , арай Эн бу эрэй-буруй иһитин Миигин тумуннарарыҥ буоллар ! Ол эрээри Мин көҥүлбүнэн буолбатын , Эн көҥүлгүнэн буоллун » .
42022043	Халлаантан Аанньал көстөн , Кинини бөҕөргөппүтэ .
42022044	Иисус ис-иһиттэн муунтуйан , ордук кыһаллан үҥпүтэ , Кини көлөһүнэ сиргэ саккырыы тохтор хаан курдуга .
42022045	Үҥэн бүтэн баран , үөрэнээччилэрин кэлэн көрбүтэ , санааҕа хам баттатан , утуйа сыталлара .
42022046	« Тоҕо утуйа сытаҕыт ? — диэбитэ Кини . — Тургутууну тулуйар туһугар , туран үҥүҥ » .
42022047	Арай бу этэ турдаҕына , дьон кэлэн иһэрэ көстүбүтэ , инники Уон Иккиэлэртэн биирдэстэрэ Иуда иһэрэ . Кини Иисуһу уураары , ыкса тиийэн кэлбитэ . Иуда « мин кими ууруубун да , ол Иисус буолуоҕа » диэн дьоҥҥо эрдэттэн бэлиэ биэрбит этэ .
42022048	Иисус киниэхэ эппитэ : « Иуда ! Эн Киһи Уолун уурааҥҥын таҥнараҕын дуу ? »
42022049	Онуоха үөрэнээччилэр туох буолан эрэрин өйдөөн : « Тойоммуот ! Батаһынан охсуһабыт дуо ? » — диэн ыйыппыттара .
42022050	Биир үөрэнээччитэ архиерей кулутун уҥа кулгааҕын быһа охсубута .
42022051	« Түксү , тохтооҥ » , — диэбитэ Иисус итиэннэ кулут кулгааҕын тарбаҕынан таарыйан үтүөрдэн кэбиспитэ .
42022052	Онтон Кинини утары мустубут архиерейдарга , Таҥара Дьиэтин харабылын тойотторугар уонна аҕа баһылыктарга эппитэ : « Ороспуойу тутарга дылы , эһиги Миэхэ болоттонон , үөрбэлэнэн кэлбиккит .
42022053	Мин эһигини кытта күн аайы Таҥара Дьиэтигэр сылдьар этим да , эһиги Миигин тыыппатаххыт ; оттон билигин — эһиги кэмҥит , хараҥа былааһа » .
42022054	Иисуһу тутан архиерей дьиэтигэр илдьибиттэрэ . Петр ыраахтан батыһан испитэ .
42022055	Тиэргэн ортотугар кулуһун оттубуттарыгар дьон уот тула олорбуттара , Петр кинилэр аттыларыгар олорбута .
42022056	Биир чаҕар кыыс кини уот таһыгар олордоҕуна , одуулаһан баран : « Бу киһи эмиэ Кинини кытта сылдьара » , — диэбитэ .
42022057	« Мин Кинини билбэппин » , — диэн Петр кыккыраччы мэлдьэспитэ .
42022058	Чочумча буолан баран аны атын киһи кинини көрөн эппитэ : « Эн эмиэ итилэр киһилэринэҕин » . « Эчи суох ! » — диэбитэ Петр .
42022059	Чаас кэриҥинэн өссө биир киһи дьаныһан турбута : « Бу Галилея киһитэ , чахчы , Кинини кытта сылдьара » .
42022060	Ол эрээри Петр : « Эн ити тугу этэргин билбэппин » , — диэн эмиэ мэлдьэһэн кэбиспитэ . Бу этэ турдаҕына , бөтүүк хаһыытаабыта .
42022061	Онуоха Айыы Тойон эргиллэн , Петр диэки көрбүтэ ; Петр киниэхэ Айыы Тойон « бөтүүк хаһыытыан иннинэ эн миигиттэн үстэ аккаастаныаҥ » диэн эппитин өйдөөн кэлбитэ
42022062	уонна таска тахсан уйа-хайа суох ытаабыта .
42022063	Иисуһу тутан турар дьон Кинини үөҕэн , кырбаан барбыттара .
42022064	Хараҕын саба баайан баран , сирэйгэ охсуолуу-охсуолуу : « Пророк , эт : ким Эйигин оҕуста ? » — дииллэрэ .
42022065	Уонна араас элбэх куһаҕан тылынан үөхпүттэрэ-түүрбүттэрэ .
42022066	Саҥа күн үүнээтин кытта , норуот аҕа баһылыктара , архиерейдар , сокуонньуттар түмсэн баран , Кинини синедрион иннигэр туруорбуттара .
42022067	« Эн Христоскун дуо ? — диэн ыйыппыттара . — Биһиэхэ эт ! » Иисус эппитэ : « Эттэхпинэ даҕаны , эһиги итэҕэйиэххит суоҕа ;
42022068	оттон ыйыттахпына , Миэхэ хоруйдуоххут суоҕа уонна Миигин босхолуоххут суоҕа .
42022069	Мантан ыла Киһи Уола Күүстээх Таҥара уҥа өттүгэр олоруоҕа » .
42022070	Маныаха бука бары : « Ол аата Эн Таҥара Уолунаҕын дуо ? » — дии түспүттэрэ . « Ону бэйэҕит эттигит » , — диэбитэ Кини .
42022071	« Бу кэннэ биһиэхэ өссө туох туоһута нааданый ? — дэспиттэрэ . — Тугу эппитин бэйэбит иһиттибит ! »
42023001	Мунньах дьоно бука бары туран , Кинини Пилакка илдьэн ,
42023002	буруйдаан барбыттара : « Биһиги Кини буруйун арыйдыбыт : Бэйэтин Христос Ыраахтааҕыбын дэнэн норуоппутун иирдэр , император түһээнин төлөөмөҥ диир » .
42023003	Пилат Киниттэн : « Эн , кырдьык , иудей Ыраахтааҕытынаҕын дуо ? » — диэн ыйыппыта . « Эн итинник этэҕин » , — Иисус хоруйдаабыта .
42023004	Архиерейдарга уонна мустубут дьоҥҥо Пилат : « Мин көрдөхпүнэ , бу Киһи туох да буруйу оҥорботох » , — диэбитэ .
42023005	Оттон кинилэр биири этэ турбуттара : « Кини бүтүн Иудея устун үөрэтэн , Галилеяттан маныаха диэри норуоту иирдэр » .
42023006	Галилея туһунан истэн , Пилат : « Бу Галилея киһитэ дуо ? » — диэн ыйыппыта .
42023007	Кини Иисуһу , Ирод уобалаһыттан төрүттээҕин билэн , ол кэмҥэ Иерусалимҥа кэлэ сылдьар Ирокка ыыппыта .
42023008	Ирод , Кини туһунан элбэхтик истэн , уруккуттан көрүөн баҕарара , онон Иисуһу көрөн улаханнык үөрбүтэ , туох эмэ дьиктини көрдөрөрө буоллар диэн , иһигэр эрэнэ саныыра .
42023009	Ирод элбэҕи ыйыталаспытын үрдүнэн , Иисус киниэхэ тугу да хоруйдаабатаҕа .
42023010	Архиерейдар уонна сокуонньуттар Кинини дьаныардаахтык буруйдаабыттара .
42023011	Ирод буойуннарыныын Иисуһу атаҕастаан , дуоһуйуор диэри күлүү-элэк оҥостон баран , маанытык таҥыннаран , Пилакка төттөрү ыыппыта .
42023012	Бу күнтэн ыла урут өстөөх дьон Пилаттаах Ирод доҕордуу буолбуттара .
42023013	Пилат архиерейдары , аҕа баһылыктары уонна норуоту мунньан баран ,
42023014	эппитэ : « Эһиги бу Киһини норуоту иирдэр диэн , буруйдаан , миэхэ аҕалбыккыт . Мин эһиги бэйэҕит көрөн турдаххытына , Кинини доппуруостаатым да , ити этэр буруйгутуттан биири даҕаны булбатым ;
42023015	Кинини Ирокка ыыта сылдьыбыппар Ирод эмиэ тугу да булбата . Өлөрөргө ууруллар ханнык эмэ буруйу оҥорбута көстүбэтэ ,
42023016	онон накаастатан баран , босхолуом » .
42023017	Бырааһынньыкка Пилат кинилэргэ биир хаайыылааҕы босхолуохтааҕа .
42023018	
42023019	Варавва , куоракка өрө турууну тэрийэн , киһини өлөрөн , хаайыыга сытара . )
42023020	Пилат Иисуһу босхолуон баҕаран , кинилэртэн хат ыйыппыта .
42023021	Кинилэр биири үөгүлүү турбуттара : « Кириэскэ тиир , кириэскэ тиир — Кинини ! »
42023022	Пилат үсүһүн эппитэ : « Кини туох куһаҕаны оҥорбутай ? Өлөрөргө ууруллар буруйу оҥорботох , онон накаастаан баран — босхолуом » .
42023023	Онуоха күүстэрин муҥунан хаһыытаһан , Иисуһу кириэскэ тиирэри модьуйбуттара ; онон кинилэр уонна архиерейдар хаһыылара баһыйан ,
42023024	Пилат көрдөһүүнү толорорго быһаарыммыта .
42023025	Көрдүүр киһилэрин — аймалҕаны таһаарбытын , киһини өлөрбүтүн иһин хаайыллыбыт Варавваны — Пилат босхолообута , оттон Иисуһу кинилэр илиилэригэр биэрбитэ .
42023026	Кинини өлөрө илдьэн иһэннэр , Киринеяттан төрүттээх Симон диэн киһини , ходуһаттан истэҕинэ , Иисус кириэһин сүктэрээри , аара тутан ылбыттара .
42023027	Иисуһу үтүмэн үгүс киһи батыһан иһэрэ , дьахталлар , Кинини аһынан , түөстэрин кырбана-кырбана , ытаһаллара .
42023028	Иисус кинилэргэ хайыһан эппитэ : « Иерусалим кыргыттара ! Миигиттэн ытаһымаҥ , бэйэҕититтэн уонна оҕолоргутуттан ытаһыҥ .
42023029	„ Оҕоломмоттор , төрөөбөт киэлилээхтэр , эмтэрбэт эмиийдээхтэр дьоллоохтор ! “ — диир күннэрэ кэлэн иһэллэр .
42023030	Оччоҕо хайаларга : „ Үрдүбүтүгэр сууллуҥ ! “ , булгунньахтарга : „ Биһигини саһыарыҥ ! “ — диир буолуохтара .
42023031	Киил маһы маннык кэбилиир буоллахтарына , хаппыт мас хайдах буолуой ? »
42023032	Кинини кытта икки бүрүстүүпүнньүгү өлөрө илдьибиттэрэ .
42023033	« Бас уҥуоҕа » диэн ааттаах сиргэ кэлэн , Иисуһу уонна бүрүстүүпүнньүктэри тиирбиттэрэ : биирдэрин Кини уҥа өттүгэр , атынын — хаҥас өттүгэр .
42023034	Иисус эппитэ : « Аҕаа ! Бырастыы гын кинилэри — тугу гыналларын билбэттэр » . Түөрэх бырахсаннар , таҥаһын үллэстибиттэрэ .
42023035	Маны норуот көрөн турбута . Аҕа баһылыктар элэк оҥостон этэллэрэ : « Атыттары быыһыыра дии , Таҥара талбыт Христоһа буоллаҕына Бэйэтин быыһаннын ! »
42023036	Буойуннар эмиэ күлүү гынан , уксууһу уоһугар үҥүлүтэ-үҥүлүтэ :
42023037	« Иудей Ыраахтааҕыта буоллаххына , Бэйэҕин быыһан ! » — дэһэллэрэ .
42023038	Кириэскэ Кини үрдүнэн : « Бу иудей Ыраахтааҕыта » , — диэн гректии , латыынныы , еврейдии сурук турара .
42023039	Кириэскэ ыйаабыт бүрүстүүпүнньүктэриттэн биирдэстэрэ Кинини : « Эн , Христос буоллаххына , Бэйэҕин уонна биһигини быыһаа ! » — дии-дии үөҕэ турбута .
42023040	Атына киһитин буойан этэрэ : « Бэйэҥ эмиэ итинник буруйданан баран , Таҥараттан куттаммаккын дуо ?
42023041	Биһиги сөпкө буруйданныбыт , тугу оҥорбуппутугар сөптөөҕү ыллыбыт , оттон Кини буоллаҕына туох да куһаҕаны оҥорботоҕо » .
42023042	Онтон Иисустан көрдөспүтэ : « Тойонуом , Саарыстыбаҕар тиийдэххинэ , миигин санаар ! »
42023043	Иисус киниэхэ эппитэ : « Кырдьыгы эйиэхэ этэбин : эн күн бүгүн Миигинниин ырайга буолуоҥ » .
42023044	Күнүс алта чаас саҕана сир үрдүнэн им балай хараҥа бүрүүкээн , тоҕуска диэри ыаһыран турбута :
42023045	күн хараара өлбүтэ , Таҥара Дьиэтин иһинээҕи таҥас быыс ортотунан хайа барбыта .
42023046	Иисус улаханнык : « Аҕаа ! Тыыммын Эйиэхэ туттарабын » , — диэт , тыына быстыбыта .
42023047	Туох буолбутун барытын көрөн турбут сотник Таҥараны айхаллаан баран : « Чахчы да бу Кырдьыксыт Киһи эбит ! » — диэбитэ .
42023048	Кэлбит дьон буолбуту көрөн , айманан , түөстэрин кырбана-кырбана , тарҕаспыттара .
42023049	Маны Иисуһу билэр дьон бары уонна Кинини Галилеяттан ыла батыһан кэлбит дьахталлар ыраахтан көрөн турбуттара .
42023050	Биир үтүө санаалаах , кырдьыгынан олорор Иосиф диэн ааттаах Сүбэ чилиэнэ —
42023051	кинилэр куомуннаһыыларыгар кыттыгаһа суох , бэйэтэ эмиэ Таҥара Саарыстыбатын кэтэһэр киһи —
42023052	Пилакка кэлэн , Иисуһу ылаары көрдөспүтэ .
42023053	Көҥүллэтэн баран , Кинини кириэстэн арааран таҥаһынан суулаабыта уонна очуоска оҥо хаһан оҥоһуллубут , ким да харайылла илик хаспах хоруобугар сытыарбыта .
42023054	Ол бээтинсэ күн киэһэтэ , субуота үүнэн эрэр кэмэ этэ .
42023055	Галилеяттан кэлсиспит дьахталлар батыһан тиийэн , Иисуһу харайалларын көрбүттэрэ ;
42023056	ол кэнниттэн төннөн кэлэн , үчүгэй сыттаах арыыларын , оҕунуохтарын бэлэмнээбиттэрэ ; Сокуон быһыытынан ити кэннэ субуотаҕа тугу да гымматахтара .
42024001	Нэдиэлэ бастакы күнүгэр бэрт эрдэ , бэлэмнээбит үчүгэй сыттаах арыыларын ылан , дьахталлар хоруопка кэлбиттэрэ ; кинилэри кытта атыттар эмиэ бааллара .
42024002	Арай көрбүттэрэ , хаспах айаҕын сабыы тааһа туора анньыллан турара .
42024003	Кинилэр иһирдьэ киирэннэр , Айыы Тойон Иисуһу булбатахтара .
42024004	Туох буолбутун өйдөөбөккө турдахтарына , иннилэригэр сандаархай маҥан таҥастаах икки киһи баар буолбута .
42024005	Олор , дьахталлар кутталларыттан умса көрбүттэригэр , эппиттэрэ : « Тыыннааҕы тоҕо өлбүттэр ортолоругар көрдүүгүт ?
42024006	Кини манна суох — тиллибитэ ! Өссө Галилеяҕа сылдьан эһиэхэ тугу эппитин өйдөөҥ :
42024007	Киһи Уола аньыылаах дьон илиитигэр бэриллэн тиириллэн баран , үһүс күнүгэр тиллиэхтээх диэбитин » .
42024008	Дьэ онно Кини тугу эппитин өйдөөн кэлбиттэрэ ;
42024009	хоруоптан төннөн кэлэн , тугу көрбүттэрин Кини уон биир үөрэнээччилэригэр уонна атыттарга барыларыгар кэпсээбиттэрэ .
42024010	Бу Мария Магдалина , Иоанна , Иаков ийэтэ Мария этилэр . Кинилэри кытта бииргэ сылдьыбыт дьахталлар эмиэ Апостолларга ситинник эппиттэрэ .
42024011	Апостоллар кинилэр тылларын сымыйарҕаан итэҕэйбэтэхтэрэ .
42024012	Арай Петр туран хаспахха сүүрбүтэ ; тиийэн иһирдьэ өҥөйбүтэ , сууламмыт таҥас эрэ сытара ; кини ону көрөн , сөҕө-махтайа саныы-саныы , төттөрү барбыта .
42024013	Ол күн икки үөрэнээччитэ , Иерусалимтан көстөн ордук ыраах Эммаус диэн дэриэбинэҕэ баран иһэн ,
42024014	бу буолбут түбэлтэ туһунан кэпсэппиттэрэ .
42024015	Ол кэпсэтэ истэхтэринэ , Иисус чугаһаан кэлэн , кинилэрдиин аргыстаһан барбыта .
42024016	Кинилэр , харахтара бааллан , Иисуһу билбэтэхтэрэ .
42024017	« Бу туох туһунан кэпсэтэ иһэҕит , туохтан санаарҕаатыгыт ? » — диэн ыйыппыта Иисус .
42024018	Клеопа диэн ааттаах киһи эппитэ : « Бу күннэргэ Иерусалимҥа туох буолбутун Эн эрэ билбэккэ сылдьаҕын быһыылаах » .
42024019	« Туох буолбутун ? » — диэн ыйыппыта Иисус . « Назарет Иисуһун туһунан этэбит , — диэбиттэрэ . — Кини Таҥараҕа уонна бар дьоҥҥо тылынан-өһүнэн да , дьайыытынан да кыаҕын биллэрбит Пророк этэ .
42024020	Ону биһиги архиерейдарбыт , тойотторбут тутан ылан , өлөрөргө ууран , кириэскэ тиирбиттэрэ .
42024021	Биһиги буоллаҕына Кинини , Израилы босхолуохтаах диэн , эрэнэ саныырбыт . Ол эрээри өссө маннык баар : бу түбэлтэ буолбута үһүс күнүгэр барда ,
42024022	оттон бүгүн сорох дьахталларбыт биһигини сөхтөрдүлэр : сарсыарда эрдэ хоруобар тиийэн ,
42024023	Бэйэтин булбатахтар ; онтон төннөн кэлэн , онно Аанньаллары көрбүттэрин кэпсээтилэр . Аанньаллар Кинини тыыннаах диэбиттэр .
42024024	Биһиги сорох дьоммут хоруопка бара сылдьыбыттара — кырдьык , барыта дьахталлар кэпсээбиттэрин курдук этэ : Кинини Бэйэтин көрбөтөхтөр » .
42024025	Иисус эппитэ : « Оо , толкуйа да суох дьоҥҥут ! Пророктар эппиттэрин барытын итэҕэйэргит дьэ ыарахан буолар эбит .
42024026	Христос ити курдук эрэйи-буруйу көрөн баран , албан аатырыахтаах этэ буолбат дуо ? »
42024027	Иисус , Моисейтан уонна бары пророктартан саҕалаан , Суруйууларга Кини туһунан этиллибити барытын быһаара испитэ .
42024028	Тиийиэхтээх дэриэбинэлэригэр чугаһаан кэлбиттэрэ ; Кини хайдах эрэ ааһа барыах курдук гыммыта .
42024029	Онуоха аргыстара Кинини тохтотон : « Күн киэһэрдэ , биһигини кытта манна хаал » , — диэбиттэрэ . Онон дьиэҕэ киирсэн , кинилэри кытта хаалбыта .
42024030	Аһаары олорбуттарыгар Кини килиэби ылан алҕаан баран , тоһутан кинилэргэ биэрбитэ .
42024031	Дьэ онуоха харахтара аһыллан , Кини Кимин билбиттэрэ , ол гынан баран Иисус кинилэргэ көстүбэт буолан хаалбыта .
42024032	« Ол да иһин , аара суолга биһиэхэ кэпсии , Суруйуулары быһаара истэҕинэ , сүрэхпит өрүкүйбэтэҕэ этэ дуо ? » — дэһиспиттэрэ .
42024033	Кинилэр сонно туран Иерусалимҥа төннүбүттэрэ ; тиийэн уон биир Апостол уонна атын үөрэнээччилэр түмсүбүт дьиэлэригэр киирбиттэригэр ,
42024034	анарааҥҥылар : « Айыы Тойон чахчы тиллибит , аны Симоҥҥа көһүннэ » , — дии тоһуйбуттара .
42024035	Онуоха кинилэр эмиэ аара суолга туох буолбутун , ол кэннэ килиэп тоһута турдаҕына , Кинини билбиттэрин кэпсээбиттэрэ .
42024036	Бу туһунан кэпсэтэ олордохторуна , Иисус кинилэр ортолоругар Бэйэтинэн баар буолан : « Эһиэхэ эйэ буоллун ! » — диэбитэ .
42024037	Кинилэр , тыыны көрдүбүт дии санаан , уолуйа куттаммыттара .
42024038	« Тоҕо куттанаҕыт ? — диэбитэ Иисус . — Тоҕо саарбахтыы саныыгыт ?
42024039	Илиибин-атахпын да көрүҥ : бу Мин Бэйэбинэн турабын . Кэлиҥ , таарыйан да көрүҥ : тыын этэ-сиинэ , уҥуоҕа суох , оттон Мин хайдахпыный ? »
42024040	Инньэ диэн баран , кинилэргэ илиитин , атаҕын көрдөрбүтэ .
42024041	Үөрбүттэрэ бэрдиттэн итэҕэйбэккэ , бэркиһии турдахтарына , Иисус : « Манна туох эмэ астааххыт дуо ? » — диэн ыйыппыта .
42024042	Үтүллүбүт балык кырбаһа уонна мүөт баарын ылан биэрбиттэрин ,
42024043	көрөн турдахтарына , ылан сиэбитэ .
42024044	« Өссө эһигини кытта сылдьан Моисей Сокуонугар , Пророктарга , Саалтыырга Мин туспунан суруллубут туолуохтаах диэн эппитим бу туолла » , — диэбитэ Иисус .
42024045	
42024046	Суруйууларга этиллибитинэн , Христос эрэйи-буруйу көрөн өлөн баран , үһүс күнүгэр тиллиэхтээх этэ ;
42024047	Иерусалимтан ыла саҕалаан , аньыыны-хараны бырастыы гыннарарга , аньыыны билинэн Таҥараҕа эргиллэргэ бары омуктары Кини аатыттан үөрэтиллиэхтээх .
42024048	Маныаха барытыгар эһиги туоһу буолаҕыт .
42024049	Аҕам тугу биэриэх буолбутун Мин эһиэхэ ыытыаҕым ; онон үөһэттэн күүс ылыаххытыгар диэри , эһиги Иерусалимҥа сылдьыҥ » .
42024050	Иисус үөрэнээччилэрин куораттан таһааран Вифанияҕа илдьибитэ ; онно тиийэн баран , икки илиитин өрө уунан туран , кинилэри алҕаабыта .
42024051	Алгыы туран , улам тэйдэр-тэйэн , Халлааҥҥа өрө тахсан барбыта .
42024052	Үөрэнээччилэрэ Киниэхэ сүгүрүйэн баран , улуу үөрүүнү үөрэн , Иерусалимҥа төннөн кэлбиттэрэ .
42024053	Кинилэр Таҥараҕа айхал , алгыс этэн , өрүү Таҥара Дьиэтигэр сылдьаллара . Аминь .
43001001	Аан бастаан Тыл баара , Тыл Таҥараҕа баара , Тыл Таҥара этэ .
43001002	Кини аан бастааҥҥыттан Таҥараҕа этэ .
43001003	Туох барыта Киниттэн саҕаламмыта , Кинитэ суох туох да саҕаламматаҕа .
43001004	Кини олох төрдө этэ , оттон олох киһи аймах сырдыга этэ .
43001005	Сырдык хараҥаҕа да сырдатар , хараҥа сырдыгы кыайар кыаҕа суох .
43001006	Таҥара ыыппыт киһитэ кэлбитэ , аата Иоанн диэн этэ .
43001007	Бары киниттэн истэн итэҕэйэллэрин туһугар , кини дьоҥҥо сырдык туһунан кэрэһиттии кэлбитэ .
43001008	Кини бэйэтэ сырдык буолбатах этэ , сырдык туһунан кэрэһиттии кэлбитэ .
43001009	Бу аан дойдуга кэлэр хас биирдии киһини сырдатар дьиҥнээх сырдык баара .
43001010	Сырдык бу дойдуга баара , бу дойду Киниттэн саҕаламмыта , арай бу дойду дьоно Кинини билбэтэхтэрэ ;
43001011	Бэйэтин дойдутугар кэлбитэ эрээри , Бэйэтин дьоно ылымматахтара ;
43001012	оттон ылыммыттарга , Кинини итэҕэйээччилэргэ , Кини Таҥара оҕолоро буолар быраабы биэрбитэ .
43001013	Кинилэр хаантан , эттэн-сиинтэн , эр киһи баҕатыттан буолбакка , Таҥараттан төрөөбүттэрэ .
43001014	Тыл Киһи буолан Киниэхэ толору баар илгэлээх үтүөнэн , кырдьыгынан сыдьаайан , биһигини кытта олорбута , онон биһиги Кини кэрэмэн килбиэнин , Аҕа Төрөппүт соҕотох Уолун килбиэнин , көрбүппүт .
43001015	Иоанн Кинини кэрэһиттээн этэрэ : « „ Кэннибиттэн Кэлэн Иһээччи иннибэр буолла , тоҕо диэтэххэ , мин иннибиттэн баара “ диэн , мин бу Кини туһунан эппитим ! »
43001016	Киниэхэ толору баар илгэлээх үтүө баайтан биһиги бары бииртэн биир алгыһы ылбыппыт .
43001017	Сокуону Таҥара Моисейынан бэрдэрбитэ , оттон тапталы уонна кырдьыгы Иисус Христос аҕалбыта .
43001018	Таҥараны ким да хаһан да көрбөтөҕө , арай Аҕатыгар баар Кини Төрөппүт соҕотох Уола биһиэхэ Таҥараны көрдөрбүтэ .
43001019	Иоанн маннык кэрэһиттээбитэ . Иудей тойотторо Иерусалимтан Иоаҥҥа аҕабыыттары кытта левиттэри ыытан : « Эн кимҥиний ? » — диэн ыйыттарбыттара .
43001020	Иоанн куотуна барбатаҕа , аккаастаммакка аһаҕастык эппитэ : « Мин Христос буолбатахпын » .
43001021	« Оччоҕо кимҥиний , — диэбиттэрэ . — Илияҕын дуо ? » « Суох » , — диэбитэ кини . « Пророккун дуо ? » « Суох » , — диэн хоруйдаабыта .
43001022	« Оччоҕо кимҥин эт , — диэбиттэрэ . — Биһигини ыыппыт дьоҥҥо тиэрдиэхпитин бэйэҥ тускунан тугу этэҕин ? »
43001023	Иоанн эппитэ : « Исайя пророк эппитин курдук , мин „ Айыы Тойоҥҥо көнө суолла солооҥ “ диэн иччитэх сиргэ үөгүлээччи саҥатынабын » .
43001024	Онуоха фарисейдар ыыппыт дьонноро ыйыппыттара :
43001025	« Эн Христос да , Илия да , Пророк да буолбатах буоллаххына , тоҕо сүрэхтиигин ? »
43001026	« Мин ууга сүрэхтиибин , — диэбитэ Иоанн . — Оттон эһигини кытта Ким турарын эһиги билбэккит :
43001027	Кини кэннибиттэн иһэрэ да , билигин иннибэр буолла . Мин Кини атаҕын таҥаһын да быатын сүөрэргэ сөбө суохпун » .
43001028	Бу Иоанн сүрэхтиир сиригэр , Иордан аттыгар Вифаварга , буолбута .
43001029	Сарсыныгар Иоанн киниэхэ кэлэн иһэр Иисуһу көрөн эппитэ : « Аан дойду аньыытын-харатын Бэйэтигэр ылынар Таҥара Агнеһа бу иһэр .
43001030	„ Кэннибиттэн Кэлэн Иһээччи иннибэр буолла , тоҕо диэтэххэ , мин иннибиттэн баара “ диэн бу Кини туһунан эппитим .
43001031	Мин Кинини билбэт этим гынан баран , Кини Израильга биллэрин туһугар ууга сүрэхтии кэлбитим » .
43001032	Онтон Иоанн маннык туоһулаабыта : « Тыын холууп курдук халлаантан Киниэхэ түһэрин көрбүтүм .
43001033	Мин Кинини урут билбэт этим , ол гынан баран ууга сүрэхтэтэ миигин Ыытааччы миэхэ Тыын үөһэттэн түһэн Кимиэхэ тохтуур да , Ол — Сибэтиэй Тыынынан Сүрэхтээччи буолар диэбитэ .
43001034	Мин ону көрбүт буолан , Таҥара Уола бу Кини диэн туоһулуубун ! »
43001035	Сарсыныгар Иоанн икки үөрэнээччитин кытта эмиэ ол сиригэр турбута .
43001036	Кини Иисус кэлэн иһэрин көрөөт : « Таҥара Агнеһа бу иһэр ! » — диэн саҥа аллайбыта .
43001037	Маны истэн , үөрэнээччилэрэ иккиэн Иисуһу батыһан барбыттара .
43001038	Иисус кэннин хайыһан көрөн : « Эһиги тугу көрдүүгүт ? » — диэн ыйыппыта . « Равви ( ол аата « Үөрэтээччи » ) , Эн ханна олороҕунуй ? » — диэн кинилэр хардары ыйыппыттара .
43001039	« Барсыҥ , оччоҕо көрүөххүт » , — диэбитэ Иисус . Бу уон чаас саҕана этэ . Үөрэнээччилэр барсан , Иисус ханна олорорун көрбүттэрэ , итиэннэ киэһэриэр диэри , Киниэхэ олорбуттара .
43001040	Иоантан истэн Иисуһу батыспыт икки киһиттэн биирдэстэрэ Симон Петр быраата Андрей этэ .
43001041	Андрей убайын Симоны бастакынан булан ылан эппитэ : « Биһиги Мессияны ( ол аата Христоһу ) буллубут » .
43001042	Итиэннэ кинини Иисуска илдьэ кэлбитэ . Симон диэки көрөн баран Иисус : « Эн Иона уола Симоҥҥын , — диэбитэ . — Аны мантан инньэ Кифа диэн ааттаныаҥ » . ( Ол аата Петр , « таас » диэн суолталаах аат . )
43001043	Нөҥүө күнүгэр Иисус Галилеяҕа барардыы быһаарынан , Филиби булан : « Миигин батыс » , — диэбитэ .
43001044	( Филипп Вифсаидаттан , Андрейдаах Петр куораттарыттан , төрүттээҕэ . )
43001045	Филипп Нафанаилы булан этэр : « Биһиги Моисей Сокуонугар уонна Пророктарга Суруллубуту — Назареттан төрүттээх Иосиф уолун Иисуһу — буллубут » .
43001046	« Ол Назареттан туох эмэ үтүө тахсыан сөп үһү дуо ? » — Нафанаил саарбахтыыр . « Бараҥҥын көр » , — диэн хоруйдуур Филипп .
43001047	Иисус Киниэхэ кэлэн иһэр Нафанаилы көрөн этэр : « Бу туох да албына-көлдьүнэ суох дьиҥ чахчы Израиль киһитэ » .
43001048	« Эн миигин хантан билэҕиний ? » — Нафанаил дьиктиргиир . « Мин эйигин , Филипп өссө ыҥыра илигинэ , смоковница анныгар көрбүтүм » , — диэн хоруйдуур Иисус .
43001049	« Равви ! — Нафанаил саҥа аллайа түһэр . — Эн Таҥара Уолунаҕын , Израиль Ыраахтааҕытынаҕын ! »
43001050	« Эйигин смоковница анныгар көрбүтүм диэбитим иһин , Миигин итэҕэйэҕин ; аны маннааҕар өссө улаханы көрүөҕүҥ , — диир Иисус
43001051	уонна салгыы этэр : — Дьиҥ кырдьыгы эһиэхэ этэбин : мантан инньэ эһиги халлаан арылларын уонна Таҥара Аанньаллара Киһи Уолугар түһэллэрин-өрө көтөллөрүн көрүөххүт » .
43002001	Үһүс күнүгэр Галилея Канатыгар уруу буолбута , онно Иисус Ийэтэ сылдьыбыта .
43002002	Иисус үөрэнээччилэриниин урууга эмиэ ыҥырыллыбыттара .
43002003	Арыгы бүппүтүн көрөн , Иисус Ийэтэ Киниэхэ : « Арыгылара суох » , — диэн этэр .
43002004	« Эн биһикки онно туохпут кыһалҕатай ? — диир Киниэхэ Иисус . — Мин кэмим өссө да кэлэ илик » .
43002005	Ийэтэ чаҕардарга : « Эһиги Кини тугу этэр да , ону толоруҥ » , — диир .
43002006	Манна иудейдар ыраастаналларыгар аналлаах иккилии эбэтэр үстүү мээрэй уу киирэр алта таас купсууна турара .
43002007	Иисус чаҕардарга : « Иһиттэргэ уута толору кутуҥ » , — диэн соруйар . Тобус-толору гына уу куталлар .
43002008	« Билигин мантан баһан ылан , урууну салайааччыга илдьэн биэриҥ » , — диир Иисус . Арыгыны илдьэн биэрэллэр .
43002009	Урууну салайан ыытааччы бу арыгы хантан кэлбитин билбэт этэ , арай ууну баспыт чаҕардар эрэ билэллэрэ , онон кини бу арыгыга кубулуйбут ууну амсайаат , күтүөтү ыҥыран ылан :
43002010	« Хайа да киһи бастаан арыгытын бастыҥын , онтон ыалдьыттар итирдэхтэринэ , мөлтөҕүн туруорар , — диэбитэ . — Эн буоллаҕына баччааҥҥа диэри үчүгэй арыгыны харыстаан олорбуккун » .
43002011	Ити курдук Иисус Галилея Канатыгар дьикти бэлиэни аан маҥнай оҥорон , Бэйэтин килбиэнин көрдөрүөҕүттэн ыла үөрэнээччилэрэ Кинини итэҕэйбиттэрэ .
43002012	Бу кэнниттэн Иисус Ийэтиниин , бырааттарыныын уонна үөрэнээччилэриниин Капернаумҥа кэлэн , хас да күн буолбуттара .
43002013	Иудей Паасхата чугаһаан , Иисус Иерусалимҥа кэлбитэ .
43002014	Ол кэлэн көрбүтэ , Таҥара Дьиэтин тиэргэнигэр оҕус , бараан , холууп атыылааччылар , харчы уларытааччылар олороллоро .
43002015	Иисус , быанан кымньыы оҥостон , барааннары , оҕустары — барыларын Таҥара Дьиэтиттэн үүртэлээн таһаартаабыта , харчы уларытааччылар остуолларын түҥнэритэ анньыталаан , харчыларын ыһыталаан кэбиспитэ .
43002016	Уонна холууп атыылааччыларга эппитэ : « Балары мантан киэр гыныҥ ! Мин Аҕам Дьиэтин эргиэн дьиэтэ оҥостумаҥ ! »
43002017	Онуоха үөрэнээччилэрэ « Эн Дьиэҕэр тапталым Миигин уоттуу сиэҕэ » диэн Суруйууларга этиллибитин өйдөөн кэлбиттэрэ .
43002018	Оттон иудей тойотторо Киниэхэ эппиттэрэ : « Маннык быһыыланар бырааптааххын Эн биһиэхэ ханнык дьикти бэлиэни көрдөрөн итэҕэтэҕин ? »
43002019	« Бу Таҥара Дьиэтин үрэйиҥ , Мин ону үс күнүнэн чөлүгэр түһэриэм » , — диэн хоруйдаабыта Иисус .
43002020	Маны истэн иудейдар абарбыттара : « Бу Таҥара Дьиэтэ түөрт уон алта сыл тухары тутуллубута , ону Эн үс күн иһигэр тутуоҥ үһү дуо ? »
43002021	Оттон Кини Таҥара Дьиэтэ диэн Бэйэтин этин-сиинин эппитэ .
43002022	Үөрэнээччилэрэ кэлин , Иисус өлбүттэртэн тиллибитин кэннэ , Кини итини эппитин өйдөөн , Суруйуулары итиэннэ Кини эппит тылын итэҕэйбиттэрэ .
43002023	Иисус Иерусалимҥа Паасха бырааһынньыгар сылдьан оҥорор дьикти дьайыыларын көрөн , үгүс дьон Кинини итэҕэйбиттэрэ .
43002024	Оттон Кини барыларын билэр буолан , кинилэр итэҕэллэригэр эрэммэт этэ ,
43002025	итиэннэ киһи кимин-тугун атын киминэн эмэ туоһулатарга кыһаллыбат этэ ; киһи ис дууһатын Кини Бэйэтэ курдат билэрэ .
43003001	Иудейдар биир аҕа баһылыктара Никодим диэн ааттаах фарисей баара .
43003002	Кини түүн Иисуска кэлэн эппитэ : « Равви ! Эн Таҥара ыыппыт Үөрэтээччитэ буоларгын билэбит . Ким да , Таҥара кинини кытта бииргэ буолбатаҕына , бу Эн көрдөрөр дьиктилэргин оҥорор кыаҕа суох » .
43003003	« Дьиҥ кырдьыгы эйиэхэ этэбин , — диэбитэ Иисус , — киһи үөһэттэн хаттаан төрөөбөтөҕүнэ Таҥара Саарыстыбатын көрөр кыаҕа суох » .
43003004	« Киһи кырдьан баран хайдах саҥаттан төрүөҕэй ? Ийэтин иһигэр төннөн иккиһин төрүүр кыахтаах үһү дуо ? » — диэбитэ Никодим .
43003005	Иисус эппитэ : « Дьиҥ кырдьыгы эйиэхэ этэбин : ууттан уонна Тыынтан төрөөбөтөх киһи Таҥара Саарыстыбатыгар киирэр кыаҕа суох ;
43003006	эт-хаан эти-хааны , оттон Тыын тыыны төрөтөр .
43003007	Эйиэхэ үөһэттэн төрүөх тустааххыт диэн эппиппин дьиктиргээмэ .
43003008	Тыын ханна баҕарбыт сиригэр тыынар , саҥатын истэҕин эрээри , хантан кэлэрин , ханна барарын билбэккин . Тыынтан төрөөбүт хас биирдии киһиэхэ оннук буолар » .
43003009	« Хайдах оннук буолар баҕайытай ? » — диэбитэ Никодим .
43003010	Иисус эппитэ : « Израиль үөрэтээччитэ эрээригин , итини билбэккин дуу ?
43003011	Дьиҥ кырдьыгы эйиэхэ этэбин : Биһиги тугу билэрбитин этэбит , тугу көрбүппүтүн кэрэһилиибит , оттон эһиги Биһиги кэрэһилиирбитин ылыммаккыт .
43003012	Мин эһиэхэ сирдээҕи туһунан эппиппин итэҕэйбэт буоллаххытына , халлааннааҕы туһунан эттэхпинэ , хайаан итэҕэйиэххитий ?
43003013	Халлааҥҥа баар , Халлаантан түһэн кэлбит Киһи Уолуттан ураты атын ким да онно тахса сылдьыбатаҕа .
43003014	Моисей иччитэх сиргэ сылдьан алтан моҕойу өрө анньан таһаарбытыныы , Киһи Уола , бары Киниэхэ итэҕэйээччи өлбөтүн , бараммат олохтонорун туһугар , үөһэ таһаарыллыахтаах .
43003015	
43003016	Таҥара бу аан дойдуну ол курдук таптаан , Бэйэтин Төрөппүт Соҕотох Уолун , Кинини итэҕэйэр ханнык баҕарар киһи өлбөтүн , бараммат олохтонорун туһугар , биэрбитэ » .
43003017	Таҥара Уолун аан дойдуну дьүүллэтэ ыыппатаҕа , аан дойду Кининэн быыһанарын туһугар ыыппыта .
43003018	Кинини итэҕэйэр киһи дьүүллэммэт , оттон итэҕэйбэт киһи , Таҥара Төрөппүт соҕотох Уолун аатын итэҕэйбэтэх буолан , хайыы-үйэ дьүүллэнэн турар .
43003019	Оттон дьүүл маннык : сырдык бу аан дойдуга кэлбитэ , ол гынан баран дьон хара дьайдаахтык быһыыланар буолан , сырдыктааҕар хараҥаны ордорбуттара .
43003020	Куһаҕаны оҥорор киһи сырдыгы абааһы көрөр , куһаҕаным арыллыа диэн куттанан сырдыкка барбат ;
43003021	оттон кырдьыгынан сылдьар киһи , тугу оҥорбута барыта Таҥара эппитинэн буолара көстөрүн туһугар , сырдыкка талаһар .
43003022	Бу кэнниттэн Иисус үөрэнээччилэрин кытта Иудея сиригэр кэлбитэ ; онно кинилэрдиин бииргэ олорон дьону сүрэхтиир этэ .
43003023	
43003024	Иоанн өссө хаайылла илигэ . )
43003025	Ол саҕана кини үөрэнээччилэрэ иудейдары кытта ыраастаныы сиэрин-туомун туһунан мөккүспүттэрэ .
43003026	Кинилэр Иоаҥҥа кэлэн эппиттэрэ : « Равви ! Били эйигин кытта Иордан уҥуор сылдьыбыт , эн кэрэһиттээбит Киһиҥ кэлэн сүрэхтии сылдьар , бары Киниэхэ баран эрэллэр » .
43003027	Иоанн хоруйдаабыта : « Халлаантан бэриллибэтэх буоллаҕына , киһи бэйэтэ тугу да ылсар кыаҕа суох .
43003028	„ Мин Христос буолбатахпын , Кини иннигэр ыытыллыбытым “ диэн эппиппин эһиги бэйэҕит бигэргэтэр кыахтааххыт .
43003029	Кыыс кэпсэтиилээх киһитэ — күтүөт ; оттон күтүөт доҕоро , кини аттыгар туран , доҕорун саҥатын истэн үөрэр эрэ . Ол үөрүүм билигин дьэ толору ситтэ .
43003030	Кини улаатан , оттон мин аччаан иһиэхтээхпин » .
43003031	Үөһэттэн Кэлээччи барыларыттан үрдүк , оттон сирдээҕи сир киһитин быһыытынан сирдээҕини саҥарар ; Халлаантан Кэлээччи барыларыттан үрдүк ;
43003032	Кини тугу көрбүтүн , тугу истибитин туоһулуур , арай Кини туоһулуурун ким да ылыммат .
43003033	Кини туоһутун ылыммыт киһи Таҥара кырдьыктааҕын бигэргэтэр ,
43003034	тоҕо диэтэххэ , Таҥара Ыыппыта Таҥара тылын этэр : Таҥара Киниэхэ Тыыны кэмэ суох биэрэр .
43003035	Аҕата Уолун таптыыр буолан , тугу барытын Киниэхэ туттарбыта .
43003036	Уолун итэҕэйэр киһи бараммат олохтоох , оттон Уолун итэҕэйбэт киһи олоҕу көрүө суоҕа : Таҥара уора-кылына киниттэн үйэлэр тухары араҕыа суоҕа .
43004001	Иисус Иоаннааҕар элбэх үөрэнээччилэнэн эрэрин , кинитээҕэр элбэхтик сүрэхтиирин туһунан сурах фарисейдарга тиийбитин билэн
43004002	( дьиҥэр , Кини Бэйэтэ буолбатах , үөрэнээччилэрэ сүрэхтииллэрэ ) ,
43004003	Иудеяттан араҕан Галилеяҕа төннүбүтэ .
43004004	Барар суола Самариянан ааһара .
43004005	Кини Самарияҕа Сихарь куоракка , Иаков былыр уолугар Иосифка биэрбит өлбүгэ сирин кытыытыгар кэлбитэ .
43004006	Онно Иаков холуодьаһа баара . Иисус айантан сылайан , холуодьас аттыгар сынньана олорбута . Күн ортотун саҕана этэ .
43004007	Биир Самария дьахтара холуодьастан уу баһа кэлбитэ . « Уугуттан иһэрт эрэ » , — диэбитэ Иисус .
43004008	Үөрэнээччилэрэ куоракка ас атыылаһа киирбит кэмнэрэ этэ .
43004009	« Миигиттэн , Самария дьахтарыттан , уу көрдүүгүн дуу ? — дьахтар соһуйбута . — Эн иудейгын буолбат дуо ? » ( Иудейдар Самария дьонун иһиттэриттэн аһаабаттар-испэттэр . )
43004010	Иисус эппитэ : « Таҥара тугу бэлэхтиирин , Ким эйиэхэ уугуттан иһэрт диирин билэриҥ эбитэ буоллар , Киниттэн бэйэҥ көрдөһүөҥ этэ , оччоҕо Кини эйиэхэ өлбөт мэҥэ уутун биэриэ этэ » .
43004011	« Тойон ! — диэбитэ дьахтар . — Эн уу баһар иһитэ суоххун , холуодьас буоллаҕына дириҥ , ол кэннэ өлбөт мэҥэ уута эйиэхэ хантан баар буолуой ?
43004012	Эн ама бу холуодьаһы биһиэхэ биэрбит , мантан уолаттарыныын испит , сүөһүлэрин уулаппыт аҕабытынааҕар , Иаковтааҕар , улахан үһүгүн дуо ? »
43004013	« Бу холуодьастан иһэр киһи сотору син биир утатыаҕа , — диэбитэ Иисус . —
43004014	Оттон Мин биэрэр уубун иһэр киһи үйэ-саас тухары утатыа суоҕа . Мин биэрэр уум киниэхэ киирэн , бараммат олоххо сүүрүгүрэ устар дьүүктэ уута буолуоҕа » .
43004015	Дьахтар эппитэ : « Тойонуом ! Миэхэ ол уугуттан бэрсибэккин ээ . Ону иһэн , аны утаппат буолар буоллахпына , манна уу баһа кэлиэм суоҕа этэ » .
43004016	« Баран эргин ыҥыран кэл » , — диэбитэ Иисус .
43004017	« Мин эрэ суохпун » , — диэн хоруйдаабыта дьахтар . « Эрэ суохпун диэн кырдьыгы эттиҥ , — диэбитэ Иисус . —
43004018	Эн биэстэ эрдэнэ сылдьыбытыҥ , билигин эмиэ эйигин кытта олорооччу эриҥ буолбатах . Ити кырдьыгы эттиҥ » .
43004019	« Тойонуом , мин көрдөхпүнэ , Эн пророк эбиккин , — диэбитэ дьахтар . —
43004020	Биһиги аҕаларбыт бу хайаҕа тахсан Таҥараҕа сүгүрүйэллэрэ , оттон эһиги сүгүрүйэр сир Иерусалимҥа баар диигит » .
43004021	Иисус эппитэ : « Мин тугу этэрбин итэҕэй : эһиги аны Аҕаҕа сүгүрүйээри бу хайаҕа тахсаргыт да , Иерусалимҥа бараргыт да уурайар кэмэ кэлэн иһэр .
43004022	Эһиги туохха сүгүрүйэргитин билбэккит , оттон биһиги билэбит — быыһабыл иудейдартан кэлиэҕэ .
43004023	Ол эрээри Аҕаҕа дьиҥ сүгүрүйээччилэр Тыын күүһүнэн дьиҥнээхтик сүгүрүйэр кэмнэрэ кэлэн иһэр , хайыы-үйэ кэллэ даҕаны . Аҕа оннук сүгүрүйүүнү кэтэһэр .
43004024	Таҥара — Тыын , онон Таҥараҕа сүгүрүйээччилэр Тыын күүһүнэн дьиҥнээхтик Киниэхэ сүгүрүйүөх тустаахтар » .
43004025	Дьахтар эппитэ : « Мессия ( ол аата Христос ) кэлэрин билэбин . Кини кэлэн барытын биһиэхэ быһаарыа » .
43004026	« Ол — Мин , бу эйигин кытта Кэпсэтэ Олорооччу буолабын » , — диэбитэ Иисус .
43004027	Бу кэмҥэ үөрэнээччилэрэ тиийэн кэлэн , Кини дьахтары кытта кэпсэтэрин көрөн дьиктиргээбиттэрэ ; ол да буоллар « Эн киниттэн тугу ирдиигин ? » эбэтэр « Кинини кытта тугу кэпсэттиҥ ? » диэн ким да ыйыппатаҕа .
43004028	Дьахтар уулаах иһитин хаалларан , куоракка киирбитэ .
43004029	Онно киирэн дьоҥҥо : « Олохпор тугу гыммыппын барытын бэйэбэр этэн биэрбит Киһини баран көрүҥ , — диэбитэ . — Кини Христос буолбатаҕа буолуо дуо ? »
43004030	Дьон куораттарыттан тахсан Киниэхэ барбыттара .
43004031	Ол кэмҥэ үөрэнээччилэрэ : « Равви , аһаа ! » — диэн көрдөспүттэрэ .
43004032	« Миэхэ эһиги билбэт аһылыккыт баар » , — диэбитэ Иисус .
43004033	Онуоха үөрэнээччилэрэ бэйэлэрин икки ардыларыгар : « Ким эрэ ас аҕалан биэрбитэ буолуо дуо ? » — дэһиспиттэрэ .
43004034	Иисус эппитэ : « Мин аһылыгым Миигин Ыытааччы көҥүлүн толоруу уонна Кини үлэтин ситэрии буолар .
43004035	Эһиги аны түөрт ыйынан бурдук быһыыта саҕаланыа дэһэҕит буолбат дуо ? Оттон Мин эһиэхэ этэбин : төбөҕүтүн көтөҕөн , бурдуктаах бааһыналар хайдах курдук сырдаабыттарын , быһарга уолдьаспыттарын көрүҥ !
43004036	Бурдук быһааччы төлөбүр да ылар , бараммат олоххо анаан үүнүү да хомуйар , онон быһааччы да , хомуйааччы да иккиэн тэҥҥэ үөрүөхтэрэ .
43004037	Биирэ бурдук ыһар , атына үүнүүтүн хомуйар диэн өс хоһооно сөпкө этэр .
43004038	Мин эһигини бэйэҕит эрэйдэнэн үүннэрбэтэххитин быстара ыыттым : онно атыттар үлэлээбиттэрэ , оттон эһиги кинилэр үлэлэрин түмүгүн үллэстэҕит » .
43004039	Бу Самария куоратын үгүс олохтоохторо « Олохпор тугу гыммыппын барытын бэйэбэр кэпсээн биэрдэ » диэбит дьахтары истэн , Иисуһу итэҕэйбиттэрэ .
43004040	Онон Киниэхэ кэлэн өссө хаала түһэригэр көрдөспүттэрэ , ол иһин Кини бу куоракка икки күн буолбута .
43004041	Этэр тылын истэн баран , өссө элбэх киһи итэҕэйбитэ ,
43004042	онон дьахтарга этэллэрэ : « Билигин эн эрэ кэпсээҥҥиттэн итэҕэйэр буолбатахпыт , аны бэйэбит иһиттибит , биллибит , Кини чахчы аан дойдуну Быыһааччы , Христос эбит » .
43004043	Икки күн буолан баран Иисус Самария сириттэн тахсан , Галилеяҕа барбыта .
43004044	Кини пророк бэйэтин дойдутугар хаһан да чиэстэммэт диэн этэрэ .
43004045	Галилеяҕа кэлбитигэр Иерусалимҥа бырааһынньыкка сылдьыбыт олохтоохтор , Иисус оҥорбут дьиктилэрин барытын көрбүт буолан , Кинини үчүгэйдик көрсүбүттэрэ .
43004046	Иисус ууну арыгыга кубулуппут сиригэр Галилея Канатыгар эргиллэн кэлбитэ . Онно ыраахтааҕы үрдүк сололоох үдьүмэрэ кэлэ сылдьара . Кини уола Капернаумҥа ыалдьа сытара .
43004047	Иисус Иудеяттан Галилеяҕа төннөн кэлбит сураҕын истэн , кини Иисуска кэлэн , өлөөрү сытар уолун үтүөрдэригэр көрдөспүтэ .
43004048	« Туох эмэ бэлиэни , дьиктини көрө иликкитинэ , эһиги итэҕэйиэххит суоҕа » , — диэбитэ Иисус киниэхэ .
43004049	« Тойонуом ! Оҕом өлө илигинэ , тиийэ оҕус » , — ыраахтааҕы үдьүмэрэ көрдөспүтэ .
43004050	« Дьиэҕэр төнүн , уолуҥ өлүө суоҕа » , — диэбитэ Иисус . Киһи Иисус эппитин итэҕэйэн , дьиэтигэр барбыта .
43004051	Чаҕардара кинини аара суолга көрсөн , уола үтүөрбүтүн туһунан эппиттэрэ .
43004052	Оҕото төһөҕө үтүөрэн барбытын ыйыппытыгар : « Этэ умайара бэҕэһээ сэттэ чаас саҕана ааспыта » , — диэбиттэрэ .
43004053	Оҕо аҕата маны истэн , Иисус уолуҥ өлүө суоҕа диэбит кэмигэр оҕото үтүөрбүтүн билбитэ , онон бэйэтэ да , дьиэлээхтэрэ да бука бары Кинини итэҕэйбиттэрэ .
43004054	Иисус бу иккис бэлиэ дьиктини , Иудеяттан Галилеяҕа төннөн кэлэн баран , оҥорбута .
43005001	Бу кэнниттэн иудей бырааһынньыга буолбутугар Иисус Иерусалимҥа кэлбитэ .
43005002	Иерусалимҥа Барааннар Ааннарын чугаһыгар еврейдии Вифезда диэн ааттаах биэс колоннадалаах хаһыы көлүйэ баар .
43005003	Ол колоннадаларга бэрт элбэх ыарыһах — хараҕа суох , доҕолоҥ , босхоҥ дьон — уу долгуйарын кэтэһэн сыталлара .
43005004	Арыт Айыы Тойон Аанньала көлүйэҕэ түһэн ууну бүллүгүрэтэрэ , оччоҕо , уу долгуйаатын кытта , ууга урут киирбит ханнык да ыарыылаах киһи үтүөрэн хаалара .
43005005	Манна отут аҕыс сыл устата ыалдьыбыт киһи сытара .
43005006	Иисус кинини көрөн , уһуннук ыалдьыбытын билэр буолан : « Үтүөрүөххүн баҕараҕын дуо ? » — диэн ыйыппыта .
43005007	« Тойонуом , баҕарабын ! — дии түспүтэ ыарыһах . — Ол гынан баран , уу долгуйдаҕына , ууга киллэрэр киһим суох ; хаһан бэйэм тиийиэхпэр диэри , атын киһи иннибэр киирбитэ баар буолар » .
43005008	« Туран тэллэххин ылан бар » , — диэбитэ Иисус .
43005009	Сонно тута киһи үтүөрэн хаалбыта , туран тэллэҕин ылан бэйэтэ хааман барбыта . Бу субуота күн этэ .
43005010	Ол иһин иудейдар тойотторо үтүөрбүт киһиэхэ : « Бүгүн субуота , онон тэллэххин тута сылдьарыҥ көҥүллэммэт » , — диэбиттэрэ .
43005011	Кини эппитэ : « Миигин үтүөрдүбүт Киһи тэллэххин тутан бар диэбитэ » .
43005012	« Эйигин тэллэххин тутан бар диэбит хайа киһиний ? » — иудейдар ыйыппыттара .
43005013	Иисус хайыы-үйэ хойуу дьон быыһынан киирэн бара охсон хаалбыт буолан , киһи Кини кимин билбэтэх этэ .
43005014	Кэлин кинини , Таҥара Дьиэтигэр сылдьарын көрсөн Иисус : « Дьэ бу үтүөрэн чэгиэн буолан сылдьаҕын , — диэбитэ . — Аны аньыыны оҥорума — оҥордоххуна эйиэхэ итиннээҕэр куһаҕан буолуо » .
43005015	Киһи иудейдарга тиийэн , кинини Иисус үтүөрдүбүтүн туһунан кэпсээбитэ .
43005016	Субуотаҕа итинник дьайыылары оҥорорун иһин , иудейдар Иисуһу сойуолаһан , өлөрөр түгэни көрдөөбүттэрэ .
43005017	Иисус буоллаҕына кинилэргэ этэрэ : « Аҕам өрүү үтүөнү оҥорор , онон Мин эмиэ үтүөнү оҥоробун » .
43005018	Субуотаны кэһэрин ааһан , өссө Таҥараҕа тэҥнэһэн Кинини Аҕам диир диэннэр , иудейдар Иисуһу өлөрүөхтэрин ордук сэтэрэн туран баҕарбыттара .
43005019	Ол иһин Иисус кинилэргэ эппитэ : « Дьиҥ кырдьыгы эһиэхэ этэбин : Уола , Аҕата тугу оҥорорун көрө илигинэ , Бэйэтин көҥүлүнэн тугу да оҥорор кыаҕа суох : Аҕата тугу оҥорор да , Уола эмиэ ону оҥорор .
43005020	Аҕата Уолун таптыыр буолан , тугу оҥорорун барытын Уолугар көрдөрөр ; оннооҕор да улахан эһигини сөхтөрөр дьайыылары Уолугар көрдөрүөҕэ .
43005021	Аҕата өлбүттэри тилиннэрэн , олоҕу биэрэринии , Уола эмиэ кими баҕарбытын тилиннэрэр .
43005022	Аҕата кими да дьүүллээбэт : бука бары Аҕатын ытыктыылларын курдук , Уолун эмиэ ытыктаатыннар диэн , дьүүлү барытын Уолугар биэрбитэ . Ким Уолун ытыктаабат , ол Кинини ыыппыт Аҕатын эмиэ ытыктаабат .
43005023	
43005024	Дьиҥ кырдьыгы эһиэхэ этэбин : Мин этэр тылбын истэр , Миигин Ыыппыты итэҕэйэр киһи бараммат олохтоох ; кини өлөр өлүүттэн туораан бараммат олоххо киирбит буолан , дьүүлгэ турбат .
43005025	Дьиҥ кырдьыгы эһиэхэ этэбин : өлбүттэр Таҥара Уола этэрин истэр итиэннэ истэн баран тиллэр кэмнэрэ кэлэн иһэр , хайыы-үйэ кэллэ даҕаны .
43005026	Аҕа , Бэйэтэ олох төрдө буоларыныы , Уолун эмиэ олох төрдө гыммыта ,
43005027	Кини Уола — Киһи Уола , ол иһин Кини дьүүллүүр быраабы Уолугар биэрбитэ .
43005028	Бу эппиппин дьиктиргээмэҥ . Хоруопка сытааччылар бука бары Таҥара Уола этэрин истэр кэмнэрэ кэлэн эрэр .
43005029	Оччоҕо үтүөнү оҥорбуттар Олоххо тиксээри , куһаҕаны оҥорбуттар Дьүүлгэ тураары тиллэн , хоруоптарыттан тахсан кэлиэхтэрэ .
43005030	Мин Бэйэм көҥүлбүнэн тугу да оҥорор кыаҕым суох . Хайдах истэбин да , оннук дьүүллүүбүн , онон Мин дьүүлүм кырдьыктаах : Мин Бэйэм көҥүлбүн буолбакка , Миигин Ыыппыт Аҕам көҥүлүн толорорго дьулуһабын .
43005031	Бэйэбин Бэйэм эрэ туоһуланар буоллахпына , Мин туоһум дьиҥэ суох .
43005032	Миигин туоһулуур Атын Туоһу баар , Кини Мин туспунан этэрэ кырдьыктааҕын билэбин .
43005033	Эһиги Иоаҥҥа киһи ыыта сылдьыбыккытыгар Иоанн кырдьыгы туоһулаабыта .
43005034	Ол эрээри Мин киһиттэн туоһу эрэйбэппин , маны барытын эһиги быыһанаргыт туһугар этэбин .
43005035	Иоанн умайан сыдьаайа сырдата турар сибэтиинньик этэ , ол гынан баран эһиги кылгас кэмҥэ эрэ кини сырдыга эһигини үөрдүөн баҕарбыккыт .
43005036	Оттон Миэхэ Иоантан ордук улахан туоһу баар : Аҕам Миэхэ оҥорторо биэрбит дьайыылара , Мин тугу оҥорорум — ол барыта Миигин Аҕам ыыппытын туоһулуур .
43005037	Миигин ыыппыт Аҕам Бэйэтинэн Мин туспунан туоһулаабыта , оттон эһиги Кини саҥатын да истэ , дьүһүнүн да көрө иликкит ;
43005038	итиэннэ Кини Ыыппытын итэҕэйбэт буолаҥҥыт , Кини тылын сүрэххитигэр иҥэриммэккит .
43005039	Эһиги Суруйуулары ааҕан , бараммат олоххо тиксиэхпит диигит , ол иһин барытын кыһаллан туран чинчийэҕит . Оттон Суруйуулар Мин туспунан туоһулууллар эбээт .
43005040	Ол эрээри эһиги Олоххо тиксэр туһугар Миэхэ кэлиэххитин баҕарбаккыт .
43005041	Мин дьонтон Бэйэбэр албан ааты эрэйбэппин .
43005042	Эһиги сүрэххитигэр Таҥараҕа таптал суоҕун билэбин .
43005043	Мин Аҕам аатыгар кэлбитим гынан баран , эһиги Миигин ылыммаккыт , оттон ким эмэ атын бэйэтин аатыгар тиийэн кэллэҕинэ , кинини ылыныаххыт .
43005044	Бэйэ-бэйэҕититтэн хайҕал ылсар , оттон Таҥараттан хайҕал ыларга дьулуспат буоллаххытына , эһиги хайдах итэҕэйэр кыахтаныаххытый ?
43005045	Аҕатын иннигэр биһигини буруйдуо дии санаамаҥ : эрэнэр Моисейгыт эһигини буруйдуоҕа .
43005046	Моисейы итэҕэйэргит эбитэ буоллар , Миигин эмиэ итэҕэйиэ этигит : кини Мин туспунан суруйбута .
43005047	Оттон кини суруйбутун итэҕэйбэт буоллаххытына , Мин этэрбин хайдах итэҕэйиэххитий ? »
43006001	Бу кэнниттэн Иисус Галилея муоратын уҥуоргу кытылыгар , Тивериада уобалаһыгар барбыта .
43006002	Ыарыһахтары дьиктитик үтүөрдэрин көрөн , Кинини элбэх киһи батыспыта .
43006003	Иисус үөрэнээччилэрин кытта хайаҕа тахсан олорбута .
43006004	Иудей бырааһынньыга Паасха чугаһаан турар кэмэ этэ .
43006005	
43006006	Кинилэри тургутан көрөн итинник ыйыппыта , дьиҥэр , тугу гынарын билэр этэ . )
43006007	« Икки сүүс динарийга атыыластахха даҕаны син биир барыларыгар тиийбэт , — диэбитэ Филипп . — Киһи аайы тооромос да тиксиэ суоҕа » .
43006008	Үөрэнээччилэриттэн биирдэстэрэ , Симон Петр быраата Андрей , Иисуска эппитэ :
43006009	« Манна биир уолчаан биэс дьэһимиэн килиэптээх , икки балыктаах эбит . Бачча элбэх дьоҥҥо ол ас үһү дуо ? »
43006010	« Дьону олордуталааҥ » , — диэбитэ Иисус . ( Хойуу оттоох сир этэ . ) Барыта биэс тыһыынча кэриҥэ киһи олорбута .
43006011	Иисус килиэби ылан Таҥараҕа махтанан баран , үөрэнээччилэригэр үллэрбитин кинилэр олорор дьоҥҥо түҥэппиттэрэ ; балыгы эмиэ кимиэхэ төһөнү баҕарарынан үллэрбиттэрэ .
43006012	Топпуттарын кэннэ , Иисус үөрэнээччилэригэр эппитэ : « Ордубут аһы тугу да хаалларбакка , хомуйан ылыҥ » .
43006013	Онон биэс дьэһимиэн килиэптэн туох ордубутун хомуйан , уон икки тымтайы толорбуттара .
43006014	Иисус дьиктини оҥорбутун көрөн олорбут дьон : « Бу дойдуга кэлиэхтээх Пророк чахчы бу Кини эбит ! » — диэн түмүккэ кэлбиттэрэ .
43006015	Кэлэн Кинини тутан ылан баран , норуокка « Бу — биһиги ыраахтааҕыбыт » диэри гыналларын билэн , Иисус эмиэ соҕотоҕун хайаҕа тахсыбыта .
43006016	Киэһэрбитин кэннэ , үөрэнээччилэрэ муораҕа киирбиттэрэ ,
43006017	оҥочолоругар олорон , уҥуор баар Капернаумҥа устубуттара . Хараҥаран эрэрэ , Иисус буоллаҕына өссө да кэлэ илигэ .
43006018	Күүстээх тыал түһэн , муора бааллыран барбыта .
43006019	Көс аҥаарын курдугу устан баран , Иисус муора устун хааман иһэрин , оҥочолоругар чугаһаабытын көрөн уолуйа куттаммыттара .
43006020	« Куттанымаҥ , бу — Мин » , — диэбитэ Иисус .
43006021	Кинини олордоору гыммыттара да , оҥочолоро ол кэмҥэ тиийиэхтээх кытылыгар тиксэ охсон хаалбыта .
43006022	Нөҥүө күнүгэр муора уҥуоргу кытылыгар хаалбыт дьон онно Кини үөрэнээччилэрэ киирбит соҕотох оҥочолоруттан ураты атын оҥочо суоҕун , Иисус үөрэнээччилэрин кытта олорсубатаҕын , кинилэр бэйэлэрэ эрэ устан барбыттарын көрбүттэрэ .
43006023	Ол ыккардыгар Айыы Тойон алҕаабыт килиэбин сиэбит сирдэрин аттыгар Тивериадаттан эбии атын оҥочолор кэлитэлээбиттэрэ .
43006024	Иисус Бэйэтэ да , үөрэнээччилэрэ да манна суохтарын көрөн , кэлбит дьон оҥочолоругар олорон , Иисуһу көрдүү Капернаумҥа устубуттара .
43006025	Кини муора уҥуоргу кытылыгар сылдьарын булан , дьиктиргээн : « Равви ! Эн манна хаһан кэлбиккиний ? » — диэн ыйыппыттара .
43006026	« Дьиҥ кырдьыгы эһиэхэ этэбин , — диэбитэ Иисус , — эһиги Мин оҥорбут дьиктилэрбин өйдөөн буолбакка , килиэби тото сиэбит буолаҥҥыт , Миигин көрдүүгүт .
43006027	Эһиги курсуйар аска буолбакка , бараммат олоххо тиксэрэр аска кыһаллар буолуҥ . Оннук аһы эһиэхэ Киһи Уола биэриэҕэ : Аҕата Таҥара Кинини Бэйэтин бэчээтинэн бэлиэтээбитэ » .
43006028	Кинилэр Иисустан : « Таҥара сөбүлүүр дьайыыларын оҥорор туһугар биһиги тугу гынабытый ? » — диэн ыйыппыттара .
43006029	« Таҥара Ыыппытын итэҕэйиҥ , ол буолуо — Таҥара сөбүлүүр дьайыытын оҥоруу » , — диэбитэ Иисус .
43006030	« Биһиги көрөн итэҕэйэрбит туһугар , Эн биһиэхэ туох дьикти бэлиэни көрдөрүөххүн сөбүй ? — кинилэр ыйыппыттара . — Туох эмэ дьиктини оҥорон көрдөрүөҥ дуо ?
43006031	„ Кинилэри аһатаары Халлаантан килиэп түһэрэн биэрдэ “ диэн суруллубутунуу , өбүгэлэрбит иччитэх сиргэ сылдьан Халлаантан түспүт мааннаны сиэбиттэрэ дии » .
43006032	Иисус эппитэ : « Дьиҥ кырдьыгы эһиэхэ этэбин : килиэби Халлаантан Моисей ылан биэрбэтэҕэ , Мин Аҕам Халлаантан эһиэхэ дьиҥнээх килиэби биэрэр .
43006033	Кини , Халлаантан Түһээччи , аан дойдуга Олоҕу Биэрээччи , Таҥара килиэбэ буолар » .
43006034	« Оо , Тойоммуот ! — диэбиттэрэ . — Биһиэхэ оннук килиэби өрүүтүн биэрдэргин » .
43006035	Иисус кинилэргэ эппитэ : « Мин олох килиэбинэбин . Миэхэ кэлэр киһи аччыктыа суоҕа , Миигин итэҕэйэр киһи хаһан да утатыа суоҕа .
43006036	Ол эрээри эһиги Миигин көрөн да баран , итэҕэйбэккит диэн , Мин эһиэхэ этэн турабын .
43006037	Аҕам Миэхэ тугу биэрэрэ барыта Миэхэ кэлиэҕэ , Миэхэ кэлээччини Мин киэр үүрүөм суоҕа :
43006038	Мин Бэйэм көҥүлбүн толоро буолбакка , Миигин Ыыппыт Аҕам көҥүлүн толоро халлаантан түспүтүм .
43006039	Мин Кини биэрбититтэн тугу да сүтэриэ суохтаахпын , тиһэх күҥҥэ ону барытын тилиннэриэхтээхпин . Миигин ыыппыт Аҕам көҥүлэ итинник .
43006040	Кини Уолун көрөн итэҕэйбит киһи барыта бараммат олохтоноро — бу буолар Миигин ыыппыт Аҕам көҥүлэ ; Мин ол киһини тиһэх күҥҥэ тилиннэриэҕим » .
43006041	Кини « Мин Халлаантан түспүт килиэппин » диэбититтэн кыйаханан , иудейдар бэйэлэрин ыккардыларыгар мөҥүттэн барбыттара :
43006042	« Бу Иосиф уола Иисус буолбатах этэ дуо , аҕатын да , Ийэтин да биһиги билэбит буолбаат ? Уонна баран хайдах „ Мин Халлаантан түспүтүм “ диирий ? »
43006043	« Мөҥүттүмэҥ , — диэбитэ Иисус , —
43006044	Миигин ыыппыт Аҕам ыҥырбатах буоллаҕына , Миэхэ ким да кэлэр кыаҕа суох ; Миэхэ кэлбит киһини Мин тиһэх күҥҥэ тилиннэриэҕим .
43006045	Пророктар кинигэлэригэр „ Барыларын Таҥара үөрэтиэҕэ “ диэн суруллубута , онон Аҕам этэрин истэн үөрэммит киһи барыта Миэхэ кэлэр .
43006046	Ол аата ким эрэ Аҕаны көрбүт диэн буолбатах , Таҥараттан Кэлбиттэн ураты атын ким даҕаны Аҕаны көрбөтөҕө — Кини эрэ көрбүтэ .
43006047	Дьиҥ кырдьыгы этэбин эһиэхэ : ким Миигин итэҕэйэр , ол бараммат олохтоох .
43006048	Мин олох килиэбинэбин .
43006049	Эһиги өбүгэлэргит иччитэх сиргэ сылдьан мааннаны сиэбиттэрэ гынан баран , син биир өлбүттэрэ ;
43006050	оттон бу Халлаантан түһэр килиэп оннук буолбатах : бу килиэби сиир киһи өлүө суоҕа .
43006051	Мин Халлаантан түспүт тыыннаах килиэппин : ким бу килиэби сиир , ол үйэлэр тухары олоруоҕа ; Мин биэрэр килиэбим — Мин аан дойду олоҕун туһугар толук биэрэр Бэйэм Этим-сииним » .
43006052	Онуоха иудейдар икки ардыларыгар мөккүөр саҕаламмыта . « Бэйэтин Этин ол биһиэхэ хайдах сиэтэрий ? » — диэн кинилэр абарбыттара .
43006053	Иисус кинилэргэ эппитэ : « Дьиҥ кырдьыгы эһиэхэ этэбин : эһиги Киһи Уолун Этин сиэбэт , Кини Хаанын испэт буоллаххытына , искитигэр бараммат олохтонуоххут суоҕа .
43006054	Мин Эппин сиир , Мин Хааммын иһэр киһи бараммат олохтоох — Мин кинини тиһэх күҥҥэ тилиннэриэҕим .
43006055	Мин Этим-сииним дьиҥ аһылык , Мин Хааным дьиҥ утах буолар .
43006056	Мин Эппин сиир , Мин Хааммын иһэр киһи Миигин кытта биир буолар , Мин эмиэ кинини кытта бииргэбин .
43006057	Олоҕу биэрэр Аҕам Миигин ыыппытын , Мин Аҕабынан олорорум курдук , Миигинэн аһылыктанааччы эмиэ Миигинэн олоруоҕа .
43006058	Бу — Халлаантан түспүт килиэп . Кини эһиги өбүгэлэргит сиэбит маанналарын курдук буолбатах : кинилэр сиэн да баран өлбүттэрэ , оттон бу килиэби сиир киһи үйэлэр тухары олоруоҕа » .
43006059	Маны Иисус Капернаумҥа синагогаҕа үөрэтэригэр эппитэ .
43006060	Үгүс үөрэнээччитэ итини истэн : « Туох муокас тылларай ! Итини ким кыайан истиэҕэй ? » — дэһиспиттэрэ .
43006061	Үөрэнээччилэрэ итинник муҥатыйалларын билэн , Иисус эппитэ : « Бу эппиппин истэн дьулайдыгыт дуу ?
43006062	Арай Киһи Уола урут сылдьыбыт сиригэр үөһэ тахсарын көрүҥ , оччоҕо тугуй ?
43006063	Тыын олоҕу биэрэр , оттон киһиэхэ оннук кыах суох . Мин эһиэхэ этэр тылларбар олох Тыына баар .
43006064	Ол да буоллар итэҕэйбэт дьон эһиэхэ эмиэ бааллар » . ( Ким итэҕэйбэтин , Кинини таҥнарыахтааҕын Иисус хара маҥнайгыттан билэр этэ . )
43006065	Итиэннэ эппитэ : « Аҕабыттан бэриллибэтэх буоллаҕына , ким даҕаны Миэхэ кэлэр кыаҕа суох диэн , Мин ол иһин эһиэхэ эппитим » .
43006066	Мантан ыла бэрт элбэх үөрэнээччитэ тэйэн , Кинини кытта бииргэ сылдьыбат буолбуттара .
43006067	Иисус Уон Иккиэлэриттэн : « Эһиги эмиэ Миигиттэн тэйиэххитин баҕарбаккыт дуо ? » — диэн ыйыппыта .
43006068	Симон Петр эппитэ : « Тойоммуот , Эйигиттэн тэйэммит кимиэхэ барыахпытый ? Бараммат олох тылларын Эн билэҕин эбээт .
43006069	Эн Христос , Тыыннаах Таҥара Уола буоларгын биһиги итэҕэйдибит да , биллибит да » .
43006070	« Мин эһигини Уон Иккиэҥҥитин Апостолларынан талбатаҕым этэ дуо ? Ол эрээри эһигиттэн бииргит — адьарай » , — диэбитэ Иисус .
43006071	Кини манан Симон Искариот уолун Иуданы сирэйдээн эппитэ . Уон Иккиэлэртэн биирдэстэрэ , Иуда , Иисуһу таҥнарар санаалааҕа .
43007001	Бу кэнниттэн Иисус Галилея устун сылдьыбыта , иудейдар өлөрөргө соруналларын иһин , Кини Иудеяҕа сылдьыан баҕарбатаҕа .
43007002	Иудей бырааһынньыга Отуу Туруоруута чугаһаабыт кэмэ этэ .
43007003	Бырааттара Киниэхэ эппиттэрэ : « Эн бу дойдуну хаалларан , Иудеяҕа бар . Ити оҥорор дьиктилэргин үөрэнээччилэриҥ эмиэ көрдүннэр .
43007004	Дьоҥҥо биллэ-көстө сатыыр хайа да киһи бэйэтин дьайыыларын кистээбэт . Эн , итинник дьиктилэри оҥорор кыахтаах буоллаххына , дьоҥҥо-сэргэҕэ Бэйэҕин тоҕо биллэрбэккин ? »
43007005	Кинини бэл бырааттара итэҕэйбэт этилэр .
43007006	« Мин кэмим өссө да кэлэ илик , — диэбитэ Иисус кинилэргэ , — оттон эһиэхэ ханнык баҕарар кэм табыгастаах .
43007007	Бу дойду эһигини абааһы көрүөн сатаммат , оттон Миигин , кини дьайыылара мөкүтүн туоһулуурум иһин , абааһы көрөр .
43007008	Эһиги бу бырааһынньыкка барыҥ . Мин кэмим өссө кэлэ илик , онон бырааһынньыкка билигин барбаппын » .
43007009	Маны этэн баран , Иисус Галилеяҕа хаалбыта .
43007010	Бырааттара бырааһынньыкка барбыттарын кэннэ , ким да билбэтинэн Бэйэтэ эмиэ онно барбыта .
43007011	Иудейдар тойотторо бырааһынньыкка : « Кини ханнаный ? » — дии-дии Иисуһу көрдүүллэрэ .
43007012	Мустубут дьон Кини туһунан араастаан мөккүһэллэрэ . Сорохторо « үтүө санаалаах » дииллэрэ , атыттара « норуоту албынныыр » диэн утараллара .
43007013	Ол эрээри , иудейдартан куттанар буолан , ким даҕаны аһаҕастык кэпсэппэт этэ .
43007014	Бырааһынньык хайыы-үйэ ортолоон эрдэҕинэ , Иисус Таҥара Дьиэтигэр киирэн үөрэппитэ .
43007015	« Үөрэммэтэх буолан баран , Суруйуулары ити хайдах билэрий ? » — диэн иудейдар дьиктиргээбиттэрэ .
43007016	Иисус кинилэргэ хоруйдаан эппитэ : « Мин үөрэтэр үөрэҕим Миэнэ буолбатах , Миигин Ыытааччы үөрэҕэ .
43007017	Кини көҥүлүн тутуһуон баҕарар киһи бу үөрэх Таҥараттан кэлбитин дуу , эбэтэр Мин Бэйэбиттэн үөрэтэрбин дуу билиэҕэ .
43007018	Бэйэтин аатыттан үөрэтэр киһи бэйэтигэр албан ааты ситиһэ сатыыр , оттон ким Кинини Ыыппыты албан аатырдыан баҕарар , ол дьиҥ кырдьыктаах , Кини сымыйалаабат .
43007019	Моисей эһиэхэ Сокуону биэрбэтэҕэ этэ дуо ? Ол үрдүнэн хайаҕыт да Сокуону тутуспат . Эһиги тоҕо Миигин өлөрөр сылтаҕы көрдүүгүт ? »
43007020	« Искэр абааһы киирбит дуу ? — диэн дьон быыһыттан хаһыытаабыттара . — Ким Эйигин өлөрөөрү гынар үһүнүй ? »
43007021	Иисус эппитэ : « Мин субуотаҕа биир дьиктини оҥоруохпуттан эһиги күн бүгүҥҥэ диэри уоскуйа иликкит .
43007022	Моисей эһиэхэ быһыллыы сиэрин-туомун олохтообута ( дьиҥэр ону Моисей буолбатах , өбүгэлэргит олохтообуттара ) , ол иһин эһиги субуота күн быһыы оҥороҕут .
43007023	Моисей Сокуона кэһиллибэтин туһугар , киһи субуотаҕа да быһыллар буоллаҕына , Мин киһини бүтүн бэйэтин субуота күн үтүөрдүбүппэр эһиги абараҕыт дуо ?
43007024	Таһыттан көрөн дьүүллүүргүтүн аны тохтотуҥ — кырдьыктаах дьүүлү тутуһуҥ » .
43007025	Маны истэн , Иерусалимтан сылдьар сорох дьон : « Өлөрөөрү көрдүүр Киһилэрэ бу буолбатаҕа буолуо дуо ? — диэн кэпсэппиттэрэ . —
43007026	Көр , аһаҕастык саҥарар да , туох да диэбэттэр . Кини чахчы Христос буоларын тойоттор билбиттэрэ дуу ?
43007027	Ол гынан баран биһиги Кини Кимин , хантан сылдьарын билэбит , оттон Христос кэллэҕинэ , Кини хантан кэлбитин ким да билиэ суохтаах » .
43007028	Иисус Таҥара Дьиэтигэр үөрэтэ туран саҥа аллайбыта : « Миигин эһиги билэҕит , хантан кэлбиппин эмиэ билэҕит : Мин Бэйэм көҥүлбүнэн кэлбэтэҕим — Миигин Дьиҥ Кырдьыктаах ыыппыта . Кинини эһиги билбэккит ,
43007029	оттон Мин , Киниттэн кэлбит , Кинини билэбин . Миигин Кини ыыппыта » .
43007030	Иисуһу тутан ылар тоҕоостоох түгэни көрдүү сатаабыттара да , кэмэ уолдьаһа илик буолан , Кинини ким да туппатаҕа .
43007031	Оттон мустубут дьонтон үгүстэрэ Кинини итэҕэйбиттэрэ . Итэҕэйбит дьон : « Христос , кэллэҕинэ , ама бу Киһи оҥорбутунааҕар элбэх дьикти бэлиэни оҥороро буолуо дуо ? » — дэһэллэрэ .
43007032	Дьон Иисус туһунан тугу кэпсэтэрин истэн , фарисейдар архиерейдардыын , Кинини туттара , харабылларын ыыппыттара .
43007033	« Эһигинниин бииргэ сылдьар кэмим кылгаата , — диэбитэ Иисус . — Мин сотору Миигин Ыыппыкка барыаҕым .
43007034	Оччоҕо Миигин көрдөөн да , булуоххут суоҕа . Мин баар сирбэр эһиги кыайан тиийбэккит » .
43007035	Иудейдар бэйэлэрин икки ардыларыгар : « Ити , биһиэхэ буллартарбат гына , ханна бараары сорунарый ? — дэһиспиттэрэ . — Туора омуктар тарҕанан олорор сирдэригэр баран , кинилэри үөрэтээри гынара буолуо дуо ?
43007036	Миигин көрдүөххүт да , булуоххут суоҕа , Мин баар сирбэр эһиги тиийэр кыаххыт суох диэн тугу этэр быһыытай ? »
43007037	Бырааһынньык бүтэһик улуу күнүгэр Иисус дьон ортотугар туран , дорҕоонноохтук эппитэ : « Ким утаппыт , Миэхэ кэлэн утаҕын ханнарыахтын .
43007038	Миигин итэҕэйэр киһи сүрэҕиттэн , Суруйууларга этиллэринии , өлбөт мэҥэ уутун өрүстэрэ сүүрүгүрдүөхтэрэ » .
43007039	Манан Иисус Кинини итэҕэйэр дьоҥҥо бэриллэр Тыын туһунан эппитэ . Кини өссө да албан аатыра илик буолан , Сибэтиэй Тыын кинилэргэ бэриллэ илигэ .
43007040	Мустан турбут дьон халыҥ халҕаһатыттан үгүстэр бу тыллары истэн : « Кини чахчы Пророк эбит ! » — дэспиттэрэ .
43007041	« Бу — Христос ! » — диэбиттэрэ атыттар . « Христос Галилеяттан кэлэр үһү дуо ? — сорохторо утарбыттара . —
43007042	Христос Давид удьуоруттан , Вифлеемтэн , Давид төрөөбүт-үөскээбит сириттэн кэлиэ диэн Суруйууларга этиллибэтэҕэ этэ дуо ? »
43007043	Ити курдук көй дьон Иисус туһуттан мөккүһэн турбуттара .
43007044	Сорохтор Кинини тутан ылыахтарын баҕараллара эрээри , Киниэхэ ким да илиитин көтөхпөтөҕө .
43007045	Харабыллар архиерейдарга уонна фарисейдарга төннөн кэлбиттэрэ . « Хайа , тоҕо тутан аҕалбатыгыт ? » — дии тоһуйбуттара анарааҥҥылар .
43007046	« Хаһан даҕаны ким да ити Киһи этэрин этэ илигэ ! » — харабыллар хоруйдаабыттара .
43007047	« Эһигини эмиэ бутуйбуттар дуу ? — диэбиттэрэ фарисейдар . —
43007048	Аҕа баһылыктартан , фарисейдартан ким эмэ Кинини итэҕэйбитин эһиги көрбүккүт дуо ?
43007049	Арай ити Сокуону билбэт , кырыыска турар ньүдьү-балайдар итэҕэйэллэр ! »
43007050	Кинилэртэн биирдэстэрэ , урут түүн Иисуска кэлэ сылдьыбыт Никодим , эппитэ : « Биһиги Сокуоммут киһини , этэр тылын истибэккэ , тугу гыммытын билбэккэ эрэ , дьүүллүүр дуо ? »
43007051	
43007052	Маны эппитигэр : « Эн эмиэ Галилея этиҥ буолбат дуо ? — диэбиттэрэ . — Суруйуулары сирийэн көр , оччоҕо Галилеяттан Пророк кэлбэтин өйдүөҥ » .
43007053	Ол кэнниттэн бары дьиэлэригэр тарҕаспыттара .
43008001	Иисус Елеон хайатыгар барбыта .
43008002	Сарсыарда эмиэ эрдэ Таҥара Дьиэтигэр кэлбитигэр норуот бүттүүнэ Киниэхэ тиийбитэ . Иисус олорон эрэ кэлбит дьону үөрэппитэ .
43008003	
43008004	Үөрэтээччи ! Бу дьахтар көссүүлэһэн тутулунна , — диэбиттэрэ . —
43008005	Моисей бэйэтин Сокуонугар манныктары тааһынан тамнаан өлөрөргө соруйбута . Оттон Эн туох диигин ? »
43008006	Кинилэр Иисуһу буруйдуур сылтах көрдөөн , үтэн-анньан көрөн итинник эппиттэрэ . Иисус кинилэргэ кыһаллыбакка умса нөрүйэн , тарбаҕынан сиргэ тугу эрэ суруйа олорбута .
43008007	Онтон арахпакка ыйыппыттарыгар төбөтүн өндөтөн эппитэ : « Эһигиттэн хайаҕыт аньыыта суох бастакынан кинини тааһынан бырахтын » .
43008008	Итиэннэ эмиэ төҥкөйөн , суруйбутунан барбыта .
43008009	Маны истэн кинилэр суобастара оонньоон , улаханныын-аччыгыйдыын биир-биир тарҕаһан хаалбыттара ; соҕотох Иисус уонна ортоку турар дьахтар эрэ хаалбыттара .
43008010	Иисус төбөтүн өндөтөн , дьахтартан ураты атын ким да суоҕун көрөн : « Буруйдааччыларыҥ ханналарый ? Ким даҕаны эйигин дьүүллээбэтэ дуо ? » — диэн ыйыппыта .
43008011	« Ким даҕаны , Тойонуом » , — дьахтар хоруйдаабыта . « Мин эмиэ эйигин дьүүллээбэппин , — диэбитэ Иисус . — Чэ , дьиэҕэр бар уонна аны аньыыны оҥорума » .
43008012	Иисус эмиэ норуокка туһаайан эппитэ : « Мин аан дойду сырдыгынабын . Ким Миигин батыспыт , ол хараҥаҕа сылдьыа суоҕа , олох сырдыгар сылдьыаҕа » .
43008013	Маны эппитигэр фарисейдар : « Эн Бэйэҕин Бэйэҥ туоһуланаҕын , онон туоһуҥ дьиҥэ суох » , — диэбиттэрэ .
43008014	Иисус эппитэ : « Өскөтүн Бэйэм туспунан Бэйэм туоһулуур да буоллахпына , Мин туоһум дьиҥнээх , тоҕо диэтэххэ , Мин хантан кэлбиппин уонна ханна баран иһэрбин билэбин ; оттон эһиги Мин хантан кэлбиппин да , ханна баран иһэрбин да билбэккит .
43008015	Эһиги дьон куолутунан дьүүллүүгүт , оттон Мин кими да дьүүллээбэппин .
43008016	Өскөтүн дьүүллүүр да буоллахпына , Мин дьүүлүм дьиҥнээх : Мин соҕотох буолбатахпын , Миигин Ыыппыт Аҕам Миигин кытта баар .
43008017	Оттон эһиги Сокуоҥҥутугар икки киһи туоһута дьиҥнээх туоһу диэн суруллан сылдьар .
43008018	Бэйэм туспунан Мин Бэйэм туоһулуубун , итиэннэ Миигин ыыппыт Аҕам эмиэ Мин туспунан туоһулуур » .
43008019	Маныаха Киниттэн : « Аҕаҥ ханна баарый ? » — диэн ыйыппыттара . « Эһиги Миигин да , Аҕабын да билбэккит . Миигин билэргит эбитэ буоллар , Аҕабын эмиэ билиэ этигит » , — диэбитэ Иисус .
43008020	Кини бу тыллары Таҥара Дьиэтигэр харчы түһэрэр иһиттэр турар сирдэрин аттыгар үөрэтэ олорон эппитэ . Кэмэ кэлэ илик буолан , ким даҕаны Кинини тутан ылбатаҕа .
43008021	Иисус кинилэргэ өссө төгүл эппитэ : « Мин сотору барабын . Эһиги Миигин көрдөөҥҥүт да , син биир аньыылаах өлүөххүт . Мин барар сирбэр эһиги кыайан тиийбэккит » .
43008022	Иудей тойотторо маны истэн : « Ама Бэйэтигэр тиийинээри гынара буолуо дуо ? — дэспиттэрэ . — Тоҕо Мин барар сирбэр эһиги кыайан тиийбэккит диирий ? »
43008023	Иисус кинилэргэ эппитэ : « Эһиги алларааҥҥылартан , оттон Мин үөһээҥҥилэртэн буолабын . Эһиги бу дойду дьоноҕут , оттон Мин бу дойду буолбатахпын .
43008024	Ол иһин аньыылаах-харалаах өлүөххүт диэн эттим . Өскөтө бу Мин буоларбын итэҕэйбэтэххитинэ , эһиги аньыылаах өлүөххүт » .
43008025	« Эн кимҥиний ? » — диэн ыйыппыттара кинилэр . Иисус эппитэ : « Эһиэхэ этэрим курдук , Мин аан бастааҥҥыттан баарбын .
43008026	Эһиги тускутунан элбэҕи этиэм да , дьүүллүөм да этэ ; ол эрээри Кини — Миигин Ыыппыт — кырдьыгы эрэ этэр , онон Мин Киниттэн тугу истибиппин бу дойдуга этэбин » .
43008027	Кини Аҕатын туһунан этэрин өйдөөбөтөхтөрө .
43008028	Ол иһин эппитэ : « Киһи Уолун үөһэ таһаардаххытына , бу Мин буоларбын итиэннэ Бэйэбиттэн тугу да оҥорбоппун , Аҕам үөрэппитин курдук этэрбин билиэххит .
43008029	Миигин Ыыппыт Аҕам Миигин кытта бииргэ баар . Мин өрүүтүн Кини сөбүлүүрүн эрэ оҥорорум иһин , Аҕам Миигин хаһан да соҕотохтуу хаалларбат » .
43008030	Маны эппитигэр элбэх киһи Кинини итэҕэйбитэ .
43008031	Оттон итэҕэйбит иудейдарга Кини эппитэ : « Мин тылбыттан тахсыбат буоллаххытына , эһиги дьиҥ чахчы Мин үөрэнээччилэрим буолаҕыт .
43008032	Эһиги кырдьыгы билиэххит , оччоҕо кырдьык эһигини босхолуо » .
43008033	« Биһиги Авраам удьуордарынабыт , — диэн хардарбыттара , — хаһан да кимиэхэ да кулут буолбатахпыт . Оччоҕо Эн тоҕо босхолонуоххут диигиний ? »
43008034	Иисус кинилэргэ эппитэ : « Дьиҥ кырдьыгы эһиэхэ этэбин : аньыыны оҥорор киһи барыта — аньыы кулута .
43008035	Ол гынан баран кулуттара ыал дьиэтигэр куруук олорбот , уоллара үйэ тухары олорор .
43008036	Онон эһиги , Уола босхолоотоҕуна эрэ , дьиҥнээхтик көҥүл буолуоххут .
43008037	Эһиги Авраам удьуордара буоларгытын Мин билэбин . Ол эрээри эһиги Мин этэр тылбын ылыммат буолаҥҥыт , Миигин өлөрөр сылтаҕы көрдүүгүт .
43008038	Мин Аҕабар тугу көрбүппүн эһиэхэ кэпсиибин ; оттон эһиги эмиэ бэйэҕит аҕаҕытыгар тугу көрбүккүтүн — ону оҥороҕут » .
43008039	« Биһиги аҕабыт — Авраам ! » — диэбиттэрэ кинилэр . Иисус эппитэ : « Эһиги Авраам оҕолоро эбиккит буоллар , Авраам суолунан сылдьыа этигит .
43008040	Билигин эһиги Миигин , Таҥараттан истибит кырдьыкпын эһиэхэ эппиппэр өлөрөөрү гынаҕыт . Авраам итинник быһыыламмат этэ .
43008041	Эһиги бэйэҕит аҕаҕыт курдук быһыыланаҕыт » . Бу тыллары истэн : « Биһиги булумньу оҕолор буолбатахпыт ! — диэбиттэрэ . — Биир Аҕалаахпыт , биһиги Аҕабыт — Таҥара ! »
43008042	Иисус эппитэ : « Таҥара эһиги Аҕаҕыт эбитэ буоллар , эһиги Миигин , Таҥараттан кэлбитим уонна билигин манна баарым иһин , таптыа этигит . Мин Бэйэм көҥүлбүнэн кэлбэтэҕим — Кини Миигин ыыппыта .
43008043	Мин этэрбин тоҕо өйдөөбөккүтүй ? Кыайан истибэккит , ол иһин өйдөөбөккүт .
43008044	Адьарай аҕалаах буолаҥҥыт , кини баҕатын толоруоххутун баҕараҕыт , оттон кини хара маҥнайгыттан өлөрүөхсүт этэ . Кырдьык диэн киниэхэ суох , онон кини кырдьыкка тирэҕирбэтэҕэ . Сымыйаны этэригэр , бэйэтин киэнин этэр : кини сымыйаччытын ааһан , өссө сымыйа аҕата буолар .
43008045	Оттон Мин кырдьыгы этэрбин эһиги итэҕэйбэккит .
43008046	Эһигиттэн хайаҕыт эмэ Мин аньыыны оҥорбуппун саралыа дуо ? Кырдьыгы этэр буоллахпына , тоҕо Миигин итэҕэйбэккитий ?
43008047	Таҥара киһитэ Таҥара тылын истэр — эһиги Таҥара дьоно буолбатах буолаҥҥыт , истибэккит » .
43008048	Маны эппитигэр иудейдар : « Эн Самария киһитинэҕин , искэр абааһы киирбит диэн , биһиги кырдьыгы этэр буолбаппыт дуо ? » — диэбиттэрэ .
43008049	Иисус эппитэ : « Мин испэр абааһы суох . Мин Аҕабын ытыктыыбын , оттон эһиги Миигин холуннараҕыт .
43008050	Ол эрээри Мин Бэйэбэр албан ааты көрдөөбөппүн : Көрдөөччү уонна Дьүүллээччи Атын .
43008051	Дьиҥ кырдьыгы эһиэхэ этэбин : Мин этэр тылбын толорор киһи хаһан да өлүө суоҕа » .
43008052	« Эн искэр абааһы киирбитин билигин дьэ биллибит ! — иудейдар өрүкүнэспиттэрэ . — Авраам өлбүтэ , пророктар эмиэ өлбүттэрэ , Эн буоллаҕына „ Мин тылбын толорор киһи өлөр өлүү диэни хаһан да билиэ суоҕа “ диигин .
43008053	Ама Эн биһиги өлбүт аҕабытынааҕар Авраамнааҕар улахан үһүгүн дуо ? Пророктар эмиэ өлбүттэрэ . Бу аата Бэйэҕин Киммин дэнэҕин ? »
43008054	Иисус эппитэ : « Мин Бэйэбин Бэйэм албан аатырдынарым эбитэ буоллар , ол кураанах албан аат буолуо этэ ; ол гынан баран Миигин Аҕам албан аатырдар , оттон эһиги Кинини „ биһиги Таҥарабыт “ диэн ааттыыгыт .
43008055	Эһиги Кинини хаһан да билбэтэххит , оттон Мин Кинини билэбин . Билбэппин диирим буоллар , эмиэ эһиэхэ дылы сымыйаччы буолуом этэ . Ол эрээри Мин Кинини билэбин уонна Кини этэр тылын тутуһабын .
43008056	Авраам , эһиги аҕаҕыт , Мин күммүн көрөн үөрүөн баҕарбыта , итиэннэ көрөн баран үөрбүтэ даҕаны ! »
43008057	Бу тыллары истэн иудейдар : « Эн өссө биэс уоҥҥун да туола иликкин , уонна Авраамы көрбүт үһүгүн дуо ? » — дэспиттэрэ .
43008058	« Дьиҥ кырдьыгы эһиэхэ этэбин , — диэбитэ Иисус , — Мин , Авраам төрүөн инниттэн , баарбын » .
43008059	Маны эппитигэр иудейдар Кинини быраҕаары , таас ылбыттара , онуоха Кини биллибэккэ быыстарынан ааһан , Таҥара Дьиэтиттэн тахсан салгыы бара турбута .
43009001	Иисус ааһан иһэн , төрүөҕүттэн хараҕа суох киһини көрбүтэ .
43009002	« Равви ! Кини тоҕо хараҕа суох буолан төрөөбүтэ буолуой ? — диэн үөрэнээччилэрэ ыйыппыттара . — Хайалара аньыыны-хараны оҥорбутуй : бэйэтэ дуу , төрөппүттэрэ дуу ? »
43009003	« Бэйэтин да , төрөппүттэрин да аньыыларыттан буолбатах , — диэбитэ Иисус . — Кини , Таҥара күүһэ кини олоҕор көстөрүн туһугар , хараҕа суох буолбут .
43009004	Миигин Ыытааччы дьайыытын Мин күн устата толоруох тустаахпын ; сотору түүн бүрүүкээн кэлиэ , оччоҕо ону ким да оҥорор кыаҕа суох буолуо .
43009005	Мин бу дойдуга баарым тухары , бу дойду сырдыгынабын » .
43009006	Маны этээт , Кини сиргэ силлээн баран , ону буорга булкуйан , киһи хараҕын соппута ,
43009007	уонна : « Силоам уутугар баран суун » , — диэбитэ ( Силоам — ол аата « Ыытыллыбыт » диэн ) . Киһи онно тиийэн суунаат , көрөр буолан төннүбүтэ .
43009008	Маныаха ыаллара уонна урут кини хараҕа суоҕун билэр дьон : « Бу били умналыы олорор киһибит буолбат дуо ? » — диэн дьиибэргээбиттэрэ .
43009009	« Кини » , — дииллэрэ сорохтор . « Суох , көннөрү маарынныыр эрэ » , — атыттар саарбахтыыллара . Оттон кини бэйэтэ буоллаҕына дьоҥҥо : « Бу мин ээ » , — диирэ .
43009010	« Эн хайдах харахтанан хааллыҥ ? » — киниттэн ыйыппыттара .
43009011	« Иисус диэн Киһи буору силинэн илитэн баран , харахпын соппута уонна Силоамҥа тиийэн суун диэбитэ . Онно суунан , мин көрөр буолан кэллим » .
43009012	« Кини ханнаный ? » — диэн ыйыппыттара . « Билбэппин » , — диэбитэ үтүөрбүт киһи .
43009013	Бу уруккута хараҕа суох киһини фарисейдарга илдьибиттэрэ .
43009014	Иисус буору илитэн баран , киһи хараҕын сотон үтүөрдүбүт күнэ субуота этэ .
43009015	Фарисейдар эмиэ кини хайдах көрөр буолан хаалбытын ыйыппыттара . « Харахпар инчэҕэй буору биспитэ , ону суунан баран көрөр буолбутум » , — диэбитэ киһи .
43009016	« Ол Киһи субуотаны тутуспат эбит , — дэспиттэрэ сорох фарисейдар . — Онон Кини Таҥара ыыппыт Киһитэ буолуон сатаммат » . Атыттар саарбахтаабыттара : « Аньыылаах киһи маннык дьиктилэри хайдах оҥоруоҕай ? » Мантан сылтаан мөккүөр күөдьүйбүтэ .
43009017	Хараҕа суохтан хат ыйыппыттара : « Кини миигин көрөр гынна диигин . Эн санааҕар , Кини кимий ? » « Мин Кинини Пророк дии саныыбын » , — диэбитэ киһи .
43009018	Иудей тойотторо кини көрбөт буола сылдьан харахтаммытын хайдах да итэҕэйбэтэхтэрэ . Онон аны төрөппүттэрин ыҥыран ылан :
43009019	« Төрүөҕүттэн хараҕа суох диир уолгут бу дуо ? Уонна хайдах көрөр буолан хаалла ? » — диэн ыйыппыттара .
43009020	« Бу уолбут буоларын , кини хараҕа суох төрөөбүтүн биһиги билэбит , — төрөппүттэрэ хоруйдаабыттара . —
43009021	Оттон билигин хайдах көрөр буолан хаалбытын , кини хараҕын ким арыйбытын билбэппит . Бэйэтиттэн ыйытыҥ . Сааһын сиппит киһи — этиэҕэ » .
43009022	Иудейдартан куттанан , төрөппүттэрэ итинник хоруйдаабыттара . Иисуһу Христос диэн билиммит киһини синагогаттан үүрэр туһунан иудейдар хайыы-үйэ бэйэлэрин икки ардыларыгар сүбэлэспиттэрэ ,
43009023	ол иһин төрөппүттэрэ « сааһын сиппит киһи , бэйэтиттэн ыйытыҥ » диэбиттэрэ .
43009024	Хараҕа суох сылдьан харахтаммыт киһини иккиһин ыҥыран ылан : « Кырдьыгы этиэм диэн андаҕай ! — диэбиттэрэ . — Ол Киһи аньыылааҕын биһиги билэбит » .
43009025	Үтүөрбүт киһи эппитэ : « Кини аньыылааҕын-аньыыта суоҕун мин билбэппин , арай биири билэбин — урут көрбөт этим , билигин көрөбүн » .
43009026	« Кини эйигин хайдах гынна ? Хараххын хайдах көрөр оҥордо ? » — диэн хат лаппыйан ыйыппыттара .
43009027	« Мин эһиэхэ эппитим да , истиэххитин баҕарбатаххыт , — диэбитэ кини . — Өссө истиэххитин баҕараҕыт дуо ? Биитэр эһиги Кини үөрэнээччилэрэ буолуоххутун баҕараҕыт дуу ? »
43009028	Онуоха кинини мөҕөн баран эппиттэрэ : « Эн Кини үөрэнээччитинэҕин , оттон биһиги Моисей үөрэнээччилэринэбит .
43009029	Моисейдыын Таҥара кэпсэппитин билэбит , оттон бу Киһи хантан кэлбитин да билбэппит » .
43009030	Харахтаммыт киһи эппитэ : « Кини хантан кэлбитин билбэккит дьэ дьикти , оттон Кини буоллаҕына миигин көрөр гынна .
43009031	Ол эрээри Таҥара аньыылаахтары истибэтин биһиги билэбит ээ ; Кинини ытыктыыр , Кини көҥүлүн толорор киһини Таҥара истэр .
43009032	Төрүөҕүттэн хараҕа суох киһини ким эмэ көрөр гыммыта бу үйэҕэ иһиллэ илигэ .
43009033	Таҥара ыыппатаҕа эбитэ буоллар , Кини тугу да кыайан оҥоруо суоҕа этэ » .
43009034	Фарисейдар маны истэн : « Бүтүн бэйэҥ аньыыга-хараҕа булкуллан төрөөн баран , өссө биһигини үөрэтэ тураҕын дуо ? » — диэбиттэрэ . Уонна үүрэн кэбиспиттэрэ .
43009035	Иисус кинини үүрбүттэрин истэн баран , булан ылан : « Эн Таҥара Уолун итэҕэйэҕин дуо ? » — диэбитэ .
43009036	« Тойонуом , итэҕэйиэхпин Кини кимий ? » — диэн ыйыппыта киһи .
43009037	« Урут Кинини эн көрбүтүҥ , билигин Кини эйигинниин кэпсэтэ турар » , — диэбитэ Иисус .
43009038	« Тойонуом , итэҕэйэбин ! » — диэн саҥа аллайа түһээт , киһи Киниэхэ сүгүрүйбүтэ .
43009039	Иисус эппитэ : « Бу аан дойдуга Мин дьүүл буолуутугар — көрбөт дьон көрөр буолалларыгар , көрөр дьон көрбөт буолалларыгар , кэлбитим » .
43009040	Кини аттыгар турбут сорох фарисейдар маны истэн : « Ама биһиги эмиэ хараҕа суох үһүбүт дуо ? » — дэспиттэрэ .
43009041	« Хараҕа суоххут эбитэ буоллар , аньыыга киириэ суох этигит , — диэбитэ Иисус . — Ол гынан баран эһиги билигин көрөбүт диигит , онон аньыыгыт бэйэҕитигэр хаалар » .
43010001	« Дьиҥ кырдьыгы эһиэхэ этэбин : бараан далыгар аанынан киирбэккэ , атын сиринэн күрүөһүлээн киирээччи — ол уоруйах уонна түөкүн ,
43010002	оттон аанынан киирээччи — барааннар маныыһыттара .
43010003	Маныыһыкка харабыл ааны аһан биэрэр , барааннар эмиэ кини саҥатын истэллэр ; оччоҕо кини барааннарын ааттарынан ыҥыртаан таһырдьа таһаартыыр .
43010004	Барааннарын таһааран баран , иннилэригэр киирэн бара турар , барааннар кини саҥатын билэн , батыһан бараллар .
43010005	Туора киһи саҥатын атыҥыраан , батыһыахтааҕар буолуох , хата , куотуохтара » .
43010006	Иисус бу домоҕу кинилэргэ кэпсээбитэ эрээри , кинилэр домох суолтатын өйдөөбөтөхтөрө .
43010007	Онон Кини хаттаан эппитэ : « Дьиҥ кырдьыгы эһиэхэ этэбин : Мин барааннар киирэр ааннарынабын .
43010008	Мин иннибинэ кэлэ сылдьыбыттар бары уоруйахтар уонна түөкүттэр этилэр , кинилэри барааннар истибэтэхтэрэ .
43010009	Мин — ааммын : ким Миигинэн киирбит , ол быыһаныа , киириэ да-тахсыа да , тахсан мэччирэҥи да булуо .
43010010	Уоруйах уора , өлөрө итиэннэ үрэйэ эрэ кэлэр , оттон Мин эһиэхэ олоҕу — толору олоҕу — биэрэ кэлбитим .
43010011	Мин үтүө маныыһыппын : үтүө маныыһыт барааннарын туһугар олоҕун толук биэрэр .
43010012	Наймылаһан үлэлээччи — ол маныыһыт буолбатах , барааннара киниэннэрэ буолбатахтар , онон кини бөрө иһэрин көрдөҕүнэ , барааннары быраҕан атахха биллэрэр , оччоҕо барааннары бөрө тутаттаан сиир , үрүө-тараа ыһыталыыр .
43010013	Наймыласпыт маныыһыт наймылаһан үлэлиир буолан , барааннарга кыһаммакка , куотан хаалар .
43010014	Мин үтүө маныыһыппын : Мин Бэйэм барааннарбын билэбин , кинилэр эмиэ Миигин билэллэр .
43010015	Аҕам Миигин билэрин курдук , Мин эмиэ Аҕабын билэбин , итиэннэ олохпун барааннарым тустарыгар толук уурабын .
43010016	Миэхэ атын барааннар эмиэ бааллар , ол гынан баран билигин бу тиэргэҥҥэ кинилэр суохтар , Мин олорбун эмиэ аҕалыахтаахпын . Кинилэр саҥабын истиэхтэрэ , оччоҕо барыта биир үөр , биир Маныыһыт буолуо .
43010017	Ол иһин Миигин Аҕам — олохпун кэлин хаттаан ылаары биэрэрим иһин — таптыыр .
43010018	Мин олохпун ким да Миигиттэн былдьаан ылбат — Бэйэм биэрэбин . Мин олохпун биэрэр да , хаттаан ылар да былаастаахпын . Бу — Аҕам Миэхэ соруйбут соруга » .
43010019	Маны истэн иудейдар эмиэ мөккүһэн турбуттара .
43010020	« Абааһыга буулатан өйүттэн тахсыбыт . Кинини тоҕо истэҕит ? » — дииллэрэ үгүстэрэ .
43010021	Атыттара утараллара : « Бу абааһыга буулаппыт киһи тыла-өһө буолбатах : абааһы көрбөтү көрөр оҥорор үһү дуо ? »
43010022	Ол саҕана Иерусалимҥа Таҥара Дьиэтин Ырааһырдыы бырааһынньыга буолбута . Кыһын этэ .
43010023	Иисус Таҥара Дьиэтигэр , Соломон колоннадатыгар сылдьыбыта .
43010024	Иудейдар тойотторо Кинини төгүрүйэн баран ыйыппыттара : « Эн биһигини туох да быһаарыыта суох төһө өр маннык сырытыннараары гынаҕын ? Биһиэхэ аһаҕастык эт : Эн Христоскун дуо ? »
43010025	Иисус кинилэргэ эппитэ : « Эһиэхэ эппитим даҕаны , эһиги итэҕэйбэккит . Аҕам аатынан оҥорор дьайыыларым Мин туспунан туоһулууллар .
43010026	Ол эрээри , Мин эһиэхэ эппитим курдук , эһиги Мин барааннарым буолбатаххыт , ол иһин Миигин итэҕэйбэккит .
43010027	Бэйэм барааннарым Мин саҥабын истэллэр , Мин эмиэ кинилэри билэбин , онон Миигин батыһаллар .
43010028	Мин кинилэргэ бараммат олоҕу биэрэбин : кинилэр хаһан даҕаны өлүөхтэрэ суоҕа , ким да Миигиттэн кинилэри былдьаан ылыа суоҕа .
43010029	Миэхэ кинилэри биэрбит Аҕам кимтэн да улахан , онон Аҕабыттан ким да кинилэри былдьыыр кыаҕа суох .
43010030	Аҕам биһикки — биирбит » .
43010031	Маны этээтин , иудейдар Иисуһу өлөрөөрү , эмиэ таас ылбыттара .
43010032	« Мин эһиэхэ Аҕабыттан ылан , элбэх үтүөнү оҥордум , — диэбитэ Иисус . — Олортон хайаларын иһин Миигин тааһынан тамнаан өлөрөөрү гынаҕыт ? »
43010033	Иудейдар хардарбыттара : « Үтүөнү оҥороруҥ иһин буолбатах , Таҥараны холуннарарыҥ , киһи эрээригин , Бэйэҕин Таҥарабын дэнэриҥ иһин , өлөрөөрү гынабыт ! »
43010034	Иисус эппитэ : « Эһиги Сокуоҥҥутугар „ Мин эттим — эһиги таҥараларгыт “ диэн суруллубатаҕа дуо ?
43010035	Таҥара Бэйэтин тылын туһаайбыт дьонун Суруйууларга таҥаралар диэн ааттыыр , оттон Суруйуулар көтүллүбэттэр .
43010036	Мин Таҥара Уолунабын диэбиппэр эһиги Миигин Таҥараны холуннараҕын диигит . Оттон Аҕам Миигин Бэйэтэ талан ылан бу дойдуга ыыппыта .
43010037	Аҕам дьайыыларын оҥорбот буоллахпына , эһиги Миигин итэҕэйимэҥ ,
43010038	оттон оҥорор буоллахпына , Миигин да итэҕэйбэтэххит иһин , саатар , оҥорор дьайыыларбын итэҕэйиҥ . Оччоҕо эһиги Аҕам Миэхэ баарын , Мин Аҕабар баарбын билиэххит даҕаны , итэҕэйиэххит даҕаны » .
43010039	Маны эппитигэр эмиэ тутан ылаары соруммуттара гынан баран , Иисус кинилэргэ киирэн биэрбэтэҕэ .
43010040	Кини өссө төгүл Иордан уҥуор баар , урут Иоанн сүрэхтээбит сиригэр баран , төһө эрэ кэм устата онно сылдьыбыта .
43010041	Киниэхэ бэрт элбэх киһи тиийэрэ . « Иоанн биир да дьиктини оҥорботоҕо гынан баран , Кини туһунан эппитэ барыта кырдьык эбит » , — дииллэрэ ол дьон .
43010042	Онно Иисуһу элбэх киһи итэҕэйбитэ .
43011001	Вифанияҕа , Мария эдьиийиниин Марфалыын олорор дэриэбинэлэригэр , биир Лазарь диэн киһи ыалдьыбыта .
43011002	Мария били Айыы Тойон атаҕын үчүгэй сыттаах арыынан аҕаан баран баттаҕынан соппут дьахтар этэ . Ыалдьыбыт Лазарь кини быраата этэ .
43011003	Онон Лазарь эдьиийдэрэ Иисуска « Тойоммут , таптыыр киһиҥ ыалдьа сытар » диэн илдьит ыыппыттара .
43011004	« Ити өлөр ыарыы буолбатах , Таҥараны албан аатырдар ыарыы , — диэбитэ Иисус , илдьити истэн баран . — Итинэн Таҥара Бэйэтин Уолун албан аатырдыахтаах » .
43011005	Иисус Марфаны , кини балтын уонна Лазары таптыыра .
43011006	Лазарь ыалдьыбытын истэн баран , Иисус тохтообут сиригэр өссө икки күн буолбута .
43011007	Дьэ ол кэнниттэн үөрэнээччилэригэр : « Иудеяҕа төннүөҕүҥ » , — диэбитэ .
43011008	Үөрэнээччилэрэ эппиттэрэ : « Равви ! Иудейдар Эйигин субу аҕай тааһынан тамнаан өлөрөргө соруммуттара дии , тоҕо онно төннөөрү гынаҕын ? »
43011009	Иисус эппитэ : « Күнүскү кэм уон икки чаастаах буолбат дуо ? Күнүс сылдьар киһи , бу аан дойду сырдыгын көрө сылдьан , бүдүрүйбэт ,
43011010	оттон түүн сылдьар киһи , сырдыгы кытта сылдьыбат буолан , бүдүрүйэр » .
43011011	Инньэ диэн баран эппитэ : « Доҕорбут Лазарь утуйбут . Кинини уһугуннара барабын » .
43011012	« Тойоммуот ! Утуйбут буоллаҕына , үтүөрүөҕэ » , — диэбиттэрэ үөрэнээччилэрэ .
43011013	Лазарь өлбүтүн туһунан эппитин көннөрү утуйбутун этэр дии санаабыттара .
43011014	Дьэ онуоха Иисус быһаччы эппитэ : « Лазарь өлбүт .
43011015	Ол кэмҥэ онно суох буолан биэрбиппиттэн Мин эһиги тускутугар үөрэбин эрэ . Билигин эһиги итэҕэйиэххит . Киниэхэ барыаҕыҥ » .
43011016	Игирэ Аҥаара диэн ааттыыр киһилэрэ , Фома , үөрэнээччилэргэ : « Биһиги эмиэ баран Кинини кытта бииргэ өлүөҕүҥ » , — диэбитэ .
43011017	Иисус кэлиитигэр Лазары харайбыттара хайыы-үйэ түөрт хоммут этэ .
43011018	Вифания Иерусалимтан чугас — икки биэрэстэлээх сиргэ баар .
43011019	Марфалаах Марияҕа бырааттарын аһыытын үллэстэ элбэх иудей кэлэн олороро .
43011020	Иисус кэлэн иһэрин истэн , Марфа Кинини көрсө утары барбыта ; Мария дьиэтигэр олорон хаалбыта .
43011021	Марфа Иисуска эппитэ : « Тойонуом ! Эн манна эбитиҥ буоллар , быраатым өлүө суоҕа этэ .
43011022	Ол гынан баран Эн Таҥараттан тугу да көрдөстөргүн , Кини сибилигин да Эйиэхэ биэриэҕин мин билэбин » .
43011023	« Быраатыҥ тиллиэ » , — диэбитэ Иисус .
43011024	« Кини тиллии кэмигэр — бүтэһик күҥҥэ тиллэрин билэбин » , — диэбитэ Марфа .
43011025	Иисус киниэхэ эппитэ : « Мин өлүүттэн Тилиннэрээччи уонна Олоҕу Биэрээччи буолабын . Миигин итэҕэйэр киһи , өлөн да баран , тиллиэҕэ .
43011026	Билигин баар дьон Миигин итэҕэйэр буоллахтарына өлүөхтэрэ суоҕа . Бу эппиппин эн итэҕэйэҕин дуо ? »
43011027	« Тойонуом , итэҕэйэбин ! — диэн хоруйдаабыта Марфа . — Эн аан дойдуга кэлэн иһэр Христос — Таҥара Уола буоларгын мин итэҕэйэбин » .
43011028	Инньэ диэт , баран балтын Марияны кистээн ыҥыран ылан : « Үөрэтээччи кэллэ , эйигин ыҥырар » , — диэбитэ .
43011029	Маны истээт , Мария тура охсон , Киниэхэ барбыта .
43011030	Иисус дэриэбинэҕэ киирэ илигэ — Марфалыын көрсүбүт сиригэр баара .
43011031	Дьиэҕэ кутурҕан үллэстэ олорбут иудейдар , Мария тиэтэйэ-саарайа ханна эрэ тахсан баран эрэрин көрөн , быраатын уҥуоҕар ытыы бардаҕа дии санаан , кэнниттэн батыспыттара .
43011032	Иисус баар сиригэр кэлэн , Мария сиргэ умса түһэн , Киниэхэ сүгүрүйбүтэ уонна : « Тойонуом ! Эн манна баар эбитиҥ буоллар , быраатым өлүө суоҕа этэ » , — диэбитэ .
43011033	Мария уонна бииргэ кэлсибит иудейдар ытаһалларын көрөн , Иисус ис дууһатыттан курутуйан , хаана хамнаан :
43011034	« Ханна кистээтигит ? » — диэн ыйыппыта . « Тойоммуот , барыахха , көрдөрүөхпүт » , — дэспиттэрэ .
43011035	Иисус хараҕыттан уу-хаар баспыта .
43011036	Маны көрөн иудейдар : « Көр , Лазары күүскэ да таптыыр эбит ! » — дэһиспиттэрэ .
43011037	Оттон сорохторо : « Хараҕа суоҕу көрөр гыммыта дии , бу да киһини өлбөт гынар кыаҕа суох этэ дуо ? » — диэбиттэрэ .
43011038	Иисус өссө ордук улахан кутурҕаҥҥа ылларан , Лазарь сытар хоруобугар кэлбитэ . Ол тааһынан бүөлэммит ааннаах очуос куоҥхалайа этэ .
43011039	« Тааһы халбарытыҥ » , — диэбитэ Кини . Өлбүт киһи эдьиийэ Марфа эппитэ : « Тойонуом , хайыы-үйэ сыттаммыт ээ , хоруопка угуллубута төрдүс күнэ » .
43011040	« Итэҕэйдэххинэ , Таҥара күүһүн көрүөҥ диэн эйиэхэ эппэтэҕим дуо ? » — диэбитэ Иисус .
43011041	Аан тааһын халбарыппыттара . Иисус халлаан диэки көрөн туран : « Аҕаа ! Миигин истибитиҥ иһин , Эйиэхэ махтанабын , — диэбитэ . —
43011042	Эн Миигин өрүү истэргин билэбин эрээри , Миигин Эн ыыппыккын итэҕэйэллэрин туһугар , бу турар дьоҥҥо анаан маны эттим » .
43011043	Инньэ диэн баран , Иисус күүстээх куолаһынан : « Лазарь , таҕыс ! » — диэн ыҥырбыта .
43011044	Онуоха илиитэ-атаҕа өлүнньүк таҥаһынан сууламмыт киһи тахсан кэлбитэ ; сирэйэ былаатынан саба баайылла сылдьара . « Сирэйин сабыытын сүөрүҥ , бардын » , — диэбитэ Иисус турар дьоҥҥо .
43011045	Марияҕа кэлбит иудейдартан үгүстэрэ Иисус оҥорбут дьиктитин көрөн , Кинини итэҕэйбиттэрэ ,
43011046	оттон сорохторо фарисейдарга тиийэн Кини тугу гыммытын кэпсээбиттэрэ .
43011047	Ону истэн , архиерейдар уонна фарисейдар синедриону түмэн мунньахтаабыттара : « Тугу гынабыт ? Бу Киһи элбэх дьиктини оҥорон эрэр .
43011048	Маны аахайбакка хааллардахпытына , бары Кинини итэҕэйиэхтэрэ , оччоҕо римляннар кэлэн , биһиги ытык сирбитин да , норуоппутун да былдьаан ылыахтара » .
43011049	Биирдэстэрэ , ол дьыл архиерейынан анаммыт Каиафа диэн киһи , эппитэ : « Эһиги тугу да өйдөөбөккүт —
43011050	норуот олоччу эстиэн кэриэтэ , биир киһи бар дьон туһугар өлбүтэ биһиэхэ ордук ! »
43011051	Маны кини бэйэтэ эппэтэҕэ , Иисус норуот туһугар — норуоту эрэ буолбакка , Таҥара тарҕанан хаалбыт оҕолорун барыларын бииргэ түмээри өлүөхтээҕин , ол дьыл архиерейынан талыллыбыт киһинэн — кининэн , Таҥара этиппитэ .
43011052	
43011053	Бу күн Иисус өлөрөргө ууруллубута .
43011054	Онон Кини мантан инньэ иудейдарга аһаҕастык көстүбэт буолбута , иччитэх сир аттынааҕы дойдуга , Ефраим диэн куоракка , баран үөрэнээччилэрин кытта сылдьыбыта .
43011055	Иудей Паасхата чугаһаан , бырааһынньык иннинэ ыраастанар сиэри-туому тутуһа дойду араас муннугуттан Иерусалимҥа элбэх киһи кэлбитэ .
43011056	Кинилэр Иисуһу көрдүүллэрэ уонна Таҥара Дьиэтигэр көрсүһэн : « Туох дии саныыгытый ? Бырааһынньыкка кэлиэ суоҕа дуо ? » — диэн кэпсэтэллэрэ .
43011057	Оттон архиерейдар уонна фарисейдар уураах таһаарбыттара : Иисус ханна баарын билэр киһи тойотторго тыллаан Кинини туттарыахтаах .
43012001	Паасха буолуо алта күн иннинэ Иисус Вифанияҕа кэлбитэ , онно Кини өлбүттэртэн тилиннэрбит киһитэ Лазарь баара .
43012002	Сонно Киниэхэ киэһэ аһылык тэрийбиттэрэ : Марфа илии-атах буолбута , оттон Лазарь атыттары кытта Иисус аттыгар өттүгэстээн сыппыта .
43012003	Мария ыраас нард үчүгэй сыттаах биир муунта күндү арыытынан Иисус атаҕын аҕаан баран , баттаҕынан соппута ; дьиэ иһин бүтүннүү ол арыы сытынан сайбыта .
43012004	Онуоха үөрэнээччилэриттэн биирдэстэрэ , Иисуһу таҥнарарга санаммыт Иуда Искариот эппитэ :
43012005	« Бу арыыны үс сүүс динарийга атыылаан баран , харчытын дьадаҥыларга түҥэтэр тоҕо сатамматаҕа эбитэй ? »
43012006	Маны кини дьадаҥыларга кыһаллан буолбакка , уоруйах буолан эппитэ — харчы угар холбукаларын илдьэ сылдьан , онно угуллар харчыттан арыт бэйэтэ туттара .
43012007	« Марияны саҥарымаҥ , — диэбитэ Иисус . — Кини бу арыыны Мин хараллар күммэр анаан ууруммута .
43012008	Дьадаҥылар эһигини кытта өрүү бииргэ буолуохтара , оттон Мин эһигини кытта өрүү бииргэ сылдьыам суоҕа » .
43012009	Иудейдар үгүстэрэ Кини онно баарын билэн , Иисус туһуттан эрэ буолбакка , өссө Кини тилиннэрбит Лазарын туһуттан кэлэллэрэ .
43012010	Үгүстэр Лазары көрө кэлэн баран , Иисуһу итэҕэйэн төннөллөрүн иһин , архиерейдар Лазары эмиэ өлөрөргө быһаарыммыттара .
43012011	
43012012	Сарсыныгар бырааһынньыкка мустубут үтүмэн үгүс киһи Иисус Иерусалимҥа баран иһэрин истэн ,
43012013	пальма лабааларын туппутунан Кинини көрсө тахсыбыттара . Кинилэр : « Осанна ! Израиль Ыраахтааҕыта , Айыы Тойон аатыгар кэлэн иһээччи алгыстаах ! » — диэн хаһыытаһаллара .
43012014	« Куттаныма , Сион кыыһа ! Эн Ыраахтааҕыҥ мииниллэ илик оселу миинэн эйиэхэ кэлиэҕэ » диэн суруллубутун курдук , Иисус осел оҕотун булан мииммитэ .
43012015	
43012016	Үөрэнээччилэрэ бастаан маны өйдөөбөтөхтөрө гынан баран , кэлин , Иисус албан аатырбытын кэннэ , Кини туһунан итинник суруллубутун уонна Кинини итинник көрсүбүттэрин өйдөөн кэлбиттэрэ .
43012017	Иисуһу кытта урут бииргэ сылдьыбыт дьон Кини Лазары хоруобуттан ыҥыран таһааран тилиннэрбитин кэпсэл оҥостоллоро .
43012018	Ол иһин , Кини ити дьиктини оҥорбутун истибит буолан , бар дьон Кинини көрсө утары тахсыбыта .
43012019	« Тугу да ситиспэтэхпитин көрбөккүт дуо ? — диэн фарисейдар бэйэлэрин икки ардыларыгар кэпсэтэллэрэ . — Дойду дьоно бүттүүнэ Кинини батыста ! »
43012020	Бырааһынньыкка Таҥараҕа үҥэ кэлбит дьонтон сорохторо атын омуктар этилэр .
43012021	Кинилэр Галилея Вифсаидатыттан сылдьар Филипкэ тиийэн : « Тойон , биһиги Иисуһу көрүөхпүтүн баҕарабыт » , — диэн көрдөспүттэрэ .
43012022	Филипп баран ол туһунан Андрейга тиэрдибитэ ; оттон Андрейдаах Филипп бэйэлэрэ Иисуска эппиттэрэ .
43012023	« Киһи Уола килбиэнин көрдөрөр кэмэ кэллэ , — диэбитэ Иисус кинилэргэ . —
43012024	Дьиҥ кырдьыгы эһиэхэ этэбин : сэлиэһинэй туораҕа буорга түһэн баран өлбөтөҕүнэ , соҕотоҕун хаалар ; оттон өллөҕүнэ , элбэх аһы биэрэр .
43012025	Олоҕун таптыыр киһи олоҕун сүтэриэҕэ , оттон бу дойдутааҕы олоҕун абааһы көрөр киһи олоҕун бараммат олоххо анаан быыһыаҕа .
43012026	Ким Миэхэ сулууспалыыр , ол Миигин батыстын ; Мин ханна баарбын да , кини эмиэ онно буолуоҕа ; Миэхэ сулууспалыыр киһини Мин Аҕам үрдүктүк тутуоҕа » .
43012027	« Билигин дууһам долгуйда . Тугу этиэмий ? „ Аҕаа ! Бу чаастан Миигин быыһаан ыл ! “ диэм дуо ? Бу чаас туһугар Мин кэлбитим эбээт .
43012028	Аҕаа ! Бэйэҥ ааккын албан аатырт » . Маны эппитигэр халлаантан : « Албан аатыртым , өссө даҕаны албан аатырдыам ! » — диир саҥа иһиллибитэ .
43012029	Онно турар дьон ити саҥаны истэн , этиҥ эттэ дэспиттэрэ , сорохторо Аанньал Кинини кытта кэпсэттэ диэн быһаарбыттара .
43012030	Бу эппиттэригэр хоруйдаан Иисус : « Бу саҥа Мин туспар буолбатах , норуот туһугар иһилиннэ , — диэбитэ . —
43012031	Аан дойду дьүүллэнэр кэмэ кэллэ , билигин бу аан дойду баһылыга киэр үүрүллүөҕэ .
43012032	Онтон Миигин сиртэн үөһэ таһаардахтарына , Мин барыларын Бэйэбэр тардыаҕым » .
43012033	Итини Иисус хайдах өлүөхтээҕин өйдөтөн эппитэ .
43012034	« Христос үйэлэр тухары баар буоларын Сокуонтан билэбит , — диэбитэ норуот , — оччоҕо Киһи Уола үөһэ таһаарыллыахтаах диэн Эн хайдах этэҕиний ? Киһи Уола кимий ? »
43012035	Иисус эппитэ : « Сырдык эһиэхэ баар буола сылдьар кэмэ кылгаата . Эһиги , хараҥаҕа былдьаппат туһугар , сырдыкка сылдьыҥ ; хараҥаҕа сылдьар киһи ханна баран иһэрин билбэт .
43012036	Сырдык эһиэхэ баарына , сырдыкка итэҕэйиҥ , оччоҕуна сырдык уолаттара буолуоххут » . Маны этэн баран , Иисус баран хаалбыта . Кини ханна барбытын ким да билбэтэҕэ .
43012037	Итиччэ элбэх дьиктини оҥорбутун үрдүнэн , кинилэр Иисуһу итэҕэйбэт этилэр .
43012038	Онон Исайя пророк : « Айыы Тойон ! Биһигиттэн истибитин ким итэҕэйдэ ? Айыы Тойон күүһүн ким көрдө ? » — диэн эппитэ туолбута .
43012039	Кинилэр итэҕэйэр кыахтара суоҕа , тоҕо диэтэххэ , Исайя өссө маннык эппитэ :
43012040	« Кини харахтарын көрбөт гыммыт , сүрэхтэрин тааһырпыт , онон харахтарынан да көрбөттөр , сүрэхтэринэн да өйдөөбөттөр ; оннук буолбатаҕа эбитэ буоллар — Миэхэ эргиллиэ этилэр , оччоҕо Мин кинилэри үтүөрдүөм этэ » .
43012041	Иисус кэрэмэн килбиэнин көрбүт буолан , Исайя Кини туһунан итинник эппитэ .
43012042	Тойоттортон бэрт элбэх киһи Иисуһу итэҕэйбитэ эрээри , фарисейдартан куттанан , синагогаттан араарыллымаары , итэҕэйэллэрин биллэрбэттэр этэ .
43012043	Кинилэр Таҥара хайҕалынааҕар дьон хайҕалын ордорбуттара .
43012044	Иисус , бары истэллэрин курдук , доргуччу эппитэ : « Ким Миигин итэҕэйэр , ол Миигин буолбатах , Миигин Ыыппыты итэҕэйэр .
43012045	Ким Миигин көрөр , ол Миигин Ыыппыты көрөр .
43012046	Биир да Миигин итэҕэйэр киһи хараҥаҕа хаалбатын туһугар , Мин , сырдык , бу аан дойдуга кэлбитим .
43012047	Оттон ким эмэ Мин этэр тылбын истэн баран , итэҕэйбэт буоллаҕына , кинини дьүүллээбэппин : Мин бу дойдуну , дьүүллүү буолбакка , быыһыы кэлбитим .
43012048	Миигин киэр анньар , Мин тылбын ылыммат киһи бэйэтэ дьүүллээччилээх : Мин эппит тылым кинини тиһэх күҥҥэ дьүүллүөҕэ .
43012049	Тоҕо диэтэххэ , Мин тугу да Бэйэм көҥүлбүнэн эппэтэҕим — Миигин Ыыппыт Аҕам тугу хайдах эт диэбитин эппитим .
43012050	Кини кэриэһэ бараммат олоххо тиэрдэрин Мин билэбин , онон , Аҕам Миэхэ эппитин курдук , этэбин » .
43013001	Паасха бырааһынньыгын иннинэ Иисус бу аан дойдуну хаалларан , Аҕатыгар барар кэмэ кэлбитин билэр буолан , бу дойдуга баар Бэйэтин дьонун тиһэҕэр диэри уостубат тапталынан таптыырын көрдөрбүтэ .
43013002	Киэһээҥҥи аһылык кэмигэр , Симон уолун Иуда Искариокка Кинини таҥнарар санааны адьарай хайыы-үйэ иҥэрбитин кэннэ ,
43013003	Иисус , Аҕата барытын Кини илиитигэр биэрбитин , Бэйэтэ Таҥараттан кэлбитин итиэннэ Киниэхэ баран иһэрин билэр буолан ,
43013004	аһыы олорон , туран , тас таҥаһын устубута , уонна сотторун курданан баран ,
43013005	суунар тааска уу кутан , үөрэнээччилэрин атахтарын сууйан , курдаммыт сотторунан сотон киирэн барбыта .
43013006	Кини Симон Петрга чугаһаан кэлбитигэр Петр : « Тойонуом ! Мин атахпын Эн сууйуохтаах үһүгүн дуо ? » — диэбитэ .
43013007	Иисус эппитэ : « Мин тугу гынарбын эн билигин билбэккин , кэлин өйдүөҕүҥ » .
43013008	« Эн мин атахпын хаһан да сууйуоҥ суоҕа » , — диэбитэ Петр . Иисус эппитэ : « Сууйбатахпына , эн Миэхэ туох да сыһыана суох буолуоҥ » .
43013009	« Тойонуом ! — дии түспүтэ Петр . — Атахпын эрэ буолбакка , илиибин , төбөбүн эмиэ сууй ! »
43013010	Иисус киниэхэ эппитэ : « Сууммут киһи турар бэйэтэ ыраас , онон атаҕын эрэ суунуохтаах . Эһиги эмиэ ырааскыт , ол гынан баран бука бары ыраас буолбатаххыт » .
43013011	Иисус , ким таҥнарыахтааҕын билэр буолан , « бука бары ыраас буолбатаххыт » диэбитэ .
43013012	Үөрэнээччилэрин атахтарын сууйан , таҥаһын таҥнан , эмиэ өттүгэстээн сытан баран эппитэ : « Бу Мин эһиэхэ анаан тугу гыммыппын билэҕит дуо ?
43013013	Эһиги Миигин Үөрэтээччи уонна Тойон диэн сөпкө этэҕит , чахчы оннук .
43013014	Онон Мин , Тойоҥҥут уонна Үөрэтээччигит , атаххытын сууйбут эбит буоллахпына , эһиги бэйэ-бэйэҕит эмиэ атаххытын сууйсуохтааххыт .
43013015	Манан , Мин тугу гыммыппыный да — эһиги эмиэ оннук гынаргыт туһугар , эһиэхэ холобур көрдөрдүм .
43013016	Дьиҥ кырдьыгы эһиэхэ этэбин : кулут тойонунааҕар улахан буолбат , ким эмэ ыыппыт киһитэ ыыппытынааҕар улахан буолбат .
43013017	Эһиги маны билэн оҥорор буоллаххытына — алгыстааххыт .
43013018	Эһиги барыгыт тускутунан эппэппин : кимнээҕи талан ылбыппын билэбин . Ол эрээри „ Миигин кытта бииргэ килиэп сиэччи Миигин тэпсэри оҥоһунна “ диэн Суруйууларга этиллибит туолуохтун .
43013019	Маны эһиэхэ билигин — туола илигинэ , кэлин туоллаҕына , бу Мин буоларбын итэҕэйэргит туһугар , этэбин .
43013020	Дьиҥ кырдьыгы эһиэхэ этэбин : Мин ыыппыт киһибин ылынааччы Миигин ылынар , оттон Миигин ылынааччы Миигин Ыыппыты ылынар » .
43013021	Иисус маны этэн баран , ис-иһиттэн долгуйан кэлбитэ . « Дьиҥ кырдьыгы эһиэхэ этэбин , — диэбитэ Кини , — эһигиттэн биир киһи Миигин таҥнарыаҕа » .
43013022	Үөрэнээччилэрэ Кини кими этэрин өйдөөбөккө , сирэй-сирэйдэрин көрсөн кэбиспиттэрэ .
43013023	Иисус биир таптыыр үөрэнээччитэ Кини аттыгар өттүгэстээн сытара .
43013024	Симон Петр киниэхэ ити ким туһунан этэрин бил диэн бэлиэ биэрбитэ .
43013025	Кини Иисуска ыкса кэлэн : « Тойонуом , ол кимий ? » — диэн ыйыппыта .
43013026	« Мин килиэби арыыга умньаан баран биэрэр киһим » , — диэн хоруйдаабыта Иисус . Маны этээт , килиэп тооромоһун умньаан ылан , Симон Искариот уолугар Иудаҕа ууммута .
43013027	Бу тооромоһу ылаатын кытта , Иудаҕа сатана киирбитэ . Иисус киниэхэ эппитэ : « Оҥороргун оҥоро оҕус » .
43013028	Өттүгэстээн сытааччылартан ким даҕаны Иисус киниэхэ тоҕо итинник эппитин өйдөөбөтөҕө .
43013029	Сорохтор , Иудаҕа харчылаах холбуйа баарын иһин , Иисус киниэхэ « бырааһынньыкка туттуохтаахпытын атыылас » диэбитэ , эбэтэр тугу эмэ дьадаҥыларга биэрэргэ соруйбута буолуо дии санаабыттара .
43013030	Килиэби ылаат , Иуда тахсан барбыта . Түүн этэ .
43013031	Кини тахсан барбытын кэннэ , Иисус : « Билигин Киһи Уолун килбиэнэ көһүннэ , Таҥара килбиэнин эмиэ Кини көрдөрдө , — диэбитэ . —
43013032	Таҥара кэрэмэн килбиэнин Кини көрдөрбүт эбит буоллаҕына , бэрт сотору Таҥара эмиэ Кини килбиэнин көрдөрүөҕэ .
43013033	Оҕолоруом ! Мин эһигини кытта бииргэ сылдьар кэмим кыра хаалла : эһиги Миигин көрдүөххүт гынан баран , иудейдарга эппитим курдук , билигин эһиэхэ эмиэ этэбин : Мин барар сирбэр эһиги кыайан тиийбэккит .
43013034	Мин саҥа кэриэһи эһиэхэ биэрэбин : бэйэ-бэйэҕитин таптааҥ . Мин эһигини хайдах таптаабыппыный да , эһиги эмиэ ол курдук , бэйэ-бэйэҕитин таптааҥ .
43013035	Бэйэҕит икки ардыгытыгар таптал баар буоллаҕына , оччоҕо эһиги Мин үөрэнээччилэрим буоларгытын бары билиэхтэрэ » .
43013036	« Тойонуом ! Эн ханна бараҕыный ? » — диэн ыйыппыта Симон Петр . « Мин барар сирбэр билигин эн Миигин кыайан батыһыаҥ суоҕа , — Иисус хоруйдаабыта , — ол эрээри кэлин батыһан барыаҥ » .
43013037	« Тойонуом ! Мин билигин Эйигин тоҕо кыайан батыһыам суоҕай ? — диэбитэ Петр . — Эн тускар мин тыыммын да толук биэриэм ! »
43013038	« Мин туспар тыыҥҥын толук биэриэҥ дуо ? — диэбитэ Иисус . — Дьиҥ кырдьыгы эйиэхэ этэбин : бөтүүк хаһыытыан икки ардыгар , эн Миигиттэн үстэ аккаастаныаҥ » .
43014001	« Эһиги дьиксиниэ суохтааххыт . Таҥараны уонна Миигин итэҕэйиҥ !
43014002	Аҕам дьиэтэ элбэх хостоох ; оннук буолбатаҕа эбитэ буоллар , эһиги олорор сиргитин бэлэмнии барабын диэн этиэм этэ дуо ?
43014003	Эһиги олорор сиргитин бэлэмнээн баран , эргиллэн кэлиэм , итиэннэ эһиги эмиэ Миигин кытта бииргэ буоларгыт туһугар , эһигини Бэйэбэр ылыам .
43014004	Оттон Мин ханна барарбын эһиги билэҕит , суолун эмиэ билэҕит » .
43014005	« Тойоммуот ! Эн ханна бараргын биһиги билбэппит , онон барар суолгун хайдах билиэхпитий ? » — диэбитэ Фома .
43014006	Иисус хоруйдаабыта : « Мин Суол , Кырдьык уонна Олох буолабын ; Аҕабар Миигинэн эрэ кэлиэххэ сөп , атын суол суох .
43014007	Эһиги Миигин билэргит эбитэ буоллар , Аҕабын эмиэ билиэ этигит . Аны мантан инньэ Кинини билэҕит — эһиги Кинини көрдүгүт » .
43014008	« Тойоммуот , — диэбитэ Филипп , — Аҕаҕын биһиэхэ көрдөрөрүҥ эбитэ буоллар ! Биһиги онон сөп буолуо этибит » .
43014009	« Бачча тухары Мин эһигинниин бииргэ сырыттым , ол тухары эн Миигин билбэтэххин дуу , Филипп ? — диэбитэ Иисус . — Ким Миигин көрбүт , ол Аҕабын көрбүт . Биһиэхэ Аҕаҕын көрдөр диэн хайдах эн этэҕин ?
43014010	Мин Аҕабар баарбын , Аҕам Миэхэ баарын эн итэҕэйбэккин дуо ? Мин эһиэхэ этэр тылбын Бэйэм көҥүлбүнэн этэр буолбатахпын : бу барыта — Миэхэ баар Аҕам дьайыыта .
43014011	Эһиги Мин Аҕабар баарбын , Аҕам Миэхэ баарын итэҕэйиҥ ; оттон Миигин итэҕэйбэт буоллаххытына , оччоҕо дьайыыларбын көрөн итэҕэйиҥ .
43014012	Дьиҥ кырдьыгы эһиэхэ этэбин : Миигин итэҕэйэр киһи Мин оҥорор дьайыыларбын оҥоруоҕа , өссө оннооҕор да улаханнары оҥоруоҕа , тоҕо диэтэххэ , Мин Аҕабар барабын .
43014013	Итиэннэ Мин ааппын ааттаан туран , Аҕабыттан тугу баҕарар көрдөстөххүтүнэ , Мин — Аҕа Уолунан албан аатырарын туһугар — эһиги көрдөспүккүтүн толоруом .
43014014	Өскөтүн Мин ааппын ааттаан туран , тугу баҕарар көрдөстөххүтүнэ , ону толоруом .
43014015	Миигин таптыыр буоллаххытына , Мин кэриэстэрбин толоруҥ .
43014016	Мин Аҕабыттан көрдөһүөм , оччоҕо Аҕам эһиэхэ атын Уоскутааччыны — Кини кэлэн үйэлэр тухары эһигини кытта бииргэ буоларын туһугар — биэриэ .
43014017	Аҕам эһиэхэ Кырдьык Тыынын — бу дойду көрбөт да , билбэт да буолан , ылынар кыаҕа суох Тыынын — ыытыа ; оттон эһиги Кинини билэҕит — Кини эһигини кытта баар , Кини эһиги искитигэр буолуоҕа .
43014018	Мин кэлиэм — эһигини тулаайах хаалларыам суоҕа .
43014019	Бэрт кылгас кэминэн бу дойду Миигин аны көрүө суоҕа , оттон эһиги көрүөххүт , тоҕо диэтэххэ , Мин тыыннааҕым курдук , эһиги эмиэ тыыннаах буолуоххут .
43014020	Ол күн эһиги Мин Аҕабар , эһиги Миэхэ , Мин эһиэхэ баарбын билиэххит .
43014021	Ким Мин кэриэстэрбин толорор — ол Миигин таптыыр ; оттон Миигин таптыыр киһини Аҕам таптыаҕа , Мин эмиэ ол киһини таптаан , Бэйэм киниэхэ көстүөҕүм » .
43014022	Иуда ( Искариот буолбатах ) ыйыппыта : « Тойонуом ! Аан дойдуга көстүбэккэ , эһиэхэ көстүөхпүн баҕарабын диэн ити хайдаҕый ? »
43014023	Иисус киниэхэ эппитэ : « Миигин таптыыр киһи Мин этэр тылбын толоруоҕа . Аҕам эмиэ кинини таптыаҕа , оччоҕо Биһиги бииргэ кэлэммит , киниэхэ дьиэлэниэхпит .
43014024	Миигин таптаабат киһи Мин тылбын толорбот , оттон эһиги истэр тылгыт Миэнэ буолбатах , Миигин ыыппыт Аҕам киэнэ .
43014025	Маны , эһигини кытта бииргэ эрдэхпинэ , эттим .
43014026	Оттон Сибэтиэй Тыын , Мин туспар Аҕам эһиэхэ ыытыахтаах Уоскутааччыта , эһигини барытыгар үөрэтиэҕэ , Мин эһиэхэ тугу эппиппин барытын өйдөтүөҕэ .
43014027	Мин эһиэхэ эйэни хаалларабын , Бэйэм эйэбин эһиэхэ биэрэбин ; Мин бу дойду биэрэриттэн атыннык биэрэбин . Эһиги дьиксиниэ , дьулайыа суохтааххыт .
43014028	Эһигиттэн барыам итиэннэ эһиэхэ эмиэ кэлиэм диэн эппиппин иһиттигит . Эһиги Миигин таптыыргыт эбитэ буоллар , Аҕабар барабын диэбиппиттэн үөрүө этигит : Мин Аҕам Миигиннээҕэр улахан .
43014029	Бу туһунан Мин эһиэхэ ол өссө туолуон иннинэ — кэлин туоллаҕына , Миигин итэҕэйэргит туһугар — эттим .
43014030	Мин эһигини кытта кэпсэтэр кэмим кыччаата — бу дойду баһылыга чугаһаата . Кини Мин үрдүбүнэн ханнык да былааһа суох .
43014031	Ол эрээри бу аан дойду Аҕабын таптыырбын билэрин туһугар , Мин Аҕам Миэхэ тугу соруйбутун толоробун : туруҥ , мантан барыаҕыҥ .
43015001	Мин дьиҥнээх виноград умнаһынабын , оттон Аҕам — виноград үүннэрээччи .
43015002	Мин ас биэрбэт хас биирдии лабаабын Кини быһан ылан быраҕар , оттон ас биэрэр хас биирдии лабаабын , өссө элбэх аһы биэрдин диэн , ыраастыыр .
43015003	Мин эһиэхэ эппит тылбын ылынан , эһиги хайыы-үйэ ырааһырдыгыт .
43015004	Эһиги Миэхэ буолуҥ , Мин эмиэ эһиэхэ буолуом . Лабаа умнаска буолбатаҕына , бэйэтэ астамматын курдук , эһиги Миэхэ буолбатаххытына , эмиэ кураанах буолуоххут .
43015005	Мин умнаспын , оттон эһиги лабааларгыт . Миэхэ баар киһи , Мин эмиэ киниэхэ буоллахпына , элбэх аһы биэрэр . Эһиги Миигинэ суох тугу да гынар кыаххыт суох .
43015006	Ким Миэхэ буолбатах — лабаа курдук , киэр быраҕыллан куура хатыаҕа ; оннук лабааны хомуйан ылан , уокка быраҕаллар .
43015007	Оттон Миэхэ буоллаххытына , Мин этэр тылбын сүрэххитигэр иҥэриннэххитинэ , эһиги тугу баҕараргытын көрдөһүҥ — ол барыта эһиэхэ бэриллиэҕэ .
43015008	Эһиги элбэх аһы биэрдэххитинэ , Мин үөрэнээччилэрим буоллаххытына , Аҕам онон албан аатырыаҕа .
43015009	Аҕам Миигин таптаабытын курдук , Мин эмиэ эһигини таптаабытым : эһиги Мин тапталбар олоруҥ .
43015010	Мин Аҕам ыйбытын толороммун Кини тапталыгар олорорум курдук , эһиги эмиэ Мин ыйбыппын толордоххутуна , Мин тапталбар олоруоххут .
43015011	Маны — Мин үөрүүм эһиэхэ бэриллэн , эһиги сүрэххитин толорорун туһугар — эттим .
43015012	Бу баар Мин кэриэһим : Мин эһигини таптаабытым курдук , эһиги эмиэ бэйэ-бэйэҕитин таптааҥ .
43015013	Саамай улахан таптал — киһи доҕотторун туһугар олоҕун толук уурара .
43015014	Эһиги Мин кэриэспин толорор буоллаххытына , Миэхэ доҕотторум буолаҕыт .
43015015	Тойоно тугу гынарын кулута билбэт , онон аны эһигини кулуттарым диэбэппин , Мин , Аҕабыттан тугу истибиппин барытын эһиэхэ эппит буолан , эһигини доҕотторум диэтим .
43015016	Миигин эһиги талбатаххыт — Мин Бэйэм эһигини талан ылбытым ; баран туһаны аҕаларгыт , ол туһаҕыт үйэлэргэ барарын туһугар , итиэннэ Мин ааппын ааттаан туран Аҕабыттан тугу баҕарар көрдөстөххүтүнэ , Кини ону биэрэрин туһугар , Мин эһигини туруорбутум .
43015017	Мин кэриэһим бу баар : эһиги бэйэ-бэйэҕитин таптааҥ .
43015018	Бу аан дойду эһигини абааһы көрөр буоллаҕына , кини маҥнай Миигин абааһы көрбүтүн эһиги билиэх тустааххыт .
43015019	Эһиги бу дойду эбиккит буоллар , кини бэйэтин дьонун таптыа этэ ; бу дойду буолбатаххыт иһин , мантан эһигини Мин талан ылбытым иһин , кини эһигини абааһы көрөр .
43015020	Кулут тойонуттан улахан буолбат диэн эппиппин өйдүү сылдьыҥ . Миигин сойуоласпыт буоллахтарына , эһигини эмиэ сойуолаһыахтара ; Мин тылбын толорбут буоллахтарына , эһиги тылгытын эмиэ толоруохтара .
43015021	Ол эрээри кинилэр Миигин Ыыппыты билбэт буоланнар , Мин аатым туһуттан эһиэхэ итинник сыһыаннаһыахтара .
43015022	Мин бу дойдуга кэлэн кинилэргэ эппэтэҕим буоллар , кинилэр аньыыга буруйданыахтара суоҕа этэ , оттон билигин аньыыларын ааһынар кыахтара суох .
43015023	Миигин абааһы көрөр киһи Аҕабын эмиэ абааһы көрөр .
43015024	Атын ким да кыайан оҥорботун Мин кинилэргэ оҥорботоҕум буоллар , кинилэр аньыыга киириэ суох этилэр ; оттон билигин ону барытын көрөн да баран , Миигин да , Аҕабын да абааһы көрбүттэрэ .
43015025	Ол эрээри кинилэр Сокуоннарыгар Миигин туох да оруна суох абааһы көрдүлэр диэн суруллубут туолуох тустаах .
43015026	Аҕабыттан ыытар Уоскутааччым , Аҕабыттан кэлэр Кырдьык Тыына , эһиэхэ кэллэҕинэ , Мин туспунан туоһулуоҕа .
43015027	Хара маҥнайгыттан Миигин кытта бииргэ сылдьыбыт буолан , эһиги эмиэ Миэхэ туоһу буолуоххут .
43016001	Маны Мин эһиэхэ итэҕэлгит энчирээбэтин туһугар эттим .
43016002	Эһигини синагогалартан үүртэлиэхтэрэ ; оннооҕор эһигини өлөрөр ким баҕарар манан Таҥараҕа туһалыыбын дии саныыр кэмэ кэлэн иһэр .
43016003	Кинилэр Мин Аҕабын да , Миигин да билбэт буолан , оннук быһыыланыахтара .
43016004	Ол кэм кэллэҕинэ , эһиэхэ ол туһунан тугу эппиппин өйдүүргүт туһугар итини эттим . Эһигинниин бииргэ сылдьар буолан урут эппэтэҕим .
43016005	Оттон билигин Мин Миигин Ыыппыкка барабын ; эһигиттэн ким да Миигиттэн „ Ханна бараҕын ? “ диэн ыйыппат .
43016006	Ол гынан баран маны эппитим кэннэ , эһиги сүрэххит курус санаанан туолла .
43016007	Кырдьык этэбин : барарым эһиэхэ ордук буолуо ; барбатахпына , Уоскутааччы кэлиэ суоҕа , оттон бардахпына , Мин Кинини эһиэхэ ыытыаҕым ,
43016008	оччоҕо Кини кэлэн , аан дойду дьоно аньыы , кырдьык уонна дьүүл туһунан сыыһа өйдөбүллээхтэрин саралыаҕа :
43016009	аньыы туһунан — Миигин итэҕэйбэттэрин иһин ;
43016010	кырдьык туһунан — Мин Аҕабар барарым итиэннэ эһиги аны Миигин көрбөккүт иһин ;
43016011	дьүүл туһунан — бу аан дойду баһылыга дьүүллэммитин иһин .
43016012	Өссө да элбэҕи этэрдээхпин эрээри , эһиги билигин ону барытын өйдүүр кыаххыт суох .
43016013	Оттон Кини , кырдьык Тыына , кэллэҕинэ , эһигини бары кырдьыкка барытыгар үөрэтиэҕэ : Кини тугу этэрэ , ол Бэйэтин этиитэ буолуо суоҕа , Кини тугу истэрин эрэ этэн эһиэхэ кэнэҕэски кэми иһитиннэриэҕэ .
43016014	Кини Мин этэрбин эһиэхэ иһитиннэрэн , Миигин албан аатырдыаҕа .
43016015	Аҕабар туох баара барыта — Миэнэ , ол иһин Мин этэрбин эһиэхэ иһитиннэриэҕэ диэтим .
43016016	Сотору кэминэн эһиги Миигин көрүөххүт суоҕа , онтон сотору буолан баран эмиэ көрүөххүт , тоҕо диэтэххэ , Мин Аҕабар барабын » .
43016017	Маныаха сорох үөрэнээччилэрэ : « Сотору кэминэн эһиги Миигин көрүөххүт суоҕа , онтон сотору буолан баран эмиэ көрүөххүт уонна Мин Аҕабар барабын диэн ити тугу этэрий ? » — дэһиспиттэрэ .
43016018	Онон кинилэр : « Сотору диэн тугу этэрий ? Тугу этэрин өйдөөбөппүт » , — диэн кэпсэппиттэрэ .
43016019	Кинилэр тугу ыйытыахтарын баҕаралларын билэн , Иисус эппитэ : « Эһиги бэйэ-бэйэҕититтэн сотору кэминэн эһиги Миигин көрүөххүт суоҕа , онтон сотору буолан баран эмиэ көрүөххүт диэбиппин ыйыталаһаҕыт дуо ?
43016020	Дьиҥ кырдьыгы эһиэхэ этэбин : эһиги ытаһыаххыт , кутурҕаҥҥа ылларыаххыт , оттон аан дойду үөрүөҕэ ; ол эрээри эһиги төһө да санаарҕаабыккыт иһин , санаарҕабылгыт үөрүүгэ кубулуйуоҕа .
43016021	Дьахтар , төрүүр кэмэ кэллэҕинэ , эрэйи көрөр , оттон оҕолонноҕуна , күн сиригэр саҥа киһи кэлбит үөрүүтүттэн эрэйин сонно умнан кэбиһэр .
43016022	Ол курдук эһиги эмиэ билигин санааргыыгыт эрээри , Мин эһигини иккистээн көрүстэхпинэ , сүрэххит үөрүүнэн туолуоҕа , оччоҕо эһиги үөрүүгүтүн ким да былдьаан ылыа суоҕа .
43016023	Ол күн Миигиттэн тугу да ыйыта барыаххыт суоҕа . Дьиҥ кырдьыгы эһиэхэ этэбин : Аҕабыттан Мин ааппар тугу баҕарар көрдөстөххүтүнэ , Кини ону биэриэҕэ .
43016024	Билиҥҥэ диэри эһиги Мин ааппар тугу да көрдөһө иликкит ; көрдөһүҥ , оччоҕо ылыаххыт , оччоҕо үөрүүгүт толору буолуоҕа .
43016025	Баччааҥҥа диэри маны барытын эһиэхэ таайтаран , домохторунан кэпсээн кэллим , ол эрээри аны Аҕам туһунан домоҕо суох аһаҕастык этэр кэмим кэлэн иһэр .
43016026	Ол күн эһиги Киниттэн Мин ааппын ааттаан туран көрдөһүөххүт , эһиги тускутугар Аҕабыттан Мин көрдөһүөм диэн эппэппин .
43016027	Эһиги Миигин таптаабыккыт , Мин Таҥараттан кэлбиппин итэҕэйбиккит иһин , Аҕам эһигини таптыыр .
43016028	Мин Аҕабын хаалларан бу дойдуга кэлбитим , аны билигин бу дойдуну хаалларан Аҕабар барабын » .
43016029	Үөрэнээччилэрэ эппиттэрэ : « Бу билигин ханнык да домоҕунан кэпсээбэккэ , аһаҕастык этэҕин .
43016030	Билигин биһиги Эн тугу барытын билэргин , киһи Эйигиттэн ыйытарыгар наадыйбаккын билэн , Таҥараттан кэлбиккин итэҕэйэбит » .
43016031	« Билигин итэҕэйэҕит дуо ? — диэбитэ Иисус . —
43016032	Кэм-кэрдии уолдьаһан эрэр , хайыы-үйэ уолдьаста даҕаны : эһиги , Миигин соҕотохтуу хаалларан , хас биирдиигит бэйэҕит суолгутунан барыаххыт ; ол эрээри , Мин соҕотох буолбатахпын , Миигин кытта Аҕам баар .
43016033	Маны Мин эһиэхэ , эһиги Миигинниин биир буолан , эйэҕэ тиксэргит туһугар , эттим . Бу дойдуга эһиги эрэйи көрүөххүт , ол эрээри эрдийиҥ : Мин бу аан дойдуну баһыйдым » .
43017001	Иисус маны этэн баран , халлаан диэки үөһэ көрөн туран : « Аҕаа ! Кэм-кэрдии уолдьаста , — диэбитэ . — Уолуҥ Эн кэрэмэн килбиэҥҥин көрдөрөрүн туһугар , Эн эмиэ Уолуҥ килбиэнин бу дойдуга көрдөр .
43017002	Эн Киниэхэ бүтүн киһи аймах үрдүнэн былааһы биэрбитиҥ курдук , Кини эмиэ Эн Киниэхэ биэрбит дьоҥҥор бараммат олоҕу биэриэҕэ .
43017003	Эйигин , соҕотох дьиҥнээх Таҥараны , уонна Эн ыыппыт Иисус Христоскун билии — бу баар бараммат олох .
43017004	Мин сиргэ Эн кэрэмэн килбиэҥҥин көрдөрдүм , Эн соруйуугун толордум .
43017005	Аны билигин , Аҕаа , Мин Эйиэхэ эрдэхпинээҕи , аан дойду айыллыан инниттэн баар килбиэмминэн Миигин албан аатырт .
43017006	Эн бу дойдуттан Миэхэ биэрбит дьоҥҥор Эн ааккын Мин арыйдым ; кинилэр Эйиэннэрэ этилэр , кинилэри Миэхэ Эн биэрбитиҥ , кинилэр Эн тылгын толордулар .
43017007	Эн Миэхэ биэрбитиҥ барыта Эйиэнэ буоларын кинилэр билигин дьэ өйдөөтүлэр ;
43017008	Эн Миэхэ биэрбит тылларгын Мин кинилэргэ тиэртим ; кинилэр ону ылынан , Мин Эйигиттэн кэлбиппин дьиҥнээхтик өйдөөтүлэр , Миигин Эн ыыппыккын итэҕэйдилэр .
43017009	Мин кинилэр тустарыгар көрдөһөбүн : бүтүн аан дойду туһугар буолбатах , Миэхэ Эн биэрбит дьонуҥ туһугар көрдөһөбүн — кинилэр Эйиэннэрэ буолаллар эбээт .
43017010	Миэнэ барыта — Эйиэнэ , Эйиэнэ эмиэ Миэнэ ; Мин албан аатым килбиэнин кинилэр көрдөрдүлэр .
43017011	Мин хайыы-үйэ бу дойдуга буолбатахпын , Эйиэхэ баран иһэбин , оттон кинилэр бу дойдуга хаалаллар . Сибэтиэй Аҕаа ! Эн Биһикки биирбит курдук , кинилэр эмиэ биир сомоҕо буолалларын туһугар , кинилэри , Миэхэ биэрбит дьоҥҥун , Бэйэҥ аатыҥ күүһүнэн араҥаччылаа .
43017012	Мин бу дойдуга кинилэрдиин бииргэ сылдьан , кинилэри Эн аатыҥ күүһүнэн араҥаччылаатым ; кинилэри , Эн Миэхэ биэрбит дьоҥҥун , Мин харыстаан илдьэ сырыттым , онон өлөргө анаммыттан ураты кинилэртэн ким да өлбөтө . Суруйууларга этиллибит туолла .
43017013	Билигин Мин Эйиэхэ баран эрэбин , онон кинилэр Мин толору үөрүүбүн үллэстэллэрин туһугар , маны , бу дойдуга эрдэхпинэ , этэбин .
43017014	Мин кинилэргэ Эн тылгын тиэртим ; Мин бу дойду буолбатаҕым курдук , кинилэр эмиэ бу дойду буолбатахтарын иһин , аан дойду кинилэри абааһы көрдө .
43017015	Бу дойдуттан кинилэри ыл диэн көрдөспөппүн — кинилэри хара дьайтан араҥаччылаа диэн көрдөһөбүн .
43017016	Мин бу дойду буолбатаҕым курдук , кинилэр эмиэ бу дойду буолбатахтар .
43017017	Эн кинилэри Бэйэҥ кырдьыгыҥ күүһүнэн сибэтии гын : Эн тылыҥ дьиҥ кырдьыктаах .
43017018	Эн Миигин бу дойдуга ыыппытыҥ курдук , Мин эмиэ кинилэри бу дойдуга ыыттым .
43017019	Кинилэр тустарыгар — Эн кырдьыгыҥ кинилэри сибэтии гынарын туһугар , Мин Бэйэбин Эйиэхэ аныыбын .
43017020	Мин кинилэр тустарыгар эрэ буолбатах , кинилэртэн истэн Миигин итэҕэйээччилэр тустарыгар эмиэ көрдөһөбүн ;
43017021	бары биир буоллуннар , Аҕаа , Эн Миэхэ , Мин Эйиэхэ баарым курдук , кинилэр эмиэ Биһиэхэ биир сомоҕо буоллуннар — Эн Миигин ыыппыккын аан дойду итэҕэйиэхтин .
43017022	Эн Биһикки биирбит курдук кинилэр эмиэ биир буолалларын туһугар , Эн Миэхэ биэрбит килбиэҥҥин Мин кинилэргэ биэрдим .
43017023	Мин кинилэргэ баарбын , Эн Миэхэ бааргын ; кинилэр эмиэ эҥкилэ суох биир сомоҕо буоллуннар ; Эн Миигин ыыппыккын , итиэннэ Миигин таптыырыҥ курдук , кинилэри таптыыргын бу аан дойду билиэхтин .
43017024	Аҕаа ! Эн Миэхэ биэрбит дьонуҥ Мин баар сирбэр Миигинниин бииргэ буолуохтарын баҕарабын ; Эн Миигин бу аан дойду айыллыан инниттэн таптаан биэрбит албан аатыҥ килбиэнин кинилэр көрдүннэр .
43017025	Кырдьыктаах Аҕаа ! Бу аан дойду Эйигин билбэтэх ; оттон Мин Эйигин билэбин , кинилэр эмиэ Эн Миигин ыыппыккын биллилэр .
43017026	Мин кинилэр сүрэхтэригэр баарым курдук , Эн Миигин таптаабыт тапталыҥ эмиэ кинилэр сүрэхтэригэр баар буоларын туһугар , Мин кинилэргэ Эн ааккын арыйбытым уонна арыйыам даҕаны » .
43018001	Иисус маны этэн баран , үөрэнээччилэрин кытта , Кедрон үрүйэтин уҥуордаан , сад баар сиригэр тиийэн киирбиттэрэ .
43018002	Кини үөрэнээччилэриниин онно үгүстүк мустубут буолан , Кинини таҥнарыахтаах Иуда эмиэ ол сири билэрэ .
43018003	Онон Иуда Рим буойуннарын этэрээтин , архиерейдар , фарисейдар ыыппыт харабылларын илдьэ , банаарданан , уоттанан , сэптэнэн-сэбиргэллэнэн онно тиийэн кэлбиттэрэ .
43018004	Иисус , Кинини туох күүтэрин билэ-билэ , утары тахсан : « Кими көрдүүгүт ? » — диэн ыйыппыта .
43018005	« Иисус Назорейы » , — дэспиттэрэ кэлбит дьон . « Мин бу баарбын » , — диэбитэ Иисус . Кинини таҥнарбыт Иуда эмиэ олору кытта турара .
43018006	Иисус « Мин бу баарбын » диэбитигэр кинилэр кэннилэринэн чугурус гынан , сууллан түспүттэрэ .
43018007	Иисус иккиһин : « Кими көрдүүгүт ? » — диэн ыйыппыта . « Иисус Назорейы » , — диэбиттэрэ .
43018008	
43018009	Онон Кини « Миэхэ биэрбит дьоҥҥуттан хайаларын да сүтэрбэтим » диэн эппитэ туолбута . )
43018010	Симон Петр илдьэ сылдьар батаһын кыыныттан таһааран , архиерей кулутун уҥа кулгааҕын быһа охсубута . Кулут аата Малх диэн этэ .
43018011	« Батаскын кыыныгар ас , — диэбитэ Иисус Петрга . — Аҕам Миэхэ биэрбит иһититтэн Мин ама иһиэм суоҕа дуо ? »
43018012	Рим буойуннара тойоннорун уонна иудей харабыллары кытта , бары бииргэ саба түһэн , Иисуһу кэлгийбиттэрэ .
43018013	Кинини бастаан Аннаҕа , ол сыл архиерей буолбут Каиафа аҕа кынныгар , илдьибиттэрэ .
43018014	Каиафа буоллаҕына били иудейдарга норуот туһугар биир киһи өлбүтэ ордук диэн сүбэлээбит киһи этэ .
43018015	Симон Петр атын биир үөрэнээччини кытта Иисуһу батыһан барбыттара ; ол үөрэнээччи архиерейы билэр буолан , кини Иисуһу кытта архиерей тиэргэнигэр киирсибитэ ;
43018016	Петр тиэргэҥҥэ киирэр халҕан аан таһыгар туран хаалбыта . Онтон архиерейы билэр үөрэнээччи тахсан аан харабыла дьахтарга этэн , Петры иһирдьэ киллэртэрбитэ .
43018017	Халҕан ааны харабыллыыр кулут дьахтар Петртан : « Эн эмиэ ити Киһи үөрэнээччитэ этиҥ буолбат дуо ? » — диэн ыйыппыта . « Эчи суох » , — диэбитэ Петр .
43018018	Тымныы этэ . Кулуттар харабыллары кытта чоҕунан кулуһун уотун күөдьүтэн иттэ тураллара . Петр эмиэ кинилэр аттыларыгар иттэ турбута .
43018019	Архиерей Иисустан үөрэнээччилэрин уонна үөрэтэр үөрэҕин туһунан ыйыппыта .
43018020	« Мин барытын дьоҥҥо аһаҕастык этэрим , — диэн хоруйдаабыта Иисус . — Иудейдар бары мунньустар сирдэригэр — синагогаларга уонна Таҥара Дьиэтигэр үөрэтэрим . Мин тугу да кистээн үөрэппэтэҕим .
43018021	Тоҕо Миигиттэн ыйытаҕын ? Истибит дьонтон ыйыт ; тугу эппиппин кинилэр билэллэр » .
43018022	Инньэ диэбитигэр чугас турар харабыл : « Архиерейга итинник хоруйдуугун дуо ? » — диэн баран , Иисуһу сирэйгэ охсубута .
43018023	Иисус киниэхэ эппитэ : « Сыыһа эппит буоллахпына , сыыһабын ый , оттон сөпкө эппит буоллахпына , Миигин тоҕо охсоҕун ? »
43018024	Анна Кинини , кэлгиэтин сүөрбэккэ эрэ , Каиафа архиерейга ыыппыта .
43018025	Симон Петр тиэргэҥҥэ иттэ турбута . Ол турдаҕына : « Эн эмиэ Кини үөрэнээччитэ этиҥ буолбат дуо ? » — диэн ыйыппыттара . Петр мэлдьэһэн : « Эчи суох » , — диэн хоруйдаабыта .
43018026	Архиерей биир кулута , били Петр батаһынан кулгааҕын быһа охсубут киһитин уруута : « Эн Кинини кытта сад иһигэр тураргын көрбүтүм буолбат дуо ? » — диэбитэ .
43018027	Петр эмиэ мэлдьэспитэ , сонно тута бөтүүк хаһыытаабыта .
43018028	Каиафаттан Иисуһу Рим анаабыт баһылыгын дыбарыаһыгар илдьэ барбыттара . Сарсыарда этэ . Паасха аһын аһыахтаах иудейдар , киртийимээри , дыбарыаска киирбэтэхтэрэ .
43018029	Пилат утары тахсан : « Бу Киһини туохха буруйдуугутуй ? » — диэн ыйыппыта .
43018030	« Бүрүстүүпүнньүк буолбатаҕа буоллар , биһиги Кинини эйиэхэ аҕалыахпыт суоҕа этэ » , — диэн хоруйдаабыттара .
43018031	
43018032	Ити курдук Иисус Бэйэтэ хайдах өлүөхтээҕин өтө көрөн эппитэ туолар буолбута . )
43018033	Пилат дыбарыаска төттөрү киирэн Иисуһу ыҥыран ылан : « Эн , кырдьык , Иудей Ыраахтааҕытынаҕын дуо ? » — диэн ыйыппыта .
43018034	« Бэйэҥ маннык ыйытаҕын дуу , атыттар эйиэхэ Мин туспунан итинник эппиттэрэ дуу ? » — диэн хоруйдаабыта Иисус .
43018035	« Мин иудей үһүбүн дуо ? — диэбитэ Пилат . — Эйигин миэхэ Бэйэҥ норуотуҥ , архиерейдар тутан биэрдилэр . Эн тугу оҥорбуккунуй ? »
43018036	« Мин Саарыстыбам бу дойду киэнэ буолбатах , — Иисус хоруйдаабыта . — Бу дойду саарыстыбата эбитэ буоллар , дьонум Миигин иудейдарга биэрбэт туһугар туруулаһыа этилэр . Ол гынан баран Мин Саарыстыбам билигин манна буолбатах » .
43018037	« Ол аата Эн Ыраахтааҕы буоллаҕыҥ дии ? » — Пилат ыйыппыта . « Ыраахтааҕыгын диэн эн этэҕин , — диэбитэ Иисус . — Мин кырдьык туһунан туоһулаары төрөөбүтүм , ол туһугар бу дойдуга кэлбитим ; кырдьыгы таптыыр киһи Мин саҥабын истэр » .
43018038	« Кырдьык диэн тугуй ? » — диэбитэ Пилат . Инньэ диэн баран , эмиэ иудейдарга тахсан : « Кини туох да буруйдааҕын булбатым , — диэбитэ . —
43018039	Эһиги Паасха аайы миэхэ биир киһини босхолотторор үгэстээххит , онон эһиэхэ иудей Ыраахтааҕытын босхолуохпун баҕараҕыт дуо ? »
43018040	Бары эмиэ күргүөмүнэн : « Ити Киһини буолбатах , Варавваны босхолоо ! » — диэн үөгүлэспиттэрэ . Варавва ороспуой этэ .
43019001	Пилат Иисуһу таһыйалларыгар дьаһайбыта .
43019002	Буойуннар хатыылаах ыарҕаттан венок өрөн , Кини төбөтүгэр кэтэрдибиттэрэ , санныгар кыһыл сону саба бырахпыттара уонна :
43019003	« Иудей Ыраахтааҕыта , туругур ! » — дии-дии , сирэйгэ охсуолаабыттара .
43019004	Пилат дьоҥҥо эмиэ утары тахсан эппитэ : « Туох да буруйу булбатахпын билэргит туһугар , Кинини бу эһиэхэ таһаарабын » .
43019005	Онуоха төбөтүгэр хатыылаах ыарҕаттан өрүллүбүт веноктаах , кыһыл сону бүрүммүт Иисус тахсыбыта . « Бу Киһи ! » — диэбитэ Пилат дьоҥҥо .
43019006	Архиерейдар уонна харабыллар Кинини көрөн : « Кириэскэ тиир , кириэскэ тиир — Кинини ! » — диэн үөгүлэспиттэрэ . Пилат кинилэргэ : « Бэйэҕит ылан Кинини тиириҥ , — диэбитэ . — Туох буруйдааҕын мин була иликпин » .
43019007	Иудейдар Пилакка хардарбыттара : « Биһиэхэ Сокуон диэн баар ! Биһиги Сокуоммут быһыытынан бу Таҥара Уолунабын дэнэр Киһи өлүөхтээх » .
43019008	Пилат бу тылы истэн , өссө улаханнык куттаммыта .
43019009	Онон эмиэ дыбарыаска киирэн Иисустан : « Эн хантан кэлбиккиний ? » — диэн ыйыппыта . Иисус саҥарбатаҕа .
43019010	« Миэхэ хоруйдаабаккын дуо ? — диэбитэ Пилат . — Мин Эйигин кириэскэ тиирэр да , босхолуур да былаастаахпын билбэккин дуо ? »
43019011	Иисус эппитэ : « Эйиэхэ үөһэттэн бэриллибэтэҕэ буоллар , Эн Мин үрдүбүнэн ханнык да былааһа суох буолуоҥ этэ ; онон Миигин тутан эйиэхэ биэрбит киһи ордук улахан аньыылаах » .
43019012	Мантан ыла Пилат Кинини хайдах босхолууру тобула сатаабыта . Иудейдар үөгүлэһэ тураллара : « Кинини босхолуур буоллаххына , эн император доҕоро буолбатаххын ! Ыраахтааҕыбын дэнэр киһи императоры утары барар ! »
43019013	Пилат маны истэн , Иисуһу таһырдьа таһаарбыта уонна бэйэтэ « Лифостротон » ( « Таас Муоста » ) , оттон еврей тылынан « Гаввафа » диэн ааттанар сиргэ турар дьүүллүүр кириэһилэтигэр олорбута .
43019014	Бу Паасха иннинээҕи бээтинсэ күн ортотун диэки этэ . « Эһиги Ыраахтааҕыгыт бу баар ! » — диэбитэ Пилат иудейдарга .
43019015	« Киэр гын , киэр гын ! Кириэскэ тиир — Кинини ! » — диэн үөгүлэспиттэрэ . « Ыраахтааҕыгытын кириэскэ тиирэбин дуо ? » — диэбитэ Пилат . Архиерейдар хардарбыттара : « Биһиги императортан атын ыраахтааҕыбыт суох ! »
43019016	Онуоха дьэ Пилат Иисуһу тиирдэрэ биэрбитэ . Буойуннар Иисуһу илдьэ барбыттара .
43019017	Кириэһин сүгэн , Кини « Бас уҥуоҕа » , еврей тылынан « Голгофа » диэн ааттанар сиргэ тахсыбыта .
43019018	Онно Кинини кириэскэ тиирбиттэрэ : Иисуһу ортоку , икки өттүгэр икки атын киһини .
43019019	Пилат хаптаһыҥҥа сурук суруйтаран баран кириэскэ саайтарбыта . Онно « Иисус Назорей , иудей Ыраахтааҕыта » диэн суруллубут этэ .
43019020	Иисус кириэскэ тиириллибит сирэ куораттан чугас буолан , бу еврей , грек , латыын тылынан суруллубут суругу иудей үксэ кэлэн аахпыта .
43019021	Иудей архиерейдара Пилакка эппиттэрэ : « Иудей Ыраахтааҕыта диэн суруйума , иудей Ыраахтааҕытабын дэнээччи диэн суруй » .
43019022	« Суруйбутум суруллубутунан турдун » , — диэбитэ Пилат .
43019023	Иисуһу тиирбит буойуннар Кини таҥаһын ылан түөрт аҥыы , хас биирдиилэригэр тиксэрин курдук , үллэстибиттэрэ , хитонун эмиэ ылбыттара . Хитон тигии буолбатах , бүтүннүүтэ үөһэттэн сиигэ суох гына өрүү таҥас этэ .
43019024	Буойуннар : « Маны хайытымыаҕыҥ , хата түөрэх быраҕан , кимиэхэ тиксэрин быһаарыаҕыҥ » , — дэһиспиттэрэ . « Таҥаспын үллэстибиттэрэ , таҥаспын ылаары түөрэх бырахсыбыттара » диэн Суруйууларга этиллибит ити курдук туолбута . Буойуннар үкчү оннук быһыыламмыттара .
43019025	Иисус кириэһин аттыгар Ийэтэ , Ийэтин балта , Клеопа кэргэнэ Мария итиэннэ Мария Магдалина тураллара .
43019026	Иисус , Ийэтин уонна кини аттыгар турар таптыыр үөрэнээччитин көрөн , Ийэтигэр : « Бу — Эн уолуҥ » , — диэбитэ .
43019027	Оттон үөрэнээччитигэр : « Бу — эн Ийэҥ » , — диэн эппитэ . Мантан ыла үөрэнээччитэ Кини Ийэтин бэйэтигэр ылан олордубута .
43019028	Бу кэнниттэн Иисус барыта хайыы-үйэ туолбутун билэр буолан , Суруйууларга этиллибит ситэрин туһугар : « Утаттым » , — диэбитэ .
43019029	Онно толору уксуустаах купсуун турара . Буойуннар уксууһу гуупкаҕа оботторон ылан , иссоп лабаатыгар иилэн баран , уоһугар үҥүлүппүттэрэ .
43019030	Иисус уксууһу амсайан баран : « Туолла ! » — диэбитэ . Уонна төбөтүн хоҥкутан , тыынын Таҥараҕа биэрбитэ .
43019031	Бу бээтинсэ күн этэ . Ол иһин иудейдар , тиириллибиттэри субуотаҕа — улуу күҥҥэ — кириэскэ хаалларымаары , сотолорун уҥуоҕун тоһуталаан баран кириэстэриттэн уһултарарыгар Пилаттан көрдөспүттэрэ .
43019032	Буойуннар кэлэн , бастакы киһи сототун уҥуоҕун , онтон Иисустуун сэргэстэһэ тиириллибит иккис киһи сототун үлтүрүтэ охсуолаабыттара .
43019033	Иисуһу кэлэн өлбүтүн көрөн , сототун уҥуоҕун тоһуппатахтара .
43019034	Ол гынан баран биир буойун Кини ойоҕоһун үҥүүнэн анньыбытыгар сонно бааһыттан хааннаах уу тохтубута .
43019035	Ону эһиги итэҕэйэргит туһугар тус бэйэтинэн көрбүт киһи туоһулуур , кини чахчыны этэрин билэр буолан , туоһута кырдьыктаах .
43019036	Суруйууларга « Кини уҥуоҕа тостуо суоҕа » диэн этиллибит ити курдук туолбута .
43019037	Өссө атын кэрчиккэ « Кими супту анньыбыттарын көрүөхтэрэ » диэн этиллэр .
43019038	Бу кэнниттэн Иисуһу , иудейдартан куттанан Киниэхэ кистээн үөрэммит Аримафеяттан төрүттээх Иосиф кириэстэн устаары , көрдөспүтүн Пилат көҥүллээбитэ . Онон Иосиф кэлэн , Кинини кириэстэн устубута .
43019039	Иисуска урут түүн сылдьыбыт Никодим эмиэ кэлбитэ , кини үчүгэй сыттаах сүүс муунта кэриҥэ арыыны — смирналаах алоэны — аҕалбыта .
43019040	Иккиэн Иисуһу ылан , иудейдар харайар үгэстэринэн үчүгэй сыттаах арыынан сотон баран , таҥаска суулаабыттара .
43019041	Кинини кириэскэ тиирбит сирдэригэр сад баара , онно ким да өссө харайылла илик саҥа хаспах-хоруоба баар этэ .
43019042	Иудейдар субуотаҕа бэлэмнэнэр күннэрэ — бээтинсэ буолан , Иисуһу чугастыы ол хоруопка укпуттара .
43020001	Нэдиэлэ бастакы күнүгэр Мария Магдалина сарсыарда эрдэ , халлаан өссө сырдыан иннинэ , хаспахха кэлэн көрбүтэ — арай ааны бүөлээбит таастара халбарытыллан хаалбыт этэ .
43020002	Кини Симон Петрга итиэннэ Иисус таптыыр биир үөрэнээччитигэр сүүрэн тиийэн : « Тойоммутун хоруобуттан ылан барбыттар , ханна гыммыттарын билбэппит » , — диэбитэ .
43020003	Сонно тута Петр ол үөрэнээччилиин тахсан , хоруопка барбыттара .
43020004	Иккиэн бииргэ сүүрбүттэрэ да , үөрэнээччи Петрдааҕар түргэнник сүүрэн , урут тиийбитэ .
43020005	Кини хаспах иһин өҥөйөн , таҥас сытарын көрбүтэ , ол гынан баран иһирдьэ киирбэтэҕэ .
43020006	Кэнниттэн тиийбит Симон Петр иһирдьэ киирэн таҥас сытарын ,
43020007	итиэннэ Иисус төбөтүн саппыт былааттара , таҥаһы кытта буолбакка , туспа сууланан сытарын көрбүтэ .
43020008	Дьэ онтон хаспахха бастакынан кэлбит үөрэнээччи киирэн , бэйэтэ барытын көрөн , итэҕэйбитэ .
43020009	Иисус өлбүттэртэн тиллиэхтээҕин туһунан Суруйууларга этиллибитин кинилэр өссө да өйдүү иликтэрэ .
43020010	Онон үөрэнээччилэр дьиэлэригэр төннүбүттэрэ .
43020011	Оттон Мария хаспах таһыгар ытыы турбута ; ытыы-ытыы , төҥкөйөн иһирдьэ өҥөйөн көрбүтэ ,
43020012	арай Иисус сыппыт сиригэр маҥан таҥастаах икки Аанньал — биирдэрэ бас диэки , атына атах диэки өттүгэр — олороллоро .
43020013	« Тоҕо ытыыгыный ? » — кинилэр ыйыппыттара . « Тойоммун ылан барбыттар , ханна гыммыттарын билбэппин » , — диэбитэ Мария .
43020014	Инньэ диэн баран кэннин хайыһан , Иисус турарын көрбүтэ , ол эрээри бу Кини буоларын билбэтэҕэ .
43020015	« Тоҕо ытыыгыный ? Кими көрдүүгүнүй ? » — Иисус ыйыппыта . Сад көрөөччү буоллаҕа дии санаан , Мария : « Тойонуом ! — диэбитэ . — Кинини мантан Эн таһаарбыт буоллаххына , ханна гыммыккын миэхэ эт , мин баран Кинини ылыам этэ » .
43020016	« Мария ! » — диэбитэ Иисус . Эргиллэ түһээт , Мария еврей тылынан : « Раввуни ! » ( ол аата « Үөрэтээччим ! » ) — диэн саҥа аллайбыта .
43020017	Иисус эппитэ : « Мин Аҕабар өссө тахса иликпин , онон Миигин таарыйыма . Бырааттарбар баран Мин этэрбин тиэрт : Мин Бэйэм Аҕабар уонна эһиги Аҕаҕытыгар , Бэйэм Таҥарабар уонна эһиги Таҥараҕытыгар тахсабын » .
43020018	Мария Магдалина баран Айыы Тойону көрбүтүн , Кини тугу эппитин үөрэнээччилэргэ кэпсээбитэ .
43020019	Ол күн , нэдиэлэ бастакы күнүн киэһэтигэр , үөрэнээччилэр иудейдартан куттанан , түмсэр дьиэлэрин аанын хатанан олордохторуна , Иисус киирэн ортолоругар туран эппитэ : « Эһиэхэ эйэ буоллун ! »
43020020	Инньэ диэн баран , үөрэнээччилэригэр илиитин , атаҕын , ойоҕоһун көрдөрбүтэ . Үөрэнээччилэрэ Айыы Тойону көрөн , үөрэ түспүттэрэ .
43020021	« Эһиэхэ эйэ буоллун ! — диэбитэ Иисус иккиһин . — Аҕам Миигин ыыппытын курдук , Мин эмиэ эһигини ыытабын » .
43020022	Маны этэн баран , салгыны үрбүтэ уонна : « Сибэтиэй Тыыны ылыҥ ! — диэбитэ . —
43020023	Ким аньыытын бырастыы гынаҕыт да , ол аньыыта бырастыы буолуоҕа ; ким аньыытын бырастыы гыммаккыт да , ол аньыыта бырастыы буолуо суоҕа » .
43020024	Уон Иккиэлэртэн биирдэстэрэ , Игирэ Аҥаара диэн ааттаах Фома , Иисус кэлэ сылдьыбыт кэмигэр суох этэ .
43020025	Үөрэнээччилэр Фомаҕа : « Биһиги Айыы Тойону көрдүбүт » , — диэн кэпсээбиттэрэ . Фома эппитэ : « Илиитигэр тоһоҕо суолун көрө иликпинэ , бааһыгар тарбахпын , ойоҕоһугар илиибин уга иликпинэ , итэҕэйиэм суоҕа » .
43020026	Аҕыс хонон баран үөрэнээччилэр эмиэ дьиэҕэ олорбуттара , Фома кинилэри кытта баара . Аан халҕана хатанан турдаҕына , арай Иисус киирэн ортолоругар туран баран : « Эһиэхэ эйэ буоллун ! » — диэбитэ .
43020027	Онтон Фомаҕа туһаайан эппитэ : « Сөмүйэҕин аҕал , уонна бу икки илиибин көр , илиигин ойоҕоспор ук . Уонна аны итэҕэйбэт буолума , итэҕэйэр буол » .
43020028	« Айыы Тойонум , Таҥарам ! » — диэбитэ Фома .
43020029	Иисус эппитэ : « Эн көрөҥҥүн итэҕэйдиҥ , көрбөккө эрэ итэҕэйбиттэр алгыстаахтар » .
43020030	Уонна да атын үгүс дьиктини Иисус үөрэнээччилэригэр көрдөрбүтэ да , ол туһунан бу кинигэҕэ суруллубата .
43020031	Оттон бу суруллубут барыта — Иисус Мессия , Таҥара Уола буоларын итэҕэйэргит итиэннэ итэҕэйэҥҥит Кини аатынан Олоххо тиксэргит туһугар , сурулунна .
43021001	Бу кэнниттэн Иисус үөрэнээччилэригэр аны Тивериада муоратын кытылыгар көстүбүтэ . Ол маннык этэ .
43021002	Симон Петр , Игирэ Аҥаара диэн ааттаах Фома , Галилея Канатыттан сылдьар Нафанаил , Зеведей уолаттара уонна өссө икки атын үөрэнээччи буолан бары бииргэ сылдьыбыттара .
43021003	Симон Петр кинилэргэ : « Мин балыктыы барабын » , — диэбитэ . « Биһиги эмиэ эйигин кытта барсабыт » , — дэспиттэрэ анарааҥҥылар . Баран сонно оҥочонон киирэн балыктаабыттара да , ол түүн устата тугу да ылбатахтара .
43021004	Онтон сарсыарда тыҥ хатыыта Иисус кэлэн кытылга турбута , ол гынан баран үөрэнээччилэрэ Кинини билбэтэхтэрэ .
43021005	« Оҕолоор ! Балык тутта дуо ? » — Иисус ыйыппыта . « Мэлигир » , — дэспиттэрэ .
43021006	« Илимҥитин оҥочоҕут уҥа өттүгэр түһэриҥ , оччоҕо тутуоҕа » , — диэбитэ Кини . Илимнэрин түһэрбиттэрэ — аһары элбэх балык кэлэн , кыайан хостооботохторо .
43021007	Иисус таптыыр үөрэнээччитэ Петрга : « Ити Айыы Тойон ! » — диэбитэ . Симон Петр ити Айыы Тойон буоларын истээт , таҥаһын ылан курданан баран ( тас таҥаһын устан баран сылдьара ) муораҕа ыстаммыта .
43021008	Оттон атын үөрэнээччилэр оҥочонон балыктаах илимнэрин состорбутунан кытылга устан кэлбиттэрэ . Кытылтан ырааҕа суох , сүүсчэкэ хаамыы кэриҥэ эрэ тэйиччи сылдьыбыттара .
43021009	Сиргэ үктэнээт , чох күөдьүтэн уот оттуллубутун , уот кытыытыгар үтүллүбүт балык , килиэп сытарын көрбүттэрэ .
43021010	« Ити ылбыт балыккытыттан аҕалыҥ эрэ » , — диэбитэ Иисус .
43021011	Симон Петр баран сүүс биэс уон үс бөдөҥ балык иҥнибит илимин кытылга соһон таһаарбыта . Итиччэ элбэх балыктааҕын үрдүнэн , илим хайа барбатаҕа .
43021012	« Кэлэн аһааҥ » , — Иисус ыҥырбыта . Үөрэнээччилэртэн ким да , бу Айыы Тойон буоларын билэн , санаата буолан « Эн Кимҥиний ? » диэн ыйыппатаҕа .
43021013	Иисус кэлэн килиэби , онтон балыгы ылан , кинилэргэ биэртэлээбитэ .
43021014	Бу тиллэн баран үөрэнээччилэригэр үһүс көстүүтэ этэ .
43021015	Аһыы олордохторуна , Иисус Симон Петртан ыйыппыта : « Иона уола Симон ! Эн Миигин кинилэрдээҕэр ордук таптыыгын дуо ? » « Таптыыбын , Айыы Тойон , — диэбитэ Петр . — Мин Эйигин таптыырбын Эн билэҕин » . Иисус эппитэ : « Мин барааннарым оҕолорун манаа » .
43021016	Онтон иккиһин ыйыппыта : « Иона уола Симон ! Эн Миигин таптыыгын дуо ? » « Таптыыбын , Айыы Тойон , — диэбитэ Петр . — Мин Эйигин таптыырбын Эн билэҕин » . « Мин барааннарбын манаа » , — диэбитэ Иисус .
43021017	Онтон үсүһүн ыйыппыта : « Иона уола Симон ! Эн Миигин таптыыгын дуо ? » Кини үсүһүн « Эн Миигин таптыыгын дуо ? » диэбититтэн санньыйан , Петр эппитэ : « Айыы Тойон ! Эн барытын билэҕин . Мин Эйигин таптыырбын Эн билэҕин » . Иисус киниэхэ эппитэ : « Мин барааннарбын манаа .
43021018	Дьиҥ кырдьыгы эйиэхэ этэбин : эдэргэр эн , бэйэҥ курданаҥҥын , ханна баҕарбыт сиргэр барарыҥ , оттон кырыйдаххына , икки илиигин быластыы уунуоҕуҥ , оччоҕо эйигин атын киһи курдаан , баҕарбат сиргэр илдьэ барыаҕа » .
43021019	Кини маны Петр , хайдах өлөн , Таҥараны албан аатырдыахтааҕын өйдөтөн эппитэ . Инньэ диэн баран , киниэхэ : « Миигин батыс » , — диэбитэ .
43021020	Петр эргиллэн , кини кэнниттэн били киэһээҥҥи аһылыкка Иисус түөһүгэр сыстан « Тойонуом ! Эйигин таҥнарааччы кимий ? » диэбит Иисус таптыыр үөрэнээччитэ иһэрин көрбүтэ .
43021021	Кинини көрөн , Петр Иисустан : « Айыы Тойон ! Оттон кини хайдах буолуоҕай ? » — диэн ыйыппыта .
43021022	« Кини , Мин кэлиэхпэр диэри , баар буолуон баҕарар буоллахпына , онно эн тугуҥ кыһалҕатай ? — диэбитэ Иисус . — Эн Миигин батыс ! »
43021023	Бу кэнниттэн ол үөрэнээччи өлбөт үһү диэн тыл кинилэр ортолоругар тарҕаммыта . Ол эрээри Иисус Петрга кини өлүө суоҕа диэн эппэтэҕэ , « Кини , Мин кэлиэхпэр диэри , баар буолуон баҕарар буоллахпына , онно эн тугуҥ кыһалҕатай ? » диэбитэ .
43021024	Бу туһунан ол үөрэнээччи бэйэтэ туоһулаан маны суруйда . Кини туоһута кырдьыктааҕын биһиги билэбит .
43021025	Иисус мантан да атыны элбэҕи оҥорбута ; ону барытын сиһилии суруйар буоллар , суруллубут кинигэ барыта бүтүн аан дойдуга да кыайан батыа суох этэ дии саныыбын . Аминь .
44001001	Бастакы кинигэбэр , Феофил , мин Иисус тугу оҥорбутун , туохха үөрэппитин барытын аан маҥнайгыттан ыла саҕалаан , талан ылбыт Апостолларыгар Сибэтиэй Тыынынан ыйыы-кэрдии биэрэн баран Халлааҥҥа ылыллыбыт күнүгэр диэри сэһэргээн суруйбутум .
44001002	
44001003	Кириэскэ муҥнанан баран , Кини түөрт уон хонук устата үөрэнээччилэригэр көстөн , Таҥара Саарыстыбатын туһунан кэпсээн , Бэйэтэ тыыннааҕын элбэх итэҕэтиилээх чахчыларынан кэрэһилээн көрдөрбүтэ .
44001004	Биирдэ Апостоллар түмсэн олордохторуна , Кини эппитэ : « Иерусалимтан ханна да барбакка , Миигиттэн истибиккитин — Аҕам эрэннэрбитин — кэтэһиҥ .
44001005	Иоанн уунан сүрэхтиирэ , оттон эһиги бу кэннэ аҕыйах хонугунан Сибэтиэй Тыынынан сүрэхтэниэххит » .
44001006	Ол иһин бары мустан , Киниттэн ыйыппыттара : « Айыы Тойон , Эн Израиль Саарыстыбатын субу кэмҥэ чөлүгэр түһэрэҕин дуо ? »
44001007	Иисус эппитэ : « Аҕам Бэйэтин былааһынан ханнык болдьоҕу , кэми-кэрдиини анаабытын эһиги билэр кыаххыт суох .
44001008	Ол эрээри Сибэтиэй Тыын үөһэттэн түһэн эһиэхэ киирдэҕинэ , эһиги күүс ылан , Иерусалимҥа да , бүтүн Иудея , Самария да устун — сир бары уһугар тиийэ Мин кэрэһиттэрим буолуоххут » .
44001009	Кини маны этэн баран , көрөн турдахтарына , улам үөһэ тахсан барбыта уонна былыкка куустаран , көстүбэт буолбута .
44001010	Баран эрэр сирин батыһа халлааны одуулаан турдахтарына , эмискэ кинилэр иннилэригэр маҥан таҥастаах икки киһи баар буола түспүтэ .
44001011	« Галилея дьоно ! — диэбиттэрэ кинилэр . — Тоҕо халлааны одуулаан турдугут ? Бу Иисус халлааҥҥа ылыллан эһигиттэн хайдах баран эрэрин көрөҕүт да , ол курдук эмиэ эһиэхэ эргиллэн кэлиэҕэ » .
44001012	Апостоллар Иерусалимтан биир биэрэстэлээх Елеон диэн ааттаах хайаттан Иерусалимҥа төннөн кэлэн ,
44001013	дьиэлэнэр үөһээҥҥи хосторугар тахсыбыттара . Бу Петр , Иаков , Иоанн , Андрей , Филипп , Фома , Варфоломей , Матфей , Алфей Иакова , Симон Зилот итиэннэ Иаков быраата Иуда этилэр .
44001014	Кинилэр дьахталлары , Иисус Ийэтэ Марияны , Кини бырааттарын кытта бары өрүү бииргэ үҥэллэрэ .
44001015	
44001016	Бырааттарым ! Иисуһу тутар дьону сирдээбит Иуда туһунан Сибэтиэй Тыын Суруйууларга эрдэттэн Давидынан этиппитэ туолуохтаах этэ .
44001017	Иуда биһиги кэккэбитигэр киирэн , Апостол сулууспатыгар тиксибитэ
44001018	гынан баран , хара дьайыыны оҥорон манньа ылбыт харчытынан сир атыыласпыта ; онтон ол сиригэр төбөтүнэн үөһэттэн түһэн , өрөһөтө хайдан иһэ-үөһэ барыта ыһыллыбыта ;
44001019	Иерусалим олохтоохторо бары ону истэн , ол сири бэйэлэрин тылларынан „ Акелдама “ , ол эбэтэр „ Хааннаах хонуу “ диэн ааттаабыттара .
44001020	Саалтыыр кинигэтигэр „ Кини тиэргэнэ иччитэхсийдин , икки атахтаах онно олохсуйбатын “ диэн суруллубут . Өссө „ кини солотун атын киһи ылыахтын “ диэн баар .
44001021	Онон Иуда оннугар биһиэхэ атын киһи холбоһуон наада . Кини Иоанн сүрэхтиириттэн саҕалаан Айыы Тойон Иисус биһигиттэн үөһэ ылыллыбыт күнүгэр диэри , өрүү биһигини кытта бииргэ сылдьан , Кинини арыалласпыт киһи буолуохтаах . Кини эмиэ , бу биһиги курдук , Иисус тиллибитин туоһулуохтаах » .
44001022	
44001023	Икки киһини — Иуст диэн ааттаах Иосибы ( кинини өссө Варсава диэн ааттыыллара ) уонна Матфийы —
44001024	туруоран баран , Таҥараттан көрдөспүттэрэ : « Айыы Тойон , Эн киһи сүрэҕин курдаттыы көрөҕүн . Бу иккиттэн кими талан ылбыккын , Иуда барыахтаах сиригэр бараары сүтэрбит Апостоллыыр сулууспатын кинилэртэн хайаларыгар биэрэргин ыйан көрдөр » .
44001025	
44001026	Хайалара ылыахтааҕын билээри , сэрэбиэй бырахпыттарыгар сэрэбиэйдэрэ Матфийга түбэһэн , кини уон биир Апостолга холбоһор буолбута .
44002001	Биэс уонус күн үүнүүтэ бары эмиэ биир санаанан түмсүбүттэрэ .
44002002	Эмискэ дьиэ иһигэр халлаантан күүстээх тыал түһэн эрэрин санатар тыас иһиллибитэ .
44002003	Онтон уот тылыгар маарынныыр сарбынньахтар кэлэн , арахсыһан киһи-киһи аайы тохтообуттарыгар ,
44002004	бары , Сибэтиэй Тыынынан туолан , араас омук тылларынан саҥаран барбыттара . Тыын кинилэргэ оннук дьоҕуру биэрбитэ .
44002005	Бу — аан дойду норуоттарыттан барыларыттан мустубут иудейдар , Таҥараҕа сүгүрүйэр дьон Иерусалимҥа кэлэ сылдьар кэмнэрэ этэ .
44002006	Ити тыас тыаһаабытыгар киһи бөҕөтө үмүөрүспүтэ ; иһиттэхтэринэ , Апостоллар кинилэр төрөөбүт тылларынан саҥараллара , дьон онтон соһуйан суугунаһа түспүттэрэ .
44002007	Бары сөрү диэн сөхпүттэрэ : « Бу саҥара турааччылар бары Галилея дьоно этилэр буолбат дуо ?
44002008	Оччоҕо бу тугу-тугу истэбитий ? Кинилэр биһиги төрөөбүт тылбытынан саҥараллар дии ?
44002009	Биһиги Парфия , Мидия дьоно , эламиттар , Месопотамия , Иудея , Каппадокия , Понт , Асия ,
44002010	Фригия , Памфилия , Египет олохтоохторо , Ливия Киринеяҕа сыста сытар уобаластарыттан , Римтэн кэлбиттэр , иудейдар уонна иудей итэҕэлин ылыммыт атын омуктар ,
44002011	Крит арыы олохтоохторо , арабтар — бука бары истэрбитигэр кинилэр Таҥара улуу дьайыыларын туһунан биһиги төрөөбүт тылбытынан кэпсииллэр » .
44002012	Бары сөҕөн-махтайан , дьиибэргээн бэйэ-бэйэлэриттэн : « Бу аата тугуй ? » — диэн ыйыталаһаллара .
44002013	Сорохторо эҕэлээхтик : « Ээ , минньигэс арыгыны тото испиттэр » , — дэһэллэрэ .
44002014	Петр уон биир Апостолы кытта бииргэ туран дьоҥҥо туһаайан доргуччу эппитэ : « Иудея дьоно , Иерусалим олохтоохторо бука бары ! Бу туох буолбутун билиэххитин баҕарар буоллаххытына , мин этэрбин болҕойон истиҥ !
44002015	Эһиги саныыргыт курдук , кинилэр итирик буолбатахтар , билигин баара-суоҕа үс эрэ чаас буолла .
44002016	
44002017	Бу тиһэх күннэргэ буолуоҕа , — диир Таҥара : — Мин киһи аймахха Бэйэм Тыыммын ыыттахпына , эһиги уолаттаргыт-кыргыттаргыт Мин этэрбин тиэрдиэхтэрэ , эдэр уолаттаргыт көрүү көрүөхтэрэ , кырдьаҕастаргыт дириҥ суолталаах түүллэри түһүөхтэрэ .
44002018	Мин Бэйэм Тыыммын кулуттарбар — эр дьоҥҥо , дьахталларга даҕаны — ыыттахпына , кинилэр бар дьоҥҥо Мин этэр тылбын тиэрдиэхтэрэ .
44002019	Үөһэ халлааҥҥа дьиктилэри , аллара сиргэ сөҕүмэр бэлиэлэри — хааны , уоту , будулҕан буруону — көрдөрүөҕүм .
44002020	Айыы Тойон килбиэннээх улуу Күнэ үүнүөн иннинэ , күн өлбөөдүйэ өлүө , ый хаанныы кыыһыа .
44002021	Дьэ , оччоҕо Айыы Тойону аатын ааттаан ыҥырбыт киһи барыта быыһаныа “ .
44002022	Израиль дьоно ! Бу этэрбин болҕойон истиҥ : Таҥара эһиги көрөргүтүгэр Иисус Назорейга улуу дьайыылары , дьиктилэри , араас бэлиэлэри оҥорторон , Кинини туоһулаан турар . Ону бэйэҕит билэҕит .
44002023	Таҥара эрдэттэн анаан оҥкуллаабытын курдук , Кинини эһиэхэ тутан биэрбиттэрин эһиги , Таҥараны билбэт омуктарга биэрэн , кириэскэ хам хараҕалатан өлөртөрбүккүт .
44002024	Ол эрээри Таҥара өлөр өлүү бохсубутун үрэйэн , Кинини тилиннэрбитэ : өлүү Кинини хайдах да бохсон илдьэ хаалар кыаҕа суоҕа .
44002025	Кини туһунан Давид этэр : „ Иннибэр өрүүтүн Айыы Тойону көрөрүм — туохтан да толлон турбатым туһугар , Кини мин уҥа өттүбэр сылдьар .
44002026	Онтон сүрэҕим өрө тэбэр , уоспар өрөгөй тыллара киирэллэр , төһө да өлөр оҥоһуулаах буолларбын , эрэлим бөҕөргөтөр —
44002027	миигин анараа дойдуга хаалларыаҥ суоҕа , сибэтиэйиҥ этин-сиинин имирдиэҥ суоҕа .
44002028	Эн миэхэ олох суолун ыйбытыҥ , онон Бэйэҥ иннигэр туруоран сүрэхпин үөрүүнэн толоруоҥ “ .
44002029	Бырааттарым ! Эһиэхэ быһа бааччы этэрбин көҥүллээҥ : өбүгэбит Давид өлбүтэ , хараллыбыт хоруоба биһиэхэ күн бүгүҥҥэ диэри турар .
44002030	Давид пророк этэ , онон Таҥара Христоһу кини эт-хаан удьуордарыттан бүрүстүөлгэ олордуох буолан андаҕайбытын билэрэ .
44002031	„ Дууһата аадка хаалларыллыбатаҕа , этэ-сиинэ имирэн сүппэтэҕэ “ диэн Христос тиллиэхтээҕин кини эрдэттэн өтө көрөн эппитэ .
44002032	Дьэ онон Таҥара Кинини , Иисуһу , тилиннэрбитин биһиги бары туоһулуубут .
44002033	Кини үөһэ , Таҥара уҥа өттүгэр , ылыллан , Аҕата эрэннэрбитин — Сибэтиэй Тыыны — биһиэхэ ылан ыытта . Ону эһиги бу билигин көрдүгүт-иһиттигит .
44002034	Давид бэйэтэ Халлааҥҥа ытта сылдьыбатаҕа гынан баран этэр : „ Айыы Тойон мин Тойоммор өстөөхтөргүн үктэл оҥостон олорор гына Эйиэхэ самнаран биэриэхпэр диэри , Мин уҥа өттүбэр олор диэбитэ “ диэн .
44002035	
44002036	Онон , Израиль норуота , бигэтик өйдүөх тустааххын : Иисуһу — эһиги кириэскэ тиирэн өлөрбүккүтүн — Таҥара Айыы Тойон уонна Быыһааччы гыммыта » .
44002037	Маныаха дьон сүрэхтэригэр ыттаран , Петртан уонна атын Апостоллартан : « Бырааттарбыт , оччоҕо тугу гынабыт ? » — диэн ыйыппыттара .
44002038	Петр эппитэ : « Аньыыгытын билинэн Таҥараҕа эргиллиҥ ! Эһиги хас биирдии бэйэҕит — аньыыгытын-буруйгутун бырастыы гыннарар туһугар — Иисус Христос аатыгар сүрэхтэниҥ , оччоҕо эһиги Сибэтиэй Тыын бэлэҕин ылыаххыт .
44002039	Таҥара тугу эрэннэрбитэ эһиэхэ , эһиги оҕолоргутугар да , ыраах сылдьар да дьоҥҥо — Айыы Тойон Таҥарабыт ыҥырбыт дьонугар — бука барыгытыгар ананар » .
44002040	Уонна да атын элбэх тылынан өйдөтөн : « Бу содур көлүөнэттэн быыһаныҥ » , — диэн ыҥырбыта .
44002041	Онон Петр тылын улгумнук ылыммыт дьон сүрэхтэнэн , ол күн барыта үс тыһыынча кэриҥэ итэҕэйээччи эбиллибитэ .
44002042	Кинилэр Апостоллар үөрэтэллэрин тиһигин быспакка болҕойон истэллэрэ , бука бары бииргэ аһыыллара , бииргэ үҥэллэрэ .
44002043	Апостоллар Иерусалимҥа элбэх дьиктини , бэлиэни көрдөрөннөр , хас биирдии киһи ис дууһатыттан Таҥараттан толлор буолбута .
44002044	Итэҕэйээччилэр биир ньыгыл сомоҕо этилэр , бары уопсай бас билиилээхтэрэ .
44002045	Баайдарын-дуолларын , бас билиилэрин барытын атыылаан баран , ким туох кыһалҕалааҕынан көрөн үллэрэллэрэ .
44002046	Хас күн аайы биир санаанан Таҥара Дьиэтигэр сылдьаллара , дьиэлэригэр түмсэн килиэп тоһутан , Таҥараны айхаллаан туран истиҥник үөрэ-көтө аһыыллара . Бар дьон кинилэри таптыыра , оттон Айыы Тойон Церковка саҥаттан саҥа быыһанааччылары күннэтэ аҕалан ахсааннарын эбэн иһэрэ .
44002047	
44003001	Биирдэ Петрдаах Иоанн иккиэйэҕин Таҥара Дьиэтигэр тоҕус чаастааҕы үҥүүгэ баран испиттэрэ .
44003002	Таҥара Дьиэтин « Кэрэ Аан » диэн ааттанар олбуорун аанын аттыгар биир төрүөҕүттэн босхоҥ киһи олороро . Кинини күн аайы , көтөҕөн аҕалан ааҥҥа олордон кэбиһэллэрэ , онно олорон , кини киирэр дьонтон умналыыра .
44003003	Петрдаах Иоанн киирэн эрэллэрин көрөн , кини ытыһын тоһуйбута .
44003004	Киһини болҕомтолоохтук көрөн баран , иккиэн : « Биһигини көр эрэ » , — диэбиттэрэ .
44003005	Тугу эрэ биэриэхтэрэ дии санаан , умнаһыт өрө көрө түспүтэ .
44003006	« Үрүҥ да , кыһыл да көмүһэ суохпун , — диэбитэ Петр , — ол гынан баран туох баардаахпыттан эйиэхэ бэрсэбин : Иисус Христос Назорей аатынан этэбин — туран хаамп ! »
44003007	Уонна уҥа илиититтэн өрө тардан туруорбутугар , икки тобугун сүһүөҕэ эмискэ бөҕөргөөн , киһи тирэҕирэ түспүтэ ,
44003008	ойон туран хаампытынан барбыта ; онон , Таҥараны уруйдаан-айхаллаан , кинилэри кытта бииргэ хаамсан , Таҥара Дьиэтигэр дьиэрэҥкэйдээн киирбитэ .
44003009	Кини Таҥараны айхаллаабытынан хааман киирбитин дьон барыта көрбүтэ .
44003010	Бу били Кэрэ Аан таһыгар умналыыр босхоҥ үтүөрэн хаалбытын көрөн , олус диэн сөхпүттэрэ-дьулайбыттара .
44003011	Үтүөрбүт киһи Петрдаах Иоанны батыһа сылдьарын көрө бэркиһээн , бары кинилэргэ , Соломон колоннадата диэн сиргэ , саба сырсан кэлбиттэрэ .
44003012	Маны көрөн , Петр мустубут дьоҥҥо эппитэ : « Израиль дьоно ! Биһигини тоҕо дьиктиргээбиттии одуулаһан тураҕыт ? Биһиги бэйэбит күүспүтүнэн дуу , үтүөбүтүнэн дуу кинини хаамар гыммыт буолбатахпыт .
44003013	Аҕаларбыт — Авраам , Исаак уонна Иаков — Таҥаралара Уолун Иисуһу албан аатырдыбыта , оттон эһиги Кинини туттаран тойотторго биэрбиккит , Пилат босхолуурга санаммытын үрдүнэн , Киниттэн киэр хайыспыккыт .
44003014	Сибэтиэйтэн , Кырдьыксыттан аккаастанан , өлөрүөхсүтү босхолууругар Пилаттан көрдөспүккүт .
44003015	Эһиги Олох Баһылыгын өлөрбүккүт гынан баран , Таҥара Кинини өлбүттэртэн тилиннэрбитэ . Кини тиллибитин туоһулара биһиги баарбыт .
44003016	Бу көрөр , бэркэ билэр ыарыһах киһигитин Иисус аата , Кини биэрбит итэҕэлэ сибилигин , бары көрөн турдаххытына , үтүөртэ .
44003017	Ол эрээри , бырааттарым , эһиги , тойотторгут курдук , эмиэ билбэккэҕит , итинник быһыыламмыккытын мин өйдүүбүн .
44003018	Христос эрэйи-буруйу көрүөхтээҕин туһунан Таҥара эрдэттэн Бэйэтин бары пророктарынан этиттэрбитэ ити курдук туолбута .
44003019	Онон аньыыгыт-хараҕыт сотулларын туһугар , аньыыгытын билинэн , Таҥараҕа эргиллиҥ ;
44003020	оччоҕо Айыы Тойон эһиэхэ биэрэр уоскулаҥ кэмэ кэллэҕинэ , Таҥара эһиэхэ анаабыт Иисус Христоһун ыытыаҕа .
44003021	Таҥара тугу барытын чөлүгэр түһэрэрин туһунан Бэйэтин сибэтиэй пророктарынан этиттэрбит кэмэ кэлиэр диэри , Христос Халлааҥҥа сылдьыахтаах .
44003022	Моисей өбүгэлэрбитигэр этэн турар : „ Айыы Тойон Таҥараҕыт , миигин ыыппытын курдук , эһиэхэ бэйэҕит бырааттаргытыттан Пророгу ыытыа . Кини тугу этэрин барытын эһиги толорон иһиэхтээххит .
44003023	Ол Пророк тылын истибэтэх киһи , норуотуттан туораан , имири эстиэҕэ “ .
44003024	Пророктар — Самуилтан саҕалаан кэлиҥҥи пророктарга тиийэ — бука бары бу күннэр тустарынан иһитиннэрэллэрэ .
44003025	Оттон эһиги ол пророктар удьуордарынаҕыт , онон Таҥара өбүгэлэргитин кытта оҥорсубут сөбүлэһиитэ эһиэхэ чопчу сыһыаннаах . Бу туһунан Таҥара Авраамҥа : „ Сир омуктара бары эн удьуоруҥ өҥөтүнэн үтүө алгыска тиксиэхтэрэ “ , — диэн эппитэ .
44003026	Таҥара Уолун , Иисуһу , тилиннэрэн баран — эһигини хас биирдиигитин аньыыттан-хараттан киэр хайыһыннаран үтүө алгыска тиксэрээри — бастакынан эһиэхэ ыыппыта » .
44004001	Кинилэр иккиэн норуоту кытта кэпсэтэ турдахтарына , аҕабыыттар , Таҥара Дьиэтин харабылын тойоно уонна саддукейдар тиийэн кэлбиттэрэ .
44004002	Норуоту үөрэтэллэрин уонна Иисус тиллиитэ өлбүттэр тиллиэхтээхтэрин кэрэһилиир диэн кэпсииллэрин истэн , улаханнык абаран-сатаран ,
44004003	иккиэннэрин тутан ылбыттара ; ол гынан баран киэһэ буолан сарсыардааҥҥа диэри хаайан кэбиспиттэрэ .
44004004	Таҥара тылын истибиттэр үгүстэрэ итэҕэйбиттэрэ ; итэҕэйбит эр дьон биэс тыһыынча кэриҥэ этэ .
44004005	Сарсыныгар Иерусалимҥа иудей тойотторо , аҕа баһылыктар уонна сокуонньуттар мустубуттара .
44004006	Анна архиерей , Каиафа , Иоанн , Александр итиэннэ кинилэр атын да хаан-уруу аймахтара бааллара .
44004007	Кинилэр Апостоллары ортолоругар киллэрэн туран : « Бу туох күүһүнэн , ким аатынан эһиги итини оҥордугут ? » — диэн ыйыппыттара .
44004008	Онуоха Сибэтиэй Тыынынан туолан , Петр эппитэ : « Норуот салайааччылара , Израиль аҕа баһылыктара !
44004009	Өскөтүн биһигиттэн бүгүн босхоҥ киһиэхэ оҥорбут үтүөбүт туһунан туоһулаһар , кини хайдах үтүөрбүтүн ыйыталаһар эбит буоллаххытына ,
44004010	эһиги да , Израиль норуота да — бары биллэххит буоллун : эһиги кириэскэ тиирэн өлөрбүккүт кэннэ , Таҥара тилиннэрбит Иисус Христос Назорейын аата
44004011	бу киһини үтүөрдэн , кини эһиги иннигитигэр турар . Иисус туһунан этиллэр : „ Эһиги , тутааччылар , киэр бырахпыт тааскыт муннук тутаах тааһа буолла “ .
44004012	Биһигини быыһыыр Киниттэн атын ким да суох ; Кини аатыттан ураты — биһиги быыһанарбытыгар бэриллибит атын аат — бу күн сиригэр суох ! »
44004013	Петрдаах Иоанн хорсуннарын көрөн уонна үөрэҕэ суох боростуой дьон буолалларын билэн , аҕа баһылыктар дьиибэргээбиттэрэ гынан баран , Иисуһу кытта бииргэ сылдьыбыттарын сэрэйбиттэрэ .
44004014	Үтүөрдүбүт киһилэрэ субу турар буолан , синедрион чилиэннэрэ тугу да булан утары эппэтэхтэрэ .
44004015	
44004016	Бу дьону хайдах гынабыт ? Илэ-чахчы дьиктини оҥорбуттарын Иерусалим олохтоохторо бука бары билэллэр , ону мэлдьэһэр кыахпыт суох .
44004017	Аны сурах-садьык норуокка салгыы тэнийиэ , онон Иисус аатын кимиэхэ да ааттаамаҥ диэн сэрэтэн , букатын бобуохха » .
44004018	Апостоллары ыҥыран ылан , аны Иисус аатын төрүт ааттаабакка , им-дьим сылдьалларыгар бирикээстээбиттэрэ .
44004019	Петрдаах Иоанн эппиттэрэ : « Бэйэҕит санаан көрүҥ , Таҥаратааҕар эһигини ордук истэрбит Таҥара иннигэр төһө сөптөөх буолуой ?
44004020	Биһиги тугу көрбүппүтүн-истибиппитин кэпсээбэккэ сылдьар кыахпыт суох » .
44004021	Оҥорбут дьиктилэрин иһин бар дьон барыта Таҥараны айхаллыыр буолан , буруйдуур тоҕоос булбакка , саанан баран , Апостоллары ыытан кэбиспиттэрэ .
44004022	Дьиктитик үтүөрбүт киһи сааһа түөрт уонуттан тахсыбыт этэ .
44004023	Босхолонон баран , Петрдаах Иоанн дьонноругар кэлэн , архиерейдар уонна аҕа баһылыктар туох диэбиттэрин барытын кэпсээбиттэрэ .
44004024	Ону истэн , бары биир санаанан Таҥараҕа үҥпүттэрэ : « Сири-халлааны , муораны уонна онно баары барытын айбыт Улуу Баһылык Таҥара !
44004025	Эн Бэйэҥ кулутуҥ , биһиги өбүгэбит Давид уоһунан Сибэтиэй Тыыны этиппитиҥ : „ Тоҕо норуоттар айманаллар , тоҕо омуктар кураанахха куомуннаһаллар ?
44004026	Сир ыраахтааҕылара өрө турдулар , баһылыктар Айыы Тойону уонна Кини Христоһун утары куомуннастылар “ .
44004027	Дьэ дьиҥ-чахчы , Эн модун кыаххынан эрдэттэн эппитиҥ туолуон иһин , бу куоракка Ирод , Понтий Пилат , иудейдар , атын да норуоттар Эн Сибэтиэй Уолгун Иисуһу утарса мустубуттар .
44004028	
44004029	Онон билигин , Айыы Тойон , кинилэр суоһурҕаналларын көр-иһит уонна биһиэхэ , кулуттаргар , Эн тылгын туохтан да куттаммакка , хорсуннук тиэрдэрбитигэр күүстэ салҕаа ,
44004030	эмтиир-үтүөрдэр илиигин утары уун итиэннэ Сибэтиэй Уолуҥ Иисус аатынан бэлиэлэри , дьиктилэри оҥорон көрдөр ! »
44004031	Үҥэн бүтэллэрин кытта , түмсүбүт дьиэлэрэ дьигиһийэн ылбыта , Сибэтиэй Тыын сүрэхтэрин толорон , бука бары , иҥнэн-толлон турбакка , Таҥара тылын иһитиннэрэн барбыттара .
44004032	Итэҕэли ылыммыттар бары биир сүрэхтээхтэрэ , биир дууһалаахтара ; ким да бэйэтин бас билиитин бэйэм эрэ киэнэ диэбэккэ , барытын бииргэ бас билэн олорбуттара .
44004033	Апостоллар Айыы Тойон Иисус Христос тиллибитин туһунан бар дьоҥҥо уһулуччу күүстээхтик туоһулаабыттара ; Таҥара Бэйэтин илгэлээх үтүөтүн кинилэргэ өлгөмнүк биэрэрэ .
44004034	Быстар , кыаммат киһи кинилэргэ суоҕа : ким сирдээх сирин , дьиэлээх дьиэтин атыылаан киллэрбит үптэрин
44004035	аҕалан , Апостоллар иннилэригэр ууран биэрэллэрэ , ону киһи аайы , туох кыһалҕалаахтарынан көрөн , үллэрэллэрэ .
44004036	Ол курдук Иосия , Апостоллар Варнава ( ол аата « бөҕөргөтөөччү » ) диэн ааттаабыт киһилэрэ , Кипр арыыттан төрүттээх левит ,
44004037	бас билэр сирдээҕин атыылаан , харчытын аҕалан Апостоллар атахтарыгар ууран биэрбитэ .
44005001	Биир Анания диэн киһи , баайын атыылаан баран , ойоҕунуун Сапфиралыын сүбэлэһэн , үбүн сороҕун кистээбитэ итиэннэ ордугун аҕалан , Апостоллар иннилэригэр уурбута .
44005002	
44005003	Онуоха Петр эппитэ : « Анания ! Эн , бу хайдах сатанаҕа бэринэн , Сибэтиэй Тыыҥҥа сымыйалыыгын , сириҥ атыытыттан сороҕун кистиигин ?
44005004	Тугу бас билэриҥ барыта бэйэҥ киэнэ этэ , атыылаан ылбыт үбүҥ эмиэ бэйэҥ дьаһалгар киирбитэ буолбат дуо ? Уонна хайдах маннык санааҕа кэллиҥ ? Эн дьоҥҥо буолбакка , Таҥараҕа сымыйалаатыҥ » .
44005005	Маны истээт , Анания тыына быстан охтон түспүтэ . Бу туһунан истибит эрэ барыта улаханнык куттаммыта .
44005006	Эдэр уолаттар туран , бокуонньугу таҥаска суулаан , таһааран харайбыттара .
44005007	Бу кэнниттэн үс чаас ааспытын кэннэ туох буолбутун билэ илик Анания ойоҕо тиийэн кэлбитэ .
44005008	Петр киниттэн ыйыппыта : « Эт эрэ миэхэ , сиргит атыыта бачча харчыга турбута дуо ? » « Соҕордук , ситиччэҕэ » , — диэн дьахтар бигэргэппитэ .
44005009	« Бу туох буолан эһиги Айыы Тойон Тыынын холоон көрөөрү кигистигит ? — диэбитэ Петр . — Көр , бу эргин харайан киирдилэр , эйигин эмиэ таһаарыахтара » .
44005010	Дьахтар эмискэ Петр аттыгар охтон түһэн өлөн хаалбыта . Киирэн кэлбит уолаттар дьахтар өлбүтүн көрөн , таһааран эрин аттыгар харайбыттара .
44005011	Церковь бүтүннүү уонна бу түбэлтэни истибиттэр бары улуу кутталга ылларбыттара .
44005012	Таҥара Бэйэтин Апостолларынан бар дьоҥҥо үгүс дьиктилэри , элбэх бэлиэлэри көрдөрбүтэ . Итэҕэйээччилэр бары биир санаанан Соломон колоннадатыгар түмсэллэрэ .
44005013	Атын дьон дьулайан , кинилэргэ холбоһо сатаабатахтара да , норуот кинилэри үтүө тылынан ахтара .
44005014	Улам-улам үгүс эр дьон , дьахталлар Айыы Тойону ылынан , итэҕэйээччилэр ахсааннара үксээн испитэ .
44005015	Ыарыһахтары , ааһан иһэр Петр , саатар , күлүгэ түстүн диэн , таһырдьа таһааран от , таҥас тэллэхтэргэ сытыартыыллара .
44005016	Чугас эргиннээҕи куораттартан киһи бөҕөтө Иерусалимҥа хотоҕостуу субуспута , ыарыһахтары , быртах тыыннарга буулаппыттары аҕалтыыллара ; аҕалбыт дьонноро бары үтүөрэн иһэллэрэ .
44005017	Архиерей уонна кинини кытта бииргэ сылдьар саддукей бөлөҕүн дьоно ордугургуу санаан
44005018	Апостоллары тутан ылан куорат хаайыытыгар уктарбыттара .
44005019	Онуоха Айыы Тойон Аанньала түүн хаайыы аанын аһан , кинилэри таһаартаан баран , эппитэ :
44005020	« Барыҥ , Таҥара Дьиэтигэр киирэн норуокка Олох Тылын иһитиннэриҥ » .
44005021	Маныаха Апостоллар сарсыарда эрдэ Таҥара Дьиэтигэр киирэн , үөрэтэн барбыттара . Ол ыккардыгар архиерей уонна кинини кытта бииргэ сылдьааччылар мустан , синедриону уонна Израиль аҕа баһылыктарын барыларын ыҥыртаан баран , хаайыыттан Апостоллары аҕалтара , дьон ыыппыттара .
44005022	Үлэһиттэр хаайыыга тиийэн , Апостоллары булбакка , төннөн кэлэн :
44005023	« Хаайыы үчүгэйдик хатанан турар , харабыллар аантан халбарыйбатахтар , оттон күлүүһү аһан иһирдьэ киирбиппит — ким да суох ! » — диэн тыллаабыттара .
44005024	Маны истэн , архиерейдар уонна Таҥара Дьиэтин харабылын тойоно ол туох буоллаҕай диэн санааҕа түспүттэрэ .
44005025	Онтон биир киһи кэлэн : « Били хаайбыт дьоҥҥут Таҥара Дьиэтигэр киирэн үөрэтэ тураллар ! » — диэн кэпсээбитэ .
44005026	Онуоха харабыл тойоно үлэһиттэрин илдьэ баран , норуот биһигини тааһынан тамныа диэн куттанан , Апостоллары күһэлэҥэ суох аҕалбыта .
44005027	Кинилэри аҕалан , синедрион иннигэр туруорбуттарыгар архиерей эппитэ :
44005028	« Ити Киһи туһунан аны үөрэтимэҥ диэн биһиги эһигини кытаанахтык боппуппут буолбат дуо ? Ону истибэккэ , бэйэҕит үөрэххитинэн Иерусалимы биир гына толордугут ! Ол Киһи өлбүтүгэр өссө биһигини буруйдаары гынаҕыт » .
44005029	Петр уонна Апостоллар эппиттэрэ : « Биһиги Таҥараҕа ордук бас бэриниэхтээхпит .
44005030	Эһиги Иисуһу кириэскэ ыйаан өлөрбүккүт эрээри , өбүгэлэрбит Таҥаралара Кинини тилиннэрбитэ .
44005031	Буруйу-аньыыны билинэн бырастыы гыннарар кыаҕы Израильга бэлэхтиир туһугар , Таҥара Иисуһу Баһылык уонна Быыһааччы гынан үрдэтэн , Бэйэтин уҥа өттүгэр олордубута .
44005032	Маныаха биһиги да , Таҥара Киниэхэ бас бэринээччилэргэ биэрбит Сибэтиэй Тыына да туоһу буолабыт » .
44005033	Кинилэр мантан уордайан , Апостоллары өлөрөргө санаммыттара .
44005034	
44005035	Израильтяннар ! — диэбитэ кини . — Бу дьону хайдах гынаргытын маҥнай үчүгэйдик толкуйдаан көрүҥ .
44005036	Соторутааҕыта , бу эрэ иннинэ , бэйэтин ханнык эрэ улуу киһибин дэнэр Февда өрө тура сылдьыбыта , киниэхэ түөрт сүүсчэкэ киһи холбоспута . Кинини өлөрбүттэрин кэннэ , батыһааччылара бары ыһыллан , суола-ииһэ суох сүппүттэрэ .
44005037	Февда кэнниттэн , биэрэпис саҕана , Галилеяттан төрүттээх Иуда өрө туран , төһө эмэ киһини бэйэтигэр тардыбыта эрээри , өлбүтүн кэннэ , батыһааччылара бары эмиэ ыһыллыбыттара .
44005038	Онон билигин эһиэхэ этэбин : бу дьону тыытымаҥ , босхолооҥ . Кинилэр дьыалалара дьон сүбэтинэн , тэрээһининэн эбит буоллаҕына , эһигинэ да суох бэйэтэ тохтуо ,
44005039	оттон Таҥара ыйыытынан буоллаҕына , эһиги кыайан тохтотуоххут суоҕа , хата , өссө Таҥараны утары охсуһар буолан тахсыаххыт » .
44005040	Кини тылын ылыммыттара . Апостоллары ыҥыран ылан кымньыынан таһыйтаран баран , аны Иисус аатын ахталларын бобон туран , босхолообуттара .
44005041	Апостоллар , Айыы Тойон Иисус аатын иһин кыһарыллар дьолго тиксибиттэриттэн үөрэн-көтөн , синедрионтан тахсан барбыттара .
44005042	Кинилэр , күн аайы Таҥара Дьиэтигэр да , ыалтан-ыалга да сылдьан үөрэтэллэрин , Иисус Христос туһунан иһитиннэрэллэрин тохтоппотохторо .
44006001	Ол саҕана , үөрэнээччилэр ахсааннара үксээн сырыттаҕына , гректии саҥарар еврейдэр ортолоругар « олохтоох еврейдэр күннээҕи аһылык түҥэтигэр биһиги огдооболорбутун көйгөтүтэллэр » диэн киҥир-хаҥыр саҥарсыы буолбута .
44006002	Онон уон икки Апостол үөрэнээччилэри ыҥыран ылан , эппиттэрэ : « Биһиги Таҥара тылын хаалларан , аһылык тэрээһинигэр охторбут сатаммат .
44006003	Онон , бырааттарбыт , бэйэҕититтэн Сибэтиэй Тыыны толору ылыммыт , муударай өйдөөх , үтүө ааттаах-суоллаах сэттэ киһини талыҥ . Бу сулууспаны кинилэргэ сүктэриэхпит ,
44006004	оттон бэйэбит тиһигин быспакка үҥүөхпүт , Таҥара тылын иһитиннэриэхпит » .
44006005	Кини этиитин мунньах дьоно биһирээн , итэҕэли уонна Сибэтиэй Тыыны толору ылыммыт Стефан диэн киһини , Филиби , Прохоры , Никанору , Тимону , Пармены уонна Таҥараны итэҕэйбит омук киһитин , Антиохияттан төрүттээх Николайы , талбыттара .
44006006	Кинилэри Апостоллар иннилэригэр илдьэн , туруорбуттара , Апостоллар үҥэн баран , кинилэргэ илиилэрин уурбуттара .
44006007	Таҥара тыла Иерусалимҥа улам тэнийэн-тарҕанан , үөрэнээччилэр ахсааннара элбээн испитэ , аҕабыыттартан эмэ бэрт элбэх киһи итэҕэлгэ бас бэриммитэ .
44006008	Оттон итэҕэли уонна Таҥара күүһүн толору ылыммыт Стефан норуокка уһулуччулаах дьиктилэри , сөҕүмэр бэлиэлэри көрдөрбүтэ .
44006009	« Босхоломмуттар синагогаларын » сорох дьоно ( онно Киринея , Александрия , Киликия , Асия иудейдара сылдьаллара ) Стефаны кытта мөккүһэн турбуттара ;
44006010	ол эрээри кини муударай өйдөөхтүк , Сибэтиэй Тыынынан салайтаран , этэрин хайдах да утарар кыахтара суоҕа .
44006011	Онон соруйан хас да киһини кигэн : « Моисейы уонна Таҥараны холуннарарын истибиппит » , — дэппиттэрэ .
44006012	Итиэннэ норуоту , аҕа баһылыктары уонна сокуонньуттары өрө туруоран Стефаны туттаран , синедриоҥҥа илтэрбиттэрэ .
44006013	Сымыйа туоһулары туруортаан баран : « Бу киһи бииргэм Сибэтиэй Дьиэбитин , Сокуоммутун холуннарар , — диэн этиппиттэрэ . —
44006014	Ити Иисус Назорей туһунан Кини бу Дьиэни урусхаллыа , биһиэхэ Моисей биэрбит үгэстэрин уларытыа диирин истибиппит » .
44006015	Синедриоҥҥа олорооччулар бука бары Стефаны тонолуппакка одууласпыттара ; кинилэр көрдөхтөрүнэ , Стефан сирэйэ Аанньал сирэйин курдуга .
44007001	Архиерей Стефантан : « Бу чахчыны этэллэр дуо ? » — диэн ыйыппыта .
44007002	« Бырааттарым , аҕа дьонум , этэрбин болҕойон истиҥ ! — Стефан этиитин саҕалаабыта . — Биһиги өбүгэбит Авраам өссө Месопотамияҕа эрдэҕинэ , Харраҥҥа көһүөн иннинэ , албан ааттаах Таҥара киниэхэ көстөн :
44007003	„ Сиргиттэн-уоккуттан , аймах-билэ дьоҥҥуттан , аҕаҥ дьиэтиттэн араҕан Мин ыйар сирбэр бар “ , — диэн эппит .
44007004	Ол иһин Авраам халдейдар дойдуларыттан араҕан , Харраҥҥа олохсуйбут . Кэлин , аҕата өлбүтүн кэннэ , Таҥара кинини манна , билигин эһиги олорор сиргитигэр , көһөрөн аҕалбыт .
44007005	Мантан киниэхэ уллуҥах да саҕа өлбүгэ сири биэрбэтэх гынан баран , Авраам өссө оҕото суох сырыттаҕына , бу сири киниэхэ уонна кини удьуордарыгар биэриэх буолан эрэннэрбит .
44007006	Таҥара киниэхэ эппит : „ Эн удьуордарыҥ туора дойдуга кэлэн , түөрт сүүс сыл устата кулут буолан баттанан олоруохтара .
44007007	Ол эрээри кинилэри кулут оҥостубут норуот Мин дьүүлбэр туруоҕа . Оттон эн удьуордарыҥ ити дойдуттан тахсан , Миэхэ манна , бу сиргэ , сүгүрүйэр буолуохтара “ .
44007008	Таҥара Авраамы кытта сөбүлэһии оҥорсубутун бэлиэтигэр киниэхэ быһыллыы сиэрин-туомун биэрбит . Ол иһин Авраам , уола Исаак төрөөбүтэ ахсыс күнүгэр , киниэхэ быһыы оҥорбут , оттон Исаак Иаковка , Иаков буоллаҕына уон икки уолаттарыгар оҥорбуттар .
44007009	Биһиги өбүгэлэрбит ордук санаан , Иосибы Египеккэ атыылаабыттар ; ол гынан баран , Таҥара кинини кытта бииргэ буолан ,
44007010	бары ыарахаттартан быыһаан ылан , киниэхэ муударай өйү биэрбит , Египет ыраахтааҕытын — фараонун үтүө сыһыанын бэлэхтээбит . Ыраахтааҕы Иосибы Египет сирин бүтүннүүтүн уонна бэйэтин дьиэтин-уотун дьаһайарга анаабыт .
44007011	Онтон Египеккэ , Ханаан сиригэр сут туран , улуу кыһалҕа кыһарыйбытыгар , биһиги өбүгэлэрбит эмиэ аһыыр астара быстан хаалбыт .
44007012	Египеккэ бурдук баар сураҕын истэн , Иаков өбүгэлэрбитин онно ыыппыт . Ол кинилэр Египеккэ маҥнайгы сырыылара эбит .
44007013	Иккиһин кэлбиттэригэр Иосиф убайдарыгар кинилэр бырааттара буоларын билиммит , онон кини төрдүн-ууһун фараон эмиэ билбит .
44007014	Иосиф аҕатын Иаковы , туох баар аймахтарын — барыта сэттэ уон биэс киһини бэйэтигэр ыҥыртарбыт ,
44007015	онон Иаков Египеккэ көһөн тиийбит . Иаков да , өбүгэлэрбит да — бары онно олорон өлбүттэр .
44007016	Уҥуохтарын Сихемҥэ илдьэн , Авраам Сихем киһитин уолаттарыттан үрүҥ көмүскэ атыылаһан ылбыт хоруобугар харайбыттар .
44007017	Таҥара Авраамҥа андаҕайбыт эрэннэриитэ туолара чугаһаан истэҕин аайы , Египеккэ олорор еврей норуотун ахсаана улам үксээн-үүнэн испит .
44007018	Онтон Иосибы билбэт саҥа ыраахтааҕы былааска кэлбит .
44007019	Бу ыраахтааҕы биһиги норуоппутун туора көрөн , ыччаттара быһыннын диэн , саҥа төрөөбүт оҕолорун быраҕан иһэргэ күһэйбит .
44007020	Ол саҕана Моисей төрөөбүт , кини Таҥара көрүүтүгэр сүрдээх үчүгэй оҕо эбит ; оҕо үс ый устата аҕатын дьиэтигэр көрүллүбүт-харайыллыбыт ;
44007021	онтон уолчааны таһырдьа хаалларбыттарыгар , фараон кыыһа , кинини булан ылан , төрөппүт уолун курдук ииппит .
44007022	Инньэ гынан Моисей Египет бары муудараһын баһылаан , тылынан-өһүнэн да , үлэтинэн-хамнаһынан да уһулуччулаах киһи буола үүнэн тахсыбыт .
44007023	Түөрт уон сааһын туолуута бырааттарын , Израиль дьонун көрсүөн баҕарар санаа кинини үүйэ-хаайа туппут .
44007024	Биирдэ Израиль киһитин атаҕастыы туралларын көрөн , кини , ону иэстэһэн , Египет киһитин өлөрөн кэбиспит .
44007025	Моисей : „ Таҥара Израиль дьонун миигинэн босхолоттороору гынарын бэйэм дьонум өйдүөхтэрэ “ , — дии санаабыт даҕаны , анарааҥҥылара өйдөөбөтөхтөр .
44007026	Нөҥүө күнүгэр кинилэр охсуһа сылдьалларын көрөн : „ Эһиги бырааттыыларгыт эбээт , уонна баран тоҕо бэйэ-бэйэҕитин атаҕастыыгыт ? “ — диэн эйэлэһиннэрэ сатаабыт .
44007027	Онуоха чугастааҕытын атаҕастыы турар киһи , Моисейы киэр анньан баран : „ Ким эйигин биһиэхэ баһылык , судьуйа буол диэбитэй ?
44007028	Биитэр , бэҕэһээ Египет киһитин өлөрбүтүҥ курдук миигин эмиэ өлөрүөххүн баҕараҕын дуу ? “ — диэн дьорҕойбут .
44007029	Маны истэн , Моисей Египеттэн күрээн , Мадиам сиригэр баран олохсуйбут ; кини икки уола онно төрөөбүттэр .
44007030	Ити курдук түөрт уон сыл ааспыт . Биирдэ киниэхэ Синай хайатын аттынааҕы иччитэх сиргэ умайа турар хатыылаах талах төлөнүгэр Айыы Тойон Аанньала көстүбүт .
44007031	Моисей , ону дьиктиргээн , сыныйан көрөөрү чугаһаан иһэн , Айыы Тойон саҥатын истибит :
44007032	„ Мин эн өбүгэлэриҥ Таҥаралара — Авраам , Исаак уонна Иаков Таҥарата — буолабын ! “ Моисей ис-иһиттэн титирэс буола долгуйан , көрүөн да дьулайбыт .
44007033	Айыы Тойон киниэхэ эппит : „ Бу үктэнэн турар сириҥ сибэтиэй сир , онон сандалияҕын уһул .
44007034	Мин , норуотум Египет сиригэр атаҕастабылга олорорун көрөн , ыар ынчыгын истэн , кинини босхолоору түһэн кэллим . Онон , хомун , Мин эйигин Египеккэ ыытабын “ .
44007035	Бу Моисейы , ким эйигин биһиэхэ баһылык , судьуйа буол диэбитэй диэн киэр анньыбыт киһилэрин , Таҥара хатыылаах талах быыһыгар көстүбүт Аанньалынан этитэн , баһылык уонна босхолооччу гынан ыыппыт .
44007036	Бу кини , Моисей , норуотугар , кулуттааһынтан таһааран иһэн , Египет сиригэр , Кыһыл муораҕа уонна иччитэх сиргэ түөрт уон сыл устата дьиктилэри , сөҕүмэр бэлиэлэри көрдөрбүт .
44007037	Бу кини , Моисей , Израиль дьонугар : „ Таҥара миигин туруорбутун курдук , бэйэҕит бырааттаргытыттан эмиэ Пророгу туруоруоҕа , Кинини истээриҥ “ , — диэн төлкөлөөбүт .
44007038	Бу кинилиин , Моисейдыын , иччитэх сиргэ түмсүбүт дьону кытта бииргэ сырыттаҕына , Синай хайатыгар Аанньал кэпсэппит , бу кини биһиги өбүгэлэрбитин кытта бииргэ сылдьыбыт , тыыннаах тыллары ылан биһиэхэ биэрбит ;
44007039	биһиги өбүгэлэрбит бу киниэхэ , Моисейга , бас бэриниэхтэрин баҕарбакка , киэр хайыһан , сүрэхтиин-быардыын төттөрү Египеккэ тардыспыттар .
44007040	Ааронтан : „ Биһигини Египет сириттэн таһаарбыт Моисейбыт туохха түбэспитин билбэппит , онон сирдиир таҥараларда биһиэхэ оҥорон кулу “ , — диэн көрдөспүттэр .
44007041	Итиэннэ ол күннэргэ оҕус эмэгэтин оҥостон баран , онтукаларыгар сиэртибэ биэрэн үөрүү-көтүү , көр-нар бөҕө буолбуттар .
44007042	Онон Таҥара кинилэртэн киэр хайыһан , халлаан эттиктэригэр сүгүрүйэллэрин бопсо сатаабат буолбут . Бу туһунан пророктар кинигэлэригэр суруллубут : „ Израиль норуота ! Түөрт уон сыл усталаах-туоратын тухары иччитэх дойдуну кэрийэ сылдьан , эһиги Миэхэ туох бэлэҕи-туһаҕы биэрбиккитий ?
44007043	Эһиги Молох отуутун , Ремфан таҥараҕыт сулуһун — сүгүрүйүөхпүт этэ диэн быһан оҥостубут эмэгэттэргитин — илдьэ сылдьыбыккыт . Онон Мин эһигини Вавилонтан өссө ыраах көһөрөн илдьиэм “ .
44007044	Өбүгэлэрбит иччитэх сиргэ Туоһулааһын Скиниятын илдьэ сылдьыбыттар . Ол Моисейдыын Кэпсэтээччи соруйуутунан , киниэхэ көрдөрүллүбүт холобурга олоҕуран оҥоһуллубут Скиния этэ .
44007045	Иисус Навины кытта бииргэ сылдьар өбүгэлэрбит Скинияны ылан , Таҥара урут биһиги өбүгэлэрбититтэн кыйдаабыт норуоттарын сирдэригэр аҕалбыттар . Скиния Давид ыраахтааҕылыыр кэмигэр диэри баар эбит .
44007046	Таҥара тапталын ылбыт Давид , Иаков Таҥаратыгар дьиэ тутаары , көрдөспүт да ,
44007047	дьиэни Соломон туппут .
44007048	Ол гынан баран , Үрдүк Таҥара киһи туппут дьиэтигэр олорбот , пророк эппитин курдук : „ Халлаан — Мин бүрүстүөлүм ,
44007049	сир — атахпын ууран олорор үктэлим . Ханнык бэйэлээх дьиэни эһиги Миэхэ тутуоххутуй , эбэтэр Мин сынньанар сирбин ? — диир Айыы Тойон . —
44007050	Бу баары барытын Мин айбытым буолбат дуо ? “
44007051	Оо , өһөс санаалаах , бүтэй куҥ сүрэхтээх , бүөлэммит кулгаахтаах дьон ! Эһиги эмиэ , өбүгэлэргит курдук , мэлдьи Сибэтиэй Тыыны утараҕыт .
44007052	Пророктартан хайаларын эһиги аҕаларгыт сойуоласпатахтарай ? Кинилэр бэл Кырдьыксыт кэлэрин өтө көрөн эппит дьону өлөрбүттэрэ . Оттон эһиги — Таҥара Аанньаллара эһиэхэ тиэрдибит Сокуоннарын ылан баран тутуспатах дьон — Кырдьыксыты таҥнаран биэрэн өлөрбүккүт ! »
44007053	
44007054	Маны истэн , кинилэр уордайбыт уохтарыгар хабырынан ылбыттара .
44007055	Сибэтиэй Тыыны толору ылыммыт Стефан Халлааны анааран , Таҥара кэрэмэн килбиэнин уонна Таҥара уҥа өттүгэр турар Иисуһу көрөн ,
44007056	эппитэ : « Халлаан арыллыбытын , Киһи Уола Таҥара уҥа өттүгэр турарын көрөбүн » .
44007057	Бары үөгүлэһэ түһээт , кулгаахтарын саба туттубуттара уонна кинини , күргүөмүнэн саба түһэн ,
44007058	куорат таһыгар таһааран , тааһынан илдьи тамнаабыттара . Туоһулара таҥастарын Савл диэн эдэр уол турар сиригэр устан бырахпыттара .
44007059	Стефан , тааһынан быраҕаттыы турдахтарына : « Айыы Тойон Иисус , дууһабын ыл , — диэн үҥэ-көрдөһө турбута ,
44007060	онтон сөһүргэстии түһэн күүһүн муҥунан , — Айыы Тойон , бу аньыыларын бырастыы гын ! » — диэн саҥа аллайан баран , тыына быстыбыта .
44008001	Савл Стефаны өлөрбүттэрин сөпсүүр этэ . Бу күнтэн ыла Иерусалимнааҕы церковь улууканнаах сойуолааһыҥҥа түбэспитэ , онон Апостоллартан ураты атын дьон бары Иудея , Самария дэриэбинэлэринэн тарҕаспыттара .
44008002	Стефан уҥуоҕун Таҥараҕа бэриниилээх дьон көтөхпүттэрэ , кинини аһыйан ытабыл-соҥобул бөҕө буолбута .
44008003	Оттон Савл церковы муҥнуура : дьиэттэн дьиэҕэ киирэ-киирэ , эр дьону , дьахталлары , соһоттоон таһааран , хаайыыга быраҕаттыыра .
44008004	Тарҕанан барбыт дьон Таҥара тылын сир-сир аайы сылдьан иһитиннэрэллэрэ .
44008005	Филипп Самария куоратыгар кэлэн , Христос туһунан кэпсээбитэ .
44008006	Кини этэр тылын иһитиннэрэн , араас дьиктини көрдөрөн , дьон-сэргэ болҕомтотун түмэ тарпыта .
44008007	Быртах тыыҥҥа буулаппыт үгүс дьонтон тыыннар үөгүлэспитинэн тахсан бараллара , элбэх босхоҥ , доҕолоҥ киһи үтүөрбүтэ .
44008008	Бу куоракка улуу үөрүү буолбута .
44008009	Манна уруккуттан Самария норуотун абынан-хомуһунунан сөхтөрөр Симон диэн биир улуутумсуйар киһи баара .
44008010	Кини этэрин бары , кыратыттан улаханыгар тиийэ , сэргээн истэн : « Таҥара сүдү күүһэ диэн дьэ бу кини сылдьар ! » — дэһэллэрэ .
44008011	Өр кэм устата хомуһунунан сөхтөрөн , дьон кинини истэр этилэр .
44008012	Онтон Таҥара Саарыстыбатын уонна Иисус Христос туһунан Евангелиены иһитиннэрэр Филиби итэҕэйэн , бары — эр дьон да , дьахталлар да — сүрэхтэммиттэрэ .
44008013	Симон бэйэтэ эмиэ итэҕэйбитэ , сүрэхтэнэн баран , Филиби батыһа сылдьар буолбута , кини сүдү күүстээх дьайыыларын , дьиктилэрин олус сөҕө көрөрө .
44008014	Самария олохтоохторугар , Таҥараны ылыммыттарын истэн , Иерусалимҥа баар Апостоллар Петрдаах Иоанны ыыппыттара ;
44008015	кинилэр кэлэн итэҕэйээччилэр , Сибэтиэй Тыыны ылыналларын туһугар , үҥпүттэрэ .
44008016	Тыын бу дьоҥҥо өссө түһэ илигэ , кинилэр Айыы Тойон Иисус аатыгар сүрэхтэммит эрэ этилэр .
44008017	Петрдаах Иоанн илиилэрин уурбуттарыгар , кинилэр Сибэтиэй Тыыны ылыммыттара .
44008018	Апостоллар илиилэрин уурдахтарына , Таҥара Тыына бэриллэрин көрөн , Симон харчылаах кэлэн
44008019	эппитэ : « Илиибин уурбут киһим Сибэтиэй Тыыны ыларын туһугар , Миэхэ эмиэ , маннык кыахта кулуҥ эрэ » .
44008020	« Таҥара бэлэҕин харчыга атыылаһарга санаммытыҥ иһин , көмүскүн туппутунан өлүөҥ , — диэбитэ Петр . —
44008021	Биһиги сулууспабытыгар эн ханнык да кыттыгаһыҥ , кыттар быраабыҥ да суох : маныаха сөбө суох сүрэхтээххин Таҥара көрөн турар .
44008022	Онон бу аньыыгын билинэн Айыы Тойонтон көрдөс , оччоҕо , баҕар , ити санааҕын бырастыы гыныаҕа .
44008023	Эн , аһыы үөһүнэн туолаҥҥын , аньыыга бохсуттарбыккын » .
44008024	Онуоха Симон : « Бу эппиккититтэн биирэ да туолбатын туһугар , Айыы Тойонтон мин туспар көрдөһүҥ » , — диэбитэ .
44008025	Апостоллар кэрэһиттээн , Айыы Тойон тылын иһитиннэрэн баран , Иерусалимнаабыттара , аара элбэх Самария дэриэбинэлэригэр сылдьан , Евангелиены иһитиннэрбиттэрэ .
44008026	Филипкэ Айыы Тойон Аанньала эппитэ : « Туран Иерусалимтан Газаҕа барар соҕуруу суолга тиий » . ( Билигин бу суолунан сылдьыбаттар . )
44008027	Филипп туран ол суол диэки баран испитэ . Арай көрдөҕүнэ : биир аттакы эфиоп , Эфиопия Кандакиятын ( атыннык эттэххэ , сарыыссатын ) хааһынатын тутар үрдүк сололоох үлэһитэ , Таҥараҕа үҥэн-сүгүрүйэн баран ,
44008028	Иерусалимтан төннөн иһэрэ . Кини колесницаҕа олорон , Исайя пророгу ааҕа иһэрэ .
44008029	Тыын Филипкэ : « Колесницаҕа чугаһаан аргыстаһан бар » , — диэбитэ .
44008030	Филипп ситэн кэлэн , киһи Исайя кинигэтин саҥа таһааран ааҕарын истэн : « Тугу ааҕаргын өйдүүгүн дуо ? » — диэн ыйыппыта .
44008031	« Киһи быһаарыыта суох хантан өйдүөмүй ? » — диэбитэ анарааҥҥыта , уонна Филиби колесницаҕа тахсан сэргэстэһэ олороругар ыҥырбыта .
44008032	Кини Суруйуулартан маннык кэрчиги ааҕа иһэрэ : « Кинини , бараан курдук , өлөрө илдьибиттэрэ ; түү кырыйааччы иннигэр бараан оҕото чуумпуран турарыныы , Кини ылы-чып турбута .
44008033	Кинини атаҕастаабыттара , кырдьыгынан сууттаабатахтара . Олорор олоҕун сиртэн араарбыттара — оччотугар Кини удьуордарын туһунан ким кэпсиэҕэй ? »
44008034	Аттакы Филиптэн ыйыппыта : « Көрдөһөбүн , быһаар эрэ , пророк бу ким туһунан этэрий : бэйэтин туһунан дуу , атын ким эрэ туһунан дуу ? »
44008035	Онуоха Филипп , Суруйуулар бу кэрчиктэриттэн саҕалаан , Иисус туһунан кэпсээбитэ .
44008036	Ол ыккардыгар , айаннаан , уулаах сиргэ тиийэн кэлбиттэрэ . « Хор , бу уу баар эбит . Мин сүрэхтэнэрбин туох мэһэйдиирий ? » — диэбитэ аттакы .
44008037	Филипп эппитэ : « Ис сүрэххиттэн итэҕэйэр буоллаххына , сүрэхтэниэххин сөп » . Киһи хоруйдаабыта : « Иисус Христос Таҥара Уола диэн итэҕэйэбин » .
44008038	Уонна колесницаны тохтоторго дьаһайбыта . Филиптээх аттакы иккиэн ууга киирбиттэрэ ; Филипп кинини сүрэхтээбитэ .
44008039	Ууттан тахсыбыттарыгар аттакыга Сибэтиэй Тыын түһэн киирбитэ , оттон Филиби Айыы Тойон Аанньала илдьэ барбыта . Аттакы кинини хараҕын далыттан сүтэрэн да кэбистэр , салгыы үөрэ-көтө айанныы турбута .
44008040	Филипп буоллаҕына Азокка баар буолан хаалбыта ; Кесарияҕа тиийиэр диэри , сылдьыбыт куораттарыгар барыларыгар Евангелиены иһитиннэрэ испитэ .
44009001	Савл , өссө да өһүнэн-сааһынан тыынан , Айыы Тойон үөрэнээччилэрин өлөртүөх буолан суоһурҕанан , архиерейга кэлбитэ :
44009002	киниттэн көрдөһөн , бу үөрэҕи тутуһааччылары буллар эрэ — эр киһи буоллун , дьахтар буоллун — барыларын кэлгийэн Иерусалимҥа аҕаларын көҥүллүүр суругу Дамаск синагогаларын аатыгар суруйтаран ылбыта .
44009003	Дамаска чугаһаан истэҕинэ , аара суолга эмискэ халлаантан киниэхэ сырдык сандаара түспүтэ .
44009004	Кини сиргэ охтон түһэн баран : « Савл , Савл , тоҕо Миигин сойуолаһаҕын ? » — диир саҥаны истибитэ .
44009005	« Кимҥиний Эн , Айыы Тойон ? » — диэн ыйыппыта Савл . Онуоха Айыы Тойон эппитэ : « Мин эн сойуолаһар Иисуһуҥ буолабын . Үөрбэни утары барарыҥ эйиэхэ ыарахан буолуо » .
44009006	Савл титирэстиэр диэри , уолуйа куттанан ыйыппыта : « Айыы Тойон , тугу оҥор диэн дьаһайаҕын ? » Онуоха Айыы Тойон : « Туран куоракка тиий , тугу гынаргын онно этиэхтэрэ » , — диэбитэ .
44009007	Аргыстара сөҕөн тылларыттан маппыттара : саҥа иһиллэрэ эрээри , ким да баара көстүбэт этэ .
44009008	Савл турбута — арай хараҕа тугу да көрбөт буолан хаалбыт этэ . Онон кинини , илиититтэн сиэтэн , Дамаска илдьибиттэрэ .
44009009	Үс күн устата кини икки хараҕынан көрбөт буолбута , тугу да аһаабатаҕа да , испэтэҕэ да .
44009010	Дамаска Анания диэн Иисус үөрэнээччитэ баара ; арай кини көрүү көрдөҕүнэ , Айыы Тойон : « Анания ! » — диэн ыҥырбыта . « Бу баарбын , Айыы Тойонум ! » — дии түспүтэ кини .
44009011	Онуоха Айыы Тойон эппитэ : « Туран Көнө диэн ааттанар уулуссаҕа таҕыс ; онно Иуда дьиэтигэр тиийэн , Савл диэн Тарс куораттан кэлэ сылдьар киһини ыйыт . Кини билигин үҥэ турар ; ол үҥэ туран ,
44009012	Анания диэн киһи кэлэн , хараҕынан көрөр буоларын туһугар , киниэхэ илиитин уурбутун көрдө » .
44009013	Анания буоллаҕына эппитэ : « Айыы Тойон ! Ол киһи Иерусалимҥа Эн сибэтиэйдэргэр төһөлөөх куһаҕаны оҥорбутун мин үгүс дьонтон истэн турабын ;
44009014	манна даҕаны кини Эн ааккын ааттааччылары тутарга архиерейдартан көҥүл ылан кэлбитэ » .
44009015	Айыы Тойон эппитэ : « Кини — Мин Бэйэм ааппын араас норуоттарга , ыраахтааҕыларга уонна Израиль норуотугар иһитиннэрэргэ талан ылбыт киһим . Онон баран эт .
44009016	Мин аатым туһугар төһө муҥнаныахтааҕын Бэйэм киниэхэ көрдөрүөҕүм » .
44009017	Анания баран , ол дьиэҕэ киирэн , Савлга илиитин ууран туран эппитэ : « Быраатым Савл ! Эн көрөр буоларыҥ , Сибэтиэй Тыыны толору ылынарыҥ туһугар , эйиэхэ миигин Айыы Тойон — кэлэн истэххинэ , суолгар көстүбүт Иисус — ыытта » .
44009018	Савл , сонно хараҕыттан балык хатырыга түһэр курдук гынаатын , эмискэ көрөр буолан хаалбыта ; онон туран сүрэхтэнэн баран ,
44009019	аһаан сэниэ киллэриммитэ .
44009020	Савл үөрэнээччилэри кытта Дамаска хас да күн буолбута ; уталыппакка , синагогалары кэрийэ сылдьан , Иисус туһунан , Кини Таҥара Уола буолар диэн иһитиннэрэн барбыта .
44009021	Истибиттэр бука бары дьиибэргииллэрэ : « Иисус аатын ааттааччылары Иерусалимҥа сойуоласпыт кини буолбатах этэ дуо ? Манна даҕаны кинилэри архиерейдарга тутаттаан илдьээри кэлбитэ буолбат дуо ? »
44009022	Савл улам бөҕөргөөн , Иисус дьиҥ Христос буоларын дакаастаан , Дамаска олорор иудейдары муннукка ыкпыта .
44009023	Онтон ыла балайда кэм ааспыта .
44009024	Иудейдар , сүбэлэһэн баран , Савлы өлөрөргө санаммыттара . Ол гынан баран тугу соруммуттарын Савл билбитэ : кинини өлөрөөрү , куораттан тахсар ааны күннэри-түүннэри маныыллара .
44009025	Ол иһин үөрэнээччилэр түүн кинини , тымтайга олордон баран , куорат истиэнэтин тас өттүгэр түһэрбиттэрэ .
44009026	Савл Иерусалимҥа кэлэн үөрэнээччилэргэ холбоһо сатаабыта да , бары киниттэн куттанар этилэр , үөрэнээччи буолбутун ким да итэҕэйбэтэҕэ .
44009027	Онон Варнава , кинини Апостолларга илдьэ кэлэн , Савл , Дамаска баран иһэн Айыы Тойону көрбүтүн , Айыы Тойон киниэхэ тугу эппитин , кини , Дамаска сылдьан , Иисус аатын хорсуннук иһитиннэрбитин кэпсээбитэ .
44009028	Онон Савл аны кинилэрдиин бииргэ сылдьар буолбута , уонна туохтан да чаҕыйбакка , Иерусалим устун сылдьан , Айыы Тойон Иисус аатынан үөрэтэрэ .
44009029	Грек тыллаах еврейдэр , Савлы , утарыласпытын иһин , өлөрөргө санаммыттара .
44009030	Ону билэн , бырааттара Савлы Кесарияҕа илдьибиттэрэ , онтон Тарска ыыппыттара .
44009031	Иудея , Галилея уонна Самария устун баар церковтарга уоскулаҥ кэмэ үүммүтэ . Кинилэр улам үүнэн-бөҕөргөөн , Айыы Тойону дириҥник ытыктыыр , Киниттэн толлор буоланнар , Сибэтиэй Тыын көмөтүнэн ахсааннара элбии турбута .
44009032	Петр сир-сири кэрийэн Лиддаҕа олорор сибэтиэйдэргэ тиийэн кэлбитэ .
44009033	Онно босхоҥноон сыппыта аҕыс сыл буолбут Эней диэн киһини көрсүбүтэ .
44009034	« Эней ! Иисус Христос эйигин үтүөрдэр , туран тэллэххин хомуй » , — диэбитэ Петр . Эней сонно туран кэлбитэ .
44009035	Лидда , Сарон олохтоохторо бука бары , маны көрөн , Айыы Тойоҥҥо эргиллибиттэрэ .
44009036	Иоппияҕа биир Тавифа ( Серна ) диэн ааттаах үөрэнээччи дьахтар баара , кини өрүү үтүөнү оҥороро , дьадаҥыларга көмөлөһөрө .
44009037	Ол күннэргэ Тавифа ыалдьан өлөн хаалбыта . Кинини сууйан баран , үөһээ хоско сытыарбыттара .
44009038	Лидда Иоппияттан чугас , онон Петр Лиддаҕа баарын истэн , үөрэнээччилэр суһаллык кэлэ оҕустун диэн икки киһинэн илдьит ыыппыттара .
44009039	Петр ол дьону кытта барсыбыта ; тиийбитигэр кинини үөһээҥҥи хоско таһаарбыттара ; онно огдооболор төгүрүйэн туран , ытыы-ытыы , Серна тыыннааҕар тикпит ырбаахыларын , онтон да атын таҥаһын көрдөрбүттэрэ .
44009040	Петр барыларын хостон таһааран баран , сөһүргэстээн туран Таҥараҕа үҥпүтэ , онтон бокуонньукка туһаайан : « Тавифа , тур ! » — диэбитэ . Дьахтар хараҕа аһыллан , Петры көрөн баран , оронугар олоро түспүтэ .
44009041	Петр , киниэхэ илиитин уунан , турарыгар көмөлөспүтэ уонна итэҕэйээччилэри , огдообо дьахталлары барыларын ыҥыран ылан , Тавифаны кинилэр иннилэригэр туруорбута .
44009042	Бу сурах Иоппияны биир гына тарҕанан , бэрт үгүс киһи Айыы Тойону итэҕэйбитэ .
44009043	Петр Иоппияҕа Симон имииһиккэ элбэх хоммута .
44010001	Кесарияҕа биир Корнилий диэн киһи баара . Кини Италия когортатын сотнига этэ .
44010002	Корнилий дьиэтин кэргэттэрин барыларын кытта Таҥараны итэҕэйэрэ , Киниттэн толлоро ; дьадаҥыларга өлгөмнүк көмөлөһөрө , өрүүтүн үҥэ сылдьара .
44010003	Биирдэ тоҕус чаас саҕана , Корнилий көрдөҕүнэ , Таҥара Аанньала кини дьиэтигэр киирэн : « Корнилий ! » — диэн ыҥырбыта .
44010004	Кини , Аанньалы көрөн , куттанан : « Тугуй , Айыы Тойон ? » — дии түспүтэ . Аанньал эппитэ : « Таҥара эн үҥпүт үҥүүгүн , дьоҥҥо көмөҕүн өйдөөн кэллэ .
44010005	Онон билигин Иоппияҕа дьону ыытан , Петр диэн ааттанар Симоны ыҥыртар .
44010006	Кини билигин муора кытыытыгар дьиэлээх биир Симон диэн имииһиккэ ыалдьыттаан олорор . Эһиги бүтүн дьиэ кэргэнинэн быыһанар тылгытын эйиэхэ кини этиэҕэ » .
44010007	Кэпсэппит Аанньала барбытын кэннэ , Корнилий икки чаҕарын уонна Таҥараны итэҕэйэр буойунун ыҥыран ылбыта ;
44010008	итиэннэ кинилэри , барытын быһааран биэрэн баран , Иоппияҕа ыыппыта .
44010009	Нөҥүө күнүгэр , кинилэр айаннаан куоракка чугаһаан истэхтэринэ , алта чаас саҕана Петр дьиэ үрдүгэр үҥэ тахсыбыта .
44010010	Кини эмискэ аччыктаан аһыан баҕаран кэлбитэ . Аһы бэлэмнии сырыттахтарына , иһиттэн көтөҕүллэн ,
44010011	Халлаан арыллан турарын көрбүтэ : Халлаантан түөрт муннуга баайыылаах кэтит таҥас курдук туох эрэ иһит сиргэ түһэн эрэрэ ;
44010012	иһиккэ сир үрдүгэр баар кыыл-сүөл , эриэн үөн эгэлгэтэ , кынаттаах көтөр арааһа хааламмыт этэ .
44010013	« Петр , туран , мантан өлөрөн сиэ ! » — диэн ыҥырар саҥа иһиллибитэ .
44010014	« Суох , туох да иһин сиэбэппин , Айыы Тойон . Мин хаһан даҕаны быртаҕы , кирдээҕи сиэбэтэҕим » , — диэбитэ Петр .
44010015	Били саҥа киниэхэ иккистээн эппитэ : « Таҥара ыраастаабытын кирдээх диэмэ » .
44010016	Бу маннык саҥа үстэ иһиллибитин кэннэ , иһит төттөрү Халлааҥҥа тахсыбыта .
44010017	Кини , бу туох суолталаах көстүү буолуой диэн толкуйга түһэн олордоҕуна , били Корнилий ыыппыт дьоно , имииһит Симон дьиэтин ыйдаран , олбуорун ааныгар кэлэн , тохтообуттара .
44010018	« Петр диэн ааттаах Симон манна баар дуо ? » — диэн хаһыытаабыттара .
44010019	Тугу көрбүтүн өйдүү-төйдүү сатыы олордоҕуна , Тыын Петрга : « Көр , ол үс киһи эйигин көрдүү сылдьаллар , — диэбитэ . —
44010020	Аллара түһэн , кыратык да саараҥнаабакка , ити дьоннуун барыс — кинилэри эйиэхэ Мин ыыппытым » .
44010021	Кини , аллара түһэн , Корнилий ыыппыт дьонугар : « Көрдүүр киһигит бу баарбын , — диэбитэ . — Туох соруктаах кэллигит ? »
44010022	Анарааҥҥылар эппиттэрэ : « Биһигини Корнилий сотник ыытта . Корнилий Таҥараттан толлор үтүөкэн киһи , иудей норуота кинини сөбүлүүр . Сибэтиэй Аанньал киниэхэ : „ Петры дьиэҕэр ыҥыран этэр тылын иһит “ , — диэн соруйбут үһү » .
44010023	Петр дьону , дьиэҕэ ыҥыран киллэрэн , күндүлээбитэ . Нөҥүө күнүгэр Петр кинилэри кытта айаҥҥа туруммута ; сорох Иоппиятааҕы бырааттара эмиэ барсыбыттара .
44010024	Сарсыныгар Кесарияҕа кэлбиттэрэ . Корнилий , урууларын-аймахтарын , чугас доҕотторун мунньан , күүтэн олороро .
44010025	Петр дьиэҕэ киирэн истэҕинэ , Корнилий утары кэлэн , сөһүргэстии түһэн , сүгүрүйбүтэ .
44010026	Петр кинини туруоран : « Тур , доҕор , мин эмиэ киһибин ээ » , — диэбитэ .
44010027	Иккиэн , кэпсэтэ-кэпсэтэ , дьиэҕэ киирбиттэрэ : элбэх киһи мустан олороро .
44010028	Петр кинилэргэ эппитэ : « Иудей киһитэ атын омук дьонун кытта чугасаһара , кинилэргэ сылдьара бобулларын эһиги билэҕит ; ол эрээри Таҥара миэхэ кими да кирдээх , куһаҕан дии санаама диэн эппитэ .
44010029	Онон ыҥырбыккытыгар мин биир тылы утары эппэккэ кэллим . Миигин туох дьыалаҕа ыҥыртардыгыт ? »
44010030	
44010031	Корнилий , мэлииппэҥ тиийдэ , дьадаҥыларга көмөҕүн Таҥара өйдөөн кэллэ ,
44010032	онон Иоппияҕа киһитэ ыытан Симон Петры ыҥыртар ; кини муора кытылыгар имииһит Симон дьиэтигэр ыалдьыттыы олорор ; кини , кэлэн , эйиэхэ барытын этиэҕэ “ .
44010033	Мин сонно эйигин ыҥыртара ыыппытым . Дьэ онон кэлбитиҥ олус үчүгэй . Таҥара эйиэхэ тугу соруйбутун сиһилии истээри , билигин бу биһиги Кини иннигэр турабыт » .
44010034	« Таҥара кими да чорбоппотун дьэ дьиҥ-чахчы биллим , — диэн саҕалаабыта Петр этэр тылын . —
44010035	Таҥара хайа да норуокка Киниттэн толлор , кырдьыгы тутуһар дьону сөбүлүүр .
44010036	Кини , Иисус Христос биэрэр эйэтин туһунан Евангелиены иһитиннэртэрэн , Израиль норуотугар Бэйэтин тылын тиэрдибитэ . Туох баар барытын Айыы Тойоно Иисус буолар .
44010037	Иоанн сүрэхтэнэргэ ыҥырбытын кэнниттэн , Галилеяттан саҕалаан бүтүн Иудея устун туох буолбутун эһиги бэйэҕит билэҕит : Таҥара Назарет Иисуһун Сибэтиэй Тыынынан уонна сүдү күүһүнэн бэлиэтээбитэ , Кини , Таҥараны кытта бииргэ буолан , сир-сир аайы үтүөнү оҥороро , адьарайга бохсуттарбыттары барыларын үтүөрдэрэ .
44010038	
44010039	Иисус Иудея дойдутугар уонна Иерусалимҥа тугу оҥорбутун туоһулара бу биһиги баарбыт . Онтон Кинини кириэскэ ыйаан өлөрбүттэрэ .
44010040	Өлбүтэ үһүс күнүгэр Таҥара Кинини тилиннэрэн баран , норуокка барытыгар буолбакка , Бэйэтэ эрдэттэн талан ылбыт туоһуларыгар эрэ , ол аата өлөн баран тиллибитин кэннэ , Кинилиин бииргэ аһаан-сиэн сылдьыбыт дьоҥҥо — биһиэхэ эрэ — көрдөрбүтэ .
44010041	
44010042	Уонна Кини тыыннаахтары да , өлбүттэри да дьүүллүүргэ анаабыт Судьуйата Иисус буоларын дьоҥҥо иһитиннэрэрбитигэр , туоһулуурбутугар соруйбута .
44010043	Пророктар бары Кини туһунан туоһулууллар : Иисуһу итэҕэйэр ханнык баҕарар киһи аньыыта-буруйа Кини аатынан бырастыы буолуоҕа » .
44010044	Петр өссө этэн бүтэ илигинэ , кинини истээччилэргэ барыларыгар Сибэтиэй Тыын киирбитэ .
44010045	Петры кытта кэлсибит итэҕэйэр еврейдэр бу дьон , араас атын тылларынан саҥаран , Таҥараны айхаллыылларын истэн , Сибэтиэй Тыын бэлэҕэ атын омуктарга эмиэ бэриллибитин көрөн , олус сөхпүттэрэ . Онуоха Петр эппитэ :
44010046	
44010047	« Сибэтиэй Тыыны эмиэ биһиги курдук ылыммыт дьон уунан сүрэхтэнэллэрин ким туорайдаһыан сөбүй ? »
44010048	Инньэ диэн баран Иисус Христос аатыгар сүрэхтэнэллэригэр соруйбута . Кинилэр Петртан өссө да аҕыйах хонукка хаала түс диэн көрдөспүттэрэ .
44011001	Таҥара тылын омуктар эмиэ ылыммыттарын Апостоллар уонна Иудея итэҕэйээччилэрэ истибиттэрэ .
44011002	Петр Иерусалимҥа кэлбитигэр итэҕэйбит еврейдэр кинини : « Эн баран , быһыллыбатах дьону кытта бииргэ аһаабыккын » , — диэн хомуруйбуттара .
44011003	
44011004	
44011005	Мин Иоппия куоракка , үҥэ тураммын , ис-испиттэн өрө көтөҕүллэн кэлбитим . Ол туран көрдөхпүнэ , арай , түөрт муннугуттан тиирэ тардыллыбыт улахан таҥаска майгынныыр туох эрэ иһит халлаантан түһэн кэлэн аттыбар тохтообута .
44011006	Иһин өҥөйөн көрбүтүм : онно түөрт атахтаах арааһа , адьырҕа кыыллар , эриэн үөннэр , көтөрдөр бааллара .
44011007	Арай онтон саҥа иһиллэн : „ Тур , Петр , мантан өлөрөн сиэ “ , — диэбитэ .
44011008	„ Суох , Айыы Тойон , туох да быртах , кирдээх мин айахпар хаһан да киирэ илик “ , — диэн хоруйдаабытым .
44011009	„ Таҥара ыраастаабытын кирдээх диэмэ “ , — били саҥа халлаантан иккиһин иһиллибитэ .
44011010	Бу курдук үс төгүл хатыламмыта , онтон барыта халлааҥҥа төттөрү тахсан барбыта .
44011011	Арай сонно мин олорор дьиэм иннигэр Кесарияттан сорукка ыыппыт үс киһилэрэ кэлэн тохтообуттара .
44011012	Тыын кинилэрдиин саараҥнаабакка барсарбар эппитэ . Миигин кытта бу алта бырааттарым барсыбыттара . Баран киһибит дьиэтигэр киирбиппит .
44011013	Хаһаайыммыт дьиэтин иһигэр сибэтиэй Аанньалы көрбүтүн , Аанньал киниэхэ „ Иоппияҕа дьонно ыытан , Петр диэн ааттанар Симоны ыҥыртар , кини эйиэхэ бэйэҕин уонна дьиэ кэргэҥҥин бүтүннүүтүн быыһыыр тыллары этиэҕэ “ диэн эппитин кэпсээбитэ .
44011014	
44011015	Мин саҥардыы кэпсээн эрдэхпинэ , урут биһиэхэ курдук , Сибэтиэй Тыын кинилэргэ эмиэ түһэн киирбитэ .
44011016	Онуоха мин : „ Иоанн уунан сүрэхтиирэ , эһиги буоллаҕына Сибэтиэй Тыынынан сүрэхтэниэххит “ , — диэн Айыы Тойон урут биһиэхэ этэрин өйдөөн кэлбитим .
44011017	Өскөтүн Таҥара биһиэхэ , Айыы Тойон Иисус Христоһу итэҕэйбиттэргэ , биэрбит бэлэҕин кинилэргэ эмиэ бэлэхтиир буоллаҕына , Таҥараҕа мэһэйдэһэр ол мин кимминий ? »
44011018	Кинилэр маны истэн уоскуйан : « Ол аата омуктар олоххо тиксэллэрин туһугар , аньыыны билинэр кыах кинилэргэ эмиэ бэлэхтэммит буоллаҕа » , — диэн Таҥараҕа айхал эппиттэрэ .
44011019	Стефан өлбүтүн кэннэ саҕаламмыт сойуолааһынтан куоппут дьон Финикияҕа , Кипргэ уонна Антиохияҕа тиийбиттэрэ . Кинилэр Таҥара тылын еврейдэргэ эрэ иһитиннэрэллэрэ .
44011020	Ол эрээри сорохторо , Кипртэн , Киринеяттан төрүттээхтэрэ , Антиохияҕа кэлэн , Айыы Тойон Иисус туһунан атын омуктарга кэпсээбиттэрэ .
44011021	Айыы Тойон күүстээх илиитинэн көмөлөһөн , үтүмэн үгүс киһи , итэҕэли ылынан , Айыы Тойоҥҥо эргиллибитэ .
44011022	Бу туһунан сурах Иерусалим церковыгар тиийбитигэр кинилэр Варнаваны Антиохияҕа барарга сорудахтаабыттара .
44011023	Варнава онно тиийэн , Таҥара кинилэргэ биэрбит илгэлээх үтүөтүн көрөн , үөрбүтэ уонна барыларын ис сүрэххититтэн Айыы Тойоҥҥо итэҕэллээх буолуҥ диэн ыҥырбыта .
44011024	Кини Сибэтиэй Тыыны уонна итэҕэли толору ылыммыт үтүөкэн киһи этэ , онон бэрт элбэх киһи Айыы Тойоҥҥо кэлбитэ .
44011025	Бу кэнниттэн Варнава Савлы көрдүү Тарска аттаммыта , кинини , онтон булан ылан , Антиохияҕа илдьэ барбыта .
44011026	Кинилэр сылы быһа церковка сылдьан , элбэх дьону мунньан үөрэппиттэрэ . Үөрэнээччилэр « христианнар » диэн аан бастаан Антиохияҕа ааттаммыттара .
44011027	Ол саҕана Антиохияҕа Иерусалимтан пророктар кэлбиттэрэ .
44011028	Олортон биирдэстэрэ , Агав диэн ааттаах киһи , туран , Сибэтиэй Тыын күүһүнэн өтө көрөн , аан дойду үрдүнэн улуу сут буолуохтааҕын эппитэ ( ол сут Клавдий император саҕана кэлбитэ ) .
44011029	Онон үөрэнээччилэр кыахтара тиийэринэн Иудеятааҕы бырааттарыгар көмө ыытарга быһаарыммыттара .
44011030	Хомуйбут үптэрин Варнавалаах Савлынан пресвитердарга ыыппыттара .
44012001	Ол саҕана Ирод ыраахтааҕы күөмчүлээн , церковь сорох дьонун сойуолаһан барбыта .
44012002	Кини Иоанн быраатын Иаковы болотунан кэртэрэн өлөртөрбүтэ .
44012003	Иудейдар санаалара көнньүөрбүтүн көрөн , Петры эмиэ хаайбыта . Бу Көтөхтөрүүтэ суох Килиэп бырааһынньыгын саҕана этэ .
44012004	Кини Петры , туттаран , хаайыыга уктарбыта уонна Паасха кэнниттэн норуот иннигэр дьүүлгэ таһаараары , түөртүү киһилээх түөрт симиэнэ харабылы туруоран , маныырга дьаһайбыта .
44012005	Петр хааллан олорор кэмигэр церковь , кыһаллан туран , кини туһугар Таҥараҕа үҥпүтэ .
44012006	Ирод кинини дьүүллүү таһаарыахтаах күнүн иннинээҕи түүн Петр , икки буойун ыккардыгар икки сыабынан бохсуллан , утуйа сыппыта , харабыллар ааҥҥа манаан тураллара .
44012007	Эмискэ Айыы Тойон Аанньала баар буолбута , хаайыы иһигэр сырдык сыдьаайбыта . Аанньал Петры өттүккэ анньан уһугуннаран баран : « Тура оҕус » , — диэбитэ . Петр илиитин бохсубут сыаптар төлө барбыттара .
44012008	« Кургун баан , атаххын кэт » , — диэбитэ Аанньал . Петр кини эппитин толорбута . Онтон Аанньал : « Таҥнан миигин батыс » , — диэбитэ .
44012009	Аанньал тугу гынара дьиҥнээҕин-дьиҥэ суоҕун билбэккэ эрэ , көннөрү көстүү эрэ быһыылаах диэн саныы-саныы , Петр тахсан батыһан испитэ .
44012010	Бастакы икки харабылы ааһан , куоракка тахсар тимир ааҥҥа тиийэн кэлбиттэригэр аан бэйэтэ аһылла биэрбитэ . Тахсан куорат биир уулуссатын ааһалларын кытта , Аанньал эмискэ суох буолан хаалбыта .
44012011	Дьэ онно Петр өйдөнөн кэлбитэ : « Билигин чахчы көрдүм : Айыы Тойон Аанньалын ыытан , миигин Ирод илиититтэн уонна иудей норуота эрэммит былаҕайыттан быыһаан ылла » .
44012012	Тула өттүн көрүнэн баран , кини Марк диэн ааттаах Иоанн ийэтэ Мария дьиэтигэр элбэх киһи мустан үҥэ олороругар тиийбитэ .
44012013	Петр олбуор аанын тоҥсуйбутугар Рода диэн дьиэ үлэһитэ кыыс ким кэлбитин билэ тахсыбыта .
44012014	Кыыс Петр куолаһын билэн , үөрүүтүттэн олбуор аанын да аспакка , дьиэҕэ төттөрү сүүрэн киирэн : « Таһырдьа Петр турар ! » — диэбитэ .
44012015	Онуоха анарааҥҥылар : « Өй-мэй буолбуккун ээ » , — дэспиттэрэ . Кыыс эппитин этэ турбута . « Аанньала сылдьар эбит » , — диэбиттэрэ онуоха .
44012016	Петр тохтообокко тоҥсуйа турбута . Ааны дьэ аһан , кинини көрөн бары олус соһуйбуттара .
44012017	Кини саҥарымаҥ диэн илиитинэн бэлиэ биэрэн баран , Айыы Тойон хайдах кинини хаайыыттан таһаарбытын кэпсээбитэ итиэннэ : « Бу туһунан Иаковка уонна бырааттарбытыгар иһитиннэрээриҥ » , — диэт , тахсан атын сиргэ барбыта .
44012018	Сарсыарда , Петр мэлийэн , буойуннар аймалҕан бөҕө буолбуттара .
44012019	Ирод , Петры көрдөөн булбакка , харабыллары , доппуруостаан баран , өлөрөргө уурбута . Бу кэнниттэн кини Иудеяттан Кесарияҕа баран олорбута .
44012020	Ирод Тирдээх Сидон олохтоохторугар улаханнык уордайбыта . Кинилэр аһы-үөлү ыраахтааҕы уобалаһыттан ылар буолан , бары биир санаанан киниэхэ тиийбиттэрэ уонна үрдүкү үлэһитин , Власты , бэйэлэрин диэки тардан , эйэлэһэргэ көрдөспүттэрэ .
44012021	Болдьохтоох күнүгэр Ирод ыраахтааҕылыыр таҥаһын кэтэн , үрдүк олоҕор олорон баран , олохтоохторго тыл эппитэ .
44012022	« Бу киһи этиитэ буолбатах , Таҥара этиитэ ! » — диэн норуот саҥа аллайа турбута .
44012023	Таҥара албан аатын бэйэтигэр ылыммытын иһин , сонно Айыы Тойон Аанньала ыарыынан сууһаран , Ирод чиэрбэҕэ быһа сиэтэн өлбүтэ .
44012024	Таҥара тыла улам үүнэн , тарҕанан-тэнийэн испитэ .
44012025	Варнавалаах Савл соруктарын толорон , Марк диэн ааттаммыт Иоанны илдьэ Иерусалимтан Антиохияҕа төннүбүттэрэ .
44013001	Антиохиятааҕы церковка пророктар уонна үөрэтээччилэр бааллара : Варнава , Нигер диэн хос ааттаах Симон , Киринеяттан төрүттээх Луций , Ирод ыраахтааҕылыын бииргэ иитиллибит Манаил уонна Савл .
44013002	Кинилэр Айыы Тойоҥҥо сулууспалыы , постана сылдьар кэмнэригэр Сибэтиэй Тыын эппитэ : « Мин ыҥырар дьыалабын толороллоругар Варнавалаах Савлы иккиэннэрин туспа арааран ылыҥ » .
44013003	Онон постанан туран үҥэн , иккиэннэригэр илиилэрин ууран баран , айаҥҥа атаарбыттара .
44013004	Сибэтиэй Тыын сорукка ыыппыт дьоно — Варнавалаах Савл , Селевкияҕа барбыттара , онтон Кипргэ устубуттара ;
44013005	Саламиҥҥа сылдьан , иудейдар синагогаларыгар Таҥара тылын иһитиннэрбиттэрэ ; Иоанн көмөлөһөөччү буолан , кинилэри кытта бииргэ сылдьыбыта .
44013006	Арыыны бүтүннүүтүн кэрийэн баран , Пафка тиийэн биир сымыйа пророгу , Вариисус диэн хомуһуннаах иудей киһитин , көрсө түспүттэрэ .
44013007	Кини Сергий Павел диэн проконсулу — улахан өйдөөх киһини — кытта сылдьара . Сергий Павел Варнавалаах Савлы ыҥыртаран ылан , Таҥара тылын истиэн баҕарбыта .
44013008	Аптаах Элима ( бу аат суолтата « аптаах » диэн ) уобалас баһылыгын итэҕэлтэн тэйитээри кинилэргэ туорайдаһа сатаабыта .
44013009	
44013010	Араас албынынан , хара дьайынан туолбут адьарай уола , кырдьык өстөөҕө ! Айыы Тойон көнө суолуттан туората сатыыргын хаһан тохтотоҕун ?
44013011	Көр бу , Айыы Тойон эйиэхэ илиитин көтөҕөр : эн , кэмэ кэлиэр диэри , хараҕа суох буолуоҥ , күн сырдыгыттан матыаҥ » . Сонно Элима им балай хараҥаҕа саба бүрүйтэрэн , сирдьит көрдөөн эргичиҥнии түспүтэ .
44013012	Уобалас баһылыга , маны көрөн , Айыы Тойон үөрэҕин сөҕөн , итэҕэли ылыммыта .
44013013	Пафтан уунан айаннаан , Павел аргыстарыныын Памфилия Пергиятыгар кэлбиттэрэ . Манна Иоанн , кинилэртэн арахсан , Иерусалимҥа төннүбүтэ .
44013014	Кинилэр , Пергияттан салгыы айаннаан , Писидия Антиохиятыгар тиийэн , субуота күн синагогаҕа киирэн олорбуттара .
44013015	Сокуонтан уонна Пророктартан ааҕан баран , синагога салайааччылара кинилэргэ дьон ыытан : « Бырааттарбыт , норуокка этэрдээх-үөрэтэрдээх буоллаххытына , тылла этиҥ » , — диэн илдьиттээбиттэрэ .
44013016	Павел , туран илиитинэн бэлиэ биэрэн баран , эппитэ : « Израиль дьоно уонна Таҥараны ытыктааччылар бука бары , истиҥ !
44013017	Израиль норуотун Таҥарата биһиги өбүгэлэрбитин талан ылан баран , өссө Египеккэ олордохторуна , кинилэри өрө тутан , күүстээх илиитинэн ол сиртэн сиэтэн таһаарбыт .
44013018	Кини норуоту , Египеттэн таһааран баран , иччитэх сиргэ түөрт уонча сыл устата аһатан-сиэтэн илдьэ сылдьыбыт ,
44013019	онтон Ханаан сиригэр олорор сэттэ норуоту имири эһэн баран , сирдэрин Израиль дьонугар үллэрэн биэрбит .
44013020	Бу кэнниттэн , түөрт сүүс биэс уон сыл кэриҥэ ааспытын кэннэ , кинилэргэ Самуил пророкка тиийэ араас судьуйалары биэртэлээбит .
44013021	Онтон өбүгэлэрбит ыраахтааҕы көрдөөбүттэригэр , Таҥара кинилэргэ ыраахтааҕыны — Вениамин аҕатын ууһуттан төрүттээх Кис уолун Саулу — биэрбит . Ити курдук түөрт уон сыл ааспыт .
44013022	Таҥара кэлин , Саулу туоратан баран , ыраахтааҕынан Давиды аныырыгар кини туһунан маннык туоһулаан эппит : „ Мин сүрэҕим сөбүлүүр киһитин , Иессей уолун Давиды , буллум , онон тугу соруйбуппун барытын кини толоруо “ .
44013023	Таҥара эрэннэрбитин толорон , Израилы Быыһааччыны — Иисуһу — Давид удьуордарыттан таһаарбыта .
44013024	Кини кэлиэн аҕай иннинэ , Иоанн Израиль норуотун бүтүннүүтүн аньыыны билинии бэлиэтигэр сүрэхтэнэргэ ыҥырбыт .
44013025	Иоанн суолун түмүктүүрүгэр : „ Эһиги миигин ким буолуо дии саныыгытый ? — диэбит . — Мин эһиги кэтэһэргититтэн атыммын . Кини мин кэннибиттэн кэлэн иһэр , мин Кини атаҕын таҥаһын быатын да сүөрэргэ сөбө суохпун “ .
44013026	Бырааттарым , Авраам удьуордара уонна Таҥараҕа сүгүрүйэр атын да дьон ! Бу быыһабыл туһунан илдьит эһиэхэ ыытылынна .
44013027	Иерусалим олохтоохторо уонна тойотторо Кинини , билбэккэлэр , хас субуота аайы ааҕыллар Пророктар тылларыгар хайдах этиллибитэй да , сол курдук дьүүллээбиттэрэ .
44013028	Өлөрөргө төрүөт буолар ханнык да буруйу булбаккалар , Кинини өлөрөрүгэр Пилаттан көрдөспүттэрэ .
44013029	Суруйууларга этиллибити барытын толорон баран , Кинини кириэстэн устан хоруопка сытыарбыттара .
44013030	Ол эрээри Таҥара Кинини өлөр өлүүттэн тилиннэрбитэ .
44013031	Иисус Галилеяттан Иерусалимҥа Кинини кытта бииргэ кэлсибит дьоҥҥо — билигин норуокка Кини туһунан туоһулааччыларга — элбэх күн устата көстүбүтэ .
44013032	Биһиги эмиэ эһиэхэ үөрүүлээх илдьити иһитиннэрэбит : Таҥара биһиги өбүгэлэрбитигэр эрэннэрбит тылын толордо , биһиэхэ , кинилэр удьуордарыгар , Иисуһу тилиннэрдэ .
44013033	Бу туһунан иккис псаломҥа „ Эн Миэхэ Уолум буолаҕын , бүгүн Мин Эйиэхэ Аҕа буоллум “ диэн этиллэр .
44013034	Оттон Кинини өлбүттэртэн тилиннэрэн , Кини этэ-сиинэ имирэн сүппэтин туһунан „ Давидка биэриэх буолан эрэннэрбит үтүө суолларбын эйиэхэ экчи биэриэм “ диэн этэр .
44013035	Ол иһин атын псаломҥа „ Бэйэҥ Сибэтиэйгин ииҥҥэ имирдиэҥ суоҕа “ диэн этии эмиэ баар .
44013036	Давид бэйэтин кэмигэр Таҥара соруйбут соругун толорон баран , уһун уутун утуйбута ; уҥуоҕа өбүгэлэрин аттыгар хараллан , сири кытта сир буолбута .
44013037	Оттон Иисуһу Таҥара өлөр өлүүттэн тилиннэрбитэ , онон Кини кэхтиини билбэтэҕэ .
44013038	Бырааттарыам , эһиги аньыыгыт-буруйгут Кини туһугар бырастыы буоларын билиэх тустааххыт .
44013039	Кинини итэҕэйэр ханнык баҕарар киһи Моисей Сокуона кыайан босхолооботох туох баар аньыытыттан-буруйутттан Кини көмөтүнэн босхолонор .
44013040	Пророктар : „ Көрүҥ бу , күлүү-элэк оҥостооччулар ! Бэркиһээбитинэн сүтүҥ , дьүгэлийиҥ ! Кэпсээбиттэрин да иһин итэҕэйбэт суолгутун Мин эһиги үйэҕитигэр оҥоробун “ , — диэн эппиттэрэ . Онон кинилэр эппит тыллара эһиэхэ тиийбэтин туһугар , сэрэнэн сылдьыҥ » .
44013041	
44013042	Иудей синагогатыттан тахсан истэхтэринэ , омуктар кинилэртэн , аныгыскы субуотаҕа эмиэ кэлэн , бу туһунан кэпсииллэригэр көрдөспүттэрэ .
44013043	Мустубут дьон тарҕаспытын кэннэ , үгүс иудейдар уонна иудей итэҕэлин ылынан Таҥараҕа сүгүрүйэр омук дьоно Павеллаах Варнаваны кэннилэриттэн батыһан барбыттара . Апостоллар , кинилэри кытта кэпсэтэн , Таҥара илгэлээх үтүөтүгэр бас бэринэн олоруҥ диэн , үөрэппиттэрэ-өйдөппүттэрэ .
44013044	Аныгыс субуотатыгар куорат барыта кэриэтэ Таҥара тылын истээри тоҕуоруспута .
44013045	Норуот мустубутун көрөн , иудейдар ордук санааннар , тыл быраҕан , үөҕэн , Павел этэрин барытын утарсан барбыттара .
44013046	Павеллаах Варнава чаҕыйбатахтара : « Биһиги Таҥара тылын бастакынан эһиэхэ тиэрдиэхтээх этибит . Ону киэр анньар , бараммат олоххо тиксэргитин бэйэҕитигэр сөбө суох диир буоллаххытына , бу тылы атын омуктарга иһитиннэрэр буолуохпут .
44013047	Айыы Тойон биһиэхэ : „ Эн сир уһуктарыгар тиийэ быыһабылы аҕаларыҥ туһугар , Мин Эйигин бары омуктарга сыдьаайар сырдык оҥордум “ , — диэн кэс тылын этэн турар » .
44013048	Омук дьоно , маны истэн үөрэн-көтөн , Айыы Тойон тылын айхаллаан , бараммат олоххо анаммыт өттүлэрэ бары итэҕэйбиттэрэ .
44013049	Айыы Тойон тыла дойду бүттүүнүн устун тэнийэн-тарҕанан испитэ .
44013050	Ол эрээри иудейдар , таҥараһыт баай дьахталлары , куорат бас-көс дьонун кучуйан , Павеллаах Варнаваны , сойуолатан , бэйэлэрин сирдэриттэн үүрдэрэн кэбиспиттэрэ .
44013051	Павеллаах Варнава буоллаҕына , атахтарын быылын тэбээн баран , Иконияҕа барбыттара .
44013052	Оттон үөрэнээччилэр бары , Сибэтиэй Тыынынан туолан , үөрэ-көтө сылдьыбыттара .
44014001	Иконияҕа кэлэн , үгэстэринэн , иудей синагогатыгар киирэн , көй элбэх иудейдар да , омук дьоно да итэҕэйэрин курдук , ылыннарыылаахтык үөрэппиттэрэ .
44014002	Ол эрээри итэҕэйбэт иудейдар омук дьонун өйүн-санаатын сүһүрдэн , кинилэри бырааттыыларга утары туруорбуттара .
44014003	Ону ол диэбэккэ , Апостоллар , манна өссө да өр хаалан , Айыы Тойон туһунан хорсуннук кэпсээбиттэрэ . Айыы Тойон Бэйэтин илгэлээх үтүөтүн туһунан үөрэтэр тылы туоһулаан , кинилэр илиилэринэн бэлиэлэри , араас дьиктилэри оҥороро .
44014004	Куорат дьоно икки аҥыы хайдыбыта : сорохторо иудейдар диэки охтубуттара , атыттара Апостоллар диэки буолбуттара .
44014005	Омуктар иудей тойотторун кытта куомуннаһан Павеллаах Варнаваҕа саба түһэн , тааһынан тамнаан өлөрөргө санаммыттарын
44014006	билэн , Апостоллар Ликаония куораттарыгар Листраҕа , Дервияҕа баран биэрбиттэрэ уонна ол эргин атын сирдэринэн сылдьан
44014007	Евангелиены иһитиннэрбиттэрэ .
44014008	Листраҕа биир төрүөҕүттэн босхоҥ , хаһан да хаамар диэни билбэтэх киһи баара ;
44014009	кини Павел этэр тылын истэ олорбута . Павел киниэхэ хараҕын хатаан , бу киһи итэҕэлэ кинини үтүөрдэр кыахтааҕын көрөн ,
44014010	доргуччу эппитэ : « Айыы Тойон Иисус Христос аатыгар эйиэхэ этэбин : сүһүөххэр тур ! » Киһи сонно ойон туран хаампытынан барбыта .
44014011	Мустубут дьон , Павел тугу гыммытын көрөн , Ликаония тылынан : « Киһи дьүһүнүн-бодотун ылынан , биһиэхэ таҥаралар түспүттэр ! » — диэн хаһыытаспыттара .
44014012	Онон Варнаваны Зевс , оттон Павелы , үксүн кини саҥарарын иһин , Гермес диэн ааттаабыттара .
44014013	Зевс храмын үлэһитэ ( храма куорат таһыгар баара ) , куорат ааныгар оҕустардаах , өрүллүбүт веноктардаах кэлэн , норуоту кытта бииргэ сиэртибэ биэрэрдии оҥостубута .
44014014	
44014015	Доҕоттор ! Бу туох ааттааҕы быһыыланан эрэҕит ? — диэн күөмэйдэрин муҥунан саҥаран тохтото сатаабыттара . — Биһиги эмиэ эһиги курдук дьоммут ээ ! Эһиги сымыйа таҥаралартан киэр хайыһаҥҥыт сири-халлааны , муораны уонна онно баары барытын айбыт Тыыннаах Таҥараҕа эргиллэргит туһугар , биһиги эһиэхэ Евангелиены иһитиннэрэбит .
44014016	Ааспыт көлүөнэлэргэ Кини хас биирдии норуот бэйэтин суолунан сылдьарын бопсубатаҕа эрээри ,
44014017	өрүү үтүөнү оҥорон , биһиэхэ халлаантан ардаҕы ыытан , сайынын өлгөм үүнүүнү биэрэн , аһыыр аспытын хааччыйан , сүрэхпитин үөрүүнэн толорон , Бэйэтин туһунан туоһулуура » .
44014018	Инньэ гынан кинилэргэ сиэртибэ биэрэ сатыыр норуоту бэрт эрэйинэн тохтотон дьиэлэригэр ыыталаабыттара . Манна хаалан үөрэтэ сырыттахтарына ,
44014019	Антиохияттан уонна Иконияттан иудейдар тиийэн кэлбиттэрэ . Ол иудейдар , хорсуннук үөрэтэ сылдьар Апостоллары « кырдьыгы тугу да эппэттэр , барыта сымыйаны саҥараллар » диэн утаран , норуоту кинилэртэн тэйитэр курдук тылларыгар киллэрбиттэрэ . Итиэннэ дьону күөртээн Павелы тааһынан тамнатан баран , өллө диэн , куорат тас өттүгэр соһон кэбиспиттэрэ .
44014020	Тулатыгар үөрэнээччилэрэ үмүөрүспүттэригэр Павел туран куоракка киирбитэ ; онтон нөҥүө күнүгэр Варнавалыын Дервияҕа барбыта .
44014021	Бу куоракка Евангелиены иһитиннэрэн , бэрт элбэх киһи үөрэнээччи буоларын ситиһэн баран , төттөрү Листранан , Икониянан , Антиохиянан барбыттара ;
44014022	суолларын былаһын тухары үөрэнээччилэр санааларын бөҕөргөтө , итэҕэллэрин ыһыктыбаттарыгар такайа , « Таҥара Саарыстыбатыгар биһиги элбэх эрэйи көрсөн киириэхтээхпит » диэн үөрэтэ испиттэрэ ;
44014023	церковтарга сылдьан пресвитердары анаталаабыттара уонна постанан туран үҥэн баран , кинилэри барыларын итэҕэйбит Таҥараларын көрүүтүгэр-истиитигэр туттарбыттара .
44014024	Онтон Писидияны ааһан , Памфилияҕа кэлбиттэрэ ,
44014025	Пергия дьонугар Айыы Тойон тылын иһитиннэрэн баран , Атталияҕа барбыттара .
44014026	Кинилэр Антиохияҕа — бу түмүктээбит үлэлэрин саҥа саҕалыылларыгар бырааттара кинилэри Таҥара үтүө кыһамньытыгар туттарбыт сирдэригэр — уунан айаннаабыттара .
44014027	Онно тиийэн церковы түмэн , Таҥара кинилэргэ тугу оҥорбутун , хайдах атын омуктарга итэҕэл аанын тэлэйэн биэрбитин кэпсээбиттэрэ .
44014028	Кинилэр үөрэнээччилэри кытта Антиохияҕа өссө да өр буолбуттара .
44015001	Иудеяттан ханнык эрэ дьон Антиохияҕа кэлэн , итэҕэйээччилэри : « Моисей сиэрин-туомун толорон быһыллыбатаххытына , эһиги быыһанар кыаххыт суох буолуо » , — диэн үөрэппиттэрэ .
44015002	Павел да , Варнава да ону кытта сөбүлэспэккэлэр , улахан мөккүөр саҕаламмыта . Онон Павеллаах Варнаваны уонна бэйэлэриттэн хас да киһини талан , кинилэри Иерусалимҥа ыытан Апостолларга уонна пресвитердарга бу дьыаланы быһаартаралларыгар сүбэлэспиттэрэ .
44015003	Церковь ыыппыт дьоно Финикиянан , Самариянан ааһан иһэн , атын омуктар итэҕэли ылыммыттарын туһунан кэпсээн , бырааттарын барыларын үөрдүбүттэрэ .
44015004	Иерусалимҥа тиийбиттэригэр оннооҕу церковь да , Апостоллар , пресвитердар да бары үөрэ көрсүбүттэрэ ; тиийбит дьон кинилэргэ Таҥара тугу оҥорбутун , атын омуктарга итэҕэл аанын тэлэччи аспытын кэпсээбиттэрэ .
44015005	Онуоха фарисейдар бөлөхтөрүттэн итэҕэйбит дьон туран : « Итэҕэйбит омук дьоно быһыллыах тустаахтар ; кинилэртэн Моисей Сокуонун тутуһалларын ирдэниллиэхтээх » , — диэбиттэрэ .
44015006	Апостоллар уонна пресвитердар бу дьыаланы дьүүллэһээри мустубуттара .
44015007	Уһун быһаарсыы кэнниттэн Петр туран эппитэ : « Бырааттарым ! Омук дьоно Евангелиены миигиттэн истэн итэҕэли ылыналларын туһугар , Таҥара хара маҥнайгыттан миигин эһигиттэн талан ылбытын билэҕит .
44015008	Киһи сүрэҕин курдат билэр Таҥара син биир биһиэхэ курдук кинилэргэ эмиэ Сибэтиэй Тыыны бэлэхтээн , кинилэри ылынарын көрдөрбүтэ .
44015009	Сүрэхтэрин итэҕэлинэн ыраастаабыт буолан , кинилэри да , биһигини да туох да диэн араарбатаҕа .
44015010	Оччотугар эһиги тоҕо өбүгэлэрбит да , бэйэбит да кыайан көтөхпөтөх бурҕалдьыбытын үөрэнээччилэргэ кэтэрдэн , Таҥараны үтэн-анньан көрөҕүт ?
44015011	Биһиги эмиэ кинилэр курдук Иисус Христос Айыы Тойон үтүөтүнэн быыһанарбытын итэҕэйэбит » .
44015012	Онуоха мунньах бүтүннүү ах барбыта . Бары чуумпуран олорон , Варнавалаах Павел кэпсээннэрин — Таҥара омук дьонугар кинилэринэн көрдөрбүт дьиктилэрин , сөҕүмэр бэлиэлэрин туһунан — истибиттэрэ .
44015013	Кэпсээн бүппүттэрин кэннэ тылы Иаков ылбыта : « Бырааттарым ! Аны миигин истиҥ .
44015014	Таҥара Бэйэтин аатыгар омуктартан норуот талан , кинилэргэ үтүө кыһамньытын көрдөрбүтүн Симон быһааран биэрдэ .
44015015	
44015016	Кэлин эргиллэн кэлэммин , Давид сууллубут дьиэтин хат туруоруом , урусхал быыһыттан таһааран , чөлүгэр түһэриэм .
44015017	Оччоҕо атыттар , Мин ааппын истибит норуоттар бары Айыы Тойону көрдүүр буолуохтара , — диир Айыы Тойон , маны барытын Оҥорооччу “ .
44015018	Бу туһунан былыр-былыргыттан биллэрбит Таҥара этиитэ итинник .
44015019	Онон Таҥараҕа хайыһан эрэр омук дьонугар туорайдаспат сөп дии саныыбын .
44015020	Биһиги кинилэргэ сурукта суруйуоҕуҥ . Моисей Сокуона былыр-былыргыттан хас куорат аайы үөрэтиллэрин , субуота ахсын синагогаларга ааҕылларын быһыытынан , эһиги эмэгэт таҥараларга сиэртибэлэнэн киртийбит астан , содур быһыыттан , муомахтанан өлбүт кыыл-сүөл этиттэн , хаантан туттунуҥ , тугу бэйэҕитигэр баҕарбаккытын атыттарга оҥорумаҥ диэҕиҥ » .
44015021	
44015022	Апостоллар уонна пресвитердар церковы бүтүннүүтүн кытта сүбэлэһэн , бэйэлэрин ортолоруттан хас да киһини талан Павеллаах Варнаваны кытта Антиохияҕа ыытарга быһаарбыттара . Онон бырааттары салайар дьону — Варсава диэн ааттаах Иуданы уонна Силаны — талан ,
44015023	маннык суругу ыыппыттара : « Антиохияҕа , Сирияҕа , Киликияҕа баар омук бырааттарбытыгар Апостоллартан , пресвитердартан уонна бырааттаргытыттан эҕэрдэ .
44015024	Биһиги кэккэбититтэн тахсыбыт сорох дьон биһигиттэн туох да ыйыы-кэрдии ылбакка эрэ , „ эһиги быһыллыы сиэрин-туомун толоруохтааххыт , Сокуону тутуһуохтааххыт “ диэн симитиннэрэн санааҕытын түһэрбиттэрин иһиттибит . Онон бары түмсэн сүбэлэһэммит ,
44015025	биир санаанан хас да киһини талан , таптыыр бырааттарбытын Варнавалаах Павелы кытта эһиэхэ ыытарга быһаардыбыт .
44015026	Кинилэр Айыы Тойоммут Иисус Христос аатын туһугар олохторун да харыстаабат дьон .
44015027	Онон Иудалаах Силаны эһиэхэ ыытабыт , кинилэр бу маны быһааран биэриэхтэрэ .
44015028	Сибэтиэй Тыын да , биһиги да быһаарыыбытынан , уһулуччу суолталаахтан атын тугу да эһиэхэ сүктэрбэт сөп . Онон
44015029	эмэгэттэргэ сиэртибэлэммит астан , хаантан , муомахтаммыт сүөһү этиттэн туттунуҥ , содурдук быһыыланымаҥ , бэйэҕитигэр баҕарбаккытын атыттарга оҥорумаҥ . Маны тутуһар буоллаххытына , бэрт сөпкө гынаҕыт . Этэҥҥэ буолуҥ » .
44015030	Онон , ыыппыт дьонноро Антиохияҕа тиийэн , дьону мунньан , суругу туттарбыттара .
44015031	Суругу ааҕан баран , анарааҥҥылар сүбэ-ама ылан үөрбүттэрэ .
44015032	Иудалаах Сила бэйэлэрэ эмиэ пророк дьон быһыытынан , бырааттарын өйдөтөн , күүстэрин бөҕөргөтөн бэрт элбэҕи кэпсээбиттэрэ .
44015033	Манна балайда сылдьа түспүттэрин кэннэ , бырааттара кинилэри ыыппыт дьонноругар төттөрү эйэни кытта атаарбыттара .
44015034	Ол эрээри Сила манна хааларга быһаарыммыта . Иуда Иерусалимҥа төннүбүтэ .
44015035	Павеллаах Варнава Антиохияҕа олорон , үгүс атын дьону кытта Айыы Тойон тылын үөрэппиттэрэ , бар дьоҥҥо иһитиннэрбиттэрэ .
44015036	Балайда кэм ааспытын кэннэ , Павел Варнаваҕа : « Төннөммүт Айыы Тойон тылын иһитиннэрбит куораппыт аайы бырааттарбытыгар тааарыйан ааһыахха , хайдах олороллорун көрүөххэ » , — диэн тыл киллэрбитэ .
44015037	Варнава буоллаҕына Марк диэн ааттаах Иоанны эмиэ илдьэ барыан баҕарара .
44015038	Ол эрээри Павел кинилэри Памфилияҕа хаалларан араҕан барбыт , үлэлэрин салҕаспатах киһини илдьэ барбат санаалааҕа .
44015039	Онтон сылтаан хомойсуу тахсан тус-туспа барбыттара : Варнава Маркы илдьэ Кипргэ устубута ,
44015040	оттон Павел Силаны талан ылан , бырааттара кинини Таҥара үтүө кыһамньытыгар туттарбыттарыгар , айаҥҥа туруммута .
44015041	Кинилэр иккиэн Сирия уонна Киликия устун церковтары бөҕөргөтө испиттэрэ .
44016001	Онтон Павел Дервиянан Листраҕа тиийбитэ ; онно биир Тимофей диэн ааттаах үөрэнээччи баара . Кини ийэтэ итэҕэйэр иудей дьахтара , аҕата грек этэ .
44016002	Листраҕа да , Иконияҕа да баар биир итэҕэллээхтэрэ Тимофей туһунан үчүгэйи эрэ этэллэрэ .
44016003	Павел кинини илдьэ барыан баҕарбыта , онон , аҕата грек буоларын олохтоох иудейдар билэллэрин иһин , киниэхэ быһыы сиэрин-туомун оҥорбута .
44016004	Кинилэр куораттары кэрийэ сылдьан , итэҕэйээччилэри Апостоллар уонна пресвитердар Иерусалимҥа ылыммыт быһаарыныыларын бигэтик тутуһуҥ диэн өйдөтөллөрө .
44016005	Церковтар , итэҕэллэрэ бөҕөргөөн , күннэтэ ахсааннара элбээн испитэ .
44016006	Кинилэр Фригиянан уонна Галатия дойдутунан ааспыттара ; Таҥара тылын Асияҕа үөрэтэллэрин Сибэтиэй Тыын көҥүллээбэтэҕэ .
44016007	Мисия кыраныыссатыгар тиийэн баран Вифинияҕа ааһарга холонон көрбүттэрэ да , Тыын эмиэ көҥүллээбэтэҕэ .
44016008	Онон , Мисияны ааһан , Троадаҕа барбыттара .
44016009	Арай Павел түүн көрүү көрдөҕүнэ , биир Македония киһитэ : « Македонияҕа кэлэн биһиэхэ көмөлөс ! » — диэн ааттаһа турара .
44016010	Киниэхэ бу көстөөтүн , биһиги Айыы Тойон Евангелиены иһитиннэрэргэ ыҥырда диэн түмүккэ кэлэн , сонно Македониялыырга быһаарыммыппыт .
44016011	Онон Троадаттан уунан устан , быһа Самофракия арыыга тиийэн баран нөҥүө күнүгэр Неапольга аттаммыппыт ,
44016012	онтон Филиппыга тиийбиппит . Филиппы — Рим холуонньата , Македония уобалаһын киин куората . Бу куоракка биһиги хас да күн буолбуппут .
44016013	Субуота күн куораттан тахсан , өрүс кытылыгар , иудейдар үгэстэринэн бииргэ түмсэн үҥэр сирдэригэр , тиийбиппит . Онно олорон мустубут дьахталлары кытта кэпсэппиппит .
44016014	Фиатира куораттан сылдьар , күндү кыһыл таҥаһынан эргинэр Лидия , Таҥараны ытыктыыр дьахтар , биһиги кэпсэтэрбитин иһиллээн олорбута . Айыы Тойон Лидия сүрэҕин арыйан биэрэн , кини Павел этэрин бэркэ болҕойон истибитэ .
44016015	Онтон бэйэтэ да , дьиэтин дьоно да бары сүрэхтэммиттэрин кэннэ , биһигиттэн : « Миигин Айыы Тойоҥҥо эрэллээх диэн билиммит буоллаххытына , мин дьиэбэр олоруҥ » , — диэн көрдөһөн тылын ылыннарбыта .
44016016	Биирдэ биһиги үҥэр сиргэ баран иһэммит , көрбүөччүлүүр тыыҥҥа буулаппыт , инникини этэн биэрэн тойотторугар баһаам барыһы киллэрэр чаҕар кыыһы көрсө түспүппүт .
44016017	Кини Павелы уонна биһигини батыһа сылдьан : « Бу дьон Үрдүктэн Үрдүк Таҥара кулуттара ! Кинилэр биһиэхэ быыһанар суолу иһитиннэрэллэр ! » — диэн хаһыытыыра .
44016018	Хас да күнү быһа кэлиилии кэппитигэр абаран , Павел кэннин хайыһан туран , тыыҥҥа : « Иисус Христос аатынан эйигин киниттэн таҕыс диэн соруйабын ! » — диэбитэ . Сонно куһаҕан тыын тахсан барбыта .
44016019	Барыс киллэринэр эрэллэрэ сүппүтүн көрөн , кыыс хаһаайыттара Павеллаах Силаны тутан ылан , куорат болуоссатыгар тойотторго илдьибиттэрэ .
44016020	Куорат дьаһалтатыгар аҕалан : « Бу дьон иудей эрээрилэр , биһиги куораппытын аймыыллар , — диэн үҥсүбүттэрэ . —
44016021	Кинилэр биһиги , Рим дьоно , ылыныа да , толоруо да суохтаах сиэрбитин-туоммутун тарҕаталлар » .
44016022	Норуот эмиэ Павеллаах Силаҕа утары буолбута . Куорат тойотторо кинилэри таҥастарын ньылбы тартаран баран тайаҕынан таһыйалларыгар дьаһайбыттара .
44016023	Иккиэннэрин үлтү сынньан баран , хаайыыга бырахпыттара , харабылга кытаанахтык маныырыгар дьаһал биэрбиттэрэ .
44016024	Оннук дьаһалы ылан , харабыл кинилэри түгэх түрмэҕэ укпута , атахтарыгар мас адаҕа кэтэрдибитэ .
44016025	Түүн үөһүн саҕана Павеллаах Сила Таҥараҕа үҥэн айхал ырыаларын ыллаабыттара ; атын хаайыылаахтар бары кинилэр ыллыылларын истэн олорбуттара .
44016026	Эмискэ күүстээх сир хамсааһына буолан , хаайыы төрдүттэн түөрэҥнээбитэ ; сонно ааннар бары тэлэллэ түспүттэрэ , хаайыылаахтар хандалылара төлүтэ барбыттара .
44016027	Хаайыы харабыла уһуктан , ааннар бары аһаҕастарын көрөн , хаайыылаахтар күрээбиттэр дии санаан болотун хаба тардан ылан , бэйэтигэр тиийинээри гыммыта .
44016028	Ону көрөн Павел : « Куһаҕаны оҥостума , биһиги бары баарбыт ! » — диэн хаһыытыы түспүтэ .
44016029	Харабыл уот аҕалтаран баран , Павеллаах Силаҕа сүүрэн киирбитэ уонна тип-титирэс буола долгуйан , иннилэригэр сөһүргэстии түспүтэ .
44016030	Онтон кинилэри таһаартаан баран : « Тойотторуом ! Быыһанар туһугар тугу гынабын ? » — диэн ыйыппыта .
44016031	Кинилэр эппиттэрэ : « Айыы Тойон Иисус Христоһу итэҕэй , оччоҕо бэйэҥ да , дьиэҥ дьоно да бары быыһаныаххыт » .
44016032	Уонна киниэхэ , кини дьиэтин кэргэттэригэр бука барыларыгар Айыы Тойон тылын иһитиннэрбиттэрэ .
44016033	Харабыл сонно түүн кинилэри хаайыыттан таһааран баастарын сууйан баран , дьиэтин кэргэттэрин кытта бииргэ сүрэхтэммитэ .
44016034	Кини Павеллаах Силаны дьиэтигэр аҕалан күндүлээбитэ , бэйэтэ да , дьоно да бары Таҥараны итэҕэйбиттэриттэн үөрбүттэрэ-көппүттэрэ .
44016035	Сарсыарда куорат салалтата киниэхэ үлэһиттэрин ыытан : « Били дьону босхолоо » , — диэн илдьиттээбитэ .
44016036	Хаайыы харабыла Павелга илдьити тиэрдибитэ : « Тойоттортон дьаһал кэллэ . Эһигини босхолуур үһүбүн . Онон тахсан эйэни кытта барыҥ » .
44016037	Ол эрээри Павел кэлбит дьоҥҥо эппитэ : « Биһигини , Рим гражданнарын , бар дьон көрөн турдаҕына , туох да суута суох кырбаан хаайыыга бырахпыттара . Итиэннэ билигин кэлэн ким да билбэтинэн киэр утаараары гыналлар дуо ? Оннук эрэ буолуо суоҕа ! Бэйэлэрэ кэлэн таһаардыннар » .
44016038	Үлэһиттэрэ бу тылы тириэрдибиттэригэр , анарааҥҥылар Павеллаах Сила Рим гражданнара буолалларын истэн , улаханнык куттаммыттара .
44016039	Онон бэйэлэринэн кэлэн бырастыы гынарга көрдөһөн баран , хаайыыттан таһаарбыттара уонна куораттан баралларыгар көрдөспүттэрэ .
44016040	Кинилэр хаайыыттан тахсан , Лидия дьиэтигэр тиийбиттэрэ . Онно бырааттарын көрсөн санааларын көтөҕөн баран , салгыы айаннаабыттара .
44017001	Амфиполу , Аполлонияны ааһан , кинилэр иудей синагогата баар Фессалоника куоратыгар кэлбиттэрэ .
44017002	Павел үгэһинэн синагогаҕа киирэн , үс субуота тухары дьону кытта Суруйуулары ырыппыта .
44017003	Кини Христос сору-муҥу көрөн өлөн баран тиллиэхтээҕин өйдөтөн-дакаастаан : « Бу — Мин эһиэхэ кэпсиир Иисус Христоһум буолар » , — диирэ .
44017004	Кинилэртэн сорохторо — Таҥараны ытыктыыр бэрт элбэх омук дьоно да , үгүс биллэр-көстөр хотуттар да — итэҕэйэн , Павеллаах Силаҕа холбоспуттара .
44017005	Ол эрээри итэҕэйбэтэх иудейдар Апостоллары ордук санаан , баһаартан күн-көдьүүһэ суох нэгэй дьону хомуйан , норуоту түмэ тардан , куораты аймаабыттара , Иасон дьиэтигэр кэлэн Павеллаах Силаны норуот мунньаҕар таһаараары ыкпыттара-түүрбүттэрэ .
44017006	Итиэннэ кинилэри булбакка , Иасону уонна сорох итэҕэйээччилэри тутан , куорат тойотторугар илдьибиттэрэ . « Бу аан дойду үрдүнэн айдааны тардыбыт дьон аны манна тиийэн кэлбиттэр ! — диэн айдаан бөҕөтүн тардыбыттара . —
44017007	Иасон өссө кинилэри дьиэтигэр олордор ! Кинилэр бука бары Иисус диэн атын ыраахтааҕы баар дэһэллэр , онон император сокуоннарын утараллар , толорботтор » .
44017008	Бу буруйдааһынтан дьон-сэргэ да , куорат тойотторо да бары аймаммыттара .
44017009	Кинилэр Иасону уонна атын итэҕэйээччилэри күһэйэн туран , толук харчы төлөтөн эрэ баран , ыыталаабыттара .
44017010	Павеллаах Силаны бырааттара , сэрэхэдийэн , сол түүн Верияҕа атаарбыттара ; Верияҕа тиийээт , кинилэр синагогаҕа барбыттара .
44017011	Маннааҕылар Фессалоника дьонунааҕар быдан сайаҕас этилэр : Таҥара тылын ис сүрэхтэриттэн ылынан , бу этиллибит төһө чахчылааҕын билээри , күн аайы Суруйуулары ырыталлара .
44017012	Ол түмүгэр үгүстэрэ — ытыктанар грек дьахталлара да , эр дьон да — итэҕэйбиттэрэ .
44017013	Фессалоника иудейдара Павел Таҥара тылын Верияҕа эмиэ үөрэппитин истэн , аны онно тиийэн дьону булкуйан , утары туруоран барбыттара .
44017014	Онон бырааттара Павелы суһаллык муораҕа атаарбыттара . Силалаах Тимофей Верияҕа хаалбыттара .
44017015	Павел аргыстара кинини Афиныга диэри атааран баран , Силалаах Тимофейга « төһө кыалларынан түргэнник миэхэ кэллиннэр » диэн Павел илдьитин илдьэ төттөрү айаннаабыттара .
44017016	Афиныга тиийэн дьонун кэтэһэ сылдьан , куорат эмэгэтинэн туолбутун көрөн , Павел ис-иһиттэн абарбыта .
44017017	Кини синагогаҕа иудейдары уонна Таҥараны ытыктыыр атын да омуктары кытта сэһэргэһэрин таһынан , өссө күн аайы болуоссатынан ааһар дьоннуун кэпсэтэрэ .
44017018	Биирдэ кинини кытта эпикуреецтар уонна стоиктар мөккүспүттэрэ . Сорохторо : « Бу хой баһын туойааччы манан тугу этиэн баҕарарый ? » — дииллэрэ . Атыттара , кини Иисус итиэннэ тиллии туһунан кэпсиирин иһин : « Арааһа , туора таҥаралар үөрэхтэрин тарҕатар быһыылаах » , — диэн сабаҕалыыллара .
44017019	Кинини Ареопаг мунньаҕар аҕалан : « Бу эн туох саҥа үөрэҕин тарҕатаргын биһиги билиэхпитин сөп дуо ? — диэн ыйыппыттара . —
44017020	Туох эрэ бэрт дьиктини иһитиннэрэҕин ээ . Бу тугун-ханныгын билиэхпитин баҕарабыт » .
44017021	Афины олохтоохторо уонна манна олорор омук дьоно туох эмэ саҥаны-сонуну кэпсэтэн , эбэтэр истэн күнү-дьылы атааралларын туохтан да ордороллоро .
44017022	Павел Ареопаг ортотугар туран эппитэ : « Афины олохтоохторо ! Барытыттан сылыктаан көрдөхпүнэ , эһиги итэҕэли туох да олус ытыктыыр дьон эбиккит .
44017023	Ити оннооҕор ааһан иһэн , ытык сирдэргитин кэрийэ сылдьан , „ Биллибэт Таҥараҕа “ диэн суруктаах сиэртибэнньиги булан ыллым ээ . Дьэ ол Кини — эһиги кимин да билбэккэ эрэ сүгүрүйэр Таҥараҕыт — туһунан мин эһиэхэ иһитиннэриэхпин баҕарабын .
44017024	Бу аан дойдуну бүтүннүүтүн , аан дойдуга баары барытын айбыт Таҥара сирдээх халлаан Айыы Тойоно буолан , киһи тутан биэрбит дьиэтигэр олорбот ,
44017025	дьон Киниэхэ илиитинэн тутан-хабан үлэлиирин эрэйбэт , тоҕо диэтэххэ , Кини хаһан да тугунан да тутахсыйбат , төттөрүтүн , Бэйэтэ туохха барытыгар олоҕу , тыынар тыыны — тугу барытын биэрэр .
44017026	Таҥара биир киһиттэн киһи-аймаҕы үөскэтэн сир көхсүн устун олохсуппута , ыйаахтаах кэмнэрин-кэрдиилэрин , олорор сирдэрин чэрчитин ыйан-быһан биэрбитэ .
44017027	Ити барыта дьон Таҥараны көрдүүрүн , хас биирдиибититтэн ырааҕа суоҕун сэрэйэн-билэн , Кинини булан ылалларын туһугар этэ .
44017028	Кининэн биһиги олоробут , Кининэн хамсыыбыт , Кининэн тыыннаах сылдьабыт . Эһиги сорох хоһоонньуттаргыт эмиэ : „ Биһиги бары Кини ууһунабыт “ , — диэн этэн тураллар .
44017029	Онон , биһиги Таҥара ууһа эбит буоллахпытына , Таҥараны кыһыл дуу , үрүҥ дуу көмүһүнэн эбэтэр таастан киһи бэйэтэ сатабыллаах уус илиитинэн кыһан эбэтэр өйүттэн айан оҥорбут мөссүөнүгэр холуу саныа суохтаахпыт .
44017030	Урут хараҥаҕа муна сылдьыбыппытын буруйга туруорбат эрээри , Таҥара билигин киһи барыта аньыытын-харатын билинэн , Киниэхэ эргиллэригэр ыҥырар .
44017031	Кини бу аан дойдуну кырдьыктаахтык дьүүллүүр күнүн хайыы-үйэ болдьоон , Судьуйатын анаан турар . Дьэ ол иһин , бу туһунан бар дьоҥҥо туоһулаан , Таҥара Кинини өлбүттэртэн тилиннэрбитэ » .
44017032	Өлбүттэр тиллиилэрин туһунан истэн , сорохтор эҕэлээхтик күлсүбүттэрэ , оттон атыттара : « Бу туһунан эйигин өссө истэ кэлиэхпитин баҕарабыт » , — дэспиттэрэ .
44017033	Павел тахсан барбыта .
44017034	Сорохтор , ол иһигэр Дионисий Ареопагит уонна Дамарь диэн ааттаах дьахтар , онтон да атыттар , итэҕэйэннэр , киниэхэ холбоспуттара .
44018001	Павел Афиныттан Коринф куоракка барбыта ;
44018002	онно Клавдий иудейдары Римтэн барарга дьаһайбытын иһин , ойоҕунуун Прискиллалыын соторутааҕыта Италияттан көһөн кэлбит Понт уобалаһыттан төрүттээх Акила диэн иудейы көрсүбүтэ . Кинилэргэ кэлэн ,
44018003	бэйэтин курдук балаакка оҥорор идэлээхтэрин билэн , хаалан бииргэ үлэлэспитэ .
44018004	Хас субуота аайы кини синагогаҕа үөрэтэрэ , иудейдары уонна атын омуктары өйдөтө , тылын ылыннара сатыыра .
44018005	Онтон Македонияттан Силалаах Тимофей кэлбиттэригэр Павел аны атын туохха да аралдьыйбакка эрэ , иудейдарга Иисус дьиҥ Христос буоларын туһунан Тыын салайыытынан туоһулаабыта .
44018006	Иудейдар кинини утарсан үөҕэн барбыттарыгар , Павел таҥаһын быылын тэбэнэн баран , эппитэ : « Өлөр суолу талар буоллаххытына , чэ , бэйэҕит буруйдааххыт , мин ырааспын ; аны мантан инньэ атын омуктарга барабын » .
44018007	Бу кэннэ тахсан синагога таһыгар дьиэлээх Тит Иуст диэн Таҥараны ытыктыыр киһиэхэ тиийбитэ .
44018008	Синагога тойоно Крисп бүтүн дьиэ кэргэттэрин кытта Айыы Тойону итэҕэйбиттэрэ ; Коринф олохтоохторуттан үгүстэрэ , Павел этиитин истибит дьон , эмиэ итэҕэли ылынан сүрэхтэммиттэрэ .
44018009	Биирдэ Айыы Тойон түүн Павелга көстөн : « Куттаныма , салгыы үөрэтэ сырыт , саҥата суох сылдьыма , — диэбитэ . —
44018010	Мин эйигинниин бииргэбин , онон ким да эйиэхэ туох да куһаҕаны оҥоруо суоҕа — бу куоракка Мин киһим элбэх » .
44018011	Павел онно биир сыл алта ый устата олорон дьону Таҥара тылыгар үөрэппитэ .
44018012	Галлион Ахайя уобалаһын баһылыга буолбутугар , иудейдар куомуннаһан , Павелы тутан ылан , суукка аҕалбыттара уонна :
44018013	« Бу киһи Таҥараҕа Сокуонтан атыннык сүгүрүйэргэ үөрэтэр » , — диэн үҥсүбүттэрэ .
44018014	Павел тыл кыбытыан да иннинэ , Галлион иудейдарга эппитэ : « Иудейдар , истиҥ эрэ ! Өскөтүн буруйу оҥоруу тахсыбыта эбэтэр хара дьайдаах суолга сананыы баара буоллар , мин эһигини истэр төрүөттээх буолуом этэ .
44018015	Оттон бэйэҕит үөрэххит , ааккыт-суолгут уонна Сокуоҥҥут туһунан мөккүһэр буоллаххытына , ону миигинэ суох быһаарсыҥ . Мин оннугу дьүүллүөхпүн баҕарбаппын » .
44018016	Уонна барыларын сууттан үүрэн таһаарбыта .
44018017	Гректэр бары синагога тойонун Сосфены тутан ылан , сууттуур сир таһыгар кырбаабыттара да , Галлион кымаардаан да көрбөтөҕө .
44018018	Павел өссө да элбэх күн сылдьан баран , бырааттарын кытта бырастыылаһан Сирияҕа устубута , Прискиллалаах Акила эмиэ барсыбыттара . Павел Кенхрейгэ кэлэн , Таҥараҕа мэктиэ тылын биэрбитин бэлиэтигэр төбөтүн бириэйдэппитэ .
44018019	Ефескэ кэлбиттэригэр , аргыстарын хаалларан баран , синагогаҕа тиийэн иудейдары кытта кэпсэппитинэн барбыта .
44018020	Бу куоракка өссө тохтуу түһэригэр көрдөспүттэрин сөбүлэммэтэҕэ ,
44018021	бараары бырастыылаһа туран эппитэ : « Бу кэлэр бырааһынньыгы мин хайаан да Иерусалимҥа ылыахтаахпын . Таҥара биэрдэҕинэ , эһиэхэ эргиллэн кэлиэм » . Ефестэн Павел хараабылга олорсон айаннаабыта .
44018022	Кесарияҕа сылдьан баран Иерусалимҥа тиийбитэ уонна церковы эҕэрдэлээт , быһа Антиохияҕа ааспыта .
44018023	Онно балайда буолан баран , Павел Галатия дойдутун , Фригияны кэрийэн , үөрэнээччилэри бөҕөргөтөн салгыы айаннаабыта .
44018024	Ефескэ биир Аполлос диэн Александрияттан төрүттээх , устар ууну сомоҕолуур уус тыллаах , Суруйуулары үчүгэйдик билэр еврей киһитэ тиийэн кэлбитэ .
44018025	Кини Иоанн сүрэхтээһинин эрэ билэр эрээри , Айыы Тойон Суолугар үөрэммит буолан , Айыы Тойон туһунан итийэн-кутуйан туран , сөпкө үөрэтэрэ .
44018026	Аполлос синагогаҕа хоодуоттук үөрэтэн барбыта . Үөрэтэрин истэн баран , Акилалаах Прискилла кинини дьиэлэригэр илдьэн , Айыы Тойон Суолун киниэхэ чуолкайдаан , быһааран биэрбиттэрэ .
44018027	Аполлос Ахайяҕа барарга быһаарыммытыгар бырааттара сөбүлэһэн , үөрэнээччилэргэ кинини үчүгэйдик көрсүҥ диэн сурук суруйбуттара . Кини онно тиийэн Таҥара илгэлээх үтүөтүнэн итэҕэли ылыммыт дьоҥҥо улаханнык туһалаабыта :
44018028	Иисус диэн Христос буоларын бар дьон иннигэр Суруйууларынан итэҕэтиилээхтик дакаастаан , иудейдары самнарбыта .
44019001	Аполлос Коринфка сырыттаҕына , Павел хаптал хайалаах дойдуларынан айаннаан , Ефескэ кэлбитэ . Онно хас да үөрэнээччи баарын булан :
44019002	« Эһиги итэҕэйэргитигэр Сибэтиэй Тыыны ылыммыккыт дуо ? » — диэн ыйыппыта . « Сибэтиэй Тыын баарын да истэ иликпит » , — диэбиттэрэ үөрэнээччилэр .
44019003	« Оччоҕо хайдах сүрэхтэммиккитий ? » « Иоанн эппитин курдук , сүрэхтэммиппит » .
44019004	« Иоанн аньыыны билинии бэлиэтигэр сүрэхтиирэ , — диэбитэ Павел . — Кини кэнниттэн Кэлээччини — Христос Иисуһу — итэҕэйэллэригэр ыҥырара » .
44019005	Маны истэн үөрэнээччилэр Айыы Тойон Иисус аатыгар сүрэхтэммиттэрэ .
44019006	Павел кинилэргэ илиитин уурбутугар Сибэтиэй Тыын түһэн , урут билбэт тылларынан саҥарар буолбуттара , Таҥара этэрин дьоҥҥо тиэрдэр кыахтаммыттара .
44019007	Бу дьон барыта уон иккиэ этилэр .
44019008	Онтон Павел синагогаҕа барбыта . Кини ол синагогаҕа үс ый устата сылдьан , Таҥара Саарыстыбатын туһунан итэҕэтиилээхтик , хорсуннук үөрэппитэ .
44019009	Ол эрээри сорохтор тыйыһыран , кинини истибэккэ , итэҕэйбэттэрин биллэрэн , дьон ортотугар Айыы Тойон Суолун туһунан араас куһаҕаны саҥарбыттарыгар Павел кинилэртэн тэйэн , үөрэнээччилэрин туспа арааран ылбыта уонна күн аайы Тиранн оскуолатыгар үөрэппитэ .
44019010	Бу курдук икки сыл устата Айыы Тойон Иисус кэс тыла Асия олохтоохторугар : иудейдарга да , омуктарга да — барыларыгар тиийбитэ .
44019011	Таҥара Павелга элбэх дьиктини оҥорторор буолан ,
44019012	дьон кини таарыйбыт былааттарын , таҥастарын ыарыһахтарга курдуу баайаллара , оччоҕо ол бааммыт дьон бары үтүөрэн хаалаллара , куһаҕан тыыннар кинилэртэн тахсан бараллара .
44019013	Бэл сорох устугас иудейдар , тыыннары үтэйээччилэр , куһаҕан тыыннарга буулаппыт дьоҥҥо Айыы Тойон Иисус аатын ааттаан холонон көрөллөрө . Кинилэр : « Эһигини Павел үөрэтэр Иисуһун аатынан үтэйэбит » , — дииллэрэ .
44019014	Иудей архиерейа Скева сэттэ уола эмиэ оннук холонон көрбүттэр .
44019015	Ол гынан баран , куһаҕан тыын кинилэргэ хардарбыт : « Иисуһу мин билэбин , Павелы да билэбин , оттон эһиги кимнээхтэргитий ? »
44019016	Инньэ диэт , куһаҕан тыыҥҥа буулаппыт киһи үрдүлэригэр түспүт уонна күүһүнэн баһыйан утарылаһар кыах биэрбэккэ , үлтү кырбаталаан , дьиэттэн сыгынньах куоттартаабыт .
44019017	Ефескэ олорор иудейдар да , омуктар да бары маны истэ дьулайан , Айыы Тойон Иисус аатын сэрэнэн ааттыыр буолбуттара .
44019018	Итэҕэйбиттэртэн үгүстэрэ кэлэн , туох куһаҕаны оҥорбуттарын барытын аһаҕастык билинэллэрэ .
44019019	Абынан-хомуһунунан дьарыктаммыт үгүс дьон бэйэлэрин кинигэлэрин хомуйан аҕалан , бар дьон көрөн турдаҕына , уоттаабыттара . Умайбыт кинигэ сыанатын ааҕан көрбүттэрэ — биэс уон тыһыынча үрүҥ көмүс драхма буолбута .
44019020	Айыы Тойон үөрэҕэ итинник кимиэллээхтик үүнэн-тэнийэн , кыаҕыран иһэрэ .
44019021	Павел , манна барытын бүтэрэн-оһорон баран , Македониялаах Ахайянан Иерусалимҥа барарга быһаарыммыта . « Онно сылдьан баран , Рим куораты эмиэ көрүөхтээхпин » , — диирэ .
44019022	Кини икки көмөлөһөөччүтүн , Тимофейдаах Ераһы Македонияҕа ыытан баран , бэйэтэ өссө аҕыйах кэмҥэ Асияҕа хаала түспүтэ .
44019023	Ол кэмҥэ Айыы Тойон Суолун утарар улахан аймалҕан тахсыбыта .
44019024	Үрүҥ көмүстэн Артемида храмын кутан атыылаан , олохтоох уустарга кырата суох барыһы киллэрэр Димитрий диэн ааттаах көмүс ууһа
44019025	бэйэтин биир идэлээхтэрин мунньан , эппитэ : « Доҕоттор ! Биһиги олохпут уйгута бу идэбититтэн быһаччы тутулуктааҕын бэйэҕит билэҕит .
44019026	Эһиги көрө да , истэ да сылдьаҕыт : бу Павел Ефескэ эрэ буолбатах , бүтүн Асия үрдүнэн үгүс киһи өйүн сүүйдэ , итэҕэтэн бэйэтигэр тарта . Кини үөрэтэринэн , дьон бэйэлэрин илиилэринэн тутан-хабан оҥорбут таҥаралара ханнык да таҥара буолбатах үһүлэр .
44019027	Ол аата биһиги идэбит аанньа ахтыллыбат буоларын ааһан , өссө улуу таҥара Артемида храма кытта суолтатын олоччу сүтэрэригэр тиийэр . Онон Артемида бүтүн Асияҕа , аан дойдуга дьон-сэргэ сүгүрүйэр таҥарата буолар албан аата өлбөөдүйүөн сөп » .
44019028	Маны истэн , дьон уордайан : « Ефес Артемидата — улуу таҥара ! » — диэн хаһыытаабыттара .
44019029	Сотору куорат бүтүннүүтэ оргуйан турбута . Олохтоохтор Павел аргыстарын — Македония дьонун Гаийдаах Аристархы — туппутунан театрга тоҕо анньан тиийбиттэрэ .
44019030	Павел норуокка тахсаары гыммытын үөрэнээччилэрэ бопсубуттара .
44019031	Асия сорох тойотторо , Павел доҕотторо , театрга кэлбэтин диэн көрдөһөн киниэхэ киһи ыыппыттара .
44019032	Мустубут дьон аамы-саамы буолбуттара , бары түҥ-таҥ хаһыытаһаллара ; үгүстэрэ тоҕо мустан туралларын да билбэт этилэр .
44019033	Иудейдар тыл киллэриилэринэн норуоттан Александры ыҥыран таһаарбыттара ; Александр тыл этээри , болҕомто көрдөөн , илиитин өрө ууммута .
44019034	Ол эрээри , кини иудей буоларын билэн , бары икки чаас кэриҥэ : « Ефес Артемидата — улуу таҥара ! » — диэн хаһыытаан ньиргитэ турбуттара .
44019035	Куорат тойоно дьону чуумпурдан баран эппитэ : « Ефес олохтоохторо ! Ефес куорат улуу Артемида таҥараҕа уонна кини халлаантан түспүт ытык мөссүөнүгэр сүгүрүйэрин ким билбэтий ?
44019036	Бу туһунан ханнык да мөккүөр суох буоллаҕына , эһиги уоскуйуохтааххыт , толкуйа суох быһыыланыа суохтааххыт .
44019037	Бу дьонтон хайалара да Артемида храмын халаабатах , эһиги таҥараҕытын холуннарбатах , ол үрдүнэн кинилэри манна тутан аҕалбыккыт .
44019038	Димитрий биир идэлээхтэрин кытта кими эмэ үҥсэрдээх буоллахтарына , суут да , салалта да баар : олорго тиийэн үҥүстүннэр .
44019039	Өссө атын туох эмэ быһаарсардаах буоллаххытына , ол барыта туһааннаах мунньах көрүүтүгэр киириэҕэ .
44019040	Оттон бу бүгүҥҥү быһыыбыт иһин биһиги өрө турбут аатын ылан буруйга тиксиэхпитин сөп . Туохтан бу үлүгэр айманан мустубуппутун биһиги хайдах да кыайан быһаарыахпыт суоҕа » . Маны этэн баран , кини мустубут дьону тарҕаппыта .
44019041	
44020001	Аймалҕан хаптайбытын кэннэ , Павел үөрэнээччилэри ыҥыран сүбэлээн-амалаан баран , быраһаайдаһан , Македонияҕа аттаммыта .
44020002	Аара суолга сир-сир аайы сылдьан , үөрэнээччилэри бэрт элбэххэ үөрэтэн баран , Грецияҕа тиийбитэ .
44020003	Онно кини үс ый буолбута . Сирияҕа субу устаары аҕай сылдьан , иудейдар кинини утары куомуннаспыттарын истэн төттөрү Македониянан айанныырга күһэллибитэ .
44020004	Павелы кытта Асияҕа диэри Верия куораттан сылдьар Пирр уола Сопатр , Фессалоника олохтоохторо Аристарх , Секунд , Дервияттан кэлбит Гаий , Тимофей уонна Асия дьоно Тихиктээх Трофим барсыбыттара .
44020005	Кинилэр урут тиийэн , биһигини Троадаҕа көһүппүттэрэ .
44020006	Оттон биһиги Көтөхтөрүүтэ суох Килиэп бырааһынньыгын кэнниттэн Филиппыттан хараабылынан айаннаан , биэс хонугунан кинилэргэ Троадаҕа тиийбиппит . Онно сэттэ күн буолбуппут .
44020007	Нэдиэлэ маҥнайгы күнүгэр үөрэнээччилэр килиэп тоһутуутугар түмсүбүттэрэ . Сарсыныгар барыахтаах буолан , Павел дьону кытта түүн үөһүгэр диэри кэпсэппитэ .
44020008	Үөһэ , биһиги мустубут хоспутугар , элбэх сибэтиинньик умайан турара .
44020009	Евтих диэн биир эдэр киһи түннүк сыҥаһатыгар олорбута . Павел өр кэпсээбитигэр , кини дириҥник утуйан хаалан , утуйбутунан үһүс мэндиэмэнтэн таһырдьа сууллубута ; сүүрэн түспүттэрэ , уол өлө сытара .
44020010	Павел аллара түһэн , уолу ыга кууһан баран : « Айманымаҥ , уолгут тыыннаах » , — диэбитэ .
44020011	Уонна үөһэ тахсан килиэп тоһутан ылан сиэн баран , күн тахсыар диэри , өссө да өр кэпсэппитэ , дьэ онтон сарсыарда айаҥҥа туруммута .
44020012	Уолларын дьиэтигэр этэҥҥэ атааран , бары сүргэлэрэ улаханнык көтөҕүллүбүтэ .
44020013	Биһиги Павелы кэтэһэ барбакка хараабылга олорон , кинини ыла Аска устубуппут ; сатыы айаннаары кини бэйэтэ итинник соруйбута .
44020014	Аска көрсүбүтүгэр биһиги , кинини хараабылга ылан , Митиленаҕа устан кэлбиппит .
44020015	Онтон Митиленаттан араҕан , сарсыныгар Хиос утарытыгар кэлэн тохтообуппут , нөҥүө күнүгэр Самоска тиксибиппит , ол кэнниттэн Трогиллияҕа сылдьан баран , өссө биир күнүнэн Милиткэ кэлбиппит .
44020016	Павел Иерусалимҥа тиэтэйэр буолан , Асияҕа тардыллымаары , Ефескэ таарыйбакка ааһарга быһаарыммыта . Табылыннаҕына , Биэс уонус күн бырааһынньыгар кини Иерусалимҥа буолуон баҕарара .
44020017	Павел Милиттэн дьону ыытан , Ефес пресвитердарын ыҥыртарбыта ;
44020018	тиийэн кэлбиттэригэр эппитэ : « Мин , Асияҕа үктэниэхпиттэн ыла , манна хайдах олорбуппун эһиги билэҕит .
44020019	Иудейдар туорайдаһалларыттан араас эрэйи да көрүстэрбин , Айыы Тойон иннигэр үрдүктүк санаммакка , хараҕым уутун бараан туран , сулууспалаабытым .
44020020	Эһиэхэ туһалаах буолуо диэбиппин тугу да көтүппэккэ , бар дьон да иннигэр , дьиэлэргитинэн да сылдьан , үөрэтэрим .
44020021	Таҥара иннигэр аньыыны билиниини уонна биһиги Айыы Тойоммутугар Иисус Христоска итэҕэли иудейдарга да , омуктарга да иһитиннэрэрим .
44020022	Аны билигин миигин туох көрсөрүн билбэтэрбин даҕаны , Сибэтиэй Тыын угуйуутунан бу Иерусалимнаан иһэбин .
44020023	Арай Сибэтиэй Тыын миигин хаайыы , эрэй-кыһалҕа күүтэрин туһунан хас куорат аайы туоһулуур .
44020024	Ол эрээри мин туохтан да торуттан турбаппын , олохпун да биэрэрбин кэрэйбэппин . Биэтэккэ эрэ тиийдэрбин , Айыы Тойон Иисустан ылбыт сулууспабын толорон , Таҥара илгэлээх үтүөтүн туһунан Евангелиены иһитиннэрдэрбин диэн эрэ баҕалаахпын !
44020025	Таҥара Саарыстыбатын туһунан үөрэппит дьоммуттан — эһигиттэн — ким даҕаны аны миигин көрбөтүн билэбин .
44020026	Онон бүгүн кэрэһилиибин : мин суобаһым ыраас , мин эһиэхэ Таҥара көҥүлүн тугу да энчирэппэккэ биллэрдим , онон хайаҕыт да хааныгар буруйум суох .
44020027	
44020028	Эһиги бэйэҕитигэр уонна Сибэтиэй Тыын эһиэхэ көрдөрө-маната биэрбит бараанын үөрүгэр болҕомтолоох буолуҥ , Таҥара Уола Бэйэтин Хаанынан толуйан ылбыт дьонун — Айыы Тойон уонна Таҥара Церковын — туһугар кыһаныҥ .
44020029	Мин барбытым кэннэ эһиги ортоҕутугар бараан үөрүн аһыммат торҕон бөрөлөр киириэхтэрин билэбин .
44020030	Эһигиттэн бэйэҕититтэн эмиэ , үөрэнээччилэри тардар туһугар , кырдьыгы токурутан кэпсиир дьон тахсан кэлиэхтэрэ .
44020031	Онон сэрэхтээх буолуҥ , үс сыл тухары күннэри-түүннэри утумун быспакка сэрэппиппин , хас биирдиигитин хараҕым уутун тоҕон туран үөрэппиппин умнумаҥ .
44020032	Аны билигин эһигини Таҥараҕа уонна Кини эһигини бөҕөргөтөр , Бэйэтин бары дьонун кытта тэҥҥэ нэһилиэстибэ биэрэр кыахтаах илгэлээх үтүө тылыгар туттарабын .
44020033	Мин кимтэн да үрүҥ да , кыһыл да көмүһүн эрэйбэтэҕим :
44020034	бэйэм да , аргыстарым да кыһалҕаларын бу харым күүһүнэн толуйан олорбуппун бэйэҕит билэҕит .
44020035	Тугу да гыммытым иһин , барытыгар маннык үлэлээн-хамсаан кыамматтарга көмөлөһүөхтээхпитин , Айыы Тойон Иисус „ ылардааҕар биэрэр ордук алгыстаах “ диэн Бэйэтинэн эппит тылларын умнуо суохтаахпытын холобур буолан көрдөрбүтүм » .
44020036	Маны этэн баран , Павел сөһүргэстээн барыларын кытта бииргэ Таҥараҕа үҥпүтэ .
44020037	Бары ытаһа-ытаһа , кинини моонньуттан кууһан туран уурууллара .
44020038	Ордук Павел аны хаһан даҕаны миигин көрүөххүт суоҕа диэбититтэн хараастыбыттара . Онтон кинини хараабылга диэри атааран биэрбиттэрэ .
44021001	Кинилэри кытта быраһаайдаһан баран , биһиги муораҕа тахсан , быһа Коска кэлбиппит . Нөҥүө күнүгэр Родоска тиийбиппит , онтон Патараҕа барбыппыт ;
44021002	Патараттан Финикияҕа бараары турар хараабылы булан , салгыы онно олорсон айаннаабыппыт .
44021003	Кипр кытылын кыйа баран ( арыы хаҥас өттүбүтүгэр хаалбыта ) , Сирияҕа устубуппут . Тиргэ хараабылбыт таһаҕаһын сүөкэниэхтээҕэ , онон биһиги кытылга тахсан ,
44021004	олохтоох үөрэнээччилэри булан кинилэргэ сэттэ күн буолбуппут . Үөрэнээччилэр Тыын этэрин истэн , Павелы Иерусалимҥа барыма диэн тылларыгар киллэрэ сатаабыттара .
44021005	Айанныыр кэммит кэлэн , биһиги суолга туруммуппут . Бары кэргэттэрин , оҕолорун кытта куорат таһыгар тахсан , биһигини атаарбыттарыгар , кытылга сөһүргэстээн туран , Таҥараҕа үҥпүппүт .
44021006	Быраһаайдаһан баран , биһиги хараабылбытыгар ыттыбыппыт , кинилэр дьиэлэригэр төннүбүттэрэ .
44021007	Биһиги бу Тиртэн саҕалаабыт муоранан айаммытын Птолемаидаҕа тиийэн түмүктээбиппит ; онно бырааттарбытын көрсөн , ол күн кинилэри кытта бииргэ сылдьыбыппыт .
44021008	Нөҥүө күнүгэр Павел уонна биһиги , кини аргыстара , суолга туруммуппут . Кесарияҕа кэлэн , Иерусалимҥа талыллыбыт сэттэ диаконтан биирдэстэрин — Евангелиены иһитиннэрэр Филипп — дьиэтигэр түспүппүт .
44021009	Кини эргэ бара илик түөрт пророк кыргыттардааҕа .
44021010	Хас да хоммуппут кэннэ , Иудеяттан биир Агав диэн пророк кэлбитэ .
44021011	Кини биһиэхэ киирэн , Павел курун ылан илиитин-атаҕын кэлгиммитэ уонна эппитэ : « Сибэтиэй Тыын этэр — Иерусалим иудейдара бу куру курданааччыны маннык кэлгийэн баран , омуктар илиилэригэр биэриэхтэрэ » .
44021012	Маны истэн , биһиги да , олохтоох христианнар да Павелы Иерусалимҥа барыма диэн ааттаспыппыт .
44021013	« Бу туох буолан хараххыт уутунан суунан сүрэхпин аймаатыгыт ? — диэбитэ Павел . — Айыы Тойон Иисус туһугар мин Иерусалимҥа хаайыллыахтааҕар буолуох , өлөрбүн да кэрэйбэппин » .
44021014	Кинини кыайан тылбытыгар киллэрбэккэ : « Айыы Тойон көҥүлэ буоллун ! » — диэн баран , дьэ уоскуйбуппут .
44021015	Манна хас да хонон баран , хомунан Иерусалимҥа барбыппыт .
44021016	Кесарияттан хас да үөрэнээччи барсыбыта . Кинилэр биһигини түһүөхтээх дьиэбитигэр — Кипртэн төрүттээх Мнасоҥҥа — тиэрдэн биэрбиттэрэ . Мнасон эрдэтээҥҥи үөрэнээччилэртэн биирдэстэрэ этэ .
44021017	Иерусалимҥа кэлбиппитигэр бырааттарбыт үөрэ-көтө көрсүбүттэрэ .
44021018	Нөҥүө күнүгэр биһиги Павелы кытта Иаковка барбыппыт , онно пресвитердар эмиэ мустубуттара .
44021019	Павел кинилэри эҕэрдэлээн баран , Таҥара атын омуктарга кинини сулууспалатан тугу оҥорторбутун барытын сиһилии кэпсээбитэ .
44021020	Кини кэпсээнин истэн , Таҥараҕа айхал этэн баран : « Бырааппыт , хас тыһыынча иудей итэҕэли ылыммытын бэйэҥ көрөҕүн , — диэбиттэрэ . — Кинилэр бары Сокуону кыһанан туран тутуһаллар .
44021021	Оттон эн тускунан иудейдары Моисей Сокуонуттан туоруурга үөрэтэр , уол оҕолоругар аны быһыллыы сиэрин-туомун оҥорторботторугар , ханнык да биһиги үгэспитин тутуспаттарыгар ыҥырар диэн сураҕы истибиттэр .
44021022	Оччотугар хайыыбыт ? Кэлбиккин истэн , дьон хайаан да мустуо .
44021023	Онон биһиги тылбытын ылынаргар сүбэлиибит : манна андаҕар биэрбит түөрт киһилээхпит ,
44021024	олору илдьэ бараҥҥын ыраастаныы сиэрин-туомун толорон баран , төбөлөрүн бириэйдэнэр харчыларын төлүүрүҥ буоллар . Оччоҕо ити тарҕатар сурахтара сымыйатын , эн Сокуону тутуһа сылдьаргын бары көрүөхтэрэ .
44021025	Оттон итэҕэйбит омук дьонун туһунан этэр буоллахха , кинилэргэ атын тугу да боппокко , арай эмэгэттэргэ сиэртибэлэммит астан , хаантан уонна муомахтанан өлбүт сүөһү этиттэн туттунуҥ , содурдук быһыыланымаҥ диэн суруйдубут » .
44021026	Нөҥүө күнүгэр Павел ол дьону ылан , кинилэрдиин бииргэ ыраастаныы сиэрин-туомун толорон баран , Таҥара Дьиэтигэр киирэн , аньыыттан ыраастанар кэмнэрэ хаһан бүтэрин , итиэннэ хас биирдиилэрин иһин сиэртибэ бэриллэрин биллэрбитэ .
44021027	Бу сэттэ күн бүтэн эрдэҕинэ , Асиятааҕы иудейдар кини Таҥара Дьиэтигэр сылдьарын көрөн , бүтүн норуоту аймаан кинини тутан ылбыттара .
44021028	« Израиль дьоно , көмөлөһүҥ ! — диэн үөгү-хаһыы бөҕөтүн түһэрбиттэрэ . — Бу киһи сир-сири кэрийэ сылдьан биһиги норуоппутун , Сокуоммутун уонна сибэтиэй сирбитин утарарга үөрэтэр . Аны Таҥара Дьиэтигэр туора омуктары киллэрэн , сибэтиэй сири киртиппит ! »
44021029	Бу иннинэ аҕай Павел куоракка Трофим диэн Ефес киһитин кытта сылдьарын көрөннөр , Таҥара Дьиэтигэр кинини бука аҕала сылдьыбыт буолуохтаах диэн бүтэйдии сэрэйэн көрөн итинник эппиттэрэ .
44021030	Куорат барыта аймаммыта , дьон бөҕө үмүөрүспүтэ . Павелы тутан ылан , Таҥара Дьиэтиттэн соһон таһаарбыттара , ааны кэнниттэн саба охсон кэбиспиттэрэ .
44021031	Өлөрөөрү гынан эрдэхтэринэ , бүтүн Иерусалим үрдүнэн айдаан буолбут сураҕа Рим тыһыынча киһилээх сэриитин тойонугар тиийбитэ .
44021032	Кини буойуннарын уонна сотниктарын ылан аймалҕан тахсыбыт сиригэр сүүрбүтэ . Сэрии тойонун уонна буойуннары көрөн , дьон Павелы кырбыылларын тохтоппуттара .
44021033	Сэрии тойоно тиийэн кэлэн , Павелы икки сыабынан бохсуттаран баран , аатын-суолун , тугу оҥорбутун туоһуласпыта .
44021034	Мустубут дьонтон сорохторо биири , атыттара атыны хаһыытаспыттара . Айдаана бэрдиттэн тойон тугу да кыайан истибэккэ , Павелы кириэппэскэ илдьэргэ дьаһайбыта .
44021035	Буойуннар кинини кирилиэскэ тиэрдэн баран , дьон ыга анньан турар буолан , салгыы көтөҕөн барарга күһэллибиттэрэ .
44021036	Кэннилэриттэн халҕаһалыы анньан иһээччилэр : « Өллүн ! » — диэн хаһыытаһаллара .
44021037	Кириэппэскэ киирэн иһэн , Павел тойоҥҥо эргиллэн : « Эйиэхэ аҕыйах тылы этиэхпин сөп дуо ? » — диэн ыйыппыта . « Хайа эн гректии саҥарар эбиккин дуу ? — анарааҥҥыта соһуйа түспүтэ . —
44021038	Үнүр өрө турууну күөртээн кураайымаҕа түөрт тыһыынча бандьыыты илдьэ барбыт Египет киһитэ эн дуо ? »
44021039	Павел эппитэ : « Мин еврейбин , Киликия биллэр куоратыттан Тарстан төрүттээхпин . Бука диэн норуокка тыл этэрбин көҥүллээ эрэ , көрдөһөбүн » .
44021040	Сэрии тойоно көҥүллээбитигэр Павел кирилиэскэ туран илиитин уунан , норуокка бэлиэ биэрбитэ . Уу чуумпу буолбутугар кини еврейдии тыл эппитэ :
44022001	« Бырааттарым уонна аҕа дьонум ! Билигин эһиги иннигитигэр көмүскэнэр тылбын истиҥ » .
44022002	Павел еврейдии саҥарбытын истэн , өссө ордук чуумпурбуттара .
44022003	« Мин Киликия Тарс куоратыгар төрөөбүт еврейбин , — диэбитэ Павел . — Бу куоракка олорон , өбүгэлэрбит Сокуоннарыгар Гамалиил салайыытынан кичэйэн туран үөрэммитим . Син биир бу бүгүҥҥү эһиги курдук мин эмиэ Таҥара иннигэр толоруохтаах эбээһинэспин ис сүрэхпиттэн дьулуһан туран толорорум .
44022004	Бу үөрэҕи тутуһааччылары харса-хабыра суох , бэл , өлүөхтэригэр диэри , сойуолаһарым , дьахталлары , эр дьону кэлгийэн хаайыыга быраҕаттыырым .
44022005	Ол туһунан архиерей да , аҕа баһылыктар да бигэргэтиэхтэрин сөп . Биирдэ кинилэртэн Дамаска олорор иудей бырааттарым ааттарыгар сурук суруйтаран ыламмын , Дамаска аттаммытым . Мин оннооҕу христианнары тутан аҕалан , Иерусалимҥа накаастатар соруктааҕым .
44022006	Аара суолга , Дамаска чугаһаан истэхпинэ , күн ортотун саҕана тулабар эмискэ халлаантан чаҕылхай сырдык сандаарбыта .
44022007	Мин сиргэ охтон түспүтүм . Онтон : „ Савл , Савл , эн тоҕо Миигин сойуолаһаҕын ? “ — диир саҥаны истибитим .
44022008	Мин хардары : „ Кимҥиний Эн , Айыы Тойон ? “ — диэн ыйыппытым . Кини миэхэ : „ Эн сойуолаһар Иисус Назорейыҥ буолабын “ , — диэбитэ .
44022009	Аргыстарым сырдыгы көрөн уолуйа куттаммыттара , ол эрээри миигин кытта Кэпсэтээччи саҥатын истибэтэхтэрэ .
44022010	„ Айыы Тойон , тугу гынабын ? “ — диэн ыйыппытым мин . Айыы Тойон миэхэ эппитэ : „ Туран Дамаска бар , тугу гыныахтааххын барытын онно этиэхтэрэ “ .
44022011	Чаҕылхай сырдыктан хараҕым саатан , олох тугу да көрбөт буолан хаалбытым , онон аргыстарым илиибиттэн сиэтэн куоракка тиэрдибиттэрэ .
44022012	Онтон Дамаска олорор биир Анания диэн , Сокуону эҥкилэ суох тутуһар , иудейдар бары үтүө тылынан ахтар киһилэрэ
44022013	миэхэ кэлэн : „ Быраатым Савл ! Хараххын көр “ , — диэбитэ . Мин сонно кинини дьэҥкэтик көрөн кэлбитим .
44022014	Кини миэхэ эппитэ : „ Өбүгэлэрбит Таҥаралара эйигин , Кини көҥүлүн билэриҥ итиэннэ Кырдьыксыты көрөн Кини этэрин истэриҥ туһугар , талан ылла .
44022015	Онон эн тугу көрбүккэр-истибиккэр бар дьон иннигэр Кини туоһута буолуоҥ .
44022016	Тоҕо уталытыаххыный ? Туран сүрэхтэн , Айыы Тойон Иисус аатын ааттаан , аньыыгын-хараҕын суун “ .
44022017	Иерусалимҥа төннөн кэлэн баран , Таҥара Дьиэтигэр үҥэ туран , мин ис-испиттэн өрө көтөҕүллэн кэлбитим .
44022018	Онно миэхэ Кини көстөн кэлэн эппитэ : „ Кытаат тиэтэй , Иерусалимтан бара оҕус : манна Мин туспунан туоһулуургун ылыныахтара суоҕа “ » .
44022019	Мин эппитим : « Айыы Тойон ! Мин Эйигин итэҕэйээччилэри хаайталаабыппын , синагогаларга кырбаабыппын кинилэр билэллэр ;
44022020	Эн туоһуҥ Стефан хаана тохторугар мин эмиэ баарым , кинини өлөрөллөрүн сөпсөһөммүн , тааһынан тамнааччылар таҥастарын манаан турбутум » .
44022021	Онуоха Кини эппитэ : « Мин эйигин ыраах олорор омуктарга ыытыам — онно барыаҥ » .
44022022	Баччааҥҥа диэри болҕойон туран баран , бу тыллары истэн , эмиэ хаһыы бөҕөнү түһэрбиттэрэ : « Маннык киһини сир сирэйиттэн имири сотуҥ , тыыннаах хаалара сатаммат ! »
44022023	Итинник хаһыытаһа , таҥастарын уста-уста өрө быраҕаттыы , буору ыһа турдахтарына ,
44022024	сэрии тойоно Павелы кириэппэскэ илдьэллэригэр уонна таһыйан туран , кинини утары туохтан итинник хаһыытаспыттарын билэллэригэр дьаһайбыта .
44022025	Остуолбаҕа курунан кэлгийэн эрдэхтэринэ , Павел аттыгар турар сотникка : « Рим гражданинын таһыйар эһиэхэ көҥүллэнэр этэ дуо , өссө буолаары буолан туох да силиэстийэтэ суох ? » — диэбитэ .
44022026	Маны истэн , сотник сэрии тойонугар тиийэн : « Бу тугу гынан эрэҕин ? Ити киһи Рим гражданина эбит » , — диэбитэ .
44022027	Тойон тиийэн кэлэн : « Миэхэ эт , эн чахчы Рим гражданинаҕын дуо ? » — диэн ыйыппыта . « Чахчы » , — диэбитэ Павел .
44022028	« Мин улахан харчыны кутан туран , маннык бырааптаммытым » , — диэбитэ тойон . « Оттон мин төрүөхпүттэн маннык бырааптаахпын » , — Павел хоруйдаабыта .
44022029	Кинини доппуруостаары сорунан турбут дьон сонно тэйэн биэрбиттэрэ . Рим гражданинын кэлгийбиттэрин билэн , сэрии тойоно улаханнык куттаммыта .
44022030	Нөҥүө күнүгэр кини , иудейдар туохха буруйдуулларын чопчу билээри , Павел хандалытын уһултаран баран , архиерейы уонна синедриону бүтүннүүтүн мунньубута . Павелы синедриоҥҥа аҕалан иннилэригэр туруорбута .
44023001	Синедрион чилиэннэрин кэриччи көрөн баран , Павел эппитэ : « Бырааттарым ! Мин олоҕум тухары , күн бүгүнүгэр диэри , Таҥара иннигэр ыраас суобастаах олорон кэллим » .
44023002	Анания архиерей , маны истэн , Павел иннигэр турар дьоҥҥо : « Ылыҥ , уоһун ибили охсон биэриҥ ! » — диэн бирикээстээбитэ .
44023003	« Таҥара бэйэҕин охсуоҕа , испиэскэлээх истиэнэ ! — диэбитэ Павел . — Манна Сокуон хараҕынан дьүүллээри олорор ааттааххын уонна өссө Сокуону кэһэн , миигин охсорго бирикээстиигин ! »
44023004	Аттыгар турааччылар : « Таҥара архиерейын үөҕэҕин дуо ? » — диэбиттэрэ .
44023005	« Бырааттарым , кини архиерейын билбэтэҕим , — диэбитэ Павел . — Кырдьык , „ норуотуҥ баһылыктарын үөҕүмэ “ диэн этиллэн турар » .
44023006	Манна мустан олорооччулартан сорохторо фарисейдар , сорохторо саддукейдар буолалларын Павел билэрэ , онон кини дорҕоонноох куолаһынан эппитэ : « Бырааттарым ! Мин фарисейбын , дьонум эмиэ фарисейдар . Өлбүттэр тиллиэхтээхтэрин итэҕэйэрим иһин , миигин бу дьүүллүү тураллар » .
44023007	
44023008	Саддукейдар өлбүттэр тиллиэхтэрэ суоҕа , Аанньаллар да , тыыннар да суохтар дииллэр , оттон фарисейдар ону барытын билинэллэр . )
44023009	Хаһыы-үөгү бөҕө буолбута ; фарисейдар өттүлэриттэн сокуонньуттар туран : « Бу киһи туох да куһаҕаны оҥорбутун көрбөтүбүт . Баҕар , кинини кытта чахчы Аанньал дуу , тыын дуу кэпсэппит буоллун ? Таҥараҕа утарылаһымыаҕыҥ » , — диэн мөккүспүттэрэ .
44023010	Мөккүөр өссө күөртэммитигэр сэрии тойоно аны Павелы тырыта тыытан кэбиһиэхтэрэ диэн сэрэхэдийэн , буойуннарыгар « аллара түһэн , кинини дьон быыһыттан таһааран кириэппэскэ илдьиҥ » диэн бирикээс биэрбитэ .
44023011	Түүн Павелга Айыы Тойон көстөн : « Эрдий , Павел ! — диэбитэ . — Мин туспунан , Иерусалимҥа туоһулаабытыҥ курдук , аны Римҥэ туоһулуох тустааххын » .
44023012	Сарсыарда иудейдартан сорохторо киксэн баран , Павелы өлөрүөхтэрин иннинэ ас да аһыа , утах да иһиэ суох буолан андаҕайбыттара .
44023013	Барыта түөрт уонтан тахса киһи куомуннаспыта .
44023014	Кинилэр архиерейдарга уонна аҕа баһылыктарга кэлэн эппиттэрэ : « Биһиги Павелы өлөрүөхпүт иннинэ , аһыа да , уу да иһиэ суох буолан андаҕайдыбыт .
44023015	Онон эһиги уонна синедрион чилиэннэрэ сэрии тойонугар илдьиттээҥ : Павелы эһиэхэ таһаардын . Иудейдар кини дьыалатын иҥэн-тоҥон көрөргө быһаарбыттар үһү диэҥ . Биһиги кинини аара суолга өлөрүөхпүт » .
44023016	Бу куомуннаһыы туһунан Павел балтын уола истэн , кириэппэскэ тиийэн кинини сэрэппитэ .
44023017	Павел биир сотнигы ыҥыран : « Бу уолу сэрии тойонугар илт . Кини туох эрэ этэрдээх » , — диэбитэ .
44023018	Анарааҥҥы киһи уолу тойоҥҥо илдьэн биэрбитэ : « Хаайыылаах Павел миигин ыҥыран ылан , бу уолу эйиэхэ аҕаларбар көрдөстө . Эйиэхэ этэрдээх үһү » .
44023019	Тойон уолу тэйиччи сиэтэн илдьэн : « Тугу этэрдээххиний ? » — диэн ыйыппыта .
44023020	Эдэр киһи эппитэ : « Иудейдар Павел дьыалатын иҥэн-тоҥон чуолкайдыахпыт диэн сылтаҕыран , кинини сарсын синедрион иннигэр таһаараргар эйигиттэн көрдөһөрдүү кигистилэр .
44023021	Эн кинилэри төрүт истимэ : түөрт уонтан тахса киһи кинини тоһуурга кэтэһэн сыталлар . Ол дьон Павелы өлөрүөхтэрин иннинэ , аһыа да , иһиэ да суох буолан андаҕайбыттар . Билигин бэлэм олороллор , эн эрэ дьаһалгын күүтэллэр » .
44023022	Сэрии тойоно : « Бу миэхэ кэпсээбиккин кимиэхэ да этимэ » , — диэн баран , уолу ыытан кэбиспитэ .
44023023	Онтон икки сотнигын ыҥыран , дьаһал биэрбитэ : « Икки сүүс сатыы буойуну , сэттэ уон аттаах киһини итиэннэ икки сүүс үҥүүлээх дьону бэлэм гыныҥ . Кинилэр бу түүн үс чааска Кесарияҕа барыахтара .
44023024	Оселларда бэлэмнээҥ , Павелы олордон Феликс баһылыкка тириэрдиэххит » .
44023025	Кини маннык ис хоһоонноох сурук суруйбута :
44023026	« Үрдүк сололоох Феликс баһылыкка Клавдий Лисийтэн эҕэрдэ .
44023027	Бу киһини иудейдар тутан өлөрөөрү турдахтарына , мин буойуннарбын кытта кэлэн , Рим гражданина буоларын билэн , быыһаан ылбытым .
44023028	Кинини туохха буруйдуулларын билээри , бэйэлэрин синедрионнарыгар илдьибитим да ,
44023029	буруйдааһыннара барыта Сокуоннарын мөккүөрдээх өрүттэригэр сыһыаннааҕа , онон өлөрөргө ууруллар эбэтэр хаайыыга угуллар буруйу көрбөтөҕүм .
44023030	Бу киһини утары куомуннаспыттарын туһунан миэхэ тириэрдибиттэригэр , кинини тута эйиэхэ ыыттым уонна буруйдааччыларга кинини туохха буруйдуулларын эмиэ эн иннигэр этэллэригэр дьаһайдым . Этэҥҥэ буол » .
44023031	Онон буойуннар кини бирикээһин толорон , Павелы түүн Антипатридаҕа илдьэ барбыттара .
44023032	Нөҥүө күнүгэр аттаах дьон Павелы илдьэ Кесарияҕа айаннаабыттара , атыттара кириэппэскэ төннүбүттэрэ .
44023033	Кесарияҕа барбыт дьон суругу баһылыкка тириэрдээт , Павелы киниэхэ туттарбыттара .
44023034	Феликс суругу ааҕан баран , Павелтан ханнык уобаластан сылдьаҕын диэн ыйыппыта . Киликияттан сылдьарын билэн баран :
44023035	« Буруйдааччыларыҥ кэллэхтэринэ , дьыалаҕын истиэм » , — диэбитэ . Итиэннэ кинини Ирод дыбарыаһыгар манабылга туталларыгар дьаһал биэрбитэ .
44024001	Биэс хонон баран Анания архиерей хас да аҕа баһылыгы уонна Тертулл диэн адвокаты кытта кэлбитэ . Кинилэр баһылыкка Павелы үҥсэллэрэ .
44024002	
44024003	Үрдүк сололоох Феликс ! Биһиги эн өҥөҕүнэн , эн муударайдык салайаҥҥын , бу эйэлээх олоххо олоробут . Эн биһиги норуоппутугар элбэх саҥа үтүө уларытыылары киллэрбиккин хаһан баҕарар , ханна баҕарар биһиги дириҥ махталынан ылынабыт .
44024004	Ол эрээри эйигин сылатыахпын баҕарбаппын , онон кылгастык кэпсиирбитин үгэскинэн тулуурдаахтык истэргэр көрдөһөбүн .
44024005	Биһиги көрдөхпүтүнэ , бу киһи дьоҥҥо-сэргэҕэ чумаатааҕар кутталламмыт ; кини аан дойду үрдүнэн иудейдар өрө турууларын күөдьүтээччи , Назорей сымыйа үөрэҕин тутуһааччы буолар .
44024006	Бу киһи бэл Таҥара Дьиэтин киртитэргэ сананан турар ! Биһиги кинини тутан ылан , Сокуоммут хараҕынан дьүүллүөхпүтүн баҕарбыппыт да ,
44024007	сэрии тойоно Лисий кэлэн , хара күүһүнэн былдьаан ылан , эйиэхэ ыыппыта .
44024008	Биһигини , буруйдааччылары эмиэ , эйиэхэ барарбытыгар дьаһайбыта . Бу киһини доппуруостаатаххына , биһиги буруйдааһыммыт барыта кырдьыктааҕын бэйэҥ да өйдүөҥ » .
44024009	Иудейдар барыта чахчыны этэр диэн буруйдааччыны өйөөбүттэрэ .
44024010	Тыл этэрин көҥүллээн , баһылык бэлиэ биэрбитигэр Павел этиитин маннык саҕалаабыта : « Эн бу норуоту үгүс сыл устата дьүүллээн кэлбиккин билэбин , онон көмүскэнэр тылбын холкутук этиэм .
44024011	Мин Иерусалимҥа Таҥараҕа сүгүрүйэ кэлбитим баара-суоҕа уон икки эрэ хоммутун эн бэрт дэбигистик билиэххин сөп .
44024012	Ол тухары ким да мин кимниин эмэ Таҥара Дьиэтигэр мөккүһэрбин , синагогаҕа , эбэтэр куоракка атын сиргэ сылдьан норуоту аймыырбын көрбөтөҕө .
44024013	Онон бу сибилигин миигин буруйдуу турар суоллара кырдьыктааҕын дакаастыыр кыахтара суох .
44024014	Ол эрээри өбүгэлэрбит Таҥараларыгар мин бу дьон „ сымыйа үөрэх “ диэн ааттыыр үөрэхтэрин тутуһан сүгүрүйэрбин билинэбин . Мин Сокуоҥҥа уонна Пророктар кинигэлэригэр суруллубуту барытын итэҕэйэбин ,
44024015	онон син биир бу кинилэр эрэнэллэрин курдук , мин эмиэ үтүөлэр да , мөкүлэр да бары тиллиэхтэрэ диэн Таҥараҕа эрэллээхпин .
44024016	Мин эмиэ кинилэр курдук , суобаһым Таҥара да , дьон да иннигэр өрүүтүн ыраас буоларыгар дьулуһабын .
44024017	Сылдьыбатаҕым элбэх сыл буолан баран , мин Иерусалимҥа бэйэм норуоппар көмө харчы аҕала уонна сиэртибэ биэрэ эргиллэн кэлбитим .
44024018	Кинилэр миигин , Таҥара Дьиэтигэр ыраастаныы сиэрин-туомун оҥорбутум кэннэ , булан ылбыттара ; онно туох да дьон тоҕуоруһуута , айдаан-куйдаан суоҕа .
44024019	Арай Асияттан сылдьар хас да иудей баара . Миигин туохха эмэ буруйдуурдаах буоллахтарына , кинилэр бүгүн манна эн иннигэр турар буолуохтарын сөп этэ .
44024020	Эбэтэр бу турааччылар этиэх тустаахтар : кинилэр миигин синедрион иннигэр туруоран , туох буруйу оҥорбуппун дакаастаабыттарай ?
44024021	Арай , кинилэр ортолоругар туран улаханнык : „ Бүгүн эһиги миигин өлбүттэр тиллиилэрин итэҕэйэрим иһин , дьүүллүүгүт “ , — диэн эппиттээхпин » .
44024022	Маны истэн баран , Феликс , Айыы Тойон Суолун туһунан атыттардааҕар ордук билэр буолан , дьыаланы тохтотон кэбиспитэ . « Сэрии тойоно Лисий кэллэҕинэ , дьыалаҕытын көрүөҕүм » , — диэн быһаарбыта .
44024023	Уонна сотникка Павелы манабылга тут , ол эрээри көҥүлүн наһаа хааччахтаама , доҕотторо кини туһугар кыһаллалларын бобума диэн дьаһайбыта .
44024024	Хас да хонон баран Феликс ойоҕун Друзилланы кытта ( ойоҕо еврей дьахтара этэ ) тиийэн кэлэн , Павелы ыҥыртаран ылан , Христос Иисуска итэҕэл туһунан кэпсиирин истибитэ .
44024025	Ол эрээри Павел кинилэргэ кырдьыгы тутуһан олоруу , бэйэни кыатаныы уонна кэнэҕэс Дьүүл туһунан кэпсиириттэн дьиксинэн : « Чэ , бар , бүгүн сөп буолуо . Кэлин бириэмэлэннэхпинэ , ыҥыртара сылдьыам » , — диэбитэ .
44024026	Босхолоттороору , харчы биэриэ диэн эрэнэ саныыр буолан , кини Павелы сотору-сотору ыҥыртаран ылан кэпсэтэрэ .
44024027	Икки сыл ааспытын кэннэ , Феликс оннугар Порций Фест олорбута . Иудейдар санааларын табаары , Феликс Павелы хаайыыттан таһаарбатаҕа .
44025001	Уобаласка кэлэн үс хонон баран , Фест Кесарияттан Иерусалимҥа аттаммыта .
44025002	Онно тиийбитигэр архиерей уонна куорат бас-көс дьоно кэлэн , Павелы үҥсэн бараннар :
44025003	« Үтүөтэ оҥор , кинини Иерусалимҥа ыҥыртар » , — диэн көрдөспүттэрэ . Бэйэлэрэ буоллаҕына кинини аара суолга өлөрөр санаалаахтара .
44025004	Фест кинилэргэ : « Павел Кесарияҕа манабыллаах олорор , мин бэйэм эмиэ сотору онно барыахтаахпын » , — диэн эппитэ .
44025005	« Барсар кыахтаах дьоҥҥут миигин кытта барыстыннар . Онно тиийэн , кинини буруйдаатыннар » , — диэбитэ кини .
44025006	Кинилэргэ аҕыс дуу , уон дуу эрэ хонон баран Фест Кесарияҕа төннүбүтэ . Нөҥүө күнүгэр кини дьүүллүүр кириэһилэтигэр олорон , Павелы аҕалалларыгар дьаһайбыта .
44025007	Павел киирбитигэр Иерусалимтан кэлбит иудейдар тула туран , кинини бэрт элбэх ыар суолга буруйдаабыттара да , онтукалара төһө кырдьыктааҕын кыайан дакаастаабатахтара .
44025008	Павел көмүскэнэригэр : « Мин иудей Сокуонун да , Таҥара Дьиэтин уонна императоры да утары ханнык да буруйу оҥорботоҕум » , — диэбитэ .
44025009	Фест иудейдарга үчүгэй буолан : « Иерусалимҥа барсан , бу буруйдааһыннарынан мин дьүүлбэр туруоххун баҕараҕын дуо ? » — диэн ыйыппыта .
44025010	« Мин император дьүүлүн иннигэр турабын , — диэбитэ Павел , — онон дьүүллэнэрбэр да манна дьүүллэниэхтээхпин . Иудейдары мин тугунан да атаҕастаабатаҕым , ону бэйэҥ бэркэ билэҕин .
44025011	Өскөтүн мин туох эмэ сыыһаны этэр уонна өлөрөргө ууруллар буруйу оҥорбут буоллахпына , өлөртөн акаастаммаппын . Оттон бу дьон сымыйаны этэр буоллахтарына , ким да миигин кинилэргэ биэрэр кыаҕа суох . Мин император дьүүллүүрүгэр модьуйабын » .
44025012	Фест сүбэһиттэрин кытта кэпсэтэн баран : « Император дьүүллүүрүгэр модьуйар буоллаххына , императорга барыаҥ » , — диэн түмүктээбитэ .
44025013	Хас да күн буолан баран сэттэ уобалаһы салайар Агриппа ыраахтааҕы Вереникалыын Фесты эҕэрдэлии Кесарияҕа кэлбиттэрэ .
44025014	Онно элбэх күн буолбуттарыгар Фест Агриппаҕа Павел дьыалатын кэпсээбитэ : « Манна Феликс хаайыыга хаалларбыт киһитэ баар .
44025015	Иерусалимҥа сырыттахпына , архиерейдар уонна иудей аҕа баһылыктара кинини буруйдаан , суукка тардарга модьуйбуттара .
44025016	Мин кинилэргэ : „ Рим үгэһэ баар : хайа да киһини , буруйдааччыларын кытта сирэй көрсөн туран көмүскэнэ илигинэ , өлөртөрө биэрэр табыллыбат “ , — диэн хоруйдаабытым .
44025017	Онон иудейдар манна кэлбиттэригэр мин уталыппакка нөҥүө күнүгэр дьүүллүүр кириэһилэбэр олорон , ол киһини бэйэбэр аҕалтарбытым .
44025018	Буруйдааччылар кинини сирэй көрсөн туран , күүтэ санаабыт биир да буруйбун ааттаабатахтара ;
44025019	арай кинини кытта бэйэлэрин итэҕэллэрин уонна ханнык эрэ өлбүт Иисус туһунан мөккүһэн барбыттара . Павел ол Киһини тыыннаах диэн туоһулуура .
44025020	Бу дьыаланы хайдах быһаарыахпын билбэккэ , Павелтан : „ Иерусалимҥа тиийэн онно дьүүллэниэххин баҕараҕын дуо ? “ — диэн ыйыппытым .
44025021	Ол гынан баран кини император дьүүллүүрүгэр модьуйбутун иһин , императорга ыытар кыах көстүөр диэри , манабылга тутан олороллоругар дьаһайбытым » .
44025022	Агриппа : « Мин эмиэ ол киһини истиэхпин баҕарабын » , — диэбитэ . « Сарсын истиэҥ » , — диэн Фест эрэннэрбитэ .
44025023	Сарсыныгар Агриппалаах Вереника сэрии тойотторугар , куорат бастыҥ дьонугар арыаллатан , бэрт мааны быһыыга-майгыга суут буолар киэҥ саалатыгар киирбиттэрэ . Фест Павелы аҕалалларыгар дьаһал биэрбитэ .
44025024	« Агриппа ыраахтааҕы уонна манна биһигини кытта бииргэ олорооччулар ! — диэбитэ Фест . — Иерусалимҥа да , манна да баар элбэх ахсааннаах иудейдар бука бары миэхэ үҥсэр , тыыннаах хаалыа суохтаах диэн туруорсар киһилэрэ бу билигин эһиги иннигитигэр турар .
44025025	Ол гынан баран кини өлөрөргө ууруллар ханнык эмэ буруйу оҥорбутун мин булбатым . Бэйэтэ император дьүүллүүрүгэр модьуйбутун быһыытынан , кинини онно ыытарга быһаарбытым .
44025026	Ол эрээри күн судаарга туох да быһаарыылааҕы суруйарым суох буолан , чинчийэн баран суруйаары , бүгүн эһиги , ордук эн Агриппа ыраахтааҕы иннигэр , кинини таһаарарга дьаһал биэрдим .
44025027	Хаайыылааҕы , туохха буруйдуулларын ыйбакка эрэ , ыытары толкуйа суох быһыы курдук көрөбүн » .
44026001	« Дьыалаҕын быһааран биэрэриҥ көҥүллэнэр » , – диэбитэ Агриппа Павелга . Павел болҕойоллоругар көрдөһөн аҥаар илиитин өрө уунан баран , көмүскэнэр тылын саҕалаабыта : «
44026002	Агриппа ыраахтааҕы ! Бүгүн эн иннигэр туран көмүскэнэр кыахтанаммын , бэйэбин дьоллоохпун дэнэбин .
44026003	Эн иудейдар туох баар үгэстэрин , мөккүһэр өрүттэрин барытын үчүгэйдик билэҕин . Онон миигин бука диэн тулуйан истэргэр көрдөһөбүн .
44026004	Мин эдэр сааспыттан төрөөбүт норуотум ортотугар Иерусалимҥа хайдах олорбуппун иудейдар бары билэллэр .
44026005	Кинилэр миигин өрдөөҥүттэн билэллэр , онон баҕараллара эбитэ буоллар , биһиги итэҕэлбит саамай кытаанах бөлөҕүн ыйыытынан фарисей быһыытынан олорбуппун бэйэлэрэ да туоһулуо этилэр .
44026006	Билигин мин Таҥара өбүгэлэрбитигэр эрэннэрбитин толоруо диэн эрэнэрим иһин , бу дьүүллэнэ турабын .
44026007	Ол туоларын эрэнэн биһиги норуоппут уон икки аҕа ууһа күннэри-түүннэри кыһанан туран , Таҥараҕа үҥэллэр . Дьэ бу эрэлим иһин , Агриппа ыраахтааҕы , иудейдар миигин буруйдууллар .
44026008	Таҥара өлбүттэри тилиннэрэр кыахтааҕын эһиги тоҕо кыаллыбат суол дии саныыгытый ?
44026009	Мин эмиэ Иисус Назорей аатын утаран элбэҕи оҥоруохтаахпын дии саныырым .
44026010	Ол санаабын мин Иерусалимҥа ситиспитим : архиерейдартан көҥүл ылан , элбэх сибэтиэйдэри хаайыыга бырахтарбытым , кинилэри өлөрөллөрүгэр куоласпын биэрэрим .
44026011	Синагогалары барытын кэрийэ сылдьан , итэҕэллэриттэн тэйитэ сатаан муҥнуурум , Иисуһу холуннартара сатыырым , утарар уордаах санаам бэрдиттэн , бэл омук куораттарыгар сойуолаһа барарым .
44026012	Биирдэ эмиэ оннук архиерейдартан боломуочуйа уонна сорудах ылан , Дамаска аттаммытым .
44026013	Күн ортотун саҕана аара суолга айаннаан истэхпинэ , үрдүк сололоох , миигин уонна аргыстарбын тула күннээҕэр чаҕылхай сырдык сандаарбыта .
44026014	Биһиги бары сиргэ охтон түспүппүт . Онтон мин еврей тылынан ыҥырар саҥаны истибитим . „ Савл , Савл ! Эн тоҕо Миигин сойуолаһаҕын ? Үөрбэни утары барарыҥ кытаанах буолуо “ , — диэбитэ ол саҥа .
44026015	Мин : „ Кимҥиний Эн , Айыы Тойон ? “ — диэн ыйыппытым . Кини эппитэ : „ Мин эн сойуолаһар Иисуһуҥ буолабын .
44026016	Сиртэн тур . Мин эйигин Бэйэбэр үлэһитинэн талаары итиэннэ бүгүн тугу көрбүккэр уонна инники көрүөхтээххэр туоһу гынаары , эйиэхэ көһүннүм .
44026017	Эйигин Израиль дьонуттан уонна атын омуктартан араҥаччылаан туран кинилэргэ ыыттахпына
44026018	эн кинилэр харахтарын арыйыаҥ , хараҥаттан сырдыкка , сатана былааһыттан Таҥараҕа эргилиннэриэҥ , оччоҕо кинилэр Миэхэ итэҕэллэринэн аньыылара-харалара бырастыы буолан Таҥара норуотугар киириэхтэрэ “ .
44026019	Онон , Агриппа ыраахтааҕы , мин халлаантан миэхэ көстүбүтү утары барбатаҕым .
44026020	Бастаан Дамаск уонна Иерусалим , онтон бүтүн Иудея олохтоохторун , кэлин атын омуктары аньыыларын билинэн Таҥараҕа эргиллэллэригэр уонна ол билиммиттэрин олохторунан туоһулууларыгар ыҥырбытым .
44026021	Ол иһин иудейдар миигин , Таҥара Дьиэтигэр сырыттахпына , тутан ылан өлөрөргө соруммуттара .
44026022	Ол гынан баран Таҥара миэхэ көмөлөһөн , мин бүгүҥҥэ диэри кыраларга да , улууларга да туоһулаан кэллим ; пророктар уонна Моисей кэнэҕэс туох буолуохтааҕын туһунан өтө көрөн эппиттэриттэн атын тугу да эппэппин ,
44026023	Христос сору-муҥу көрөн баран , өлбүттэртэн бастакынан тиллээт , иудейдарга да , атын норуоттарга да сырдык кэлбитин биллэриэхтээҕэ диэн иһитиннэрэбин » .
44026024	Павел маннык көмүскэнэ турдаҕына , Фест саҥата көбдьүөрүйэ түспүтэ : « Павел , эн өйө суох киһилии тыллаһан эрэҕин ! Аһара үөрэхтэнэҥҥин , өйгүнэн булкуллубуккун ! »
44026025	« Суох , ытыктабыллаах Фест , мин өйбүнэн булкулла иликпин , — диэн хоруйдаабыта Павел . — Кырдьыктаах чөл тыллары этэбин .
44026026	Ыраахтааҕы ону билэр , ол иһин мин кини иннигэр иҥнибэккэ кэпсиибин . Туох буолбутун кини билбэккэ-истибэккэ хаалбытын мин хайдах да итэҕэйбэппин : барыта , ханна эрэ түҥкэтэх муннукка буолбатах , хараҕын далыгар ааспыта .
44026027	Агриппа ыраахтааҕы , эн пророктары итэҕэйэҕин буолбат дуо ? Итэҕэйэргин билэбин » .
44026028	« Миигин христианин гынарыҥ түргэнэ бэрт буолаарай ? » — диэбитэ Агриппа .
44026029	Павел эппитэ : « Түргэн буоллун , бытаан буоллун , эн эрэ буолбатах , бүгүн миигин истэн олорооччулар бука бары бу хандалыттан ураты бүтүннүүтүгэр миэхэ холоонноох буолалларын туһугар , мин Таҥараттан көрдөһүөм этэ » .
44026030	Маны эппитигэр ыраахтааҕы , баһылык , Вереника уонна кинилэри сэлэлээн олорооччулар бука бары туран , тахсан барбыттара .
44026031	Саалаттан тахсан баран , бэйэлэрин икки ардыларыгар : « Бу киһи өлөрөргө да , хаайылларга да сөптөөх туох да буруйу оҥорботох » , — диэн кэпсэппиттэрэ .
44026032	Агриппа Фесткэ эппитэ : « Императорга тиийэр санаалааҕын биллэрбэтэҕэ эбитэ буоллар , кинини күн бүгүн да босхолуохха сөп эбит » .
44027001	Италияҕа барарбыт быһаарыллыбытыгар Павелы уонна атын хаайыылаахтары Август сэриитин сотнигар Юлийга туттарбыттара .
44027002	Биһиги Адрамиттий хараабылыгар олорон , Асия сирдэрин кыйа устар санаалаах айаҥҥа туруммуппут . Биһигини кытта Фессалоникаттан сылдьар Македония киһитэ Аристарх барсыбыта .
44027003	Нөҥүө күнүгэр Сидоҥҥа тиийбиппит . Юлий Павелга амарах сыһыаннаах буолан , доҕотторугар сылдьан , туох кыһалҕалааҕын толуйтарарын көҥүллээбитэ .
44027004	Сидонтан тахсан баран , тыала утарыта бэрт буолан , Кипргэ тиксибиппит ,
44027005	онтон Киликиялаах Памфилия аттынан ааһан , муораны туораан , Миры диэн Ликия куоратыгар кэлбиппит .
44027006	Сотник Италияҕа устуохтаах Александрия хараабыла турарын булан , биһигини онно көһөрбүтэ .
44027007	Хас да күн устата бытааннык устан , Книд куоракка тиийбиппит , онтон тыалыттан мэһэйдэтэн , барыахтаах хайысхабытынан барбакка , Крит арыыга Салмон тумуһах туһаайыытынан чугаһаабыппыт .
44027008	Бу сири эрэйинэн ааһан , Ласея куорат таһынааҕы Үчүгэй Тиксии диэн ааттанар сиргэ кэлбиппит .
44027009	Элбэх күммүт баранан , Пост да ааһан , салгыы устарбыт улам кутталланан барбыта , онон Павел сүбэлээбитэ :
44027010	« Доҕоттоор ! Айаммыт мантан инньэ кутталланыыһы ; таһаҕаска , хараабылга эрэ буолбатах , бэйэбитигэр да сэрэхтэниэх чинчилээх » .
44027011	Ол эрээри сотник Павеллааҕар куормаһыты уонна хараабыл хаһаайынын ордук итэҕэйэр этэ .
44027012	Бу бириистэн кыстыырга табыгаһа суох буолан , үгүстэрбит муораҕа тахсан , кыаллар буоллаҕына , Финиккэ тиийэ сатыырга сүбэлээбиттэрэ ( Финик — соҕуруулуу-арҕаа уонна хотугулуу-арҕаа диэки хайыһа сытар Крит арыы бириистэнэ ) .
44027013	Соҕурууҥҥу тыал үрбүтүгэр кинилэр күүппүппүт дьэ кэллэ дии санаан , баарыстарын туруоран , Крит кытылын кыйа устубуттара .
44027014	Чочумча буолаат , арыы диэкиттэн « эвроклидон » диэн ааттанар хотугулуу-илиҥҥи күүстээх тыал түспүтэ .
44027015	Хараабылбыт тыалга саба оҕустаран , хайдах да утарылаһар кыаҕа суох буолбута , онон биһиги долгуҥҥа быһа бэринэн , тыал ханна кыйдыырынан устубуппут .
44027016	Клавда диэн кыракый арыыны тыалтан арыый хаххалаах өттүнэн ааһан иһэн , быһылааҥҥа туттуохтаах оҥочобутун кыл мүччү быыһаан , кытаатыннаран биэрбиппит .
44027017	Оҥочону көтөҕөн таһааран баран , аны хараабылбыт эркиннэрин ханаатынан эпсэри тардан кэлгийбиппит ; Сирт кумаҕар чаарга олоруохпут диэн сэрэхэдийэн баарыһы түһэрэн , тыал хайа диэки үүрэринэн дьулуруйан испиппит .
44027018	Нөҥүө күнүгэр буурҕа өссө ордук күүһүрбүтүгэр таһаҕаһы сүөкээн барбыппыт ,
44027019	оттон үһүс күммүтүгэр туттар малбытын кытары ууга бырахпыппыт .
44027020	Халлааммыт хас эмэ күнү быһа күнэ да , сулуһа да көстүбэт буола болоорон турбута , силлиэ мөлтүөх быһыыта биллибэтэҕэ . Быыһанар эрэлбит улам симэлийэн испитэ .
44027021	
44027022	Доҕоттор ! Мин сүбэбин ылынан Криттэн тахсыбатаххыт эбитэ буоллар , маннык эрэйи , сүтүгү көрсүө суох этигит . Оттон билигин , көрдөһөбүн , эрдийиҥ , эһигиттэн ким да өлүө суоҕа , хараабылбыт эрэ алдьаныа .
44027023	Мин бас бэринэр , сүгүрүйэр Таҥарам Аанньала бөлүүн миэхэ көстөн
44027024	эттэ : „ Куттаныма , Павел ! Эн император иннигэр туруохтааххын , онон бу хараабылынан бииргэ устан иһэр аргыстаргын Таҥара эйиэхэ бэлэхтиир “ , — диэтэ .
44027025	Онон , доҕотторуом , эрдийиҥ , Кини миэхэ эппитэ туолуо диэн , мин Таҥараҕа эрэнэбин .
44027026	Биһигини хайаан да ханнык эрэ арыыга тиксэриэхтээх » .
44027027	Уон төрдүс түүммүтүгэр Адриатическай муора устун дьулуруйан испиппит . Түүн үөһүн саҕана мотуруостар ханнык эрэ сир чугаһаабыт сибикитин билэн ,
44027028	уу дириҥин кэмнээн көрбүттэрэ — арай сүүрбэ саһаан буолбута ; онтон кыратык бара түһээт , кэмнээбиттэрэ — уон биэс саһааҥҥа тиийбитэ .
44027029	Аны хараабылбытын тааска таһааран сабыа диэн сэрэнэн , түөрт кутурук дьаакыры түһэрэн баран , халлаан сырдыырын кэтэспиппит .
44027030	Мотуруостар күрүүргэ сананан , тумус дьаакыры быраҕабыт диэн ааттаан , оҥочону муораҕа түһэрэн эрдэхтэринэ ,
44027031	Павел сотникка уонна буойуннарга : « Кинилэр хараабылга хаалбатахтарына , эһиги быыһанар кыаххыт суох буолуо » , — диэбитэ .
44027032	Онуоха буойуннар оҥочо кэлгиллибит быатын быһыта кэрдибиттэрэ — оҥочо ууга баран түспүтэ .
44027033	Сырдыан иннинэ , Павел барыларын аһаан сэниэтэ киллэриниҥ диэн көрдөспүтэ : « Аһаабатаххыт бүгүн уон төрдүс күнэ буолла , тугу да амсайан көрө иликкит .
44027034	Онон аһыыргытыгар көрдөһөбүн , оччоҕо эрэ тыыннаах хаалыаххыт эбээт . Баскытыттан биир баттах түһүө суоҕа » .
44027035	Инньэ диэн баран , килиэби ылан , бары көрөн турдахтарына , Таҥараҕа махтаммыта уонна тоһутан сиэн барбыта .
44027036	Эгди буолан бары эмиэ аһаабыппыт .
44027037	Хараабылга барыта икки сүүс сэттэ уон алта киһи этибит .
44027038	Тото аһаан баран , хараабылбытын чэпчэтэн , тиэллэн иһэр сэлиэһинэй бурдугу муораҕа сүөкээбиппит .
44027039	Сарсыарда буолбутугар мотуруостар хайа да сирин кыайан быһаарбатахтара , арай ханнык эрэ кумах кытыллаах хомону көрөн , кыаллар буоллаҕына , хараабылы онно тиксэрэргэ санаммыттара .
44027040	Дьаакырдары таһааран баран , бааллан турбут урууллары сүөртэлээн , кыра баарыһы туруоран кытыл диэки устубуппут .
44027041	Ол иһэн хараабылбыт харгыга оҕустаран чаардаан хаалбыта . Тумсунан кумахха дириҥник анньыллан , олорон хаалбыт хараабыл куорматын долгун тоҕута охсон алдьаппыта .
44027042	Буойуннар хаайыылаахтары , аны харбаан тахсан куотан хаалыахтара диэн , өлөртүүргэ быһаарыммыттара .
44027043	Ол гынан баран сотник Павелы быыһыан баҕарар буолан , буойуннары тохтоппута уонна сатаан харбааччылар бастакынан ууга ыстанан сири булалларыгар ,
44027044	оттон атыттар хаптаһыҥҥа , хараабыл сэмнэҕэр уйдаран усталларыгар дьаһал биэрбитэ . Инньэ гынан , бары этэҥҥэ сири булбуппут .
44028001	Быыһанан баран билбиппит : арыыбыт аата « Мелит » диэн этэ .
44028002	Олохтоохтор биһиэхэ олус амарахтык сыһыаннаспыттара ; ардах түһэ турар буолан , силбик баҕайы этэ , онон кинилэр кутаа оттон баран , биһигини барыбытын кэлэн иттиҥ диэн ыҥырбыттара .
44028003	Павел амынньыар бөҕөнү хомуйан аҕалан , уокка бырахпытыгар — төлөҥҥө салаппыт дьааттаах эриэн үөн хатанан тахсан , илиитигэр ыйана түспүтэ .
44028004	Олохтоохтор кини илиитигэр эриэн үөн иилистэ сылдьарын көрөн : « Бу киһи чахчы өлөрүөхсүт эбит . Муораҕа өлбөтөҕүн үрдүнэн , иэстэбил таҥарата ситэн ылла , тыыннаах ордорбот буолла » , — дэспиттэрэ .
44028005	Павел эриэн үөнү уокка илгэн кэбиспитэ , туох да буолбатаҕа .
44028006	Дьон , кини этэ иһэн тахсарын эбэтэр эмискэ өлөн түһэрин кэтэһэн баран , туох да куһаҕан буолбатаҕын көрөн , аны санаалара уларыйан , « бу киһи хайа эрэ таҥара эбит » диэн түмүккэ кэлбиттэрэ .
44028007	Бу сиртэн чугас арыы баһылыга Публий уһаайбата баара . Кини биһигини дьиэтигэр ыҥыран илдьэн үс күн устата бэрт эйэҕэстик ыалдьыттаппыта .
44028008	Публий аҕата иһинэн ыалдьан тииһигирэ сытара ; Павел киниэхэ киирэн , Таҥараҕа үҥэн баран илиитин ууран үтүөрдүбүтэ .
44028009	Бу түбэлтэ кэнниттэн арыыга баар атын ыарыһахтар кэлэн , эмиэ үтүөрбүттэрэ ,
44028010	онон биһиэхэ улахан ытыктабыллаахтык сыһыаннаспыттара , барарбытыгар туох кыһалҕалаахпытын барытын толору хааччыйан ыыппыттара .
44028011	Үс ый буолан баран биһиги бу арыыга кыстаабыт « Диоскурдар » диэн ааттаах Александрия хараабылыгар олорсон барбыппыт ;
44028012	онтон Сиракузыга кэлэн , үс күн турбуппут .
44028013	Сиракузыттан тахсан кытылы кыйа устан , Ригияҕа тиийбиппит ; ол өйүүнүгэр соҕурууҥҥу тыал түһэн , икки күнүнэн Путеолга кэлбиппит .
44028014	Онно бырааттарбытын булан , кинилэр көрдөһүүлэринэн сэттэ күн буолбуппут , онтон Римҥэ барбыппыт .
44028015	Римнээҕи бырааттарбыт биһиги иһэрбитин истэн , сорохторо Аппий болуоссатыгар , атыттара Үс Гостиница аттыгар көрсө тахсыбыттара . Кинилэри көрөн , Павел Таҥараҕа махтаммыта , сүргэтэ көтөҕүллүбүтэ .
44028016	Римҥэ кэлбиппитигэр сотник хаайыылаахтары сэрии тойонугар туттарбыта , оттон Павелы туһунан анал харабыллаах олорорун көҥүллээбитэ .
44028017	Үс хоноот , Павел бас-көс иудейдары ыҥыртаран ылан баран , бары бииргэ түмсүбүттэригэр эппитэ : « Бырааттарым ! Миигин , бэйэм норуотум , өбүгэлэрбит үгэстэрин утары тугу да оҥорботоҕум үрдүнэн , Иерусалимҥа сырыттахпына , тутан ылан , римляннарга биэрбиттэрэ .
44028018	Кинилэр миигин доппуруостаан баран , өлөрөргө ууруллар туох да буруйа суохпун билэн , босхолоору гыммыттарын
44028019	иудейдар утарбыттара ; онон император суутун модьуйарга күһэллибитим . Ол эрээри мин ол суукка да тиийэн , норуоппун буруйдуур санаам суоҕа .
44028020	Дьэ ол иһин , Израиль Эрэлин иһин хандалыга бохсуллубут буолан , эһигини , сирэй көрсөн кэпсэтээри , ыҥыртардым » .
44028021	Кинилэр эппиттэрэ : « Биһиги эн тускунан ханнык да суругу Иудеяттан туппатахпыт ; кэлэ сылдьар бырааттарбытыттан хайалара да эн тускунан тугу да иһитиннэрбэтэҕэ , туох да куһаҕаны эппэтэҕэ .
44028022	Ол эрээри санааҕын истиэхпитин баҕарабыт . Ити үөрэх туһунан сир-сир аайы мөккүһэллэрин истэ сылдьабыт » .
44028023	Онон көрсөр күннэрин болдьоһон , үлэхтээх күннэригэр Павел түһэн олорор дьиэтигэр бэрт элбэх киһи тиийэн кэлбитэ . Кини кэлбит дьоҥҥо сарсыардаттан киэһээҥҥэ диэри Таҥара Саарыстыбатын туһунан кэпсээн , Иисус туһунан этиллибит барыта кырдьыктааҕын Моисей Сокуонугар уонна Пророктарга олоҕуран , өйдөтөн-быһааран биэрбитэ .
44028024	Сорохторо кини этэр тылын ылыммыттара , сорохторо итэҕэйбэтэхтэрэ .
44028025	
44028026	Бу норуокка тиийэн эт : кулгааххытынан истиэххит эрээри , өйдүөххүт суоҕа , хараххытынан көрүөххүт эрээри , булан көрүөххүт суоҕа .
44028027	Ол курдук бу дьон сүрэҕэ таастыйбыт , кулгаахтарынан да куһаҕаннык истэллэр , харахтарын да быһа симпиттэр ; онтон атын эбитэ буоллар , харахтарынан көрөн , кулгаахтарынан истэн , сүрэхтэринэн өйдөөн , Миэхэ эргиллиэ этилэр , оччоҕо Мин кинилэри үтүөрдүөм этэ диэн “ .
44028028	Онон Таҥара быыһабылын туһунан Илдьит Тыл атын омуктарга ыытыллыбытын эһиги биллэххит буоллун . Кинилэр истиэхтэрэ » .
44028029	Маны эппитигэр иудейдар , бэйэлэрин икки ардыларыгар улаханнык мөккүһэ-мөккүһэ , тарҕаспыттара .
44028030	Павел бүтүн икки сыл тухары бары кыһалҕатын бэйэтэ уйунан , куортамҥа олорбута ; киниэхэ кэлээччини барытын үөрэ көрсөрө .
44028031	Кини хорсуннук , туохтан да чаҕыйбакка , Таҥара Саарыстыбатын туһунан кэпсиирэ уонна Айыы Тойон Иисус Христос туһунан үөрэтэрэ .
45001001	Таҥара Евангелиетын бар дьоҥҥо иһитиннэрэргэ талыллан ыҥырыллыбыт Апостолтан , Иисус Христос кулута Павелтан .
45001002	Киһи айылҕатынан Давид удьуора буолан төрөөбүт , оттон сибэтиэй буолуу тыынынан Таҥара Уола буолара өлбүттэртэн тиллибитигэр толору күүстээхтик арыллыбыт Айыы Тойоммут Иисус Христос туһунан Евангелиены Таҥара Бэйэтин пророктарынан бэрт өрдөөҥҥүттэн этиттэрэн , Сибэтиэй Суруйууларга эрэннэрбитэ .
45001003	
45001004	
45001005	Бары норуоттары итэҕэлгэ бас бэринэргэ Кини аатынан ыҥырар туһугар , Апостол буолар үрдүк быраабы Таҥара биһиэхэ Кининэн бэрдэрбитэ .
45001006	Эһиги , Иисус Христос ыҥырбыт дьоно , эмиэ бу норуоттар ортолоругар бааргыт .
45001007	Эһиэхэ , Таҥара таптыыр дьонугар , сибэтиэй буоларга ыҥырыллыбыттарга — Рим христианнарыгар бука барыгытыгар Аҕа Таҥарабытыттан уонна Айыы Тойон Иисус Христостан бары илгэлээх үтүөнү кытта эйэ-ил тосхойо туруохтун !
45001008	Бастатан туран , бүтүн аан дойдуга эһиги итэҕэлгит иһиллэ турарын иһин , барыгыт тускутугар Иисус Христоһунан Таҥарабар махтанабын .
45001009	Кини Уолун Евангелиетын иһитиннэрэн , өйбүн-сүрэхпин түмэн сулууспалыыр Таҥарам миигин үтүө көҥүлүнэн кэмниэ-кэнэҕэс , билигин , эһиэхэ тиэрдэрэ буоллар диэн , өрүү эһигини өйдөөн-санаан туран үҥэрбин Бэйэтинэн туоһулуо .
45001010	
45001011	Туох эмэ духуобунай бэлэҕи үллэстэн эһигини бөҕөргөтөөрү , биир итэҕэлбитинэн — эһиэнинэн да , миэнинэн да — хардарыта өйөһөөрү , эһигини көрүөхпүн олус да баҕарабын .
45001012	
45001013	Бырааттарыам , эһиги билиэххитин баҕарабын : атын норуоттарга курдук эмиэ тиийэн туох эмэ туһаны аҕалаары , эһиэхэ барардыы элбэхтик санаммытым гынан баран , билиҥҥэ да диэри үгүс мэһэйи көрсөбүн .
45001014	Мин араас норуокка — греккэ да , варварга да , муударайга да , хараҥаҕа да — барыларыгар иэстээхпин .
45001015	Онон , бэйэм туспунан этэр буоллахха , мин Евангелиены эһиэхэ , Рим олохтоохторугар , эмиэ иһитиннэрэргэ ис сүрэхпиттэн дьулуһабын .
45001016	Христос Евангелиетыттан мин сааппаппын : бу — хас биирдии итэҕэйэр киһи , бастатан туран , иудей , ол кэннэ атын омук , быыһанарыгар анаммыт Таҥара күүһэ .
45001017	Суруйууларга « кырдьыксыт итэҕэлинэн тыыннаах буолуоҕа » диэн этиллибитин курдук , бу Евангелиеҕа Таҥара киһини итэҕэл маҥнайгы кэрдииһиттэн үрдүкү кэрдииһигэр тиэрдэр кырдьыга арыллар .
45001018	Кырдьыгы аньыынан тууйар дьон ханнык баҕарар буруйдарыгар-аньыыларыгар , төттөрү быһыыларыгар халлаантан Таҥара уора-кылына түһэрэ субу кэллэ .
45001019	Таҥара туһунан киһи тугу билиэн сөбө барыта кинилэргэ аһаҕастык көстөн турар , ону Таҥара кинилэргэ көрдөрбүтэ .
45001020	Аан дойду айыллыаҕыттан ыла Кини харахха көстүбэт өрүттэрэ : үйэлэргэ уҕараабат күүһэ-күдэҕэ , Таҥара айылҕата — Кини айбытын барытын сыныйан көрдөххө-иһиттэххэ , ырылыччы көстөн турар , онон « билбэтэхпит » диэн ким да куотунар кыаҕа суох .
45001021	Ол гынан баран кинилэр Таҥара туһунан билэн да баран , Таҥараҕын диэн айхаллаабатахтара , махтамматахтара , хата ол оннугар өйдөрө-санаалара сүпсүккэ ылларан , ньүдьү-балай сүрэхтэрэ эбии ыаһырбыта ;
45001022	муударайбыт диэн хайҕана сылдьан , өйдөрүттэн тахсаннар ,
45001023	өлбөт үйэлээх Таҥара кэрэмэн килбиэнин өлөр үйэлээх киһи , араас көтөр-сүүрэр , үөн-көйүүр дьүһүнүнэн солбуйбуттара .
45001024	Дьэ ол иһин Таҥара кинилэри , сүрэхтэрин аньыылаах баҕатын хоту , кирдээх быһыы-майгы көҥүлүгэр биэрэн , бэйэлэринэн эттэрин-сииннэрин киртитиммиттэрэ ,
45001025	Таҥара кырдьыгын сымыйанан солбуйбуттара , Айбыкка тус Бэйэтигэр ( Киниэхэ үйэлэр тухары алгыс буолуохтун , аминь . ) сүгүрүйэр оннугар , Кини айбыт араас харамайыгар үҥэр-сүктэр буолбуттара .
45001026	Ол иһин Таҥара кинилэри араас сааттаах имэҥ көҥүлүгэр биэрбитэ : дьахталлара эр дьону кытта айылҕа сиэринэн сыһыаннаһыыларын киһи айылҕатын утарар сыһыаннаһыынан солбуйбуттара ;
45001027	эр дьонноро эмиэ , дьахталлардыын айылҕа сиэринэн олоруохтаах олохторун хаалларан , бэйэ-бэйэлэригэр имэҥирэр буолбуттара ; эр дьон эр дьону кытта сааттаахтык быһыыланан , муммуттарын иэстэбилигэр сэккэ-сэлээҥҥэ түбэһэллэрин оҥостоллор .
45001028	Таҥараны үтүө өйдөрүнэн билиниэхтэрин баҕарбатахтарын иһин , Таҥара кинилэри оҥоһуллуо суохтааҕы оҥорорго уккуйар сатарыйбыт өйдөрүн көҥүлүгэр биэрбитэ :
45001029	кинилэр араас аньыыга , содур , куһаҕан быһыыга , харам санааҕа , өһүөҥҥэ , ордук санаһыыга хам ылларбыттара , ол иһин кинилэр өлөрсөллөр , атааннаһаллар , албынныыллар , куһаҕан майгыннаналлар ,
45001030	дьону хобулууллар , холуннараллар , Таҥараны абааһы көрөллөр , бэйэ-бэйэлэрин атаҕастаһаллар , киһиргэнэллэр , үрдүктүк сананаллар , куһаҕаҥҥа сатабыллаахтар , төрөппүттэригэр бас бэриммэттэр ,
45001031	толкуйа суохтар , эппит тылларын толорботтор , тоҥ сүрэхтээхтэр , эйэлэһимтиэтэ суохтар , аһыныгас буолуу диэн тугун билбэттэр .
45001032	Итинник быһыылаах-майгылаах дьон Таҥара кырдьыктаах дьүүлүнэн өлөр аналлаахтарын билэ-билэлэр , бэйэлэрэ ситигирдик быһыыланалларын ааһан , өссө атыттары тэптэрэн биэрэллэр .
45002001	Онон эн , атыттары дьүүллүүр ханнык баҕарар киһи , буруйтан хайдах да куотунар кыаҕыҥ суох : атын киһини дьүүллээҥҥин эн бэйэҕин дьүүллэнэҕин , тоҕо диэтэргин , атыттары омнуолуу сылдьан , бэйэҥ кинилэр курдук быһыыланаҕын .
45002002	Оттон итинник быһыыланааччылары бука барыларын Таҥара кырдьыктаах дьүүлэ күүтэрин биһиги билэбит .
45002003	Оо , киһи ! Атыттары омнуолуу сылдьан , бэйэҥ кинилэр курдук быһыыланар буолан баран , Таҥара дьүүлүттэн мүччү түһүөм дии саныыгын дуо ?
45002004	Эбэтэр , Таҥара үтүө санаата эйигин аньыыгын-хараҕын билинэргэр сирдиирин билбэт буолаҥҥын , Кини муҥура суох үтүө , уйугас сыһыанын , кэмэ суох тулуурун аанньа ахтыбаккын дуу ?
45002005	Өһөскүнэн , кэмсинэри билбэт сүрэххинэн , эн Таҥара кырдьыктаах дьүүлэ арыллар уордаах күнэ кэлэригэр буруйгун эбии хаҥатына сылдьаҕын .
45002006	Таҥара « хас биирдии киһиэхэ кини тугу оҥорбутунан көрөн төлүөҕэ » :
45002007	өрүүтүн үтүөнү оҥорон Таҥараттан дьиҥнээх албан ааты , үрдүк чиэһи , өлбөт үйэни ыларга дьулуспуттары бараммат олоххо тиксэриэҕэ ,
45002008	оттон бэйэлэрин эрэ билинэр , кырдьыкка бас бэриммэт , аньыыны батыһар дьэбир дьоҥҥо уорун-кылынын биллэриэҕэ .
45002009	Куһаҕаны оҥорор киһи , бастатан , иудей , ол кэннэ атын омук дьонун дууһаларыгар курутуйуу , кыараҕастыйыы ыган кэлэр ,
45002010	оттон үтүөнү оҥорор киһиэхэ , бастатан , иудейга , ол кэннэ атын омукка , албан аат , чиэс итиэннэ эйэ-ил тиксэр .
45002011	Таҥара кими да чорбоппот .
45002012	
45002013	тоҕо диэтэххэ , Сокуону истээччилэр буолбакка , Сокуону тутуһааччылар Таҥара иннигэр кырдьыктаах дьонунан билиниллиэхтэрэ .
45002014	Сокуона суох норуоттар Таҥара Сокуона этэрин айылҕаларынан оҥорор буоллахтарына , төһө да Сокуона суох олорбуттарын иһин , бэйэлэригэр бэйэлэрэ сокуон буолаллар ;
45002015	инньэ гынан кинилэр Таҥара Сокуона сүрэхтэригэр суруллан сылдьарын көрдөрөллөр ; сороҕор буруйдаан , сороҕор көмүскээн , ону суобастара да , санаалара да эмиэ туоһулуур ) .
45002016	Мин иһитиннэрэр Евангелиебар этиллэринэн , дьон кистэлэҥ дьайыытын Таҥара Иисус Христоһунан дьүүллүүр Күнүгэр эмиэ ситинник буолуоҕа .
45002017	Оттон эн иудейбын дэнэҥҥин , Сокуоҥҥа эрэнэҕин , Таҥараҕа чугаскынан хайҕанаҕын ;
45002018	Кини көҥүлүн билэр буолаҥҥын , Сокуонтан үөрэнэҥҥин , сөптөөх суолу сатаан талаҕын ;
45002019	итиэннэ билии-көрүү , дьиҥ кырдьык толору түмүллүбүт Сокуонун билэр буолаҥҥын , хараҕа суохтары сирдиибин , хараҥаҕа сылдьааччылары сырдатабын , ньүдьү-балайдары такайабын , кыра оҕолору үөрэтэбин диэн бэйэҕэр бүк эрэнэҕин .
45002020	
45002021	Оччотугар атыттары үөрэтэр эрээригин , хайаан бэйэҥ үөрэммэккин ? « Уорбат куолу » диэн үөрэтэ сылдьан , тоҕо бэйэҥ уораҕын ?
45002022	« Көссүүлэһимэ » дии сылдьан , тоҕо бэйэҥ көссүүлэһэҕин ? Эмэгэттэн сиргэнэбин диигин , оччоҕо тоҕо храмнары халыыгын ?
45002023	Сокуонунан киэн туттар эрээри , тоҕо бэйэҥ Сокуону кэһэҥҥин , Таҥара чиэһин киртитэҕин ?
45002024	« Эһигиттэн сылтаан атын омуктар Таҥара аатын баһааҕырдаллар » . Суруйууларга инньэ диэн этиллэр .
45002025	Сокуон тугу этэрин барытын толорор эрэ буоллаххына , иудей бэлиэтинэн быһыллыбытыҥ эйиэхэ туһалыыр , оттон Сокуону кэһэр буоллаххына , син биир быһыллыбатаҕыҥ тэҥэ .
45002026	Онон быһыллыбатах киһи Сокуон этэрин толорор буоллаҕына , Таҥара кинини быһыллыбыт киһилии көрүө суоҕа дуо ?
45002027	Оччоҕо атын норуот киһитэ , быһыллыбатах гынан баран , Сокуон ирдэбилин тутуһааччы , — эйигин , суруллубут Сокуоннаах , быһыллыбыт бэлиэлээх эрээри Сокуону кэһээччини , — сэмэлиэ суоҕа дуо ?
45002028	Этигэр быһыы оҥорторбут тас көрүҥүнэн эрэ иудей — ол өссө иудей буолбатах .
45002029	Сүрэҕэр-быарыгар быһыы оҥорторон , ис дууһатыттан иудей буолбут киһи — дьиҥнээх иудей : киниэхэ быһыыны Сокуон буукубата буолбакка , Таҥара Тыына оҥорор . Бу киһиэхэ хайҕал дьонтон буолбакка , Таҥараттан тиксэр .
45003001	Онон иудей буолуу тугунан ордугуй , эбэтэр быһыллыы сиэрэ-туома туох туһалааҕый ?
45003002	Бары өттүнэн ордук , ол эбит буоллаҕына , Таҥара Бэйэтин тылын туох хайа иннинэ кинилэргэ эрэнэн иһитиннэрбитэ . Оччоҕо хайдаҕый ?
45003003	Кинилэртэн ким эмэ итэҕэйбэтэх буоллаҕына , итэҕэлэ суохтар диэн , Таҥара эмиэ кинилэргэ эрэннэрбитин толоруо суоҕун сөп дуо ?
45003004	Хайдах да оннук буолбат . Ким барыта дьэҥкэтик өйдүөхтүн : Таҥара бигэ тыллаах , оттон киһи сымыйаччы . Ол иһин Суруйууларга этиллэр : « Эн этэриҥ барыта кырдьыктаах , онон сууккар кыайыылаах Эн тахсыаҥ » .
45003005	Оттон биһиги аньыылаах быһыыбыт-майгыбыт Таҥара кырдьыктааҕын өссө ордук ырылыччы көрдөрөр буоллаҕына , тугу диибитий ? Баҕар , Таҥара биһиэхэ сыыһа уордайара буолаарай ? ( Мин дьон куолутунан ыйытабын . )
45003006	Биллэн турар , оннук буолбатах . Итинтэн атыннык Таҥара бу аан дойдуну хайдах дьүүллүөҕэй ?
45003007	Ким эрэ , баҕар , этиэ : « Арай мин сымыйабыттан Таҥара кырдьыга ырылыччы көстөн , Кини онтон өссө ордук албан аатырар буоллаҕына , миигин аньыылаах-буруйдаах киһи быһыытынан дьүүллүөххэ сөп дуо ? »
45003008	Бу этии « үтүөнү ситиһэр туһугар , куһаҕаны оҥор » диэбиккэ тэҥнээх ; итинник үөрэтэллэр диэн холуннаран , сорох-сорохтор биһигини бэл үөҕэллэр . Оннуктар дьүүллэнэллэрэ саамай сөптөөх .
45003009	Онон туох түмүккэ кэлэбит ? Биһиги , иудейдар , атын омуктардааҕар ордук балаһыанньаҕа сылдьабыт дуо ? Суох , туох да ордукпут суох . Иудей да , атын омук да — бука бары аньыы хабалатыгар сылдьалларын биһиги хайыы-үйэ быһаардыбыт .
45003010	Суруйууларга этиллибитин курдук : « Кырдьыксыт киһи суох , биир да суох ;
45003011	өйдөөх киһи мэлигир , Таҥараҕа ким да кыһаллыбат ;
45003012	суолтан бары туораабыттар , бары туһата суох буолбуттар , үтүөнү оҥорор ким да суох .
45003013	Бэлэстэрэ — иин маҥалайа ; тыллара ааһар албын ; айахтара толору моҕой дьаата ,
45003014	тыллара-өстөрө — кырыыс , аһыы-аба ;
45003015	хааны тоҕорго быһыйдара дьэ киирэр ;
45003016	кинилэр ааспыт суоллара барыта — алдьатыы-кээһэтии , ыһыы-тоҕуу ;
45003017	эйэлээх суолу билбэттэр .
45003018	Таҥараттан толлор санаа кинилэргэ кылам да гыммат » .
45003019	Сокуон тугу этэрэ барыта киниэхэ бас бэринэр эрэ дьоҥҥо туһаайыллар , онон ким даҕаны көмүскэнэн хардарар кыаҕа суох : Таҥара иннигэр аан дойду бүтүннүүтэ буруйдаах . Сокуону тутуһан биир да киһи Кини иннигэр кырдьыктааҕынан билиниллиэ суоҕа , — Сокуон дьоҥҥо аньыы диэн тугун өйдөтөр эрэ .
45003020	
45003021	Оттон билигин Таҥара киһини быыһыыр суола Сокуонтан тутулуга суох арылынна . Бу туһунан урут Сокуон да , Пророктар да туоһулууллара .
45003022	Бу — Иисус Христоһу итэҕэйэн быыһаныы итэҕэйээччилэргэ барыларыгар аналлаах . Манна туох да уратылаһыы суох ,
45003023	тоҕо диэтэххэ , бары аньыыны оҥорбуттара , бары Таҥара килбиэннээх сырдыгыттан маппыттара ,
45003024	ол эрэн бука бары , бэйэлэрин үтүөлэринэн-өҥөлөрүнэн буолбатах , Кини эрэ үтүөтүнэн , кинилэри толуйан ылбыт Христос Иисус өҥөтүнэн буруйдарыттан быыһаналлар .
45003025	Итэҕэйбиттэр бука бары Кини Хаанынан ыраастанныннар диэн , Таҥара аньыыттан толуйар сиэртибэ буоларга Кинини анаабыта ; онон Таҥара , урут киһи аймаҕы өр тулуйбут кэмигэр оҥоһуллубут аньыыны-буруйу накаастаабакка хаалларан , кырдьыгы тутуспутун көрдөрбүтэ . Манан Кини Бэйэтин кырдьыктаах быһыытын-майгытын таһынан өссө Иисуһу итэҕэйээччилэри буруйтан быыһыырын көрдөрөр .
45003026	
45003027	Оччоҕо хайҕанарбыт туох хааларый ? Туох да хаалбат . Ханнык Сокуоҥҥа олоҕуран ? Дьайыылары ирдиир Сокуоҥҥа дуо ? Суох , итэҕэли ирдиир Сокуоҥҥа олоҕуран .
45003028	Киһи Сокуону тутуһан буолбакка , итэҕэлинэн быыһанарын биһиги билинэбит .
45003029	Ама , Таҥара иудейдар эрэ Таҥаралара үһү дуо , атын норуоттарга эмиэ Таҥара буолбатах үһү дуо ? Биллэн турар , Кини бары норуоттар Таҥаралара .
45003030	Таҥара биир эрэ , Кини быһыллыбыт да , быһыллыбатах да омугу , итэҕэйдэхтэринэ , хайаларын да буруйдарыттан быыһыыр .
45003031	Ол аата биһиги итэҕэли өрө тутан Сокуону көтүрэбит дуо ? Биллэн турар , көтүрбэппит ! Биһиги Сокуону бөҕөргөтөбүт .
45004001	Оччоҕо төрүт өбүгэбит Авраам туһунан тугу диибитий ?
45004002	Авраам үтүө дьайыыларын иһин кырдьыксыт киһинэн билиниллибит буоллаҕына , биллэн турар , онон киэн туттуон сөп этэ , ол эрээри Таҥара иннигэр буолбатах .
45004003	Суруйуулар туох дииллэрий ? « Авраам Таҥараны итэҕэйбитэ , ол иһин Таҥара кинини кырдьыксыт киһинэн билиммитэ » .
45004004	Үлэлиир киһиэхэ туох төлөнөрө бэлэх буолбакка , аахсан ылар хамнаһа буолар .
45004005	Ол эрээри киһи бэйэтин үтүөтүгэр-өҥөтүгэр эрэммэккэ , буруйдааҕы буруйуттан быыһыыр Таҥараны итэҕэйэр буоллаҕына , Таҥара кини итэҕэлин кырдьыктаах көнө быһыынан билинэр .
45004006	
45004007	Буруйдара бырастыы гыныллыбыттар , аньыылара сотуллубуттар — алгыстаахтар .
45004008	Айыы Тойоҥҥо аньыыта-харата буруйга турбатах киһи алгыстаах » .
45004009	Оттон бу алгыстаныы быһыллыбыт иудейдарга эрэ аналлаах дуу , быһыллыбатах атын норуоттарга эмиэ ананар дуу ? Биһиги « Авраам Таҥараны итэҕэйбитэ , ол иһин , Таҥара кинини кырдьыксыт киһинэн билиммитэ » диибит .
45004010	Хаһан билиммитэй : Авраам быһыллыан иннинэ дуу , быһыллыбытын кэннэ дуу ? Быһыллыан иннинэ , кэлин буолбатах .
45004011	Кини Таҥараны итэҕэйэн кырдьыктаах киһинэн билиниллибитин бэлиэтигэр , ону бигэргэтэр бэчээт быһыытынан , быһыы сиэрин-туомун оҥорторбута . Онон Таҥара быһыллыбатах дьону эмиэ итэҕэллэрин иһин кырдьыктаах көнө дьонунан билинэрин туһугар , Авраам бары итэҕэйээччилэр аҕалара буолбута .
45004012	Быһыллыбыттарга эмиэ — тас сиэри-туому эрэ тутуһааччыларга буолбакка , аҕабыт Авраам өссө быһыллыан инниттэн ылыммыт итэҕэлин олук түһэрсэн итэҕэйээччилэргэ кини аҕалара буолар .
45004013	Таҥара аан дойдуну бас билиэҥ диэн Авраамҥа уонна кини удьуордарыгар эрэннэриитэ Сокуону тутуһууга туох да сыһыана суоҕа , итэҕэлинэн быыһаныыга эрэ сыһыаннааҕа .
45004014	Бу эрэннэрии Сокуону тутуһааччыларга сыһыаннааҕа эбитэ буоллар , итэҕэл туох да туһата суох буолуо этэ , эрэннэрии эмиэ кураанах буолуо этэ :
45004015	Сокуон уордаах-кылыннаах дьүүлтэн ураты атын тугу да эрэннэрбэт , тоҕо диэтэххэ , сокуон суох сиригэр эрэ сокуону кэһии диэн суох .
45004016	Онон Таҥара тугу эрэннэрбитэ үтүө бэлэх буолан , Авраам удьуордарыгар : Сокуоҥҥа бас бэринээччилэргэ да , Авраам итэҕэлин олук уурсааччыларга да — барыларыгар бэриллэрин туһугар , бу эрэннэрии итэҕэлгэ олоҕурар . Оттон Авраам биһиги барыбыт духуобунай аҕабыт буоларын
45004017	туһунан Суруйууларга « Эйигин Мин элбэх норуот аҕата оҥордум » диэн этиллэр , онон өлбүтү да тилиннэрэр , суоҕу да баар курдук ыҥырар Таҥаратын — итэҕэйбит Таҥаратын — иннигэр Авраам биһиги аҕабыт буолар .
45004018	Кини эрэл кыыма да суоҕун үрдүнэн , эрэнэн туран итэҕэйэн , « эн удьуоруҥ элбэхтэн-элбэх буолуо » диэн суруллубутунан , үгүс норуоттар аҕалара буолбута .
45004019	Ол кэннэ итэҕэлин энчирэппэккэ , сүүсчэкэ саастаах бэйэтэ : « Этим-сииним эмэхсийбитэ ыраатта , кырдьаҕас Саррабар оҕо үөскүүр кыаҕа суох » , — дии санаабатаҕа ,
45004020	Таҥара эрэннэрбитин саарбахтыы барбатаҕа , хата бигэ итэҕэлин энчирэппэккэ , Кинини айхаллаабыта .
45004021	
45004022	Онон бу итэҕэлин иһин Таҥара Авраамы кырдьыксыт көнө киһинэн билиммитэ .
45004023	Ол гынан баран Суруйууларга баар « кырдьыксыт киһинэн билиммитэ » диэн этии киниэхэ эрэ буолбатах ,
45004024	биһиэхэ — Айыы Тойоммутун Иисус Христоһу өлөр өлүүттэн тилиннэрбит Таҥараны итэҕэйээччилэргэ эмиэ туһааннаах .
45004025	Иисус Христос биһиги аньыыбытын-буруйбутун боруостуур туһугар , өлөр өлүү илиитигэр бэриллибитэ , биһигини быыһыыр туһугар , тиллибитэ .
45005001	Онон итэҕэлбитинэн буруйбутуттан быыһанаммыт , билигин биһиги Айыы Тойоммут Иисус Христос өҥөтүнэн Таҥараны кытта эйэлээхпит .
45005002	Кини биһигини бу билиҥҥи алгыстаах олохпутугар итэҕэл суолунан тиэрдэн , биһиги Таҥара килбиэннээх сырдыгар тиксэр эрэллэммиппитинэн киэн туттабыт .
45005003	Итинэн эрэ буолбатах , эрэй-кыһалҕа тулууру үөскэтэрин билэр буолан , эрэйи көрөрбүтүнэн эмиэ хайҕанабыт .
45005004	Тулуурдаах киһи үөрүйэх буолар , үөрүйэх киһи эрэмньилэнэр ,
45005005	оттон эрэмньибит , биһиэхэ бэриллибит Сибэтиэй Тыынынан сүрэхпитигэр Таҥара таптала кутуллар буолан , биһигини кыбыстыыга киллэрбэт .
45005006	Христос , биһиги өссө мөлтөх эрдэхпитинэ , анаммыт кэмигэр аньыылаахтар тустарыгар өлбүтэ .
45005007	Кырдьыксыт да туһугар ким эмэ өлө барара саарбах , арай үтүөнү оҥорторбут киһитин туһугар , биир эмэ киһи өлөргө быһаарыныа эбитэ дуу .
45005008	Оттон Христос биһиги өссө аньыылаах дьон эрдэхпитинэ , биһиги туспутугар өлбүтэ . Итинэн Таҥара биһиэхэ Бэйэтин тапталын көрдөрбүтэ .
45005009	Онон билигин буруйтан-аньыыттан Кини Хаанынан быыһаммыт дьон , биһиги , Таҥара уордаах-кылыннаах дьүүлүттэн эмиэ Кининэн быыһаныахпыт .
45005010	Ол эбэтэр , биһиги , Таҥараҕа өстөөх сылдьыбыт дьон , Кини Уола өлөн Таҥараны кытта эйэлэспит буоллахпытына , билигин Кини Уолун олоҕунан өссө ордук быыһаныахпыт .
45005011	Ол эрээри итинэн эрэ бүппэт : Таҥараны кытта биһигини эйэлэһиннэрбит Айыы Тойоммут Иисус Христос үтүөтүнэн биһиги билигин Таҥаранан киэн туттабыт .
45005012	Аньыы-хара киһи аймахха биир киһинэн , Адамынан , киирэн , кини аньыытыттан өлөр өлүү баар буолбута , онон дьон барыта аньыыланан , өлүү бар дьоҥҥо барытыгар тарҕаммыта .
45005013	Сокуон инниттэн да бу аан дойдуга аньыы-хара баара гынан баран , Сокуон суоҕар аньыы буруйга турбат этэ .
45005014	Ол да буоллар өлөр өлүү , Адамтан Моисейга диэри кэм усталаах-туоратыгар аҥаардастыы баһылаан , бэл Адам аньыытыгар холоонноох аньыыны оҥорботох дьону бэйэтигэр бас бэриннэрбитэ . Адам буоллаҕына Атыны , аан дойдуга Кэлиэхтээҕи , сирэйдээн көрдөрөр уобарас буолар .
45005015	Ол эрээри Таҥара бэлэҕин Адам буруйун кытта тэҥниир табыллыбат . Биир киһи буруйуттан элбэх киһи өлбүт буоллаҕына , Таҥара илгэлээх үтүөтэ , биир Киһинэн — Иисус Христоһунан — элбэх киһиэхэ тиксэрбит үтүө бэлэҕэ , хайдахтаах курдук сүҥкэн буолуой !
45005016	Таҥара үтүө бэлэҕин биир киһи аньыытын содулун кытта тэҥниир табыллыбат : ол саҕана соҕотох биир аньыы иһин буруйдуур дьүүл уурааҕа тахсыбыта , оттон билигин Таҥара үтүө бэлэҕэ үгүс буруйу бырастыы гыннарда .
45005017	Өлөр өлүү аҥаардас биир киһи соҕотох буруйунан баһылыыр былааһы ылбыт эбит буоллаҕына , Таҥара буруйтан быыһыыр өлгөм илгэлээх үтүөтүн бэлэх ылбыт дьон эмиэ , биир Иисус Христоһунан Таҥараны кытта бииргэ олоххо баһылыыллара биллэн турар .
45005018	Онон биир киһи буруйунан бүтүн киһи аймах дьүүлгэ турбутунуу , соҕотох биир Киһи кырдьыктаах быһыыта дьону барытын буруйтан быыһаан , олоҕу бэлэхтиир .
45005019	Биир киһи истигэнэ суоҕа элбэх киһини аньыыга тэппитинии , соҕотох биир Киһи истигэнэ элбэх дьону быыһыаҕа .
45005020	Сокуон кэлбитигэр Сокуону кэһии үксүү түспүт буоллаҕына , аньыы үксээбитигэр Таҥара илгэлээх үтүөтэ эмиэ хас эмэ төгүл күүһүрбүтэ ,
45005021	онон өлөр өлүү төрүөтэ буолбут аньыы хайдах баһылаабытай да , ол курдук Таҥара илгэлээх үтүөтэ биһигини кырдьыксыт дьон оҥорон , Иисус Христос Айыы Тойоммут көмөтүнэн бараммат олоххо киллэрээри , эмиэ баһылаабыта .
45006001	Онон туох диибитий ? Таҥара илгэлээх үтүөтэ күүһүрэн истин диэн , эмиэ уруккубут курдук , аньыыбытын ыһыктыбакка сылдьабыт дуо ? Олох оннук буолуо суохтаах !
45006002	Биһиги , өлөн аньыы былааһыттан тахсыбыт дьон , аньыылаах олоҕунан хайаан салгыы олоруохпутуй ?
45006003	Эбэтэр биһиги , Христос Иисустуун биир буолаары сүрэхтэммиттэр , Кини өлүүтүгэр сүрэхтэммиппитин эһиги билбэккит дуу ?
45006004	Онон өлүүгэ сүрэхтэнэн , Кинилиин бииргэ көмүллэммит , Аҕатын килбиэннээх күүһүнэн өлбүттэртэн тиллибит Христос курдук билигин биһиги эмиэ саҥа олоҕу олорор кыахтаахпыт .
45006005	Биһиги Кини өлбүтүн курдук өлөн Кинилиин холбостохпутуна , эмиэ Кини курдук тиллиэхтээхпит .
45006006	Эппит-хааммыт араас кыдьыктан босхолонон , аны аньыы-хара кулута буолбаппыт туһугар , биһиги эргэ киһибит Кинини кытта кириэскэ тиириллибитин билэбит ,
45006007	оттон өлбүт киһи аньыыттан босхолонор .
45006008	Өскөтүн биһиги Христоһу кытта өлбүт буоллахпытына , эмиэ Кинилиин бииргэ олоруохпут диэн итэҕэйэбит .
45006009	Биһиги билэбит : Христос өлбүттэртэн тиллэн баран аны өлбөт , онон өлөр өлүү Кини үрдүнэн аны ханнык да былааһа суох .
45006010	Кини биһигини аньыыттан биирдэ букатыннаахтык босхолуур туһугар өлбүтэ , оттон билигин Таҥара туһугар олорор .
45006011	Ол курдук , эһиги эмиэ Христос Иисуһу — Айыы Тойоммутун кытта биир буолаҥҥыт , аньыы туһа кэллэҕинэ , өлбүппүт , Таҥара туһа кэллэҕинэ , тыыннаахпыт дии саныыр буолуҥ .
45006012	Онон эһиги өлөр оҥоһуулаах эккитин-сииҥҥитин аньыы-хара аны бас билбэтин , эт-хаан кыдьыгар эһигини баһылаппатын .
45006013	Эккит-сииҥҥит тугун да аньыыга туран биэримэҥ , хара дьайга туһаннарымаҥ , ол оннугар өлбүттэртэн тиллибит дьон быһыытынан бэйэҕитин Таҥараҕа туттарыҥ , оччоҕо эккит-сииҥҥит бүтүннүүтэ үтүөнү оҥорон Киниэхэ сулууспалыа .
45006014	Аньыы аны эһигини салайыа суохтаах : эһиги Сокуон былааһыгар буолбакка , Таҥара илгэлээх үтүөтүн былааһыгар олороҕут .
45006015	Оччоҕо тугуй ? Сокуон былааһыгар буолбакка , Таҥара илгэлээх үтүөтүн былааһыгар олоробут диэн , аньыыны оҥоробут дуо ? Хайдах да оннук буолуо суохтаах !
45006016	Кимиэхэ эмэ баскытын бэринэн , бары этиитин толорорго бэлэм буоллаххытына , кини кулута буоларгытын ама өйдөөбөккүт дуо : эһиги өлүүгэ анньар аньыы кулуттара эбэтэр Таҥараны кытта эйэлэһиннэрэр истигэн буолуу кулуттара буолаҕыт .
45006017	Хаһан эрэ эһиги аньыы кулуттара этигит , оттон билигин , Таҥараҕа махтал , ылыммыт үөрэххитигэр ис сүрэххитинэн бас бэриннигит ,
45006018	аньыыттан босхолонон , кырдьыктаах быһыы кулуттара буоллугут .
45006019	Киһи өйүгэр дэбигис түһэ охсубатын иһин , тиийимтиэ буоллун диэн бу курдук этэбин . Хаһан эрэ мөкүтүк быһыыланаары кирдээх быһыы-майгы , бары куһаҕан кулута буолбуккут курдук , билигин , аны сибэтиэйдик олорор туһугар , үтүө быһыы-майгы кулуттара буолуҥ .
45006020	Урут аньыы кулуттара эрдэххитинэ , эһиги үтүөҕэ бас бэриммэт « көҥүл » дьон этигит .
45006021	Ол сылдьан туох ситиһиилээх этигитий ? Онтукаҕытыттан билигин бэйэҕит саатаҕыт : эһиги « ситиһиигит » түмүгэ өлөр өлүү этэ .
45006022	Оттон билигин , аньыыттан босхолонон Таҥараҕа кулут буолбуккут кэннэ , эһиги ситиһиигит — сибэтиэй буолуу , оттон олоххут түмүгэ — бараммат олох .
45006023	Аньыы төлөбүрэ — өлүү , оттон Таҥара бэлэҕэ — Христос Иисус Айыы Тойоммутун кытта биир буолан тиксэр бараммат олохпут .
45007001	Ама эһиги , бырааттарым , ( сокуону билэр дьоннуун кэпсэтэбин дии саныыбын ) киһи тыыннааҕын тухары эрэ , сокуон кини үрдүнэн былаастааҕын билбэккит дуо ?
45007002	Холобура , эрдээх дьахтар , эрэ тыыннааҕын тухары , кинини кытта сокуонунан холбоһо сылдьар , оттон эрэ өллөҕүнэ , эрин кытта холбообут сокуонтан босхолонор .
45007003	Онон эрэ тыыннааҕар атын киһини кытта олорор буоллаҕына , көссүүлэспитинэн ааҕыллар ; оттон эрэ өллөҕүнэ , ол сокуонтан төлөрүйэн , атын киһиэхэ эргэ бардаҕына да , көссүүлэспитинэн ааҕыллыбат .
45007004	Син ол кэриэтэ , бырааттарым , Христос өлбүтүн быһыытынан эһиги эмиэ өлбүккүт , онон Атыҥҥа — өлбүттэртэн Тиллибиккэ — бас бэринэр туһугар , Сокуонтан босхолонон мантан инньэ Таҥара иннигэр туһалаах олоҕу олоруоххут .
45007005	Урут сатарыйбыт айылҕабыт аньыылаах баҕатынан олорор эрдэхпитинэ , Сокуон уһугуннарбыт араас имэҥэ-кыдьыга эппитигэр-сииммитигэр дьайа сылдьара , онон биһиги өлөр өлүүгэ тиэрдэр мөкү дьайыылары оҥорорбут .
45007006	Оттон билигин , Христоһу кытта бииргэ өлөн , биһигини хааччахтыы сылдьыбыт Сокуонтан босхолоннубут , онон мантан инньэ уруккубут курдук Сокуон хараҕын аахпакка , саҥалыы — Сибэтиэй Тыынынан — Таҥараҕа сулууспалыыбыт .
45007007	Онон туох диибитий ? Сокуон аньыылаах дуо ? Хайдах да инньэ диир кыахпыт суох . Ол эрээри , аньыы диэн тугун мин Сокуон баар эрэ буолан билбитим . Сокуон « баҕарыма » диэбэтэҕэ буоллар , баҕарар диэн тугун өйдүөм да суоҕа этэ .
45007008	Ол гынан баран аньыы-хара , кэриэстэн тэптэн , мин испэр араас аньыылаах баҕа санааны үөскэппитэ . Сокуон суоҕар аньыы өлүк эрэ буолар .
45007009	Хаһан эрэ мин Сокуона суох олорбутум , онтон Таҥара кэриэһэ кэлбитигэр — аньыы эмиэ тиллэн кэлбитэ ,
45007010	мин буоллаҕына өлбүтүм ; ити курдук олоххо тиэрдиэхтээх кэриэс миигин өлүүгэ тиэрдибитэ :
45007011	аньыы , кэриэстэн тэптэн , миигин албыҥҥа үктэппитэ уонна эмиэ кэриэһи туһанан миигин өлөрбүтэ .
45007012	Онон Сокуон сибэтиэй , кини ыйыыта-кэрдиитэ эмиэ барыта үтүө , сибэтиэй уонна кырдьыктаах .
45007013	Оччоҕо үтүө суол миигин ама өлөргө тиэртэ дуо ? Суох , оннук буолбатах . Аньыы миигин өлөр өлүүгэ тиэрдэн бэйэтин ис дьиҥин көрдөрдө . Аньыы , миигин өлөрөөрү , үтүөнү туһаммыта , онон кэриэс баар буолан , аньыы хайдах курдук аньыылааҕа өссө ордук ырылыччы көстөн тахсыбыта .
45007014	Сокуон духуобунайын биһиги билэбит , оттон мин аньыы кулута буоларга атыыламмыт эт-хаан айылҕалаахпын .
45007015	Тугу гынарбын бэйэм да өйдөөбөппүн : тугу баҕарарбын оҥорбоппун , тугу абааһы көрөрбүн оҥоробун .
45007016	Оттон тугу баҕарбаппын оҥорор буоллахпына , Сокуон үтүө диэн этиигэ сөбүлэһэбин ,
45007017	онон ити мин дьайыым буолбатах , мин испэр баар аньыы дьайыыта .
45007018	Миэхэ ( мин сатарыйбыт айылҕабар ) туох да үтүө суоҕун билэбин ; үтүөнү оҥорор баҕа баар да , ону оҥорбутум көстүбэт .
45007019	Баҕарар үтүөбүн оҥорбоппун , баҕарбат куһаҕаммын — ону дьэ хото оҥоробун .
45007020	Оттон тугу баҕарбаппын оҥорор буоллахпына , ону мин буолбатах , испэр баар аньыы оҥорор .
45007021	Онон мин испэр маннык сокуон дьайарын көрөбүн : үтүөнү оҥоруохпун баҕардахпына , миэхэ куһаҕан эрэ табыллар эбит .
45007022	Өйбүнэн-сүрэхпинэн Таҥара Сокуонун биһириибин
45007023	эрээри , эппэр-хааммар адьас туора сокуон дьайа сылдьар : ол сокуон өйүм-санаам биһириир Сокуонун кытта утарсан , миигин эппэр-хааммар иҥэ сылдьар аньыы сокуонун хаайыылааҕа гынар .
45007024	Оо , сордоох киһибин ! Бу өлөр оҥоһуулаах эппиттэн-хааммыттан миигин ким босхолуой ?
45007025	Таҥарабар махтанабын : Кини миигин Иисус Христоска — Айыы Тойоммутугар — босхолоппута . Ити аата мин өйбүнэн Таҥара Сокуонугар , оттон этим-хааным айылҕатынан аньыы сокуонугар сулууспалыыбын .
45008001	Онон билигин , Христос Иисустуун биир буолан , сатарыйбыт айылҕаларынан олорбокко , Тыын ыйарынан олорор дьон ханнык да дьүүлүнэн дьүүллэммэттэр —
45008002	Христос Иисуска баар олох Тыынын сокуона биһигини аньыы уонна өлүү сокуонуттан босхолообута .
45008003	Биһиги сатарыйбыт эт-хаан айылҕабыт утарылаһарыттан мөлтөөбүт Сокуон кыайан оҥорботоҕун Таҥара оҥорбута : Кини Бэйэтин Уолун киһи аньыылаах этигэр-сиинигэр холоонноох этттээн-сииннээн дьон аньыытын боруостуур сиэртибэҕэ ыыппыта , онон Кини киһиэхэ дьайа сылдьар аньыыга бүтэһиктээх бириигэбэр таһаарбыта .
45008004	Бу , аньыылаах айылҕалара тардарынан буолбакка , Тыын ыйарынан олорор дьон , биһиги , билигин Сокуон кырдьыктаах ирдэбилинэн олорорбут туһугар буолбута .
45008005	Аньыылаах айылҕаларынан олорооччулар аньыыга тардыһаллар , оттон Тыын ыйыытынан олорооччулар — духуобунайга дьулуһаллар .
45008006	Аньыыга тардыһар киһи өйө-санаата кинини өлүүгэ тиэрдэр , оттон Тыынынан салаллар духуобунай өй-санаа киһини эйэлээх олоххо тиксэрэр .
45008007	Аньыылаах өй-санаа Таҥараҕа кыр өстөөх — кини Таҥара Сокуонугар бас бэриммэт , бэринэр кыаҕа да суох .
45008008	Онон сатарыйбыт айылҕаларынан салаллар дьон Таҥара санаатын табар кыахтара суох .
45008009	Оттон эһиги , Таҥара Тыына эһиэхэ баарын быһыытынан аньыылаах айылҕаҕытынан буолбакка , Тыын үөрэтэринэн олороҕут ; оттон Христос Тыына суох киһитэ Киниэнэ буолбатах .
45008010	Өскөтүн Христос эһиги сүрэххитигэр баар буоллаҕына , төһө да эккит-сииҥҥит аньыы содулуттан өлөр оҥоһууламмытын иһин , Таҥараны кытта эйэлэһэҥҥит дууһаҕыт тыыннаах .
45008011	Иисуһу өлбүттэртэн тилиннэрбит Таҥара Тыына эһиэхэ баар буоллаҕына , Кини — Христоһу Тилиннэрбит — эһиэхэ баар Бэйэтин Тыынынан эһиги өлөр эккитин-сииҥҥитин эмиэ тилиннэриэҕэ .
45008012	Онон , бырааттарыам , биһиги эт-хаан айылҕабытыгар иэспит суоҕун быһыытынан , эппит-хааммыт тугу баҕарбытынан сылдьыа суохтаахпыт ;
45008013	сатарыйбыт айылҕаҕыт баҕатын батыһан олордоххутуна , эһиги өлүөххүт , оттон айылҕаҕыт аньыылаах дьайыыларын Тыын көмөтүнэн өһөрдөххүтүнэ , олоххо тиксиэххит .
45008014	Таҥара Тыынынан салайтарааччылар бука бары Таҥара уолаттара буолаллар .
45008015	Кутталга хат олорорго күһэйэр кулут тыынын эһиги ылымматаххыт эбээт , эһигини Таҥара уолаттара оҥорор Тыыны ылынан , Кини этитэн : « Авва , Аҕаа ! » — диэн ыҥыраҕыт .
45008016	Биһиги Таҥара оҕолоро буоларбытын бу Тыын биһиги сүрэхпитигэр кэрэһилиир .
45008017	Оттон Таҥара оҕолоро буоллахпытына , ол аата Кини нэһилиэнньиктэрэбит , Христоһу кытта бииргэ нэһилиэстибэ ылабыт — Кинини кытта бииргэ эрэйдэнэр буоллахпытына , Кинини кытта бииргэ кэрэмэн килбиэҥҥэ тиксиэхпит .
45008018	Бу билигин быстах кэмҥэ эрэйдэнэрбит , биһиэхэ кэнэҕэс арыллыахтаах килбиэҥҥэ холоотоххо , букатын туох да суолтата суох дии саныыбын .
45008019	Сиргэ-халлааҥҥа баар барыта Таҥара Бэйэтин уолаттарын хаһан аһаҕастык көрдөрөрүн эрэнэн туоххаһыйа көһүтэр ;
45008020	( айыллыбыт барыта сүпсүккэ бэйэтин көҥүлүнэн бэриммэтэҕэ , Бас Бэриннэрээччи көҥүлүнэн бэриммитэ ) ; айыллыбыт эрэ барыта эрэнэр эрэлэ — өлөр өлүү хабалатыттан босхолонон , Таҥара оҕолорун килбиэннээх көҥүллэрин үллэстии .
45008021	
45008022	Таҥара айбыта барыта күн бүгүҥҥэ диэри төрүүр талыыта киирбиттии ынчыктыырын , энэлийэрин билэбит ;
45008023	кини эрэ муҥнанар буолбатах , биһиги эмиэ , саҥа олох саҕаланыытын кэрэһилиир Тыыны ылбыттар , хаһан Таҥара уолаттара буоларбытын , эппит-сииммит толуйулларын кэтэһэн , испитигэр энэлийэбит .
45008024	Ол эмит биһиги эрэлбитинэн быыһанан сылдьабыт . Биһиэхэ эрэннэриллибити хайыы-үйэ көрөн турарбыт эбитэ буоллар , кэлбити тоҕо эмиэ кэтэһиэ этибитий ?
45008025	Оттон өссө көрө иликпитин эрэнэр буоллахпытына , ону тулуурдаахтык күүтэбит .
45008026	Тыын эмиэ биһигини , мөлтөхтөрү , бөҕөргөтөр ; биһиги хайдах үҥүөхтээхпитин да билбэппит , ол гынан баран Тыын , киһи тылынан да кыайан эппэттии , дириҥник өрүтэ тыынан , Бэйэтэ биһиги туспутугар Таҥара иннигэр көрдөһөр .
45008027	Киһи сүрэҕин курдаттыы Көрөөччү эмиэ Тыын туох санаалааҕын билэр — Тыын Таҥара көҥүлүнэн сибэтиэйдэр тустарыгар көрдөһөр .
45008028	Оттон Таҥараны таптыыр , Кини көҥүлүнэн ыҥырыллыбыт дьоҥҥо туох барыта үтүөнэн эргийэрин биһиги билэбит .
45008029	Тоҕо диэтэххэ , Кини Уола элбэх бырааттыылартан улаханнара буоларын туһугар , Таҥара эрдэттэн , өссө төрүү да иликтэриттэн , билбит дьонун Бэйэтин Уолугар холоонноох буоларга анаабыта .
45008030	Онон Кини кими анаабытын ыҥырбыта , кими ыҥырбытын буруйтан быыһаабыта , оттон буруйтан быыһаабыт дьонун албан аатырдыбыта .
45008031	Бу кэннэ өссө тугу этиэхпитин сөбүй ? Өскөтүн Таҥара биһиги диэки буоллаҕына , ким биһигини утарыаҕай ?
45008032	Кини , Бэйэтин Уолун харыһыйбакка биһиги туспутугар толук биэрбит Таҥара , Уолун кытта атыны барытын биһиэхэ хайдах бэлэхтиэ суоҕай ?
45008033	Таҥара талбыт дьонун ким буруйдуоҕай ? Буруйтан быыһыыр Таҥара дуо ?
45008034	Ким дьүүллүөҕэй ? Ким да дьүүллүүр кыаҕа суох ! Өлөн баран тиллибит Христос Иисус , Таҥара уҥа өттүгэр олорон , Бэйэтинэн биһиги туспутугар көрдөһөр .
45008035	Туох биһигини Таҥара тапталыттан араарыаҕай : эрэй-муҥ дуу , араас кыһарыйыы , сойуолааһын дуу , аас-туор олох , дьадайыы , куттал суоһааһына дуу , болот дуу ? Суруйууларга этиллэр :
45008036	« Эн тускуттан биһигини күннэтэ өлөртүүллэр , өлөрүллэргэ анаммыт барааннар кэриэтэ көрөллөр » .
45008037	Ол эрээри биһиги маны барытын биһигини таптыыр Таҥара күүһүнэн кыайабыт .
45008038	Мин бигэтик итэҕэйэбин : өлөр өлүү да , олох да , Аанньаллар да , халлааҥҥа баар дьаһалталар , күүстэр да , билиҥҥи да , кэнэҕэски да кэм ,
45008039	үөһээҥҥи үрдүк эйгэ да , алларааҥҥы үтүгэн да түгэҕэ , ханнык баҕарар атын айыллыбыт да биһигини Таҥара биһиэхэ Христос Иисус Айыы Тойоммутунан көрдөрбүт тапталыттан араарар кыаҕа суох .
45009001	Христос иннигэр кырдьыгы этэбин , сымыйалаабаппын , ону миэхэ Сибэтиэй Тыынынан суобаһым да бигэргэтэр —
45009002	улуукан кутурҕаҥҥа ылларан ааспат-бүппэт эрэйтэн мин сүрэҕим ыалдьар :
45009003	хаан-уруу бырааттарым тустарыгар кырыыска туран , бэйэм Христостан араарылларбын ордоруом этэ !
45009004	Кинилэри , Израиль дьонун , Таҥара Бэйэтин уолаттарынан ааттаабыта , кинилэргэ кэрэмэн килбиэнин көрдөрбүтэ , кинилэри кытта сөбүлэһии оҥорсубута , кинилэргэ Сокуону биэрбитэ , Таҥараҕа дьиҥнээхтик сүгүрүйэр суолу арыйбыта , уонна эрэннэрэр тылларын кинилэргэ эппитэ ;
45009005	кинилэр улуу төрүттэрдээхтэр , үйэттэн үйэҕэ алгыстаах , баартан барытыттан үрдүк Таҥара — Христос — эмиэ кинилэр ортолоругар төрөөбүтэ , аминь .
45009006	Ол эрээри Таҥара Израиль туһунан этиитэ хайдах да бэйэтин күүһүн ыһыктыбатаҕа . Израиль киһитэ эрэ барыта дьиҥ Израиль киһитэ буолбатах ,
45009007	итиэннэ « Исаак ыччата эн ааккын ааттатыа » диэн этиллибитин быһыытынан Авраамтан үөскээбит эрэ барыта кини оҕото буолбатах .
45009008	Ол аата Авраам оҕото эрэ барыта Таҥара оҕото дэммэт , арай Таҥара эрэннэриитинэн төрөөбүт эрэ оҕолор Кини оҕолоро дэнэллэр .
45009009	Оттон ол эрэннэрии тыла маннык этэ : « Бу кэмҥэ эмиэ кэлиэм , онно Сарра уолланыаҕа » .
45009010	Итинэн эрэ бүппэт . Ревекка оҕолоро эмиэ биир аҕаттан , биһиги өбүгэбититтэн Исаактан , үөскээбиттэрэ .
45009011	Игирэлэр өссө төрүөхтэрин инниттэн ( ол аата үтүөнү да , мөкүнү да оҥоруохтарын иннинэ , Таҥара талара туохтан да тутулуга суох көҥүлүн —
45009012	киһи дьайыытыттан буолбакка , Таҥара ыҥырарыттан эрэ тутулуктааҕын — көрдөрөөрү ) , Ревеккаҕа « улахана кыратыгар үлэһит буолуоҕа » диэн этиллибитэ .
45009013	Онон « Иаковы Мин талан ыллым , оттон Исавы туораттым » диэн Суруйууларга этиллибит туолбута .
45009014	Оччоҕо туох диибитий ? Таҥара кырдьыгы көрбөт диибит дуо ? Хайдах да инньэ диир кыахпыт суох .
45009015	Таҥара Моисейга этэр : « Үтүөнү оҥоруохпун баҕарар киһибэр үтүөнү оҥоруом , аһынарбын аһыныам » .
45009016	Онон Таҥара үтүөнү оҥороро ким да баҕатыттан , дьаныарыттан буолбакка , Таҥараттан Бэйэтиттэн эрэ тутулуктаах .
45009017	Суруйууларга Таҥара фараоҥҥа : « Күүспүн эйигинэн көрдөртөрөөрү , Мин аатым сир үрдүнэн биллэрин ситиһээри эйигин үрдэппитим » , — диир .
45009018	Онон Таҥара үтүөтүк сыһыаннаһыан баҕарбыт киһитигэр үтүөтүк сыһыаннаһар , өсөһүннэриэн баҕарбыт киһитин өсөһүннэрэр .
45009019	« Оччоҕо туох иһин Кини киһини буруйдууруй ? Ким кини көҥүлүн утары барыаҕай ? » — диэҥ эн миэхэ .
45009020	Оо , эн , киһи , Таҥараны кытта мөккүһэр бу кимҥиний ? Иһит оҥорор ууска оҥорбут иһитэ ама : « Тоҕо эн миигин маннык оҥордуҥ ? » — диэн өрөлөһөн туруо дуо ?
45009021	Көһүйэ охсооччу биир туойтан мааныга да , күннэтэ да туттуллар көһүйэни , хайатын да оҥороро көҥүлэ буолбатах дуо ?
45009022	Арай оттон Таҥара Бэйэтин кырдьыктаах уорун-кылынын , сүдү күүһүн көрдөрөөрү , уордайбыт дьонун — имири эстиэхтээхтэри — өр тулуйбут буоллун , оччоҕо тугуй ?
45009023	Албан аатырарга бэлэмнээбит , амарахтык сыһыаннаспыт дьонугар Бэйэтин албан аата хайдахтаах муҥура суох улуутун көрдөрөөрү оннук гыммыт буоллаҕына , оччоҕо тугуй ? Оттон Кини амарахтык сыһыаннаспыт дьоно биһиги буолабыт эбээт !
45009024	Кини биһигини , иудейдартан эрэ буолбакка , атын норуоттартан эмиэ ыҥырбыта ;
45009025	ол туһунан Кини Осия кинигэтигэр этэр : « Атын норуоту Бэйэм норуоппунан ааттыам , таптаабатахпын тапталлааҕым диир буолуом .
45009026	Эһиги Мин норуотум буолбатаххыт диэбит сирбэр кинилэри Тыыннаах Таҥара уолаттара диэн ааттыахтара » .
45009027	Оттон Израиль туһунан Исайя бу курдук өрө күүрүүлээхтик эппитэ : « Израиль уолаттара муора кумаҕыныы элбээбиттэрин да иһин , сорохторо эрэ быыһаныаҕа ;
45009028	Айыы Тойон туох да уталытыыта суох бэрт сотору сир дьонун бириигэбэрин таһаарыаҕа » .
45009029	Исайя эрдэттэн эппитинии : « Өскөтүн Айыы Тойон Саваоф аҕыйах дьон удьуорун биһиэхэ ордорботоҕо буоллар , биһиги Содомнаах Гоморра кэриэтэ буолуо этибит » .
45009030	Онон туох түмүккэ кэллибит ? Таҥара кырдьыгын көрдөөбөтөх норуоттар итэҕэйэн кырдьык суолугар үктэннилэр ,
45009031	оттон кырдьык сокуонун көрдөөбүт Израиль ону булбата .
45009032	Киниэхэ тоҕо кыаллыбата ? Тоҕо диэтэххэ кини итэҕэли буолбакка , Сокуон дьайыыларын эрэммитэ . « Көр бу , Сиоҥҥа таас уурабын — бу таастан дьон иҥнэр буолуоҕа , очуос тааһы туруорабын — бу таастан охтор буолуоҕа . Ол эрээри Кинини итэҕэйэр киһи кыбыстыыга киириэ суоҕа » диэн Суруйууларга этиллибитин курдук , кинилэр « харгыс таастан » иҥнэн бүдүрүйбүттэрэ .
45009033	
45010001	Бырааттарыам ! Сүрэҕим баҕарар баҕата , Таҥараҕа үҥэр үҥүүм — Израиль быыһаныыта .
45010002	Мин бэйэбинэн туоһулуубун : кинилэр Таҥара көҥүлүн ис сүрэхтэриттэн дьулуһан туран толоруохтарын баҕараллар , ол гынан баран бу дьулуһуулара дьиҥнээх билиигэ олоҕурбат .
45010003	Таҥара кырдьыгын билбэккэ , бэйэлэрин кырдьыктарын бигэргэтэ сатыыр буоланнар , кинилэр Таҥара кырдьыктаах көҥүлүгэр бас бэриммэтэхтэрэ .
45010004	Оттон Сокуон бүтэр уһуга — Христос : онон билигин хас биирдии Кинини итэҕэйээччи кырдьыктаах көнө киһи буолар кыахтанар .
45010005	Сокуону тутуһан быыһаныы туһунан Моисей бу курдук суруйар : « Сокуон ирдэбилин барытын толорбут эрэ киһи олоххо тиксиэҕэ » .
45010006	Оттон итэҕэлинэн быыһаныы маннык этэр : « Ким халлааҥҥа тахсыай ? » — диэн бэйэҕиттэн ыйытыма ( Христоһу сиргэ түһэрэ сатаабыттыы ) .
45010007	Эбэтэр : « Ким үтүгэн түгэҕэр түһүөй ? » — диэмэ ( Христоһу өлбүттэртэн таһаара сатаабыттыы ) .
45010008	Оттон Суруйуулар туох дииллэрий ? « Таҥара тыла эйиэхэ чугас : тылгар да баар , сүрэххэр да баар » . Бу — итэҕэл тыла , биһиги үөрэтэр-иһитиннэрэр тылбыт .
45010009	Иисуһу Айыы Тойон диэн тылгынан аһаҕастык билинэр уонна Таҥара Кинини өлбүттэртэн тилиннэрбитин ис сүрэххиттэн итэҕэйэр буоллаххына , быыһаныаҥ :
45010010	ким сүрэҕинэн итэҕэйэр — кырдьыксыт киһинэн билиниллиэ , ким итэҕэлин аһаҕастык билинэр — быыһаныа .
45010011	Суруйууларга « Кинини итэҕэйэр киһи кыбыстыыга киириэ суоҕа » диэн этиллэр .
45010012	Бу — туох да уратылаһыыта суох иудейдарга да , атын норуоттарга да барыларыгар туһуланар этии , тоҕо диэтэххэ Айыы Тойон барыбытыгар биир , Кини ыҥырар дьону барытын өлгөмнүк алгыыр .
45010013	« Айыы Тойону аатын ааттаан ыҥырбыт ханнык баҕарар киһи быыһаныа » .
45010014	Оттон итэҕэйбэтэх дьон Кинини хайдах ыҥырыахтарай ? Истибэтэх дьон хайдах итэҕэйиэхтэрэй ? Иһитиннэрэр-кэпсиир киһи суох буоллаҕына , Кини туһунан хайдах истиэхтэрэй ?
45010015	Үөрэҕи тарҕаттара ыыппатах буоллахтарына , хайдах баран кэпсиэхтэрэй ? Суруйууларга этиллэр : « Эйэҕэ , үтүөҕэ үөрэтэр Евангелиены иһитиннэрээччилэр кэлэллэрэ хайдах дьикти үчүгэйий ! »
45010016	Ол гынан баран истибит эрэ барыта ону ылыммыт буолбатах . « Айыы Тойон ! Биһигиттэн истибитин ким итэҕэйдэ ? » — диир Исайя .
45010017	Онон , итэҕэл Евангелиены истииттэн үөскүүр , оттон Евангелиены Таҥара тылын иһитиннэрээччилэр аҕалаллар .
45010018	Ол эрээри эһигиттэн ыйытыам этэ : кинилэр ама истибэтэхтэр үһү дуо ? Биллэн турар , истибиттэрэ ! « Кинилэр саҥалара бүтүн сир үрдүнэн дуораһыйбыта , эппит тыллара сир-халлаан сиксигэр тиийэ иһиллибитэ » .
45010019	Өссө манныгы ыйытыам этэ : Израиль ама билбэтэх үһү дуо ? Моисей бастакынан эппитэ : « Норуот диэбэт норуоккутунан эһигини күнүүлэтиэм , Миигин өйдөөбөт хараҥа норуотунан эһигини абардыам » .
45010020	Исайя буоллаҕына өссө ордук хорсуннук этэр : « Миигин көрдөөбөтөх дьон булан ыллылар , ыйыппатах дьоҥҥо Мин Бэйэбин биллэрдим » .
45010021	Оттон Израиль туһунан кини маннык диир : « Истигэнэ суох , өһөс норуокка уһун күнү быһа икки илиибин уунан турбутум » .
45011001	Манан тугу этиэхпин баҕарабыный ? Ама Таҥара Бэйэтин норуотун киэр аста дуо ? Биллэн турар , киэр аспат ! Мин эмиэ Израиль киһитинэбин , Авраам удьуорунабын , Вениамин аҕатын ууһуттан төрүттээхпин .
45011002	Суох , Таҥара эрдэттэн билбит норуотун киэр анньыбатаҕа . Суруйууларга Илия туһунан туох дэммитин билбэккит дуо ? Кини Таҥараҕа :
45011003	« Айыы Тойон ! Пророктаргын өлөртөөтүлэр , сиэртибэнньиктэргин урусхаллаатылар . Соҕотох мин эрэ хааллым , аны билигин мин тыыммар турунан эрэллэр » , — диэн Израилы үҥсүбүтүгэр
45011004	Таҥара туох диэн хоруйдууруй ? « Мин Ваал иннигэр сөһүргэстээбэтэх сэттэ тыһыынча киһини Бэйэбэр ордоруммутум » , — диир .
45011005	Ол курдук билигин эмиэ Таҥара Бэйэтин илгэлээх үтүөтүнэн талан ылан ордоруммут дьоно бааллар .
45011006	Таҥара үтүөтүнэн буоллаҕына , ол аата киһи өҥөтүнэн буолбатах , онтон атын эбитэ буоллар Таҥара үтүөтэ үтүөнэн ааттаныа да суоҕа этэ ; оттон бэйэҥ үтүө дьайыыгынан буоллаҕына , ол аата Таҥара үтүөтүнэн буолбатах , онтон атын эбитэ буоллар , эн үтүө дьайыыҥ хайыы-үйэ үтүөнэн ааттаныа суоҕа этэ .
45011007	Оччоҕо хайдаҕый ? Израиль дьулуспут сыалын ситиспэтэх . Ол сыалы сорохтор эрэ , Таҥара талбыт дьоно , ситиспиттэр , уоннааҕылара , итэҕэйбэккэ , эбии тыйыһырбыттар . Суруйууларга этиллибитин курдук , « Таҥара кинилэргэ улугуруу тыынын ыытан , күн бүгүҥҥэ диэри харахтара көрбөт , кулгаахтара истибэт » .
45011008	
45011009	Давид эмиэ этэр : « Малааһыннара бэйэлэригэр оҕуур , угаайы уонна туһах буоллун — сэттэрэ-сэлээннэрэ ситиэхтин ;
45011010	харахтара тугу даҕаны көрбөт гына бүрүлүннүн , систэрэ үйэ-саас тухары көммөтүн » .
45011011	Оччоҕо маннык ыйытыы үөскүүр : ама Израиль турбаттыы бүдүрүйбүтэ буолуо дуо ? Биллэн турар , оннук буолбатах ! Ол эрээри кинилэр охтоннор , кинилэргэ күнүүнү уһугуннараары , атын норуоттарга быыһабыл кэллэ .
45011012	Онон кинилэр охтубуттарын түмүгэр аан дойду дьоно дэлэй алгыска тиксибит , кинилэр тутайбыттарын түмүгэр атын омуктар байбыт буоллахтарына , кэлин Израиль бүтүннүүтэ Таҥараҕа эргилиннэҕинэ , ол эргиллиитэ эмиэ аан дойдуга төһөлөөх элбэх үтүөнэн тосхойуой !
45011013	Билигин эһиэхэ , атын норуоттарга , туһаайан этэбин . Мин , норуоттар Апостоллара , Бэйэм хаан-уруу норуоппар күнүүнү уһугуннараммын , саатар , сорохторун эмэ быыһаан ылаайабыный диэн эрэл санаабын ыһыктыбакка Таҥараҕа сулууспалыырбынан киэн туттабын .
45011014	
45011015	Бэйэм норуотум киэр анньыллыыта Таҥараны кытта бүтүн аан дойдуну эйэлэһиннэрбит эбит буоллаҕына , Таҥара кинилэри ылыныыта туохха холоонноох буолуой ? Өлөн баран тиллиигэ тэҥнэһиэ суоҕа дуо ?
45011016	Бастакы үүнүү быһыытынан Таҥараҕа анаммыт тиэстэ сороҕо сибэтиэй буоллаҕына , тиэстэ бүтүннүүтэ сибэтиэй буолар . Силиһэ сибэтиэй буоллаҕына , лабаалара эмиэ сибэтиэйдэр .
45011017	Сорох лабаалара тостубуттарыгар эн , дьиикэй маслина , кинилэр оннуларыгар самсанаҥҥын , дьиҥнээх маслина силиһин сүмэһинин үллэстэр буоллаххына ,
45011018	лабаалартан үрдүктүк сананыма . Үрдүктүк сананар буоллаххына , сэрэн — силиһи эн туппаккын ээ , силис эйигин тутар .
45011019	« Миигин сыһыннын диэн лабаа тостубута » , — диэҥ , баҕар .
45011020	Сөп , үчүгэй . Ол гынан баран кинилэр итэҕэйбэт буоланнар тостон түспүттэрэ , оттон эн итэҕэлгинэн тутуллан тураҕын : онон улаханнык сананыма , хата сэрэнэ сырыт .
45011021	Таҥара төрүт-уус лабаалары харыһыйбатах буоллаҕына , көр , эйигин да харыһыйыа суоҕа .
45011022	Эн Таҥара үтүө да , кытаанах да сыһыанын көрөҕүн : тостон түспүккэ Кини кытаанах , оттон эйиэхэ , Таҥара үтүө санаатыгар эрэнэриҥ тухары , үтүө сыһыаннаах ; уларыйдаххына — эн эмиэ кэрдиллиэҥ .
45011023	Ол эрээри анарааҥҥылар , итэҕэйдэхтэринэ хат самсаныахтара : Таҥара төттөрү самсыыр күүстээх .
45011024	Эн , дьиикэй маслинаттан быһыллан бараҥҥын , айылҕаҕын утаран , атын олордуу маслинаҕа самсаммыт буоллаххына , бу мас төрүт-уус лабаата төрөөбүт маһыгар самсанара , биллэн турар , быдан дөбөҥ буолуо .
45011025	
45011026	Сионтан Быыһааччы кэлэн , Иаков удьуордарын аньыыларын киэр гыныаҕа .
45011027	Аньыыларын-буруйдарын суох гыннахпына , кинилэри кытта сөбүлэһии оҥорсуом » , — диэн суруллубутун курдук , Израиль бүтүннүүтэ быыһаныаҕа .
45011028	Кинилэр Евангелиены ылыммакка , эһиги тускутугар Таҥараҕа өстөөхтөр , оттон талыллыбыт норуот быһыытынан — өбүгэлэрин туһуттан Таҥара таптыыр норуота буолаллар .
45011029	Таҥара биэрбит бэлэҕин туура тутан ылбат , ыҥырыытын уларыппат .
45011030	Эһиги , хаһан эрэ Таҥараҕа бас бэриммэт дьон , билигин , кинилэр бас бэриммэккэлэр , Таҥараҕа бырастыы гыннарбыккыт курдук ,
45011031	кинилэр эмиэ , Таҥара эһигини бырастыы гыммытын иһин , Киниэхэ бырастыы гыннараары , тылын истибэттэр .
45011032	Таҥара кэлин барыларын бырастыы гынар туһугар , бука барыларын истигэнэ суох буолуу билиэнигэр ылбыта .
45011033	
45011034	Ким Айыы Тойон өйүн ситэн өйдөөбүтэ баарай ? Ким Киниэхэ сүбэһит-амаһыт буолбута баарай ?
45011035	Ким тугу биэрбиттээх буолан Киниттэн төлөбүр эрэйиэҕэй ? »
45011036	Туох барыта Киниттэн кэлэр , туох барыта Кининэн турар , туох барыта Киниэхэ ананар . Киниэхэ үйэттэн үйэҕэ албан аат , аминь !
45012001	Онон , бырааттарым , Таҥара амарах санаатын туһугар эһигиттэн көрдөһөбүн : бэйэҕитин бүүс-бүтүннүү Киниэхэ сөбүлэтэр тыыннаах сибэтиэй сиэртибэ быһыытынан Таҥараҕа бэриниҥ — ол буолуо эһиги Киниэхэ дьиҥ духуобунай сулууспаҕыт .
45012002	Бу аньыылаах дойду сиэрин-майгытын батыһымаҥ , ол оннугар Таҥара көҥүлүн , Кини тугу үтүө , сөптөөх , эҥкилэ суох үчүгэй диирин билэр туһугар , өйдүүн-санаалыын төрдүттэн уларыйыҥ .
45012003	Апостол буолар алгыстаах бырааптаммыт киһи быһыытынан , эһиэхэ барыгытыгар этэбин : бэйэҕитин үрдүктүк санаммат буолуҥ , Таҥара хас биирдиигитигэр биэрбит итэҕэлинэн көрөн сөптөөхтүк сыаналаныҥ .
45012004	Холобура , бу бэйэбит эппитин-сииммитин да ылан көрүөҕүҥ : биир бэйэбит элбэх миэстэлэрдээхпит , ол миэстэлэрбит бары тус-туспа аналлаахтарын курдук ,
45012005	биһиги эмиэ элбэх да буолларбыт , Христостуун холбоһоммут бука бары биир Эт-сиин буолабыт , оттон тус-туһунан ыллахха , бары биир Эт-сиин сорҕолорунабыт .
45012006	Онон Таҥараттан араас дьоҕуру бэлэх ыламмыт , бары тус-туһунан аналлаахпыт : Таҥара этэрин дьоҥҥо тиэрдэр кыахтаах пророк , итэҕэлин кыаҕынан көрөн , Таҥара этэрин тиэртин ,
45012007	ким сулууспалыыр — сулууспалаатын , ким үөрэтэр — үөрэттин ,
45012008	ким бөҕөргөтөр — бөҕөргөттүн , ким бэрсэр — ис сүрэҕиттэн бэристин , ким салайар — кыһамньылаахтык салайдын , ким үтүөнү оҥорор санаалаах — ол үтүөнү үөрэ-көтө оҥордун .
45012009	Тапталгыт истиҥ буоллун ; куһаҕантан тэйэ туттуҥ , үчүгэйи тутуһуҥ .
45012010	Бырааттыы дьон быһыытынан бэйэ-бэйэҕитин истиҥник таптааҥ , атыттары бэйэҕитинээҕэр үрдүктүк тутуҥ ;
45012011	эрчимҥитин энчирэтимэҥ , сүрэххит төлөнүн сөҕүрүтүмэҥ , Айыы Тойоҥҥо сулууспалааҥ ;
45012012	эрэлинэн уоскутунуҥ , ыарахаттарга кытаанах тулуурдаах буолуҥ , тиһигин быспакка үҥүҥ ;
45012013	сибэтиэйдэр кыһалҕаларын үллэстиҥ ; айан дьонун амарахтык көрсүҥ .
45012014	Эһигини сойуолаһар дьону алҕааҥ , кинилэри кыраабакка-таныйбакка алгыыр эрэ буолуҥ .
45012015	Үөрэри кытта үөрсүҥ , ытыыры кытта ытаһыҥ .
45012016	Бэйэҕит икки ардыгытыгар иллээх буолуҥ , үрдүктүк сананымаҥ , кыраҕа-хараҕа , кыһалҕалаахха чугас буолуҥ , бэйэҕитинэн дуоһуйумаҥ ;
45012017	куһаҕаҥҥа куһаҕанынан хардарымаҥ , бар дьон иннигэр үтүөнү эрэ оҥорорго кыһаллыҥ .
45012018	Эһиги өттүгүтүттэн кыаллар буоллаҕына , дьону барытын кытта эйэ-дэмнээх буолуҥ .
45012019	Доҕотторуом , хаһан да куһаҕаны иэстэспэт буолуҥ , иэстэбили Таҥараҕа хаалларыҥ . « „ Иэстэбил — Миэнэ , Мин иэстэһиэҕим “ , — диир Айыы Тойон » диэн суруллубута .
45012020	Онон « өстөөххүн , аччык буоллаҕына , аһат , утаппыт буоллаҕына , утаҕын ханнар , инньэ гынан эн кинини кыбыһыннарыаҥ » .
45012021	Куһаҕаҥҥа кыайтарыма , куһаҕаны үтүөҕүнэн кыай .
45013001	Ханнык баҕарар киһи үрдүкү салалтаҕа бас бэриниэхтээх . Таҥараттан бэриллибэтэх былаас диэн суох ; баар былаас барыта Таҥара көҥүлүнэн олохтоммута .
45013002	Ким былааһы утарар , ол Таҥара олохтообутун утарар , онон утарылаһааччылар бэйэлэринэн дьүүлү булунуохтара .
45013003	Салайааччылар үтүөнү оҥорор дьоҥҥо буолбакка , куһаҕаны оҥорооччуларга кутталлаахтар . Былаастаахтартан куттаммат буолуоххун баҕараҕын дуо ? Үтүөнү оҥоро сырыт , оччоҕо кинилэртэн хайҕалы эрэ ылыаҥ .
45013004	Салайааччы — эйиэхэ үчүгэй буоларын туһугар Таҥараҕа үлэлиир . Оттон куһаҕаны оҥорор буоллаххына , сэрэн , кини мээнэҕэ болоттоох сылдьыбат : салайааччы , куһаҕаны оҥорооччулары уодьуганнаан , Таҥараҕа сулууспалыыр .
45013005	Онон буруйданыам диэн куттанан эрэ буолбакка , киниэхэ суобаскынан бас бэриниэх тустааххын .
45013006	Ол иһин эһиги нолуок төлүүгүт . Салалта дьоно күннэтэ анал үлэлэрин толороллоругар Таҥараҕа сулууспалыыллар .
45013007	Онон кимиэхэ баҕарар тугу биэриэхтээххитин : нолуок буоллун нолуогу , түһээн буоллун түһээни , ытыктабыл буоллун ытыктабылы , чиэс буоллун чиэһи биэрэр буолуҥ .
45013008	Кимиэхэ да туох да иэстээх хаалымаҥ , эһиги бэйэ-бэйэҕитигэр таптал эрэ иэстээх буолуохтааххыт . Чугастааҕытын таптыыр киһи Сокуон ирдэбилин барытын толорбут .
45013009	Ол эбэтэр « көссүүлэһимэ » , « өлөрүмэ » , « уорума » , « сымыйанан туоһулаама » , « атын киһи киэнигэр баҕарыма » диэн кэриэстэр бары атын кэриэстэри кытта « чугастааҕыгын , бэйэҕин таптыырыҥ курдук , таптаа » диэн этиигэ түмүллэллэр .
45013010	Таптал чугастааҕытыгар куһаҕаны оҥорбот , онон таптал Сокуон бүттүүнүн туолуута буолар .
45013011	Кэм-кэрдии кэмчитин билэр дьон сиэринэн олоруҥ : утуйбут уубутуттан уһуктар чааспыт хайыы-үйэ кэллэ , быыһанарбыт бастаан итэҕэйбит кэммитинээҕэр билигин ордук чугаһаата .
45013012	Түүн ааһан , күн сырдаан эрэр . Онон хараҥа дьайыыларын киэр илгэммит , сырдыгынан сэбилэниэҕиҥ .
45013013	Күнүскү кэм сиэринэн — дэлэй-былас көччүргээбэккэ , арыгылаабакка , имэҥирбэккэ , содурҕаабакка , иирсибэккэ , ордук санаспакка — үтүө быһыылаахтык сылдьыаҕыҥ ;
45013014	Айыы Тойоммутун Иисус Христоһу куйах оҥостуҥ , эппит-сииммит иннигэр кыһамньыны имэҥҥэ кубулутумаҥ .
45014001	Итэҕэлэ кытаата илик киһини кытта , мөккүспэккэ эрэ сыһыаннаһар буолуҥ .
45014002	Холобура , биир киһи тугу барытын сиэххэ сөп дии саныыр , оттон итэҕэлэ кытаата илик киһи оҕуруот аһын эрэ аһыыр .
45014003	Аһыыр киһи аһаабаты сэниэ суохтаах , аһаабат киһи аһыыры сэмэлиэ суохтаах — Таҥара кинини эмиэ , эйигин ылыммытын курдук , ылыммыта .
45014004	Атын киһи кулутун сэмэлиир эн кимҥиний ? Кулута охтубутун-охтубатаҕын Айыы Тойоно Бэйэтэ быһаарыа . Охтубут да буоллаҕына , туруоҕа — Таҥара кинини туруорар күүстээх .
45014005	Сорох киһи ханнык эрэ күнү ордук суолталыыр , оттон сороххо күн эрэ барыта тэҥ курдук . Хас биирдии киһи бэйэтэ хайдах өйдүүрүнэн салайтарыахтаах .
45014006	Ханнык эрэ күнү ордук суолталыыр киһи Айыы Тойон туһугар суолталыыр , оттон суолталаабат киһи — Айыы Тойон туһугар суолталаабат . Ким аһыыр , ол Таҥараҕа махтанан , Айыы Тойон туһугар аһыыр , ким аһаабат , ол эмиэ Таҥараҕа махтанан , Айыы Тойон туһугар аһаабат .
45014007	Биһигиттэн хайабыт да олороругар бэйэтин туһугар олорбот , өлөрүгэр бэйэтин туһугар өлбөт .
45014008	Олорор буоллахпытына , Айыы Тойон туһугар олоробут , өлөр буоллахпытына , Айыы Тойон туһугар өлөбүт : онон өлбүппүт да , тыыннаахпыт да иһин , өрүүтүн Айыы Тойон бас билиитигэр баарбыт .
45014009	Христос өлбүттэри да , тыыннаахтары да баһылаары , өлөн баран олоххо төннүбүтэ .
45014010	Оччоҕо тоҕо эн бырааккын одуу быһа олороҕунуй ? Оттон эн тоҕо бырааккын сэниигиний ? Христос дьүүлүгэр бары туруохпут .
45014011	Ол эбит буоллаҕына , « Олохпунан андаҕайабын , — диир Айыы Тойон , — сүһүөхтээх эрэ барыта Миэхэ сүгүрүйүөҕэ , тыллаах эрэ барыта Таҥараны билиниэҕэ » , — диэн суруллубута .
45014012	Онон хас биирдиибит бэйэтин туһугар Таҥараҕа эппиэттиэҕэ .
45014013	Онон аны бэйэ-бэйэбитин дьүүллэһэрбитин-ырытыһарбытын тохтотон , туох эмэ сылтаҕынан бырааппытын бүдүрүппэт , аньыыга киллэрбэт туһугар , кыһаллыаҕыҥ .
45014014	Мин Айыы Тойон Иисуһу ылыммыт бигэ санаабар , ис-иһиттэн кирдээх ас диэн суох , арай тугу эрэ оннук дии саныыр киһиэхэ эрэ онтуката кирдээх буолар .
45014015	Аһыыр аскын көрөн быраатыҥ хомойор буоллаҕына , ол аата эн хайыы-үйэ таптал сокуонун кэспиккин . Аһыыр аскынан киһини өлөрүмэ — кини туһугар Христос өлбүтэ .
45014016	Эһиги үчүгэй дииргитин атын дьон үөхпэттэрин курдук олоруҥ .
45014017	Таҥара Саарыстыбата ас да , утах да буолбатах — Сибэтиэй Тыын үөскэтэр кырдьыктаах быһыыта , эйэтэ , үөрүүтэ .
45014018	Христоска итинник сулууспалыыр киһи Таҥараҕа сөбүлэтэр уонна бар дьон ытыктабылын ылар .
45014019	Онон эйэ-дэмнээх буолуоҕуҥ , итэҕэлбитин бөҕөргөтүһэргэ дьулуһуоҕуҥ .
45014020	Таҥара оҥоһуутун ас туһуттан үрэйимэ . Ас барыта ыраас , ол эрээри аһыыр аскынан киһини аньыыга киллэрэр буоллаххына , сыыһа быһыыланаҕын .
45014021	Эн эт сииргиттэн , арыгы иһэргиттэн , биитэр өссө тугу эрэ гынаргыттан быраатыҥ бүдүрүйэр , аньыыга киирэр , итэҕэлэ мөлтүүр буоллаҕына , онтон аккаастаммытыҥ ордук .
45014022	Ити туһунан бэйэҥ туох итэҕэл санаалааххын искэр тута сырыт , ону Таҥара эрэ биллин . Дьиҥ ис санаатынан олороругар бэйэтин сэмэлэммэт киһи алгыстаах .
45014023	Оттон саарбаҕалыы-саарбаҕалыы аһыыр киһи хайыы-үйэ дьүүллэммит , тоҕо диэтэххэ искэр эрэммэккэ эрэ оҥороруҥ барыта — аньыы .
45015001	Биһиги күүстээхтэр бэйэбитин эрэ харана сатаабакка , мөлтөхтөргө сүгэһэрдэрин чэпчэтиһиэх тустаахпыт .
45015002	Хас биирдиибит чугастааҕытын итэҕэлин күүһүрдэр туһугар , киниэхэ үчүгэй буолаарай диэн , кинини үтүөҕэ үөрэтэргэ кыһаныахтаах .
45015003	« Эйигин үөҕээччилэр үөҕэр тыллара Миэхэ түстэ » диэн суруллубутун курдук , Христос эмиэ Бэйэтин туһун көрүммэтэҕэ .
45015004	Оттон урут суруллубут барыта , биһиги Суруйуулартан тулууру , уоскулаҥы сомсоммут эрэлбитин энчирэппэппит туһугар , биһигини өйдөтөн суруллубута .
45015005	Киһиэхэ тулууру үөскэтэр , уоскулаҥы биэрэр Таҥара эһиги Христос Иисус холобурун батыһан , бука бары биир санаанан , биир куолаһынан Таҥараны , Айыы Тойоммут Иисус Христос Аҕатын айхаллыыргыт туһугар , эһиэхэ биир өйү-санааны үөскэтиэхтин .
45015006	
45015007	Онон Таҥара албан аатын туһугар бэйэ-бэйэҕитин , Христос эһигини ылыммытын курдук , ылынар буолуҥ .
45015008	Иисус Христос — иудейдарга — Таҥара кырдьыктааҕын көрдөрөн , кинилэр өбүгэлэригэр эрэннэриллибити толороору , оттон атын норуоттарга — үтүө сыһыанын иһин Таҥараны айхаллыыр кыахтанныннар диэн — амарах санаатыттан үлэһит буолбута . Бу туһунан Суруйууларга « Онон Эйигин , Айыы Тойон , омуктар ортолоругар айхаллыам , Эн ааккар хайҕал ырыатын ыллыам » диэн этиллэр .
45015009	
45015010	Өссө маннык баар : « Омуктар , Кини норуотун кытта бииргэ үөрүҥ-көтүҥ ! »
45015011	Итиэннэ этиллэр : « Айхаллааҥ Айыы Тойону , бары норуоттар ! Уруйдааҥ Кинини , бары биис уустара ! »
45015012	Исайя эмиэ этэр : « Иессей силиһэ үөскээн , норуоттары баһылыы кэлиэҕэ , омуктар эрэнэр эрэллэрэ Кини буолуоҕа » .
45015013	Онон эрэлгит Сибэтиэй Тыынынан эбиллэ турарын туһугар , эрэл Таҥарата эһиэхэ итэҕэлгит хоту бары үөрүүнү , эйэни толору биэриэхтин .
45015014	Бырааттарыам , эһиэхэ бары үтүө , бары билии барыта толору баар , онон эһиги бэйэ-бэйэҕитин хайа баҕарар үөрэтиһэр-өйдөтүһэр кыахтааххыт диэн мин испэр бүк эрэнэ саныыбын .
45015015	Ол эрээри , Таҥара үтүө алгыһынан атын норуоттар тустарыгар Христос Иисуска сулууспалыырым быһыытынан , бу сорох-сорох суоллары эһиэхэ санатан балачча хорсуннук суруйдум . Норуоттар Сибэтиэй Тыын көмөтүнэн ырааһыран , Таҥара сөбүлүүр бэлэҕэ буолалларын туһугар , мин кинилэргэ Евангелиены иһитиннэрэммин , Таҥараҕа сулууспалыыбын .
45015016	
45015017	Иисус Христостуун биир буолан Таҥараҕа сулууспалыырбынан мин киэн туттар кыахтаахпын .
45015018	Христос норуоттары Таҥараҕа бас бэриннэрэр туһугар тылынан да , дьайыытынан да , араас сөҕүмэр бэлиэнэн , дьикти күүһүнэн , Таҥара Тыынын кыаҕынан миэхэ тугу оҥорторбутуттан ураты атыны этэргэ соруммат буоламмын , бу курдук хорсуннук этэрим сөп дии саныыбын . Христос Евангелиетын мин Иерусалимтан Иллириккэ тиийэ иһитиннэрбитим .
45015019	
45015020	« Сураҕын да тута иликтэр билиэхтэрэ , кулгаахтарынан да истэ иликтэр истиэхтэрэ » диэн этиллибитин курдук , мин атыттар уурбут акылааттарыгар тутумаары , Евангелиены Христос аата өссө иһиллэ илик сиригэр иһитиннэрэргэ дьулуһарым .
45015021	
45015022	Дьэ субу туһуттан бэрт элбэхтик мэһэйдэтэн эһиэхэ тиийбэккэ хаалбытым .
45015023	Аны билигин бу диэки оннук сир бүттэ , онон эһиэхэ тиийэ сылдьар өрдөөҥҥү баҕа санаабын дьэ толороммун ,
45015024	Испанияҕа сылдьан баран , эһиэхэ тиийиэм . Саатар ааһан иһэн көрсүһэн , кылгас кэмҥэ да буоллар , эһигинниин алтыһан дуоһуйуом этэ . Ол кэннэ миигин суолбар атааран биэриэххит этэ диэн эрэнэ саныыбын .
45015025	Оттон бу билигин сибэтиэйдэргэ туһалыыр санаалаах Иерусалимнаан эрэбин .
45015026	Македониялаах Ахайя христианнара Иерусалимнааҕы дьадаҥы бырааттарбытыгар көмө ыытарга быһаарыммыттара .
45015027	Үтүөкэн быһаарыныыны ылыннылар , уонна кинилэргэ иэстээх да буоллахтара : анарааҥҥылар бэйэлэрин духуобунай баайдарын омуктары кытта үллэстибиттэрин быһыытынан , омуктар эмиэ кинилэр сирдээҕи кыһалҕаларыгар көмөлөһүөх тустаахтар .
45015028	Бу сорукпун толорон , кинилэргэ анаан хомуллубуту булгуччу тиэрдэн баран , эһиэхэ таарыйан Испанияҕа барыам .
45015029	Эһиэхэ тиийдэхпинэ , Христос Евангелиетын алгыһын толору илдьэ тиийиэм диэн эрэнэбин .
45015030	Бырааттарым , мин эһигиттэн Айыы Тойоммут Иисус Христос туһугар уонна Сибэтиэй Тыын тапталын туһугар көрдөһөбүн : Иудеяҕа баар итэҕэйбэт дьонтон быыһанарым итиэннэ Иерусалимҥа илдьэр көмөбүн сибэтиэйдэр үөрүүнэн ылыналларын туһугар , Таҥараҕа үҥэн миигин кытта бииргэ туруулаһыҥ .
45015031	
45015032	Оччоҕо , Таҥара биэрдэҕинэ , үөрэ-көтө тиийэн эһигини кытта бииргэ уоскуйуом этэ .
45015033	Эйэ-ил Таҥарата өрүү эһигини барыгытын кытта бииргэ буолуохтун . Аминь .
45016001	Биир итэҕэллээхпитин , Кенхрея церковын диакониссатын Фиваны , эһиэхэ мэктиэлиибин .
45016002	Айыы Тойон туһугар кинини итэҕэйээччилэр сиэрдэринэн көрсүҥ , эһиэхэ сылдьан туох эмэ кыһалҕаланнаҕына , кытаатан көмөлөһүҥ . Бэйэтэ эмиэ туох да элбэх киһиэхэ , ол иһигэр миэхэ улаханнык тирэх буолбута .
45016003	Христос Иисуска бииргэ сулууспалыыр доҕотторбор Прискиллалаах Акилаҕа миигиттэн эҕэрдэтэ тиэрдиҥ .
45016004	Кинилэр мин туспар олохторун толук ууралларын да кэрэйбэт этилэр ; кинилэргэ мин эрэ буолбатах , омук христианнарын церковтара бары махтаналлар . Кинилэр дьиэтээҕи церковтарыгар эҕэрдэтэ тиэрдиҥ .
45016005	Ахайяҕа Христоһу аан бастакынан итэҕэйбит таптыыр Епенеппэр эҕэрдэ буоллун .
45016006	Биһиги туспутугар бары күүһүн ууран туран үлэлээбит Мариамҥа эҕэрдэ .
45016007	Эҕэрдэтэ тиэрдиҥ миигин кытта хаайыыга бииргэ олорбут аймахтарбар , Апостолларга киэҥник биллэр , өссө мин иннибинэ Христоһу итэҕэйбит Андрониктаах Юнияҕа .
45016008	Эҕэрдэ Айыы Тойон иннигэр таптыыр Амплийбар .
45016009	Эҕэрдэ биһигини кытта бииргэ Христоска сулууспалыыр Урбаҥҥа уонна таптыыр Стахийбар .
45016010	Эҕэрдэ Христос эрэллээх киһитинэн биллибит Апеллеска . Эҕэрдэ Аристовул дьиэ кэргэттэригэр .
45016011	Эҕэрдэ буоллун аймахпар Иродиоҥҥа уонна Наркисс дьиэ кэргэттэриттэн Айыы Тойону итэҕэйээччилэргэ .
45016012	Эҕэрдэ Айыы Тойон туһугар сулууспалыыр Трифеналаах Трифосаҕа . Эҕэрдэ Айыы Тойон туһугар күүһүн харыстаабакка үлэлээбит күндү доҕорбор Персидаҕа .
45016013	Эҕэрдэ Айыы Тойон талыылааҕа Руфка , миэхэ эмиэ ийэ буолбут кини ийэтигэр .
45016014	Эҕэрдэ Асинкрикка , Флегоҥҥа , Ермҥа , Патровка , Ермийгэ уонна кинилэри кытта баар атын бырааттарбытыгар .
45016015	Эҕэрдэ Филологка , Юлияҕа , Нирейга , кини балтыгар уонна Олимпаҥҥа , итиэннэ кинилэргэ баар сибэтиэйдэргэ барыларыгар .
45016016	Бэйэ-бэйэҕитин сибэтиэй уураһыынан эҕэрдэлэһиҥ . Христос церковтара бары эһиэхэ эҕэрдэ ыыталлар .
45016017	Бырааттарыам , эһигиттэн көрдөһөбүн : үөрэммит үөрэххитин утары баран эһиэхэ хайдыһыыны таһаарар , моһолу үөскэтэр дьонтон сэрэниҥ ; кинилэртэн тэйэ туттуҥ .
45016018	Оннуктар Айыы Тойоммутугар Иисус Христоска буолбакка , куртахтарыгар кулут буолаллар , өс-киирбэх дьон сүрэҕин ньуолбар саҥаларынан , уран тылларынан сүүйэллэр .
45016019	Эһиги истигэҥҥитин киһи барыта билэр , онон мин эһигиттэн үөрэбин эрэ ; ол эрээри , үтүөнү оҥорорго муударай өйдөөх , мөкүнү оҥорорго муҥур өйдөөх буолуоххутун баҕарабын .
45016020	Эйэ-ил Таҥарата бэрт сотору сатананы атаххыт анныгар сууһарыаҕа . Айыы Тойоммут Иисус Христос илгэлээх үтүөтэ эһигини эҥээрдэһиэхтин . Аминь .
45016021	Бииргэ сулууспалыыр доҕорбуттан Тимофейтан эҕэрдэтэ тутуҥ ; аймахтарым Луций , Иасон уонна Сосипатр эмиэ эҕэрдэлэрин тиэрдэллэр .
45016022	Мин эмиэ , бу суругу суруйбут Тертий , эһиэхэ христианныы эҕэрдэбин ыытабын .
45016023	Миигин да , церковы да дьиэтигэр түмэр Гаий эһиэхэ эҕэрдэтин ыытар . Куорат казначейа Ераст уонна бырааппыт Кварт эҕэрдэлэрин ыыталлар .
45016024	Эһигинниин бука барыгытыныын Айыы Тойоммут Иисус Христос илгэлээх үтүөтэ эҥээрдэһиэхтин . Аминь .
45016025	Мин иһитиннэрэр Евангелием уонна Иисус Христос туһунан проповедь тыла үөрэтэринэн , итиэннэ үйэлэр тухары кистэнэн баран , билигин пророктар суруйууларыгар өлбөт үйэлээх Таҥара соруйуутунан , бары норуоттары итэҕэлгэ бас бэринэллэрин туһугар арыллыбыт кистэлэҥ кырдьык этэринэн , эһигини бөҕөргөтөр кыахтаах
45016026	
45016027	соҕотох муударай Таҥараҕа үйэлэр тухары Иисус Христоһунан албан аат буолуохтун ! Аминь .
46001001	Таҥара Коринф куораттааҕы церковыгар : Христос Иисуһу итэҕэйэн Таҥараҕа анаммыттары , сибэтиэй буоларга ыҥырыллыбыттары кытта бииргэ ханна баҕарар — кинилэргэ да , биһиэхэ да , — Айыы Тойоммут Иисус Христос аатын ыҥырааччыларга бука барыгытыгар — Иисус Христос Апостола буоларга Таҥара көҥүлүнэн ыҥырыллыбыт Павелтан уонна бырааккытыттан Сосфентан .
46001002	
46001003	Эһиэхэ Аҕа Таҥарабытыттан уонна Айыы Тойон Иисус Христостан бары илгэлээх үтүөнү кытта эйэ-ил тосхойо туруохтун !
46001004	Эһиги Христос Иисуһу итэҕэйэн Таҥара илгэлээх үтүөтүн бэлэх ылбыккыт иһин , мин Таҥарабар өрүүтүн махтанабын .
46001005	Христостуун биир буолан , эһиги тугу барытын — тыл уонна билии бары баайын — сомсубуккут .
46001006	Биһиги Христос туһунан туоһулаабыппыт кырдьыгын Таҥара ити курдук бигэргэппит буолан ,
46001007	эһиги билигин , Айыы Тойоммут Иисус Христос кэлэрин кэтэһэргитигэр , Сибэтиэй Тыын биэрэр ханнык да дьоҕурунан тутайбаккыт .
46001008	Айыы Тойоммут Иисус Христос Күнүн эһиги туох да буруйа-сэмэтэ суох көрсөргүт туһугар , Кини эһигини тиһэҕэр тиийэ халбаҥнаабат чиҥ гыныаҕа .
46001009	Уолун Иисус Христоһу , биһиги Айыы Тойоммутун кытта ыкса бодоруһарга эһигини ыҥырбыт Таҥара ити курдук эрэбил .
46001010	Бырааттарыам , Айыы Тойоммут Иисус Христос аатынан эһигиттэн көрдөһөбүн : бука бары сүбэҕитин түмэн биири этэр буолуҥ , бэйэ-бэйэҕит икки ардыгар ханнык да хайдыһыы ончу суох буоллун , бары биир тыынынан , биир санаанан сомоҕолоһуҥ .
46001011	Хлоя дьиэ кэргэниттэн иһиттэхпинэ , бырааттарым , эһиги бэйэҕит искитигэр мөккүөрдээх эбиккит .
46001012	Ити эһиги хас биирдиигит « мин Павел киһитэбин » , « оттон мин Аполлос киэнэбин » , « мин Кифаны батыһабын » , « оттон мин — Христоһу » дииргитин этэбин .
46001013	Ама Христос хас да бөлөххө хайынна дуо ? Эбэтэр эһиги тускутугар кириэскэ Павел тиириллибитэ этэ дуу ? Эбэтэр эһиги Павел аатынан сүрэхтэммиккит дуу ?
46001014	Эһигиттэн Крисп уонна Гаий кэннэ атын кими да сүрэхтээбэтэҕим иһин Таҥараҕа махтанабын ,
46001015	
46001016	Өссө Стефан дьиэ кэргэнин сүрэхтээбитим , онтон атыттары сүрэхтээбиппин өйдөөбөппүн . )
46001017	Христос миигин сүрэхтээтин диэн буолбакка , Евангелиены иһитиннэрдин диэн ыыппыта , итиэннэ Христос Кириэһин күүһүн сүтэрбэтим туһугар , Кини миэхэ киһи аймах муудараһын тутуннарбатаҕа .
46001018	Кириэс туһунан үөрэтии , өлүү суолунан баран иһээччилэр истэллэригэр « өйө суох дойҕох » , оттон биһиэхэ , быыһанааччыларга , Таҥара күүһэ буолар .
46001019	Суруйууларга « муударайдар муударастарын моҥкуруут ыытыам , билиилээхтэр билиилэрин билиниэм суоҕа » диэн этиллэр .
46001020	Оччоҕо ханна баарый муударай өйдөөх ? Ханна баарый дириҥ билиилээх сокуонньут ? Ханна баарый бу үйэ сатабыллаах мөккүһээччитэ ? Бу аан дойду муудараһа олох да муударайа суоҕун Таҥара көрдөрдө буолбаат ?
46001021	Бу аан дойду бэйэтин муударай өйүн күүһүнэн Таҥараны , Кини муудараһын көрөн билбэтэҕин иһин , Таҥара Кинини итэҕэйээччилэри биһиги үөрэтэр үөрэхпит « өйө суох » тылынан быыһыырга быһаарыммыта .
46001022	Иудейдар итэҕэтэр дьикти бэлиэлэри эрэйэллэр , гректэр үрдүк муудараһы көрдүүллэр ,
46001023	оттон биһиги — кириэскэ тиириллибит Христос туһунан иһитиннэрэбит . Кини иудейдарга — харгыс таас , атын норуоттарга — « өйө суох дойҕох » ,
46001024	оттон ыҥырыылаахтарга , кинилэр , иудей да , грек да буоллуннар , Таҥара күүһэ уонна үрдүк муудараһа — Христос — буолар ;
46001025	тоҕо диэтэххэ , Таҥара « муударайа суох » курдук дьайыыта дьон дьайыытынааҕар муударай , Таҥара « мөлтөх » курдук дьайыыта дьон дьайыытынааҕар күүстээх .
46001026	Бырааттарым , Таҥара ыҥырыылаахтара , бэйэҕитин да ылан көрүҥ : эһиги урут ким-туох дьон этигитий ? Бу дойду сыанабылынан муударай дэтиэх эһиэхэ элбэҕэ көстүбэт , кыахтаах-былаастаах дэтиэх хойуута суох , үтүө төрүттээх дэтиэх эмиэ аҕыйах .
46001027	Ол эрээри Таҥара , муударайдары саакка ыытаары , бу дойду муударайа суоҕун , кыахтаахтары кыбыһыннараары , бу дойду кыаҕа суоҕун талбыта ;
46001028	суолталааҕы суох оҥороору , бу дойду аата-суола суоҕун , биллибэтин-көстүбэтин , суолтата суоҕун талан ылбыта .
46001029	Онон хайа да киһи Таҥара иннигэр өҥнөр кыаҕа суох .
46001030	Таҥара биһигини Христос Иисустуун биир гынан , Христос биһиги муудараспыт буолбута , биһигини буруйтан быыһаабыта , Бэйэтигэр анаммыт сибэтиэй дьон гынан толуйан ылбыта .
46001031	Онон « ким эмэ тугунан эмэ хайҕаныан баҕарар буоллаҕына , Айыы Тойон дьайыытынан хайҕаннын » .
46002001	Бырааттарым , мин эһиэхэ Таҥара туһунан кэрэһилии кэлэрбэр этэр тылым дэгэтинэн кэрэхсэтэ , өркөн өйбүнэн сөхтөрө кэлбэтэҕим .
46002002	Эһиэхэ сылдьар кэммэр мин Иисуһу — кириэскэ тиириллибит Христоһу — эрэ билэргэ , онтон атыны барытын таһыччы умнарга быһаарыммытым .
46002003	Онон эһиэхэ мөлтөөн-ахсаан , ис-испиттэн саллан , улаханнык долгуйан сылдьыбытым .
46002004	Эһиги итэҕэлгит киһи муудараһыгар буолбакка , Таҥара күүһүгэр тирэҕирэрин туһугар , мин этэр тылым да , үөрэтэр үөрэҕим да киһи муудараһын итэҕэтиилээх тыла буолбакка , Тыын күүһүн кэрэһитэ буолбута .
46002005	
46002006	Оттон дьиҥ муудараһы биһиги сиппит-хоппут дьоҥҥо иһитиннэрэбит ; биһиги бу үйэ да , бу үйэ баранар былаастаах баһылыктарын да муудараһын буолбатах ,
46002007	Таҥара муудараһын — Кини биһигини албан аатырдар туһуттан , ханнык да үйэ үүнүөн инниттэн оҥкуллаан баран , кэмэ кэлиэр диэри кистии сылдьыбыт кистэлэҥин — иһитиннэрэбит .
46002008	Биһиги иһитиннэрэр муудараспытын бу үйэ баһылыктарыттан ким да билбэтэх ; билбиттэрэ эбитэ буоллар , кэрэмэн килбиэн Айыы Тойонун кириэскэ тиириэ суох этилэр .
46002009	Ол гынан баран Суруйууларга этиллибитин курдук , « Таҥара Кинини таптыыр дьоҥҥо тугу бэлэмнээбитин биир эмэ киһи хараҕынан көрбүтэ , кулгааҕынан истибитэ , сүрэҕинэн сэрэйбитэ диэн суох » .
46002010	Оттон биһиэхэ Таҥара бу кистэлэҥ муудараһы Бэйэтин Тыынынан арыйбыта ; Тыын ол курдук тугу барытын , бэл диэтэр , Таҥара түгэҕэ биллибэт дириҥнэрин кытта чинчийэр .
46002011	Киһи ис санаатын ким билбитэ баарай ? Арай киһи бэйэтин ис тыына эрэ ону билиэн сөп . Син ол кэриэтэ Таҥара санаатын Таҥара Тыыныттан атын ким даҕаны билбэт .
46002012	Ол эрээри биһиги , Таҥара биһиэхэ тугу бэлэх биэрбитин билэр туһугар , бу дойду тыынын буолбакка , Таҥара ыыппыт Тыынын ылбыппыт .
46002013	Биһиги бу туһунан киһи аймах муудараһыттан үөрэммит тылбытынан биллэрэр буолбатахпыт , Тыын үөрэппит тылларынан духуобунайы духуобунайдык быһаарабыт .
46002014	Таҥара Тыына суох киһи Таҥара Тыыныттан кэлэри ылыммат , кини ол кэлэри « өйө суох дойҕох » дии саныыр , итиэннэ өйдүүр да кыаҕа суох , тоҕо диэтэххэ ону Тыын эрэ көмөтүнэн өйдүөххэ-дьүүллүөххэ сөп .
46002015	Оттон Таҥара Тыынын ылыммыт духуобунай киһи тугу барытын өйдүүр-дьүүллүүр , арай кинини ким даҕаны дьүүллүүр кыаҕа суох .
46002016	« Айыы Тойон өйүн ким ситэн өйдөөбүтэ баарай ? Ким Киниэхэ сүбэһит-амаһыт буолбута баарай ? » Оттон биһиги Христос өйүн өй гыммыппыт .
46003001	Бырааттарым , мин эһигини кытта духуобунай дьоннуун курдук кэпсэтэр кыаҕа суох буоламмын , өссө да бөҕөргүү илик дьоннуун , Христоһу итэҕэйэр олохторугар кэм да уу ньулдьаҕай сылдьар кыра оҕолордуун курдук кэпсэтэрим .
46003002	Кыайан аһыыр кыаххыт суоҕун иһин , мин эһигини хоччоххой аһынан буолбатах , үүтүнэн аһаппытым . Эһиги өссө да бөҕөргүү илик буолаҥҥыт , билигин даҕаны хоччоххойу аһыыр кыаххыт суох . Бэйэҕит ыккардыгытыгар ордугурҕаһар , мөккүһэр , тыл тылгытыгар киирсибэт буоллаххытына , бөҕөргүү иликкит , кэм да бу аньыылаах дойду куолутунан олороҕут буолбатах дуо ?
46003003	
46003004	Биирдэскит « мин Павел киһитэбин » , атыҥҥыт « мин Аполлос киһитэбин » дэһэ сылдьар буоллаххытына , ол аата бу дойду үгэһин тутуһар буолбатаххыт дуо ?
46003005	Павел диэн кимий ? Аполлос диэн кимий ? Хайалара да , ону да Айыы Тойон биирдии бэйэлэригэр төһөнү биэрбитинэн , эһигини итэҕэлгэ сирдээн аҕалбыт үлэһиттэр эрэ буолаллар .
46003006	Мин үүнээйи сиэмэтин олордубутум , Аполлос уу куппута , оттон ону Таҥара үүннэрбитэ .
46003007	Ол иһин олордооччу да , уу кутааччы да туох даҕаны суолталара суох , арай ону үүннэрэр Таҥара эрэ суолталаах !
46003008	Олордооччу да , уу кутааччы да биир үлэни толороллор эрээри , хайалара даҕаны төлөбүрү төһөнү үлэлээбитинэн ылыаҕа .
46003009	Биһиги Таҥараҕа бииргэ сулууспалыыр үлэһиттэрбит , оттон эһиги Таҥара сонуога , Таҥара тутуута буолаҕыт .
46003010	Таҥара миэхэ биэрбит үтүө дьоҕурун туһанан , мин мындыр тутааччы быһыытынан дьиэ акылаатын түһэрбитим , оттон ол үрдүгэр атын киһи салгыы тутар ; ол гынан баран , хас биирдии киһи хайдах туттарын көрүнүөх тустаах .
46003011	Хайыы-үйэ түһэриллибит акылааттан атын акылааты ким даҕаны уурар кыаҕа суох ; ууруллубут акылаат — Иисус Христос .
46003012	Бу акылаат үрдүгэр ким баҕарар кыһыл да , үрүҥ да көмүстэн , күндү таастан да , мастан да , оттон да , соломоттон да дьиэ туттубутун иннигэр ,
46003013	хайдах үлэлээбитэ көстөн кэлиэҕэ : ким хайдах үлэлээбитин кэнэҕэс Күн сырдатан көрдөрүөҕэ ; оччоҕо барыта уотунан арыллыаҕа — хас биирдии киһи үлэтэ-хамнаһа хайдаҕын уот тургутуоҕа .
46003014	Ким туппут тутуута тулуспут — ол наҕараада ылыаҕа ,
46003015	оттон ким туппута умайбыт — хоромньуланыаҕа ; бэйэтэ быыһаныа гынан баран , умайа турар уоттан өрүһүнэр курдук буолуоҕа .
46003016	Эһиги Таҥара дьиэтэ буоларгытын , искитигэр Таҥара Тыына баарын , ама , билбэккит дуо ?
46003017	Таҥара дьиэтин үрэйбит киһини Таҥара бэйэтин үрэйиэҕэ : Кини дьиэтэ ол курдук сибэтиэй ; оттон Кини дьиэтэ эһиги буолаҕыт !
46003018	Эһигиттэн ким даҕаны бэйэтин албыннамматын . Биирдэскит эмэ бу дойду сиэринэн муударайбын дэнэр буоллаҕына , дьиҥ муударай буоларын туһугар өйө суох буолбута ордук .
46003019	Бу дойду муудараһа Таҥара хараҕар өйө суох буолууга тэҥнэһэр . Суруйууларга этиллэр : « Кини муударай өйдөөхтөрү бэйэлэрин доҕуурдарыгар иҥиннэрэр » .
46003020	Өссө маннык баар : « Муударай өйдөөхтөр өйдөөҕүмсүйэллэрэ туох да көдьүүһэ суоҕун Айыы Тойон билэр » .
46003021	Онон ким даҕаны киминэн эмэ өттөйөн хайҕанар туһунан санамматын даҕаны , тоҕо диэтэххэ , туох барыта эһиэнэ буолар :
46003022	Павел да , Аполлос да , Кифа да , бу аан дойду да , олох да , өлөр өлүү да , билиҥҥи да , кэлэр кэм да — барыта эһиэнэ .
46003023	Оттон эһиги — Христос киэннэрэҕит , Христос буоллаҕына — Таҥара киэнэ .
46004001	Онон ким баҕарар биһигини Таҥара кистэлэҥин биллэрэр анал соруктаах Христос үлэһиттэрин быһыытынан көрүөх тустаах .
46004002	Хас биирдии оннук үлэһиттэн эрэллээх буолара эрэйиллэр .
46004003	Оттон бэйэм туспунан этэр буоллахпына , эһиги да , атыттар да миигин хайдах дьүүллүүргүтүгэр мин дьөрү улахан суолтаны уурбаппын ; бэйэбин бэйэм да дьүүллэнэ барбаппын .
46004004	Төһө да суобаһым ырааһын иһин , буруйа-сэмэтэ суохпун дэммэппин ; мин судьуйам — Айыы Тойон .
46004005	Онон кэмин иннинэ , Айыы Тойон кэлиэр диэри , кими даҕаны дьүүллээбэт-ырыппат буолуҥ . Кини кэлэн , хараҥаҕа кистэммити сырдаттаҕына , сүрэх кистэлэҥин арыйдаҕына , дьэ оччоҕо хас биирдии киһи Таҥараттан хайҕал ылыаҕа .
46004006	Бырааттарым , бу маны барытын эһиги тускутугар , суруллубуту аһары түһэн мыыдарастаабат буола үөрэнэргит , бэйэ-бэйэҕит иннигэр үрдүктүк санаммаккыт туһугар , бэйэбин уонна Аполлоһу холобур гынан этэбин .
46004007	Кырдьыга даҕаны , эйигин атыттартан ким чорботоруй ? Таҥараттан ылбатаҕым диириҥ эйиэхэ туох баарый ? Оттон ылбыт буоллаххына , тоҕо ылбатах киһиэхэ дылы хайҕанаҕын ?
46004008	Хата эһиги хайыы-үйэ силиккит ситэ охсубут дии ! Номнуо аһара байбыккыт , биһигинэ суох ыраахтааҕы буолбуттуу санаммыккыт . Оо , арай , биһиги эһигинниин бииргэ ыраахтааҕылыырбыт туһугар , эһиги дьиҥнээхтии ыраахтааҕы буолбуккут эбитэ буоллар дуу !
46004009	Ол эрээри , биһиги бүтүн аан дойду — Аанньаллар да , киһи аймах да — хараҕар испэктээк буолбуппут ; ол иһин саныыбын ээ : Таҥара биһигини , Бэйэтин Апостолларын , өлөргө ууруллубут дьоннуу , аһаҕастык тиһэх миэстэҕэ туруорарга быһаарбыт .
46004010	Биһиги Христос туһугар өйө суохпут — эһиги Христостуун биир буолан өйдөөххүт ; биһиги мөлтөхпүт — эһиги күүстээххит ; эһиги албан ааттааххыт — биһиги сэнэбилгэ сылдьабыт .
46004011	Күн бүгүҥҥэ диэри аччыктыыбыт , утатабыт , сыгынньах сылдьабыт , холдьоҕуллабыт , сири-дойдуну кэрийэбит ,
46004012	кыһыл илиибитинэн үлэлээн айахпытын булунабыт . Үөхтэхтэринэ — алгыыбыт , сойуолаатахтарына — тулуйабыт ;
46004013	баһааҕыртахтарына — үтүөнэн хардарабыт ; биһиги бу дойдуга бөх-сыыс кэриэтэ билиҥҥэ диэри бар дьон тэпсилгэнигэр сылдьабыт .
46004014	Маны эһигини кыбыһыннараары буолбатах , таптыыр оҕолорбор курдук өйдөтөөрү , суруйабын .
46004015	Христоһу итэҕэйэр олоххутугар төһө да эһигини тыһыынчанан иитээччи такайбытын иһин , эһиги элбэх аҕалаах буолбатаххыт , мин эһиэхэ Христос Иисус туһугар Евангелиены иһитиннэрэммин эһиги аҕаҕыт буолбутум .
46004016	Ол иһин эһигиттэн көрдөһөбүн : мин Христоһу холобур туттарым курдук , эһиги эмиэ миигин холобур туттуҥ .
46004017	Бу туһуттан эһиэхэ таптыыр уолбун , Айыы Тойон эрэллээх киһитин Тимофейы , ыыттым . Кини эһиэхэ тиийэн мин Христоһу батыһар суолум-ииһим ханна да , хайа да церковка үөрэтэрбиттэн уҥа-хаҥас халбаҥнаабатын өйдөтүөҕэ .
46004018	Миигин кэлбэт эрэ диэн , сорох-сороххут олус улаханнык санаммыт .
46004019	Ол эрээри Айыы Тойон барар суолбун салайан биэрдэҕинэ , өтөр эһиэхэ тиийэммин , улаханнык санаммыттар тылларын буолбатах , күүстэрин тургутан көрүөҕүм .
46004020	Таҥара Саарыстыбата киһи тылыгар буолбатах , ис күүһүгэр биллэр .
46004021	Онон хайатын ордороҕут ? Чыпчаххайдаах тиийэбин дуу , сымнаҕас-сылаас таптал тыыннаах тиийэбин дуу ?
46005001	Бэл Таҥараны итэҕэйбэт омуктарга да баара иһиллибэтэх содур быһыы-майгы эһиэхэ үөдүйбүтүн туһунан кырдьык сурах тиийэн кэллэ . Эһигиттэн бииргит аҕатын кэргэнин ылан олорор диэн иһиттим .
46005002	Итинник быһыыламмыт киһини бэйэҕит эйгэҕититтэн таһаарар , ытыыр-кэмсинэр оннугар , эһиги өссө улаханнык санана сылдьаҕыт .
46005003	Төһө да эһиги ортоҕутугар суоҕум иһин , ис тыыммынан эһигинниин бииргэ буоламмын , мин хайыы-үйэ манныгы быһаардым : Айыы Тойоммут Иисус Христос аатын ааттаан түмсэргитигэр , онно миигин эмиэ киллэрэн туран , итинник быһыыламмыт киһини Айыы Тойоммут Иисус Христос күүһүнэн
46005004	
46005005	сатанаҕа биэриҥ : Айыы Тойоммут Иисус Христос Күнүгэр дууһата быыһанарын туһугар , этэ-сиинэ эрэйдэннин .
46005006	Эһиги тугунан да хайҕанар кыаххыт суох . Кыра аһытыыттан тиэстэ бүтүннүүтэ көтөҕүллэрин ама билбэт үһүгүт дуо ?
46005007	Онон , аньыыттан ырааһыран саҥа тиэстэ буолар туһугар , эргэ аһытыыны кыһыйан ылан киэр быраҕыҥ ; биһиги Паасхабыт Христос хайыы-үйэ биһиги туспутугар сиэртибэлэнэн турар , онон эһиги аһытыыта суох ньулуун килиэп буолаҕыт .
46005008	Паасха бырааһынньыгын омсо-кыдьык , куһаҕан быһыы аһытыытыгар көтөҕүллүбүт эргэ килиэбинэн буолбакка , көтөхтөрүүтэ суох ыраас быһыы , кырдьыктаах буолуу килиэбинэн ылыаҕыҥ .
46005009	Эһиэхэ ыыппыт сурукпар содур дьону кытта бодоруһумаҥ диэн суруйан турабын .
46005010	Мин бу дойду содур , иҥсэ-обот , албын-түөкэй , эбэтэр эмэгэккэ сүгүрүйэр дьонун туһунан эппэтэҕим , оннук эбитэ буоллар , эһиги бу дойдуттан тахсан барбыккыт көнө буолуо этэ ;
46005011	ол оннугар , биир итэҕэллээх бырааппыт дэтэ сылдьан содур , эбэтэр иҥсэ-обот , эмэгэккэ сүгүрүйэр , эбэтэр быдьар тыллаах-өстөөх , итирэр-кутурар , уорар дьону кытта бодоруһумаҥ диэн суруйбутум ; оннуктары кытта бииргэ аһаабат да буолуҥ .
46005012	Таска сылдьар туора дьону хайаан мин дьүүллүөмүй ? Таһынааҕылары Таҥара дьүүллүүр . Оттон иһинээҕилэри эһиги бэйэҕит дьүүллүөхтээххит буолбатах этэ дуо ? Онон « содур дьону бэйэҕит искититтэн туоратыҥ » .
46005013	
46006001	Эһигиттэн хайаҕыт эрэ биир итэҕэллээх быраатын кытта мөккүөрдээх буоллаҕына , ол дьыаланы сибэтиэйдэргэ биэрэн быһаартарарын оннугар , хайдах санаата баран Таҥараны итэҕэйбэт дьоҥҥо сууттатарый ?
46006002	Сибэтиэйдэр бу аан дойдуну сууттуохтаахтарын эһиги билбэккит дуо ? Оннук бүтүн аан дойдуну дьүүллээри сылдьан , хайаан букатын дуона суох кыра дьыаланы бэйэҕит кыайан дьүүллээбэккитий ?
46006003	Биһиги кэнэҕэс бэл аанньаллары дьүүллүөхтээхпитин эһиги билбэккэ сылдьаҕыт дуо ? Оччотугар күннээҕи дьыаланы-куолуну быһаарсарбыт быдан дөбөҥ буолаарай ?
46006004	Эһиги күннээҕи олоххут үҥсүүтүн-харсыытын церковка туох да ыйааһына суох дьонунан тоҕо быһаартараҕытый ?
46006005	Кыбыһынныннар диэн этэбин : ама биир итэҕэллээх бырааттарын дьыалаларын быһааран биэрэр кыахтаах , үтүө өйдөөх киһи бэйэҕит ортоҕутугар суох үһү дуо ?
46006006	Оттон эһиэхэ быраат быраатын кытта сууттаһа сылдьар , өссө буолаары буолан итэҕэйбэт дьон иннигэр !
46006007	Бэйэ-бэйэҕитин үҥсэ-харса сылдьаргыт даҕаны эһиги ааккытын улаханнык түһэрэр . Ити оннугар атаҕастанары тоҕо тулуйбатыгыт ? Ити оннугар сүтүктэнэри тоҕо ордорботугут ?
46006008	Эһиги буоллаҕына бэйэлээх бэйэҕитинэн атаҕастаан туран кинилэртэн туура тутан ылаҕыт , өссө буолаары буолан биир итэҕэллээх бырааттаргытыттан .
46006009	Хара санаалаахтар Таҥара Саарыстыбатыгар тиксибэттэр диэни эһиги билбэккит дуо ? Бэйэҕитин албыннана барымаҥ : содурдар да , эмэгэккэ сүгүрүйээччилэр да , көссүүлэһээччилэр да , бэйэ-бэйэлэригэр имэҥирэр түктэри дьалыҥҥа ылларбыт эр дьон да ,
46006010	уоруйахтар да , бэригимсэхтэр , арыгыһыттар да , дьону үөҕээччилэр-холуннарааччылар да , талабырдьыттар да Таҥара Саарыстыбатыгар тиксибэттэр .
46006011	Эһиги сороххут эмиэ хаһан эрэ итинник этэ , ол эрээри сууммуккут-ырааһырбыккыт , Таҥараҕа анаммыккыт , Айыы Тойоммут Иисус Христос аатынан уонна Таҥарабыт Тыынын күүһүнэн буруйтан-сэмэттэн босхоломмуккут .
46006012	« Миэхэ туох барыта көҥүллэнэр » диигит эрээри , туох барыта туһалаах буолбатах ; сөп , « миэхэ туох барыта көҥүллэнэр » , ол эрээри мин онтон туохха да тутулукка ылларыа суохтаахпын .
46006013	Сөп , « ас — куртахха , куртах — аска ананар » ; ол эрээри Таҥара хайатын да суох гыныаҕа . Оттон киһи этэ-сиинэ содур быһыыга буолбатах , Айыы Тойоҥҥо ананар , онон киһи этин-сиинин Айыы Тойон бас билэр .
46006014	Таҥара Айыы Тойону тилиннэрбитэ , онон биһигини да Бэйэтин күүһүнэн тилиннэриэҕэ .
46006015	Эһиги эккит-сииҥҥит Христос Этин-сиинин сорҕото буоларын , ама , билбэккит дуо ? Уонна хайаан эһигини Христостан арааран ыламмын , сэлээччэх дьахтарга холбуохпунуй ? Оннук эрэ буолуо суоҕа !
46006016	Эбэтэр , сэлээччэх дьахтардыын хоонньоһооччу кинилиин биир эт-хаан буоларын эһиги билбэккит дуу ? « Икки эт-хаан биир эт-хаан буолуохтара » диэн этиллэн турар буолбатах дуо ?
46006017	Ол курдук эмиэ Айыы Тойону кытта холбоһооччу Айыы Тойоннуун биир тыын буолар .
46006018	Онон содур быһыыттан куотуҥ ; киһи ханнык да аньыыны оҥорбутун иһин , ол оҥорбут аньыыта этигэр-сиинигэр сыһыана суох , оттон содур киһи бэйэтин этин-сиинин утары аньыыны оҥостор .
46006019	Эһиги эккит-сииҥҥит Таҥара эһиэхэ биэрбит Сибэтиэй Тыынын дьиэтэ буоларын , бэйэҕитин бэйэҕит бас билиммэккитин өйдөөбөккүт дуо ?
46006020	Эһиги ыарахан сыанаҕа атыылаһыллыбыккыт , онон эккитин-сииҥҥитин , дууһаҕытын — бүтүн бэйэҕитин Таҥара бас билэрин быһыытынан , эккитинэн да , дууһаҕытынан да Таҥараны албан аатырдар гына олоруҥ .
46007001	Аны эһиги миэхэ суруйбуккут туһунан этэр буоллахха , эр киһи кэргэннэммэтэ ордук .
46007002	Ол гынан баран содур быһыыга-майгыга киирэн биэрбэт туһугар , эр киһи барыта ойохтоох , дьахтар барыта эрдээх буолуохтаах .
46007003	Эр киһи ойоҕор үтүөтүк сыһыаннаһыахтаах , дьахтар эригэр эмиэ биир оннук буолуохтаах .
46007004	Дьахтар этин-сиинин бэйэтэ буолбатах , кини тойон эрэ бас билэр , оттон эр киһи этин-сиинин эмиэ бэйэтэ буолбатах , хотуна бас билэр .
46007005	Бэйэ-бэйэҕититтэн куотунумаҥ , арай иккиэн сүбэлэһэн баран , поһу тутуһар , Таҥараҕа үҥэр кэмҥитигэр эрэ бэйэ-бэйэҕититтэн туттунар буолуҥ , ол кэнниттэн эмиэ , сатана чараас сиргитин билэн , имэҥирдэн , аньыыга уккуйбатын туһугар , бииргэ буолуҥ .
46007006	Ол эрээри маны мин модьуйбакка , көҥүллээн эрэ этэбин .
46007007	Киһи барыта бэйэм курдук сылдьыан баҕарыам этэ гынан баран , хас биирдии киһи Таҥараттан ылбыт кыаҕа тус-туһунан — сорох кыаҕа биир , иккис кыаҕа атын .
46007008	Оттон аҥаардас дьоҥҥо , огдооболорго этиэм этэ : кинилэр мин курдук соҕотоҕун сылдьаллара ордук .
46007009	Арай , кыайан туттуммат буоллахтарына , ыал буоллуннар ; имэҥирэ сылдьыах кэриэтэ кэргэннэммит көнө .
46007010	Оттон ыал буолбуттартан — мин буолбатах , Айыы Тойон Бэйэтэ модьуйар : дьахтар эриттэн арахсыа суохтаах ,
46007011	арахсар түбэлтэтигэр соҕотох хаалыахтаах , эбэтэр эрин кытта эйэлэһиэхтээх ; эр киһи ойоҕун эмиэ быраҕыа суохтаах .
46007012	Оттон атыттарга — Айыы Тойон буолбатах , мин бэйэм этэбин : итэҕэйбэт ойохтоох хайа эмэ бырааппыт ойоҕо сөбүлэһэн олорор буоллаҕына , киниттэн арахсыа суохтаах .
46007013	Итэҕэйбэт эрдээх дьахтар , эрэ сөбүлэһэн олорор буоллаҕына , эмиэ арахсыа суохтаах .
46007014	Тоҕо диэтэххитинэ , итэҕэйбэт эр киһи итэҕэйэр ойоҕунан сибэтии буолар , оттон итэҕэйбэт дьахтар итэҕэйэр эринэн сибэтии буолар . Онтон атын эбитэ буоллар , оҕолоргут кирдээх буолуо этилэр , оттон билигин кинилэр эмиэ — Таҥараҕа анаммыт оҕолор .
46007015	Итэҕэйбэт киһи арахсыан баҕардаҕына , араҕыстын , оннук түбэлтэҕэ биһиги биир итэҕэллээхтэрбит хааччахтамматтар : Айыы Тойон биһигини эйэлээх буоларга ыҥырар .
46007016	Эргин быыһаабаккын дьахтар хантан билэҕин ? Эр киһи эмиэ ойоххун быыһаабаккын хантан билэҕин ?
46007017	Ол гынан баран ханнык баҕарар киһи Таҥара киниэхэ хайдах анаабытын , Айыы Тойон туохха ыҥырбытын хоту дьаһанан олордун . Мин маны церковтарга барыларыгар сүбэлиибин .
46007018	Ким иудей бэлиэтинэн быһыллан баран ыҥырыллыбыт — ол чэрин сүтэрэ сатаабатын , оттон ким быһыллыбакка сылдьан ыҥырыллыбыт — быстарбатын .
46007019	Быһыллыы да , быһыллымыы да туох да суолталара суох , арай Таҥара кэриэстэрин тутуһуу эрэ суолталаах .
46007020	Хайа да киһи туох сололоох сылдьан ыҥырыллар да , ол солотун уларыппатын .
46007021	Кулут буола сылдьан ыҥырылыннаххына , симиттимэ , оттон босхолонор кыахтаах буоллаххына , үтүө суолу туһаммытыҥ ордук .
46007022	Тоҕо диэтэххэ , Айыы Тойон ыҥырбыт кулута Айыы Тойон көҥүл киһитэ буола түһэр ; ол тэҥэ көҥүл киһи эмиэ ыҥырылынна да , Христос кулута буолар .
46007023	Таҥара эһигини ыарахан сыанаҕа атыыласпыта , онон дьон кулута буолумаҥ .
46007024	Бырааттарым , ким ханнык сололоох сылдьан ыҥырыллар да , Таҥара иннигэр ол солотунан сырыттын .
46007025	Оттон эдэр кыргыттарга тустаах Айыы Тойонтон миэхэ туох да ыйыы-кэрдии суох эрээри , Айыы Тойон үтүөтүнэн Кини итэҕэллээх киһитэ буоламмын , манныгы сүбэлиибин .
46007026	Билиҥҥи кыһалҕалаах кэмҥэ киһи сулумах сылдьара ордук дии саныыбын .
46007027	Кэргэннээх буоллаххына , арахса сатаама , кэргэнэ суох буоллаххына , кэргэннэнэ сатаама .
46007028	Ол эрэн , ыал буоллаххына да , аньыыны оҥорбоккун , кыыс эргэ барара эмиэ аньыы буолбатах . Ити эрээри ыал буолааччылар бу олоххо элбэх эрэйи көрсүөхтэрэ , оттон мин эһигини эрэйтэн босхолуохпун баҕарабын .
46007029	Бырааттарыам , бу этэр этиим сүнньүнэн маннык : бириэмэ бэрт кыра хаалла , онон кэргэннээхтэр даҕаны кэргэнэ суох курдук ,
46007030	ытаһааччылар ытаабат курдук , үөрээччилэр үөрбэт курдук , атыылаһааччылар да атыыласпатах курдук ,
46007031	бу аан дойду дьарыгын дьарыктанааччылар дьарыктаммат курдук буолуохтаахтар . Ол тоҕо диэтэххэ , бу билиҥҥи аан дойду өр барыа суоҕа .
46007032	Эһигини кыһалҕа кыһарыйыан мин баҕарбаппын . Сулумах киһи Айыы Тойон санаатын табаары , Айыы Тойон дьыалатыгар кыһаллар-мүһэллэр ,
46007033	оттон ыал киһи кэргэнин санаатын табаары , сирдээҕи дьыаланан түбүгүрэр . Эрдээх дьахтар уонна эргэ бара илик кыыс туспалаахтар :
46007034	эрэ суох дьахтар эбэтэр кыыс Айыы Тойон туһугар кыһаллар , хайдах гынан Айыы Тойон санаатын табарын , этинэн-сиининэн , өйүнэн-санаатынан сибэтиэй буоларын туһунан саныыр , оттон эрдээх дьахтар , эрин санаатын табаары , сиргэ баарга кыһаллар .
46007035	Мин маны , эһиги илиигитин-атаххытын баайа сатаан буолбатах , эһиэхэ туһалаах буолаарай диэн , үтүө сиэринэн тиһигин быспакка , туохха да аралдьыйбакка эрэ , Айыы Тойоҥҥо сулууспалаатыннар диэн этэбин .
46007036	Ким эмэ кыыһа сааһын ситэн баран , эргэ барбакка олорорун сиэрэ суох суол диир буоллаҕына , бэйэтэ ону хайдах саныырынан быһаардын , ол аньыы буолуо суоҕа ; оннук кыыс эргэ бардын .
46007037	Оттон сүрэҕэр халбаҥнаабат бигэ быһаарыныыны ылыммыт киһи , ким да күһэйбэт буолан , чиҥ санаатын ылынан кыыһын эргэ биэрбэккэ , ыраас хаалларардыы санаммыт буоллаҕына , сөпкө быһаарынар .
46007038	Ол аата кыыһын эргэ биэрэр киһи сөпкө гынар , оттон эргэ биэрбэккэ санаммыт киһи быһаарыныыта өссө ордук .
46007039	Дьахтар , эрэ тыыннааҕын тухары , эрин кытта сокуон быһыытынан быстыбат ситимнээх ; оттон эрэ өллөҕүнэ , кини холбоһуон баҕарар киһитиниин холбоһоро көҥүлэ гынан баран , ол киһитэ Айыы Тойону итэҕэйэр киһи буолуохтаах .
46007040	Ити эрээри кини эргэ барбатаҕына , ордук алгыстаныа этэ . Бу тус бэйэм санаам гынан баран , Таҥара Тыына миэхэ эмиэ баар дии саныыбын .
46008001	Эмэгэккэ сиэртибэлэммит эт туһунан биһиги билэбит , этэргэ дылы , « билии биһиэхэ барыбытыгар баар » . Ол эрээри , билии киһини киэмситэр , оттон таптал бөҕөргөтөр .
46008002	Ким эмэ тугу эмэ билэбин дии сананар эбит буоллаҕына , ол аата билиэхтээҕин өссө ситэри билэ илик .
46008003	Оттон Таҥараны таптыыр киһини Таҥара билэр .
46008004	Онон , эмэгэккэ сиэртибэлэммит эт туһунан . Аан дойду эмэгэттэрэ туох да суолтата суохтарын , биир Таҥараттан ураты атын Таҥара суоҕун биһиги билэбит .
46008005	Төһө да « таҥара » дэтээччилэр халлааҥҥа да , сиргэ да баалларын иһин , ( « таҥаралар » да элбэхтэр , « тойоттор » да аҕыйаҕа суохтар ) ,
46008006	биһиги биир эрэ Таҥара Аҕалаахпыт : туох барыта Киниттэн төрүттээх , биһиги эмиэ олохпутун Киниэхэ анаан олоробут ; итиэннэ биир эрэ Айыы Тойон баар — Иисус Христос , туох барыта Кининэн төрүттэммитэ , биһиги эмиэ Кининэн олоробут .
46008007	Ол эрээри киһи эрэ барыта маны билэр буолбатах . Сорохтор билиҥҥэ диэри суобастарыгар эмэгэт таҥаралары билинэр буоланнар , кинилэргэ сиэртибэлэммит эти таҥараларга анаммыт сиэртибэ дии санаан сииллэр , инньэ гынан кинилэр ситэ-хото илик суобастара киртийэр .
46008008	Ас биһигини Таҥараҕа чугаһаппат : биһиги аһаан да көммөппүт , аһаабакка да сүтүктэммэппит .
46008009	Ол да буоллар , эһиги бу көҥүлгүт бөҕөргүү илик итэҕэллээх дьону бүдүрүтэр сылтах буолбатын курдук , сэрэнэн сылдьыҥ .
46008010	Ситэ-хото илик итэҕэллээх киһи эйигин , оннук билиилээх киһини , эмэгэт дьиэтигэр киирэн аһыы-сии олороргун көрдөҕүнэ , суобаһа онтон эр ылан сиэртибэ этин сииргэ сананыа суоҕа дуо ?
46008011	Оччоҕо эн билиигиттэн сылтаан итэҕэлэ өссө бөҕөргүү илик быраатыҥ былаҕайга былдьатыа , оттон кини туһугар Христос өлөн турар эбээт !
46008012	Онон бырааттаргытын утары итинник аньыыны оҥорон кинилэр бөҕөргүү илик суобастарын бааһырдаҥҥыт , эһиги Христоһу утары аньыыны оҥостоҕут .
46008013	Онон , мин аһыыр аһым туһуттан быраатым аньыыга киирэн биэрэр буоллаҕына , кинини дэҥ үктэтиэм кэриэтэ , үйэбэр эт сиэм суоҕа .
46009001	Мин Апостол буолбатахпын дуо ? Көҥүл киһи буолбатахпын дуо ? Иисус Христоһу , биһиги Айыы Тойоммутун , көрбөтөҕүм этэ дуо ? Эһиги Айыы Тойоннуун биир буолуугут — мин үлэм түмүгэ буолбатах дуо ?
46009002	Атыттар миигин Апостол диэбэт да буоллахтарына , эһиэхэ мин Апостолбын . Мин Апостол буоларбын бигэргэтэр бэчээт — эһиги Айыы Тойоннуун биир буолуугут .
46009003	Бу баар миигин дьүүллүүр дьоҥҥо утары этэр көмүскэниим .
46009004	Биитэр биһиэхэ бу үлэбит иһин үссэнэр , утахпытын ханнарар быраап суох үһү дуо ?
46009005	Эбэтэр , атын Апостоллар дуу , Айыы Тойон бырааттара дуу , Кифа дуу курдук , биир итэҕэллээх кэргэттэрбитин аргыс гынан илдьэ сылдьар быраап биһиэхэ суох дуу ?
46009006	Биитэр соҕотох мин итиэннэ биир Варнава эрэ үлэлээн , айахпытын булунуохтаах үһүбүт дуу ?
46009007	Ханнык буойун бэйэтин суотугар сэриилэһэрий ? Ким виноград олордон баран , отонуттан сиэбэтий ? Ким үөр сүөһүнү маныыр эрээри , үүтүттэн испэтий ?
46009008	Бу туһунан күннээҕи олохтон эрэ ылан холобурдуур буолбатахпын , Сокуон эмиэ итинник этэр .
46009009	Моисей Сокуонугар « бурдук астыыр оҕуһу томторуктаамаҥ » диэн суруллар . Таҥара оҕуска кыһанан итинник этэрэ буолуо дуо ?
46009010	Биһиэхэ анаан этэрэ биллэн турар буолбатах дуо ? « Сир хорутааччы да , бурдук астааччы да үүнүүттэн өлүүлэһэр эрэллээх үлэлииллэр » диэн , биллэн турар , биһиэхэ анаан суруллар .
46009011	Эһиэхэ духуобунай сиэмэни ыһан баран , ол үүнүүтүттэн күннэтэ аһыырга-таҥнарга наадалааҕы эрэйдэхпитинэ , ама аһары элбэҕи эрэйиэхпит дуо ?
46009012	Атыттар эһигиттэн оннук эрэйэр бырааптаах буоллахтарына , биһиги кинилэрдээҕэр ордук улахан бырааптаах буолуохпут суоҕа дуо ? Ол гынан баран , маннык бырааптаахпытынан биһиги туһамматахпыт , туһаныахтааҕар хата Христос Евангелиетын хаамыытыгар туох да буому-моһойу таһаарбат туһугар тугу барытын тулуйабыт .
46009013	Таҥара Дьиэтин үлэһиттэрэ Таҥара Дьиэтиттэн аһыылларын , сиэртибэ биэриигэ сулууспалааччылар эмиэ сиэртибэнньиктэн өлүүлэрин ылалларын эһиги билбэккит дуо ?
46009014	Евангелиены иһитиннэрээччилэргэ эмиэ Айыы Тойон итинник сулууспалаан айахтарын ииттэллэригэр соруйбута .
46009015	Ол эрээри , мин бу бырааптарбыттан хайатын даҕаны туһамматаҕым . Уонна дьэ туһанардыы сананан маны суруйа олорор буолбатахпын . Мин киэн туттар суолбун ким эмэ туора сотуон кэриэтэ , өлбүтүм көнө .
46009016	Евангелиены иһитиннэрэрбэр киэн туттарым миэхэ тугум да суох . Бу — мин булгуччу толоруохтаах ытык иэһим . Миэхэ хайдахтаах эрэй-муҥ буолуо этэй арай дьоҥҥо Евангелиены иһитиннэрбэтим эбитэ буоллар !
46009017	Өскөтүн бу сулууспабын бэйэм үтүө көҥүлбүнэн талан ылан толорор буоллахпына , төлөбүр ылыахпын даҕаны сөп этэ , оттон бэйэм көҥүлбүнэн буолбатах буоллаҕына , ол аата мин сүктэриллибит сорудаҕы толоробун .
46009018	Оччоҕо туох төлөбүрэ миэхэ кэлиэхтээҕий ? Таҥара тылын иһитиннэрэрбэр , Христос туһунан тугу да эрэйбэккэ эрэ иһитиннэрэрим итиэннэ Евангелие биэрэр быраабынан туһамматым — бу буолар мин үрдүк наҕараадам .
46009019	Төһө да көҥүлүм , ким да кулута буолбатаҕым иһин , элбэх киһини тардаары , мин барыларыгар кулут буолбутум :
46009020	иудейдары тардаары , иудейдарга иудей кэриэтэ , Моисей Сокуонугар бас бэринээччилэри тардаары , Сокуоҥҥа бас бэринээччи кэриэтэ буолбутум ;
46009021	Сокуону билбэт дьону тардаары ( төһө да Таҥара Сокуонун биллэрбин , Христоска бас бэриннэрбин ) Сокуону билбэт киһи кэриэтэ буолбутум ;
46009022	оттон мөлтөхтөрү тардаары , мөлтөҕү кытта мөлтөх кэриэтэ буолбутум . Саатар сорохторун эмэ быыһаан ылаары , барыларыгар барыларын курдук буолбутум .
46009023	Маны барытын мин Евангелие туһугар , кини алгыһын үллэстэр баҕа санаабыттан , оҥоробун .
46009024	Күрэс былдьаһааччылар бука бары сүүрэллэрин , ол гынан баран бириискэ биирдэстэрэ эрэ тиксэрин билбэккит дуо ? Онон , доҕотторуом , бириискэ тиксэр курдук сүүрүҥ .
46009025	Бөҕөстөр бары туохха барытыгар бэйэлэрин кыатана үөрэнэллэр : кинилэр иинэр-кэхтэр бириискэ дьулуһаллар , оттон биһиги үйэлэр тухары ииммэт-кэхтибэт мэнньиэскэ дьулуһабыт .
46009026	Ол иһин мин күрэххэ сүүрэрбэр туох да соруга суох киһи курдук сүүрэр буолбатахпын , түһүлгэҕэ охсуһарбар — салгыны эрэ дайбыахха диэн охсубаппын .
46009027	Атыттарга Евангелиены иһитиннэрэ сылдьан бэйэм сөбө суох дэтэн күрэхтэһииттэн туоратыллан хаалбатым туһугар , эппин-сииммин сыһытан туран дьулуурбар бас бэриннэрэбин .
46010001	Бырааттарыам , өбүгэлэрбит бука бары былыт халыҥ хаххатыгар сылдьыбыттарын , бары муораны курдаттаан ааспыттарын өйдүөххүтүн баҕарабын ;
46010002	кинилэр бары Моисейга холбоһон былыкка уонна муораҕа сүрэхтэммиттэрэ ,
46010003	бары биир духуобунай аһы аһылыктаммыттара ,
46010004	бары биир духуобунай утаҕы утахтаммыттара : ол хайдах диэтэххэ , кинилэри кытта барсан иһэр духуобунай очуос таастан утахтарын ханнараллара , оттон ол таас — Христос Бэйэтэ этэ .
46010005	Ол эрээри Таҥара уордайар санаата бэрт үгүс киһиэхэ хоммут буолан , кинилэр өлүктэрэ иччитэх сир устун тэлгэнэн хаалбыта .
46010006	Бу барыта биһиэхэ , кинилэр курдук куһаҕаҥҥа баҕатыйбаппыт туһугар , сэрэтии буолар .
46010007	Онон , сорох өбүгэлэрбит сүгүрүйбүттэрин курдук , эмэгэккэ сүгүрүйэр буолумаҥ ; кинилэр тустарынан Суруйууларга « норуот олорон аһаан-иһэн барбыта , онтон туран эмэгэт иннигэр үҥкүү-битии тэрийбитэ » диэн этиллэр .
46010008	Кинилэртэн сорох дьонноро содурдук быһыыламмыттарын курдук , биһиги эмиэ содурдук быһыыланар буолумуоҕуҥ ; оннук быһыылана сырыттахтарына , соҕотох биир күн иһигэр сүүрбэ үс тыһыынча киһилэрэ суорума суолламмыта .
46010009	Кинилэр сорохторо Христоһу үтэн-анньан көрбүттэринии , биһиги Кинини оннук үтэн-анньан көрөр буолумуоҕуҥ ; кинилэр инньэ гына сылдьан эриэн үөннэргэ тиктэрэн өлбүттэрэ .
46010010	Өбүгэлэрбит сорохторо кэриэлийбиттэрин курдук , кэриэлийэр буолумаҥ ; кинилэри , оннук кэриэлийбиттэрин иһин , өлөрөр-өһөрөр Аанньал ходуйтаабыта .
46010011	Бу барыта биһиэхэ сэрэтэр холобур буолбута итиэннэ тиһэх үйэлэргэ тиийбит дьону , биһигини , өйдөтөөрү , Суруйууларга киирбитэ .
46010012	Онон тирэхтээхтик турабыт дии сананар дьон , охтубат туһугар , сэрэхтээх буоллуннар .
46010013	Эһиги көрсүбүт ыарахан быһыыгыт-майгыгыт — киһи тулуйар тургутуута . Таҥара эппит тылын экчи толорор , онон хаһан даҕаны эһигини кыаххыт таһынан тургуттарыа суоҕа ; итиэннэ тургутуллар кэмҥитигэр , тулуйаргыт туһугар , эһиэхэ күүс да биэриэҕэ , тахсар суолу да көрдөрүөҕэ .
46010014	Онон , таптыыр бырааттарым , эмэгэккэ сүгүрүйэртэн куотар буолуҥ .
46010015	Мин эһигини толкуйдаах дьон курдук санааммын этэбин , онон бу тугу эппиппин ырыҥалаан көрүҥ .
46010016	Бу махтанан туран иһэр алгыстаах иһиппит биһигини Христос Хааныгар тиксиһиннэрэр буолбатах дуо ? Оттон бу тоһутан ылан сиир килиэппит биһигини Христос Этигэр-сиинигэр тиксиһиннэрэр буолбатах дуо ?
46010017	Бу килиэп биир , оттон биһиги элбэх да буолларбыт биир килиэби үллэстэр буоламмыт , эмиэ биир Эт-сиин буолабыт .
46010018	Израиль норуотун ылан көрүөҕүҥ : сиэртибэлэммити сиэччилэр сиэртибэнньиккэ кытыктаах буолаллар буолбатах дуо ?
46010019	Бу аата туох диэн этэр быһыыбыный ? Эмэгэт таҥаралар туох эмэ суолталаахтар диэн этэбин дуу , биитэр эмэгэттэргэ бэлэх-туһах бэриллэр ас эмиэ туох эмэ суолталаах диэн этэбин дуу ?
46010020	Суох , инньэ диэбэппин . Тыыннаах Таҥараны билбэт омуктар бэлэхтэрин-туһахтарын Таҥараҕа буолбакка , абааһыларга биэрэллэр диэн этэбин , оттон эһиги абааһылары кытта сибээстэһиэххитин мин баҕарбаппын .
46010021	Айыы Тойон иһититтэн иһэ сылдьан абааһы иһититтэн иһэр кыаххыт суох , Айыы Тойон аһын аһыы сылдьан абааһы аһын аһыыр кыаххыт суох .
46010022	Хайаан биһиги Айыы Тойону күнүүлэтэргэ сорунуохпутуй ? Ама биһиги Кинитээҕэр күүстээх үһүбүт дуо ?
46010023	« Биһиэхэ барыта көҥүллэнэр » , бэрт сөп , ол эрээри барыта биһиэхэ туһалаах буолбатах , « биһиэхэ барыта көҥүллэнэр » , ол эрээри барыта көмөлөөх буолбатах .
46010024	Ханнык баҕарар киһи бэйэтигэр эрэ туһалаахха буолбакка , атын киһиэхэ туһалаахха дьулуһуохтаах .
46010025	Баһаарга атыыланар аһы-үөлү иҥэ-тоҥо барбакка , холку суобастаах олорон сиир буолуҥ .
46010026	Суруйууларга этиллибитин курдук , « сир уонна сир үрдүгэр баар барыта Айыы Тойон киэнэ » .
46010027	Таҥараны итэҕэйбэт ханнык эмэ киһи дьиэтигэр ыалдьыттата ыҥырдаҕына , бара сылдьыаххытын баҕарар буоллаххытына , күндүлүүр аһылыгын барытын иҥэ-тоҥо барбакка эрэ , холку суобастаах олорон сиир буолуҥ .
46010028	Арай ким эмэ эһиэхэ : « Бу кэрэх этэ » , — диэтэҕинэ эрэ , оннук эти ол эппит киһи туһугар , кини суобаһын туһугар сиэмэҥ . « Сир уонна сир үрдүгэр баар барыта Айыы Тойон киэнэ » .
46010029	Мин эһиги суобаскыт туһунан эппэппин , ол киһи суобаһын туһунан этэбин . Тоҕо мин көҥүлбүн атын киһи суобаһа хааччахтыахтааҕый ?
46010030	Өскөтө мин махтанан туран аһыыр буоллахпына , тоҕо махтанар аһым иһин ким эрэ миигин сэмэлиэхтээҕий ?
46010031	Онон , ас да аһаабыккыт , утах да испиккит — тугу гыммыккыт барыта Таҥараны албан аатырдыах эрэ тустаах .
46010032	Мин эмиэ бэйэм туһабын көрүммэккэ , үгүс дьоҥҥо туһалаах буолаарай диэн , кинилэр быыһаналларын туһугар , туохха барытыгар , киһиэхэ барытыгар санааларын табардыы сыһыаннаһарым курдук , эһиги эмиэ иудейдары да , атын омуктары да , Таҥара церковын да аньыыга киллэрбэт курдук олоруҥ .
46010033	
46011001	Мин Христоһу холобур туттарым курдук , эһиги эмиэ миигин холобур туттуҥ .
46011002	Бырааттарыам , мин туохха үөрэппиппин барытын өйдүү-саныы сылдьаргыт , атыттартан ылан эһиэхэ тугу тиксэрбиппин хайдах тиэрдибитим курдук тутуһаргыт иһин , эһигини хайгыыбын эрэ .
46011003	Эһиги өссө хайа баҕарар эр киһиэхэ Христос бас буоларын , хайа баҕарар дьахтарга эрэ тойон , оттон Христоска Таҥара бас буоларын билиэххитин баҕарабын .
46011004	Эр киһи , бэргэһэтин устубакка эрэ , Таҥараҕа үҥэр , Кини этэр тылын дьоҥҥо тиэрдэр буоллаҕына , бэйэтин баһын саакка-суукка угар .
46011005	Дьахтар , төбө сыгынньах Таҥараҕа үҥэр , Кини этэр тылын дьоҥҥо тиэрдэр буоллаҕына , бэйэтин баһын саакка-суукка угар ; итинник гынара син биир баттаҕын күлтэччи ылларбытыгар тэҥнээх .
46011006	Дьахтар төбөтүн бүрүнүөн баҕарбат буоллаҕына , баттаҕын кырыйтаран кэбистин ; оттон баттаҕын кырыйтарыан эбэтэр күлтэччи ылларыан кыбыстар буоллаҕына , төбөтүн бүрүннүн .
46011007	Онон эр киһи Таҥара уобараһа , албан аата буоларын быһыытынан төбөтүн саптыа суохтаах ; дьахтар буоллаҕына эрин албан аата буолар .
46011008	Ол эбит буоллаҕына , эр киһи дьахтартан үөскээбэтэҕэ , дьахтар эр киһиттэн үөскээбитэ ;
46011009	эр киһи дьахтарга ананан айыллыбатаҕа , дьахтар эр киһиэхэ ананан айыллыбыта .
46011010	Дьэ ол иһин Аанньаллар тустарыгар , дьахтар төбөтүгэр бас бэринэр бэлиэлээх буолуохтаах .
46011011	Ол эрээри , биһиги Айыы Тойоннуун биир буолбут олохпутугар эр киһи дьахтартан тутулуга суох буолбат , дьахтар да эр киһиттэн тутулуга суох буолбат .
46011012	Тоҕо диэтэххэ , дьахтар эр киһиттэн үөскээбитин курдук , эр киһи эмиэ дьахтартан төрүүр , оттон туох баар барыта Таҥараттан кэлэр .
46011013	Бэйэҕит да тойонноон көрүҥ , дьахтар төбөтүн бүрүммэккэ эрэ Таҥараҕа үҥэрэ төһө сиэрдээҕий ?
46011014	Эр киһи баттаҕын уһатара кыбыстыылаах , оттон дьахтар баттаҕын уһатара хайҕаллаах суол диэн айылҕа бэйэтэ эһигини үөрэтэр буолбат дуо ? Уһун баттах дьахтарга бүрүнэр сабыы быһыытынан бэриллибит .
46011015	
46011016	Оттон ким эмэ бу туһунан миигин кытта мөккүһүөн баҕарар буоллаҕына , биһиги да , Таҥара церковтара да оннук үгэспит суох .
46011017	Оттон бу маны сүбэлиирбэр эһигини хайҕаабаппын : эһиги бииргэ түмсэргит туһалыырын оннугар , эһигини айгыратар эрэ эбит .
46011018	Бастакытынан , түмүстэргит эрэ , тус-туспа хайдыһаргыт туһунан истэбин ; бу истибитим сороҕо оруннааҕын итэҕэйэбин .
46011019	Эһиги ортоҕутугар тус-туһунан суолу этии баар буолуохтаах даҕаны , оннук эрэ түбэлтэҕэ хайаҕыт ыйааһыннааҕы этэрэ биллиэн сөп .
46011020	Итиэннэ эһиги түмсэр быһыыгыт-майгыгыт Айыы Тойон Аһылыгар түмсүү диэн ааттанар кыаҕа суох .
46011021	Киһи барыта ким хайа иннинэ бэйэтин аһын сии охсорго тиэтэйэр , онтон сылтаан сороххут хам аччык хаалар , сороххут тотуор диэри иһэр .
46011022	Ама аһыырга уонна иһэргэ эһиги дьиэтэ суох үһүгүт дуо ? Эбэтэр Таҥара церковын аанньа ахтыбаккыт оччо дуу , биитэр дьадаҥылары атаҕастыыр быһыыгыт оннук дуу ? Бу туһунан эһиэхэ тугу диэхпиний ? Хайгыам дуо ? Хайҕаабатым биллэн турар .
46011023	Мин Айыы Тойонтон Бэйэтиттэн билбиппин эһиэхэ тиэрдибитим : таҥнарыллыбыт түүнүгэр Иисус Айыы Тойон килиэби ылан ,
46011024	Таҥараҕа махтаммыта уонна тоһутан баран эппитэ : « Маны ылан сиэҥ , бу эһиги тускутугар тоһутуллар Мин Этим , онон Миигин өйдөөн-санаан туран маннык гынар буолуҥ » , — диэбитэ .
46011025	Онтон эмиэ аһылык кэнниттэн иһити ылан : « Бу иһит — Мин Хааным бигэргэппит саҥа кэс тыла ; бу иһиттэн иһэргитигэр Миигин өйдөөн-санаан туран иһэр буолуҥ » , — диэбитэ .
46011026	Ол аата Кини кэлиэр диэри , бу килиэби сиэтэххит , бу иһиттэн истэххит аайы , эһиги Айыы Тойон өлбүтүн биллэрэҕит .
46011027	Ол иһин ким сөбө суохтук бу килиэби сиэбит , Айыы Тойон иһититтэн испит , ол Айыы Тойон Этин уонна Хаанын утары буруйдаах буолар .
46011028	Ол иһин киһи бастаан бэйэтин ыараҥнатан-чинчийэн көрөн эрэ баран , бу килиэптэн сиэхтээх , бу иһиттэн иһиэхтээх .
46011029	Ким бэйэтин тургутунан көрбөккө эрэ , Айыы Тойон Этигэр уонна Хааныгар суолта биэрбэккэ , сөбө суохтук килиэп сиир уонна бу иһиттэн иһэр , ол бэйэтин дьүүлгэ тардардыы , аһыыр уонна иһэр .
46011030	Ол иһин эһиги ортоҕутугар элбэх мөлтөх , ыарыһах дьон баар , ол иһин элбэх киһи өлөр .
46011031	Биһиги бэйэбитин бэйэбит дьүүллэнэрбит эбитэ буоллар , дьүүлгэ тардыллыа суох этибит .
46011032	Оттон Айыы Тойон дьарыйдаҕына , бу аан дойдуну кытары тэҥ дьүүлгэ туруорбат туһугар , биһигини итинник көннөрөр .
46011033	Онон , бырааттарым , Аһылыкка түмсэргитигэр бэйэ-бэйэҕитин кэтэһэр буолуҥ .
46011034	Дьүүлгэ түбэһэрдии түмсүбэт туһугар , ким аччык , ол дьиэтигэр аһаатын . Мантан атынын тиийдэхпинэ сүбэлиэм .
46012001	Оттон Тыын бэлэхтэрин туһунан , бырааттарым , сыыһа өйдөбүллээх хаалыаххытын баҕарбаппын .
46012002	Эһиги бэйэҕит билэҕит , Таҥараны итэҕэйбэт эрдэххитинэ , ким эрэ эһигини тардан илдьэрин курдук , тыла суох эмэгэттэргэ бара тураргыт .
46012003	Эһиги өйдүөххүтүн баҕарабын : Таҥара Тыынынан саҥарар хайа да киһи « Иисус анафема » диэн этиэ суоҕа , итиэннэ ким да Сибэтиэй Тыына суох хаһан даҕаны « Иисус — Айыы Тойон » диэн билиниэ суоҕа .
46012004	Тыын бэлэхтиир духуобунай дьоҕурун арааһа элбэх гынан баран , ону барытын биир Тыын биэрэр .
46012005	Сулууспалааһын тус-туспа көрүҥнээх эрээри , барыта биир Айыы Тойоҥҥо ананар .
46012006	Дьайыы көрүҥэ атын-атын эрээри , барытыгар эмиэ биир Таҥара дьайыыны оҥорор .
46012007	Барыларыгар туһалаах буоллун диэн , хас биирдии киһиэхэ Тыын ураты көстүүтэ бэриллэр .
46012008	Биир киһиэхэ Тыын муударай тылы этэр дьоҕуру , иккискэ эмиэ ол Тыын билиини тиэрдэр дьоҕуру ,
46012009	сороххо эмиэ ол Тыын итэҕэли , оттон атыҥҥа эмиэ ол Тыын ыарыыны үтүөрдэр араас дьоҕуру биэрэр ,
46012010	кимиэхэ эрэ дьиктини оҥорор , кимиэхэ эрэ Таҥара этиитин дьоҥҥо тиэрдэр пророк дьоҕурун , кимиэхэ эрэ тыыннары арааран билэр , кимиэхэ эрэ араас тылларынан саҥарар , кимиэхэ эрэ ол тыллары ис хоһооннорун быһаарар кыаҕы биэрэр .
46012011	Бу маны барытын , Бэйэтэ сөбүлүүрүнэн хас биирдии киһиэхэ тус-туспа үллэрэн , барыбытыгар биир Тыын оҥорор .
46012012	Холобур , киһини ылан көрүөҕүҥ . Киһи соҕотох гынан баран , миэстэлэрэ элбэх ; биир эт-сиин миэстэлэрэ , төһө да элбэхтэрин иһин , бары биир эт-сиин буолаллар , — Христос эмиэ оннук .
46012013	Биһиги бука бары : ким иудей , ким атын омук буоллун , ким кулут , ким көҥүл буоллун — биир Тыынынан биир Эт-сиин буолар туһугар сүрэхтэммиппит ; биһиэхэ барыбытыгар Таҥара биир Тыыны биэрбитэ .
46012014	Оттон киһи этэ-сиинэ биир эрэ миэстэттэн буолбакка , элбэх миэстэттэн турар .
46012015	Өскөтө атах : « Мин илии буолбатахпын , онон субу эт-сиин сорҕото буолбатахпын » , — диэтэҕинэ , ол аата кини эт-сиин сорҕото буолбатах үһү дуо ?
46012016	Эбэтэр кулгаах : « Мин харах буолбатахпын , онон эт-сиин сорҕото буолбатахпын » , — диэтэҕинэ , ол аата кини эт-сиин сорҕото буолбатах үһү дуо ?
46012017	Өскөтө киһи этэ бүтүннүү харах эбитэ буоллар , хайдах истиэ этэй ? Аҥардас истэрэ эрэ буоллар , тугунан сыты билиэ этэй ?
46012018	Ол эрээри , Таҥара эт-сиин хас биирдии миэстэтин Бэйэтэ сөп дииринэн оннун булларбыт .
46012019	Арай барыта биир эрэ миэстэттэн турара эбитэ буоллар , эт-сиин ханна буолуо эбитэй ?
46012020	Ол эрээри элбэх миэстэттэн да турдар , киһи — биир эт-сиин .
46012021	Онон харах илиигэ : « Эн миэхэ наадата суоххун » , оттон бас атахха : « Эһиги миэхэ наадата суоххут » , — диирэ сатаммат .
46012022	Төттөрүтүн , эппитигэр быдан мөлтөх курдук көстөр миэстэлэрбит , ис дьиҥэр , тыын суолталаахтар ;
46012023	оттон дьоҥҥо көрдөрөрбүт бөрүкүтэ суох диир миэстэбитин хаһан баҕарар ордук кыһаллан харыстыыбыт .
46012024	Онон көстөрө бөрүкүтэ суох миэстэбит үчүгэй көстүүлээх буоларын туһугар кыһаллабыт , оттон үчүгэй көстүүлээх миэстэбит оннук кистэнэргэ наадыйбат . Ол гынан баран эккэ-сииҥҥэ хайдыһыы суох буоллун , бары бэйэ-бэйэлэригэр биир тэҥник кыһалынныннар диэн , Таҥара суолталаммат миэстэлэргэ ордук улахан болҕомтону уурардыы барыларын бииргэ таҥан холбообут ;
46012025	
46012026	онон биирдэрэ эрэйдэннэҕинэ , атыттара бары эрэйи көрөллөр , биир миэстэ ытыктаннаҕына , эт-сиин бүтүн бэйэтэ үөрэр .
46012027	Эһиги эмиэ — Христос Этэ-сиинэ буолаҕыт , хас биирдиигит , туспа ыллахха , Эт-сиин сорҕото буолар .
46012028	Ол курдук , Таҥара сорохтору Церковка , бастатан туран , Апостолларынан анаабыт , иккиһинэн , Кини этэрин дьоҥҥо тиэрдэр пророктары , үсүһүнэн , үөрэтэр-уһуйар кыахтаах дьону туруорбут . Онтон салгыы сороххо дьиктини оҥорор , сороххо үтүөрдэр , көмөлөһөр , салайар , араас тылы билэр дьоҕуру биэртэлээбит .
46012029	Киһи барыта Апостол дуо ? Бары пророктар дуо ? Бары үөрэтэллэр дуо ? Бары кыайан дьиктини оҥороллор дуо ?
46012030	Бары эмтиир-үтүөрдэр кыахтаахтар дуо ? Бары араас тылынан саҥараллар , бары ону сатаан быһаараллар дуо ?
46012031	Ол эрээри , доҕотторуом , итиннээҕэр барытынааҕар уһулуччу үрдүк турар дьоҕурга дьулуһуҥ ! Билигин мин эһиэхэ чулууттан чулуу биир суолу көрдөрүөм .
46013001	Өскөтө мин араас омук , бэл Аанньал да тылынан саҥарар буолан бараммын — сүрэхпэр таптала суох буоллахпына , ол аата мин — таҥкыныыр эрэ алтаммын , чылыгырыыр эрэ чуорааммын .
46013002	Өскөтө мин Таҥара этиитин дьоҥҥо тиэрдэр дьоҕурдаах пророк , бары кистэлэҥи барытын билэр , бары өттүнэн толору билиилээх итиэннэ бэл хайалары да оннуттан халбарытар күүстээх итэҕэллээх киһи буолан бараммын — сүрэхпэр таптала суох буоллахпына , ол аата мин туох да буолбатахпын .
46013003	Өскөтө мин туох баар баайбын-дуолбун барытын дьадаҥыларга түҥэтэн , эппин-сииммин уокка уматтара биэрэн да бараммын сүрэхпэр таптала суох буоллахпына , онтукам миэхэ туох да туһата суох .
46013004	Таптал тулуурдаах , амарах санаалаах , таптал ордугурҕаабат , таптал арбаммат , улаханнык санаммат ,
46013005	сүөргү быһыыламмат , бэйэтин эрэ иннин көрүммэт , хоргуппат , куһаҕаны өйдүү сылдьыбат ,
46013006	куһаҕантан үөрбэт — кырдьыктан үөрэр ;
46013007	барытын уйар , барытын итэҕэйэр , барытын эрэнэр , барытын тулуйар .
46013008	Таптал хаһан да уостубат . Таҥара этиитин дьоҥҥо тириэрдэр дьоҕур — сүтүөҕэ , атын тылынан саҥарар дьоҕур — уурайыаҕа , билии-көрүү дьоҕура эмиэ хаһан эрэ туһата ааһыаҕа .
46013009	Билиҥҥитэ биһиги итэҕэс билиилээхпит , Таҥара этиитин тириэрдэр дьоҕурбут да ситэтэ суох ,
46013010	ол эрээри ситии-хотуу , эҥкилэ суох буолуу кэмэ кэллэҕинэ , ситэтэ суох , итэҕэс диэн аны суох буолуо .
46013011	Мин оҕо сылдьан оҕолуу саҥарарым , оҕолуу толкуйдуурум , санаабын оҕолуу этинэрим ; онтон сааспын ситэн баран , оҕолуу быһыыбын-майгыбын хаалларбытым .
46013012	Билиҥҥитэ биһиги өлбөөркөй өстүөкүлэҕэ көстөр күлүк омоонун эрэ үдүк-бадык көрөбүт , оттон кэмэ кэллэҕинэ , сирэй көрсөн турардыы көрүөхпүт ; билиҥҥитэ сорҕотун эрэ мин билэбин , оттон кэмэ кэллэҕинэ , Таҥара миигин билэрин курдук , толору билиэҕим .
46013013	Оттон билигин субу үс : итэҕэл , эрэл , таптал — баар ; ол эрэн таптал барыларыттан улахан .
46014001	Туохтан да ордук тапталга талаһыҥ ; ол эрээри Тыын атын бэлэхтэригэр эмиэ , ордук пророк дьоҕуругар , дьулуһуҥ .
46014002	Ким биллибэт тылынан саҥарар , ол дьоҥҥо буолбакка , Таҥараҕа туһулаан саҥарар , тоҕо диэтэххэ кини тугу саҥарарын ким да өйдөөбөт , кини Тыын күүһүн туһанан кистэлэҥи этэр .
46014003	Оттон Таҥара этиитин дьоҥҥо тиэрдэр пророк дьону бөҕөргөтөн , өйдөтөн-сүбэлээн , уоскутан саҥарар .
46014004	Ким биллибэт тылынан саҥарар , ол бэйэтин туһатыгар саҥарар , оттон пророк церковы бөҕөргөтөр .
46014005	Эһиги бары атын тылларынан саҥарыаххытын баҕарабын эрээри , Таҥара этиитин тиэрдибиккит ордук : атын тылынан саҥарар киһитээҕэр Таҥара этиитин дьоҥҥо иһитиннэрэр пророк быдан туһаны аҕалар ( арай анарааҥҥы , церковь бөҕөргүүрүн-үүнэрин туһугар эппитин быһааран биэрэр эрэ буоллаҕына , баһыйтарыа суоҕа ) .
46014006	Арай , бырааттарым , мин билигин эһиэхэ тиийэн кэлэн , олох билбэт тылгытынан кутан-симэн барар буолуум . Таҥара миэхэ туох эрэ саҥаны арыйбытын эбэтэр тугу эрэ билбиппин үллэстэн , Таҥара этиитин иһитиннэрэн дуу эбэтэр үөрэтэн дуу , өйдөнөр гына саҥарбатахпына , мин эһиэхэ туох туһаны аҕалыахпыный ?
46014007	Дорҕоон таһаарар кута-сүрэ суох маллары , флейтаны эбэтэр арфаны ылан көрүөҕүҥ . Тус-туһунан наардаммыт дорҕооннору таһаарбат буоллахтарына , флейтаҕа эбэтэр арфаҕа тугу оонньуулларын биһиги хайдах билиэхпитий ?
46014008	Оттон турба чуолкайа суох тыаһы үрэн таһаарар буоллаҕына , ким кыргыһыыга бэлэмнэниэҕэй ?
46014009	Ол курдук эһиги эмиэ атын тылынан өйдөммөт гына саҥарар буоллаххытына , тугу дииргитин атыттар хайдах билиэхтэрэй ? Дьоҥҥо да эппиккит , тыалга да саҥарбыккыт биир буолуо суоҕа дуо ?
46014010	Холобура , аан дойдуга төһөлөөх элбэх араас омук тыла баарый , олортон биир да тыл дорҕооно киһиэхэ өйдөммөт буолбат .
46014011	Оттон мин , атын киһи этэр тылын өйдөөбөт буоллахпына , ол аата киниэхэ омук киһитэбин , кини эмиэ миэхэ туора дойду киһитэ буолар .
46014012	Ол курдук эһиги эмиэ , Тыын бэлэхтиир дьоҕурдарыгар дьулуһаргытыгар , Церковы бөҕөргөтөр дьоҕурдарынан бэйэҕитин байытына сатааҥ .
46014013	Онон эн , атын тылынан саҥарар киһи , эйиэхэ быһаарар дьоҕур тиксэрин туһугар үҥэр буол .
46014014	Тоҕо диэтэргит , мин атын тылынан үҥэр буоллахпына , төһө да ис тыыммынан үҥтэрбин , өйүм онтон тугу да туһаммат .
46014015	Оччоҕо тугу гыныахтаахпыный ? Ис тыыммынан үҥэр буоллахпына , өйбүнэн эмиэ үҥүөм ; ис тыыммынан Таҥараны туойан ыллыыр буоллахпына , өйбүнэн эмиэ ыллыам .
46014016	Тоҕо диэтэххэ , эн Таҥараҕа ис тыыҥҥынан эрэ махтанар буоллаххына , аттыгар турар көннөрү киһи эн махтал тылгар хайдах « аминь » диэн этиэҕэй ? Эн туох дииргин кини өйдөөбөт эбээт .
46014017	Эн төһө да үчүгэйдик махтаммытыҥ иһин , атын киһи итэҕэлэ онтон бөҕөргөөбөт .
46014018	Мин Таҥарабар махтанабын : эһигиннээҕэр хайаҕытынааҕар да элбэх атын тылынан саҥарабын ;
46014019	ол эрээри церковка ким да билбэт тылынан үтүмэн үгүс тылы кутан-симэн саҥарбыппынааҕар , атын дьону үөрэтэрдии , өйдөнөр гына биэс тылы эппитим ордук .
46014020	Бырааттарым ! Өйгүтүнэн-санааҕытынан кыра оҕо буолумаҥ ; куһаҕаҥҥа — кыһыл оҕонон хаалыҥ , үчүгэйгэ — сиппит-хоппут өйдөнүҥ .
46014021	Сокуоҥҥа суруллубут : « „ Атын тылынан , атын омук көмөтүнэн бу норуоту кытта кэпсэтиэм ; ол гынан баран оччоҕуна да кинилэр Миигин истиэхтэрэ суоҕа “ , — диир Айыы Тойон » .
46014022	Онон атын тылынан саҥарыы итэҕэйээччилэргэ буолбакка , итэҕэйбэт дьоҥҥо бэлиэ буолар , оттон пророк дьоҕура итэҕэйбэттэргэ буолбакка , итэҕэйээччилэргэ ананар .
46014023	Итэҕэйээччилэр бары бииргэ түмсэн баран , бука бары атын-атын биллибэт тылларынан саҥаран турдаххытына , ону билбэт эбэтэр итэҕэйбэт дьон киирэн кэлэн , эһигини ииримтийбиттэр диэхтэрэ суоҕа дуо ?
46014024	Оттон арай бары Таҥара этэр тылын дьоҥҥо тириэрдэр буоллахтарына , онно итэҕэйбэт эбэтэр билбэт киһи түбэһэ киирдэҕинэ , ол истибитэ барыта кинини саралыыр , барыта кинини дьүүллүүр буоллаҕына ,
46014025	кини , сүрэҕин кистэлэҥэ арыллан , сиргэ сөһүргэстии түһэн Таҥараҕа сүгүрүйэн баран : « Чахчы да Таҥара эһигини кытта бииргэ эбит ! » — диэн ис сүрэҕиттэн саҥа аллайыа суоҕа дуо ?
46014026	Онон , бырааттарым , туох түмүккэ кэллибит ? Бары бииргэ түмсэргитигэр хас биирдиигит айхал ырыалаах , үөрэтиилээх , Таҥара арыйан биэрбит этиилээх , атын тылынан кэпсиирдээх , эбэтэр ол кэпсэммити быһаарардаах кэлэр буолуҥ . Бу барыта эһигини бөҕөргөтөр соруктаах буолуохтаах .
46014027	Оттон ким эмэ атын тылынан кэпсиирдээх буоллаҕына , икки , саамай элбээбитэ , үс киһи тыл эттин , ону даҕаны тус-туһунан , ити кэннэ бииргит ону быһааран биэрдин .
46014028	Оттон быһааран биэрээччиҥ суох буоллаҕына , церковка саҥарыма , бэйэҥ искэр Таҥараҕа анаан эт .
46014029	Пророктартан эмиэ икки эбэтэр үс киһи тыл эттин , уоннааҕылар кинилэр эппиттэрин ыараҥнатан-ырытан көрдүннэр .
46014030	Оттон олорор дьонтон хайаларыгар эрэ Таҥара туох эмэ саҥаны арыйан биэрдэҕинэ , бастаан саҥарар киһи тохтоотун ;
46014031	бары үөрэнэргит , бары бөҕөргүүргүт туһугар , Таҥара этиитин бары утуу-субуу иһитиннэриэххитин сөп .
46014032	Пророктар Таҥара этэрин дьоҥҥо тириэрдэр дьоҕурдарын кыайан кыана туттуох тустаахтар , —
46014033	Таҥара бэрээдэгэ суох буолуу Таҥарата буолбатах , Кини — эйэ-ил төрдө . Сибэтиэйдэр церковтарыгар барыларыгар буоларын курдук ,
46014034	дьахталлар церковка саҥарыа суохтаахтар . Сокуон этэринэн , дьахтар саҥарара көҥүллэммэт , кини бас бэриниэх тустаах .
46014035	Оттон туохха эмэ үөрэниэхтэрин баҕарар буоллахтарына , ол туһунан дьиэлэригэр эрдэриттэн ыйыталастыннар ; дьахтар церковка саҥарара омнуолаах .
46014036	Эбэтэр Таҥара тыла эһигиттэн эрэ тахсар дуу ? Эбэтэр аҥаардас эһиэхэ эрэ тиийдэ дуу ?
46014037	Өскөтө ким эрэ бэйэтин пророкпун биитэр духуобунайбын дэнэр буоллаҕына , бу мин эһиэхэ суруйарым Айыы Тойон кэриэһэ буоларын кини өйдүөх тустаах .
46014038	Оттон ким өйдөөбөт , ол өйдөөбөтүн даҕаны .
46014039	Онон , бырааттарым , Таҥара этэрин дьоҥҥо тиэрдэр пророк дьоҕуругар дьулуһуҥ , ол эрээри атын тылынан саҥаралларын бопсумаҥ .
46014040	Барыта сиэрдээхтик , бэрээдэктээхтик эрэ барыахтаах .
46015001	Билигин , бырааттарым , мин эһиэхэ бэйэм иһитиннэрбит Евангелиебын санатыахпын баҕарабын . Эһиги бу Евангелиены ылынан , олоххут халбаҥнаабат бөҕө тирэҕэ оҥостубуккут ,
46015002	эмиэ бу Евангелиенан , мин эһиэхэ үөрэппиппин чиҥник тутуһар буоллаххытына , быыһанаҕыт ; оттон тутуспат буоллаххытына , — ол аата эһиги кураанахха итэҕэйбиккит .
46015003	Бастатан туран , мин эһиэхэ бэйэм тугу ылыммыппын тиэрдибитим : Суруйууларга эрдэттэн этиллибитин курдук , Христос биһиги буруйбутун-аньыыбытын боруостаары өлбүтүн ,
46015004	эмиэ Суруйууларга эрдэттэн этиллибитин курдук , Кини көмүллэн баран үһүс күнүгэр тиллибитин ,
46015005	уонна бастаан Кифаҕа , онтон Уон Иккиэлэргэ ,
46015006	онтон биир кэмҥэ биэс сүүстэн тахса бырааттарга көстүбүтүн ( олортон үксүлэрэ билигин тыыннаахтар , сорохторо уһун ууларыгар утуйбуттара ) ,
46015007	ол кэнниттэн Иаковка уонна бары Апостолларга көстүбүтүн ,
46015008	онтон барыларын кэнниттэн миэхэ — ханнык эрэ итэҕэс төрүөххэ көстүбүтүн туһунан эһиэхэ тиэрдибитим .
46015009	Мин Апостоллартан барыларыттан саамай дуона суохтарабын , Таҥара Церковын сойуолаабыт буоламмын Апостол ааттанарым да сөбө суох .
46015010	Ол эрээри Таҥара илгэлээх үтүөтүнэн бүгүн мин Апостол буола сылдьабын . Кини миэхэ биэрбит үтүө дьоҕура кураанахха хаалбатаҕа , мин кинилэрдээҕэр хайаларынааҕар да элбэхтик үлэлээбитим ; ити гынан баран ол мин буолбатах , Таҥара илгэлээх үтүө күүһэ миигин кытта бииргэ үлэлээбитэ .
46015011	Онон , мин да буолуум , кинилэр да буоллуннар , биһиги маннык үөрэтэбит , эһиги эмиэ маны итэҕэйбиккит .
46015012	Биһиги Христос өлбүттэртэн тиллибитин туһунан иһитиннэрэ-кэпсии сырыттахпытына , хайдах эһигиттэн сорох дьон өлбүттэр тиллибэттэр диэн этэр буолалларый ?
46015013	Өскөтө өлбүттэр тиллибэт эбит буоллахтарына , ол аата Христос эмиэ тиллибэтэх ,
46015014	оттон Христос тиллибэтэх буоллаҕына , ол аата биһиги сымыйа сураҕы иһитиннэрэбит , ол аата эһиги эмиэ халтайга итэҕэйэҕит .
46015015	Өлбүттэр тиллибэт буоллахтарына , биһиги Таҥара туһунан , Кини отой да тилиннэрбэтэх Христоһун тилиннэрбитэ диэн туоһулааммыт , сымыйа туоһулар буолан тахсабыт .
46015016	Өлбүттэр тиллибэт буоллахтарына , ол аата Христос эмиэ тиллибэтэх ,
46015017	оттон Христос тиллибэтэх буоллаҕына , ол аата эһиги суоҕу итэҕэйэҕит : эһиги өссө даҕаны буруйгутун-аньыыгытын сүкпүтүнэн сылдьаҕыт .
46015018	Оччотугар Христоска итэҕэллэрин ыһыктыбакка эрэ өлбүттэр эмиэ суорума суолламмыттар .
46015019	Биһиги эмиэ бу олохпутугар эрэ Христоска эрэнэр буоллахпытына , ол аата кимнээҕэр да дьоло суох дьоммут .
46015020	Ол эрээри Христос өлбүттэртэн тиллибитэ , уһун ууларын утуйбуттартан аан бастакынан турбута .
46015021	Тоҕо диэтэххэ , киһиттэн сылтаан өлөр өлүү кэлбит буоллаҕына , ол курдук эмиэ өлбүттэр Киһиттэн сылтаан тиллиэхтэрэ .
46015022	Адамҥа кытыктаахтар бары өлөллөрүн курдук , Христоска кытыктаахтар бары тиллиэхтэрэ .
46015023	Хас биирдии киһи бэйэтин тустаах кэмигэр тиллиэҕэ : аан бастакынан Христос тиллибитэ , онтон Кини кэллэҕинэ , Христос дьоно тиллиэхтэрэ .
46015024	Дьэ онтон Кини Саарыстыбатын Аҕатыгар — Таҥараҕа — туттардаҕына , бары дьаһалтаны , бары былааһы , дьайар күүһү самнардаҕына , бүтэр уһук тиийэн кэлиэҕэ .
46015025	Таҥара Кини өстөөхтөрүн барыларын атаҕын анныгар самнаран биэриэр диэри Христос ыраахтааҕылыахтаах .
46015026	Онтон бүтэһик өстөөх , өлөр өлүү , бахтайыаҕа ,
46015027	тоҕо диэтэххэ , Таҥара баары бүттүүнүн Христоска бас бэриннэрэн атаҕын анныгар ууран биэрбитэ . Баары барытын Киниэхэ бас бэриннэрдэ диэн суруллубут буоллаҕына , ол аата барыны бары Киниэхэ Бэриннэрээччиттэн ураты барыта бас бэриммитэ дьэҥкэтик өйдөнөр .
46015028	Оттон Таҥара баары бүттүүнүн Киниэхэ бас бэриннэрдэҕинэ , оччоҕо аны Уола Бэйэтэ эмиэ баары бүттүүнүн Киниэхэ Бэриннэрээччигэ бас бэриниэҕэ , оччоҕо Таҥара бар дьоҥҥо барытыгар барытынан буолуоҕа .
46015029	Онтон атын эбитэ буоллар , өлбүттэр тустарыгар дьон тоҕо сүрэхтэниэ этилэрэй ? Өлбүттэр букатын тиллибэт буоллахтарына , оччотугар өлбүттэр тустарыгар туох инниттэн сүрэхтэнэллэрий ?
46015030	Оччотугар биһиги эмиэ туох иһин чаас аайытын алдьархай айаҕын өҥөйөбүтүй ?
46015031	Бэйэм туспунан эттэххэ , өлүү айаҕын күн аайы өҥөйөбүн . Бу туһунан , бырааттарыам , Айыы Тойоммут Христос Иисус иннигэр эһигинэн киэн туттар үөрүүбүнэн туоһулуубун .
46015032	Киһи сиэринэн толкуйдаатахха , өлбүттэр тиллибэт буоллахтарына , мин Ефескэ адьырҕа кыыллары кытта охсуһаммын тугу туһаммыппыный ? « Сарсын өлүөхпүт турдаҕа , онон кытаатан аһаан-иһэн хаалыаҕыҥ ! » Оннук дуо ?
46015033	Албыҥҥа киирэн биэримэҥ ! « Куһаҕан доҕоттордуун куодарыстахха , хаарыан быһыы-майгы сатарыйар » .
46015034	Онон өйгүтүн-төйгүтүн булунан , аньыыны оҥороргутун тохтотуҥ . Баҕар , саатыаххыт да буоллар , этэбин : эһигиттэн сороххут Таҥараны билбэт .
46015035	Ол гынан баран ким эмэ : « Өлбүттэр хайдах тиллиэхтэрэй ? Тилиннэхтэринэ , хайдах эттээх-сииннээх кэлиэхтэрэй ? » — диэн ыйытыа .
46015036	Оо , толкуйа суох ! Ыһар сиэмэҥ , өлбөтөҕүнэ , тиллиэ суоҕа буолбаат ?
46015037	Ыһаргар эн бүтүн үүнээйини буолбакка , сыгынньах туорааҕы , сэлиэһинэйи дуу , атын туорааҕы дуу ыһаҕын ,
46015038	ол эрээри Таҥара ол сиэмэни хайдах баҕарарынан эттиир-сиинниир , хас биирдии сиэмэҕэ туспа эти-сиини биэрэр .
46015039	Хамныыр харамай этэ-сиинэ барыта атылыы буолбатах : киһи этэ-сиинэ туһунан , сүөһү этэ-сиинэ туһунан , балык киэнэ туһунан , көтөр киэнэ эмиэ туһунан .
46015040	Халлаан эттиктэрэ бааллар , сир эттиктэрэ эмиэ бааллар : ол эрээри халлаан эттиктэрин килбиэнэ туспа , сир эттиктэрин килбиэнэ — эмиэ туһунан .
46015041	Күн килбиэннээх сырдыга туһунан , ый килбиэннээх сырдыга туһунан , сулустар киэннэрэ эмиэ туһунаннар ; сулус даҕаны атын сулустартан кэрэ көстүүтүнэн уратылаах буолар .
46015042	Өлбүттэр тиллэллэригэр эмиэ ол курдук буолуоҕа : өлөн-сүтэн буорга угуллар — өлбөт-сүппэт аналлаах туран кэлэр ;
46015043	буорайан-буомтуйан буорга угуллар — албан аатыран туран кэлэр ; мөлтөөн-ахсаан буорга угуллар — күүһүрэн-уоҕуран туран кэлэр ;
46015044	эт-хаан айылҕалаах эттик буорга угуллар — духуобунай эттик туран кэлэр . Эт-хаан айылҕалаах эттик да баар , духуобунай эттик да баар .
46015045	Суруйууларга « бастакы киһи Адам тыыннаах дууһа буолбута » диэн суруллубута , оттон бүтэһик Адам олоҕу биэрэр тыын буолар .
46015046	Ол эрээри духуобунай хаһан да урутаабат , маҥнай эт-хаан айылҕалаах кэлэр , ол эрэ кэнниттэн духуобунай кэлиэхтээх .
46015047	Бастакы киһи сирдээҕи буолан сир-буор састааптааҕа ; оттон иккис киһи — халлаантан кэлбит Айыы Тойон .
46015048	Сиртэн-буортан турар киһи хайдах этэй да , сирдээҕилэр эмиэ оннуктар ; Халлаантан кэлбит хайдаҕый да , халлааннааҕылар эмиэ оннуктар ;
46015049	хайдах биһиги сирдээҕи киһи мөссүөнэ мөссүөннээх этибитий да , соннук эмиэ Халлааннааҕы мөссүөнүн ылыныахпыт .
46015050	Ол гынан баран , бырааттарым , мин эһиэхэ манныгы этиэм : эттэн-хаантан турар сирдээҕи киһи хайдах да Таҥара Саарыстыбатыгар тиксибэт , өлөр оҥоһуулаах хайдах да өлбөт оҥоһуулаахха кытыктаммат .
46015051	Эһиэхэ кистэлэҥи этэбин : биһиги бука бары өлөр буолбатахпыт , ол гынан баран , бүтэһик турба тыаһаатаҕына , эмискэ чыпчылҕан түгэнигэр бука бары дьүһүн уларыйыахпыт , тоҕо диэтэргит , ол турба тыаһаатын кытта өлбүттэр тиллэн туран кэлиэхтэрэ , оттон биһиги дьүһүн уларыйыахпыт .
46015052	
46015053	Ол аата биһиги кэхтэр оҥоһуулаах айылҕабыт кэхтибэт айылҕаҕа кубулуйуохтаах , өлөр оҥоһуулаах айылҕабыт өлбөт-сүппэт оҥоһуулаах айылҕаҕа кубулуйуохтаах .
46015054	Оттон кэхтэр оҥоһуулаах кэхтибэт аналлаахха , муҥур үйэлээх бараммат үйэлээххэ кубулуйдаҕына , « Өлөр өлүү кыайтарда ! Кыайыы күнэ үүннэ ! » диэн суруллубут туолуо .
46015055	« Өлөр өлүү ! Ханна баарый эн өргөһүҥ ? Үтүгэн түгэҕэ ! Ханна баарый эн кыайыыҥ ? »
46015056	Өлөр өлүү өргөһө — аньыы-буруй ; оттон аньыы Сокуонтан тэптэн күүһүрбүтэ .
46015057	Махтал буолуохтун Айыы Тойоммутунан Иисус Христоһунан биһиэхэ кыайыыны бэлэхтээбит Таҥараҕа !
46015058	Онон , таптыыр бырааттарым , тулхадыйбат тууралаах чиҥ буолуҥ , уҥа-хаҥас халбаҥнаамаҥ ; Айыы Тойоҥҥо кураанахха сулууспалаабаккытын билэн туран , Айыы Тойон дьыалатыгар мэлдьи хотуулаах буолуҥ .
46016001	Аны сибэтиэйдэргэ анаан хомуллар көмө туһунан этэр буоллахха , мин Галатиятааҕы церковтарга олохтообут үгэспин тутуһар буолуҥ .
46016002	Кэлбитим кэннэ , хомуйа сатыы сылдьыбат туһугар , хас биирдиигит нэдиэлэ маҥнайгы күнүн аайы үбүттэн-хамнаһыттан төһө кыалларынан туспа уурунан иһэр буоллун .
46016003	Кэллэхпинэ , хомуйбут үтүө көмөҕүтүн Иерусалимҥа тиэрдэрдии , бэйэҕит талбыт дьоҥҥутунан суруктаан ыытыаҕым .
46016004	Оттон бэйэм барарым табыллар буоллаҕына , кинилэр миигин кытта барсыахтара .
46016005	Македонияҕа сылдьан баран эһиэхэ тиийиэҕим ; суолум Македониянан ааһар .
46016006	Эһиэхэ , баҕар , тохтуу түһүөҕүм , баҕар , кыстыам даҕаны , оччоҕо барарбар эһиги миигин атааран биэриэ этигит .
46016007	Аны эһигини кытта ааһан эрэ иһэн көрсүһүөхпүн баҕарбаппын , Айыы Тойон биэрдэҕинэ , син тохтуу түһүөм диэн эрэнэбин .
46016008	Ефескэ Биэс уонус күн бырааһынньыгар диэри сылдьыам , —
46016009	манна иннибэр улуукан киэҥ аан тэлэччи аһыллан турар , утарсааччы да баһаам .
46016010	Тимофей тиийдэҕинэ , киниэхэ ханнык да куттал суоһаабатын курдук көрө-истэ сылдьаарыҥ ; кини эмиэ мин курдук Айыы Тойон дьыалатын толоро сылдьар .
46016011	Онон ким да кинини сэнии көрүө суохтаах , хата кытаатан миэхэ кэлэр гына тэрийэн эйэнэн атааран биэрээриҥ . Манна бырааттарбыныын кинини күүтэбит .
46016012	Оттон бырааппыт Аполлос туһунан этэр буоллахха , кинини бырааттарбытын кытары эһиэхэ ыытаарыбын бэркэ көрдөспүтүм да , билигин барыан олох баҕарбатаҕа , онон бэйэтигэр табыгастаах кэмҥэ эһиэхэ тиийиэҕэ .
46016013	Эһиги сэргэх сылдьыҥ , итэҕэлгитин бигэтик тутуһуҥ , эр санааланыҥ , халбаҥнаабат бөҕө буолуҥ .
46016014	Тугу да гыммыккыт иһин , барытын таптыыр сүрэхтэн оҥоруҥ .
46016015	Стефан дьиэ кэргэттэрэ Ахайяҕа аан бастакынан итэҕэйбиттэрин , сибэтиэйдэргэ көмөлөһөр аналы ылыммыттарын билэҕит . Онон , бырааттарым , эһигиттэн көрдөһүөм этэ :
46016016	итинник дьоҥҥо итиэннэ бииргэ сулууспалаһар , бары сыраларын биэрэр ханнык баҕарар үлэһиттэргэ истигэн буолуҥ .
46016017	Стефан , Фортунат уонна Ахаик тиийэн кэлбиттэриттэн олус үөрдүм : кинилэр эһигини суохтаппатылар ,
46016018	онон барыбыт — мин да , эһиги да — сүргэбитин көтөхтүлэр . Маннык дьону ытыктааҥ .
46016019	Асиятааҕы церковтар эһиэхэ эҕэрдэ ыыталлар ; Акилалаах Прискилла уонна кинилэр дьиэтээҕи церковтара Айыы Тойон туһугар эһигини истиҥник эҕэрдэлииллэр .
46016020	Бырааттаргыт бука бары эһиэхэ эҕэрдэ тиэрдэллэр . Сибэтиэй уураһыынан бэйэ-бэйэҕитин эҕэрдэлэһиҥ .
46016021	Аны билигин бу бэйэм суруйан эрэбин : миигиттэн , Павелтан — эҕэрдэ .
46016022	Ким Айыы Тойон Иисус Христоһу таптаабат — ол анафема . Маран-афа !
46016023	Айыы Тойоммут илгэлээх үтүөтэ эһигинниин эҥээрдэһиэхтин .
46016024	Эһигини , Христос Иисуһу итэҕэйээччилэри барыгытын кытта , мин тапталым бииргэ буолуохтун . Аминь .
47001001	Таҥара Коринф куораттааҕы церковыгар итиэннэ Ахайя устун олорор сибэтиэйдэргэ бука барыгытыгар — Таҥара көҥүлүнэн Иисус Христос Апостола буолбут Павелтан уонна бырааккытыттан Тимофейтан .
47001002	Эһиэхэ Аҕа Таҥарабытыттан уонна Айыы Тойон Иисус Христостан бары илгэлээх үтүөнү кытта эйэ-ил тосхойо туруохтун !
47001003	Айыы Тойоммут Иисус Христос Аҕа Таҥаратыгар — амарах санаалаах Аҕаҕа , уоскулаҥы биэрэр Таҥараҕа — алгыс буолуохтун !
47001004	Таҥара биһигини уоскутарын курдук , биһиги бэйэбит эмиэ араас эрэйгэ-муҥҥа түбэспит дьону уоскутарбыт туһугар , көрсөр бары кыһалҕабытыгар Кини биһигини уоскутар , санаабытын бөҕөргөтөр .
47001005	Төһөнөн биһиги Христос көрсүбүт эрэйин-кыһалҕатын көрсөбүт да , соччонон Кини биһигини бөҕөргөтөр көмөтө үксээн иһэр .
47001006	Биһиги эрэйдэнэр да буоллахпытына , эһиги бөҕөргүүргүт , быыһанаргыт туһугар , эрэйдэнэбит ; эһиги эмиэ биһиги тулуйар эрэйбитин тулуйан быыһанаҕыт .
47001007	Биһиги эһиэхэ эрэмньибит күүстээх . Таҥара биһиэхэ эһиги бөҕөргүүргүт , быыһанаргыт туһугар көмөлөһөр , тоҕо диэтэххэ биһиги эһигинниин биир эрэйи-кыһалҕаны үллэстэр эрэ буолбатахпыт , ону ааһан өссө бары биир уопсай тирэхтээхпит .
47001008	Дьэ ол иһин , бырааттарбыт , биһиги Асияҕа ыарахан быһыыга-майгыга түбэһэ сылдьыбыппытын эһиги билбэккэ хаалыаххытын баҕарбаппыт . Тыыннаах хаалар эрэлбитин сүтэриэхпитигэр диэри , кыахпыт таһынан — инчэҕэй эттээх кыайан тулуйбат — ыарахаттарын көрсүбүппүт .
47001009	Өлөр бириигэбэрбит таҕыста дии санаан , бэйэбитигэр эрэммэккэ , өлбүттэри тилиннэрэр күүстээх Таҥараҕа эрэнэрбит .
47001010	Кини биһигини субу тирээн турар өлөр өлүүттэн быыһаан ылбыта ( өрүү быыһыыр даҕаны ) , итиэннэ эһиги үҥэргит күүһүнэн инникитин даҕаны өрүһүйэ туруо диэн эрэнэбит . Оччоҕо бэрт элбэх дьон үҥэрин истэн биһиэхэ үтүө көмөнү ыыппытын иһин , үгүстэр Таҥараҕа махтанар буолуохтара .
47001011	
47001012	Биһиги бу дойдуга , чуолаан эһиги ортоҕутугар Таҥараҕа сөбүлэтэр курдук аһаҕастык , истиҥник — сирдээҕи муудараска буолбакка , Таҥара илгэлээх үтүө санаатыгар салайтаран олорбуппутун суобаспыт туоһулуурунан киэн туттабыт .
47001013	Биһиги туох да атын хос санаата суох эһиэхэ бу ааҕаргытын , өйдүүргүтүн эрэ суруйабыт , онон суруйбуппутун барытын толору өйдүөххүт диэн эрэнэбин ; Айыы Тойоммут Иисус Христос Күнэ үүннэҕинэ , биһиги бары — эһиги да , биһиги да — хардарыта бэйэ-бэйэбитинэн киэн туттуохтаахпытын төһө эмэ өйдөөбүт дьон буоллаххыт .
47001014	
47001015	Маннык бигэ эрэллээх буоламмын , эһигини иккистээн алгыска тигистиннэр диэн , бастаан эһиэхэ тиийэ сылдьар санаалааҕым ,
47001016	онтон Македониялыахтаах , Македонияттан хат эмиэ эргиллэн кэлиэхтээх этим ; оччоҕо эһиги миигин тэрийэн Иудеяҕа ыытыахтаах этигит .
47001017	Бу маннык быһаарынан мин уолҕамчытык быһыыламмытым буолуо дуо ? Биитэр , бу аньыылаах дойду куолутунан « сөп , сөп » диэн сөбүлэһэ туран тылбын уларытан « суох , суох » диэн аккаастана оҕустум дуу ?
47001018	Таҥара туоһу буолуо : биһиги эһиэхэ эрэннэрэр тылбыт арыт « сөп » , арыт « суох » диэн уларыйа турбат .
47001019	Биһиги — мин уонна Силуаннаах Тимофей — эһиэхэ биллэрбит Иисус Христоспут , Таҥара Уола , « сөп » дии туран , « суох » диэбэт этэ ; Кини куруутун биир « сөп » диэн тыллааҕа .
47001020	Таҥара тугу эрэннэрбитин барытын толорор « сөп » диэн харда — Христос Бэйэтэ буолар ! Ол иһин , Таҥараны албан аатырдар туһугар , биһиги Кинини кытта биир буоламмыт , « Дьиҥ чахчы оннук , аминь ! » диэн саҥа аллайабыт .
47001021	Эһигини да , биһигини да Христоһунан бөҕөргөтөөччү , ытык соругу толорорго анааччы — Таҥара ;
47001022	Кини биһигини Бэйэтин бэчээтинэн бэлиэтээн баран , кэнэҕэс кэлэри мэктиэлээн биһиги сүрэхпитигэр Сибэтиэй Тыынын олохсуппута .
47001023	Таҥара мин дууһабар туоһу буолуоҕа : эһигини харыстыыр эрэ буоламмын , Коринфка баччааҥҥа диэри тиийэ иликпин .
47001024	Оннук итэҕэйиҥ , маннык итэҕэйиҥ диэн биһиги эһигини күһэйэ-модьуйа сатаабаппыт ээ , хата хайдах эмэ гынан үөрдээйэбит диэн эһиги тускутугар кыһаллабыт-мүһэллэбит ; оттон эһиги итэҕэллээх эрэ буолаҥҥыт халбаҥнаабакка чиҥник тураҕыт .
47002001	Инньэ гынан хат харааһыннарбат туһугар , эһиэхэ барбаттыы быһаарынным .
47002002	Өскөтүн , мин эһигини хомотор буоллахпына , хомоппут киһибиттэн ураты ким миигин үөрдүөй ?
47002003	Дьэ ол иһин эһиэхэ тиийдэхпинэ , миигин үөрдүөхтээх дьоммуттан хомойумаарыбын , сурукпун суруйбутум . Мин үөрүүм эһиги барыгыт үөрүүтэ буолар диэн мин бигэтик эрэнэ саныыбын .
47002004	Сурукпун , улуукан хараастыыга ылларан , сүрэхпэр ыттаран , хараҕым уутунан сууна олорон , суруйбутум . Эһигини хомотор санаам ончу суоҕа , арай эһиэхэ иэйэр муҥура суох тапталбын билиэххитин эрэ баҕарарым .
47002005	Ким эмэ миигин хомоппут буоллаҕына , ол миигин буолбатах , хайа эрэ өттүнэн ( наһаа күүркэтиэхпин баҕарбаппын ) эһигини барыгытын хомоппут .
47002006	Киниэхэ элбэх дьонтон тиксибит накаастабыл да сөп буолуо ,
47002007	онон эһиги кинини , олус санаатын түһэрэн иэдэйбэтин туһугар , бырастыы гыммыккыт , уоскуппуккут ордук буолуо .
47002008	Ол иһин киниэхэ бырааттыы тапталгытын көрдөрүҥ диэн эһигиттэн көрдөһөбүн .
47002009	Мин эһигини тургутан көрөөрү , туохха да буолбутун иһин , төһө истигэҥҥитин билээри суруйбутум .
47002010	Эһиги кими бырастыы гынаҕыт да , мин эмиэ кинини бырастыы гынабын ; оттон кими эмэ бырастыы гыммыт буоллахпына ( өскө киһи бырастыы гыныаҕа баар эбит буоллаҕына ) , мин кинини Христос иннигэр эһиги тускутугар бырастыы гыммытым .
47002011	Бэйэ-бэйэбитин бырастыы гынсар эрэ буоллахпытына , сатана албыныгар киирэн биэриэхпит суоҕа . Кини уодаһыннаах сыалын-соругун биһиги билбэт-көрбөт буолбатахпыт .
47002012	Христос туһунан Евангелиены иһитиннэрэ Троадаҕа кэлэн баран , төһө даҕаны Айыы Тойон миэхэ ааны тэлэччи аһан биэрдэр ,
47002013	бырааппын Тити онно булбатахпыттан улаханнык дьиксинэн сылдьыбытым ; ол иһин кинилэрдиин бырастыылаһан баран манна , Македонияҕа кэлбитим .
47002014	Таҥараҕа махтал буоллун : Кини биһигини Христос өрөгөйдөөх хаамыытыгар , билиэн ылыллыбыт дьоннуу , өрүүтүн Кини кэнниттэн батыһыннаран , Христоһу билии минньигэс сытын биһигинэн сир-сир аайы тарҕаттара турар .
47002015	Быыһанар суолунан баран иһээччилэр да , өлөр өлүү суолунан иһээччилэр да ортолоругар биһиги Таҥараҕа Христос арамаата буолабыт .
47002016	Өлөр суолунан барааччыларга бу — өлүү дьулаан сыта , оттон быыһанааччыларга — олох кэрэнэн сайыыта буолар . Ким баарый маннык соругу толорор кыахтаах ?
47002017	Биһиги , үгүстэр курдук , Таҥара тылын уларытан-тэлэритэн баран , уҥа-хаҥас эргиммэппит ; суох , биһиги , Таҥара ыыппыт дьонун сиэринэн , Христостуун биир буолан , ис сүрэхпититтэн Таҥара иннигэр үөрэтэбит .
47003001	Ама биһиги эһигинниин хат билсиһэ сатыахпыт дуо ? Ама сорох-сорохтор курдук , хардарыта — биһигини эһиэхэ , эһигини биһиэхэ — мэктиэлиир суруктарга наадыйыахпыт дуо ?
47003002	Эһиги бэйэҕитинэн биһиги сүрэхпитигэр суруллубут мэктиэ сурук , киһи барыта көрөн билэр , ааҕар суруга буолаҕыт эбээт !
47003003	Эһиги Христос суруйбут суругунаҕыт ; бу сурук биһиги үлэбит түмүгэр чэрэниилэнэн буолбакка , Тыыннаах Таҥара Тыынынан , суорба таас ньууругар буолбакка , сүрэх-быар иһигэр суруллубутун , эһиги бэйэҕитинэн көрдөрөҕүт .
47003004	Христос баар буолан , биһиги Таҥара иннигэр маннык эрэмньилээхпит .
47003005	Бу үлэни толорор кыахтаахпыт дэниэхпитин , оннук кыахпыт суох , толорор кыаҕы биһиэхэ Таҥара биэрэр .
47003006	Саҥа Кэс Тыл үлэһиттэрэ буолар кыаҕы биһиэхэ Кини биэрбитэ ; ол аата бу Кэс Тыл тыын суолтатынан буукуба , суруллубут сокуон буолбат , Тыын Бэйэтинэн буолар , тоҕо диэтэххэ , суруллубут сокуон өлөрөр , оттон Тыын олоҕу биэрэр .
47003007	Бэл суорба тааска суоруллубут , өлүүгэ тиэрдэр Сокуоҥҥа сулууспалааһын килбиэнэ бэрдиттэн Израиль уолаттара , Моисей сирэйигэр сыдьаайбыт быстах кэмнээх килбиэни тулуйбакка , кини сирэйин көрөр кыахтара суоҕа ;
47003008	оннук эбит буоллаҕына , Тыын сулууспалааһына быдан ордук килбиэннээх буолуо суоҕа дуо ?
47003009	Дьүүлгэ-сэмэҕэ тиэрдэр Сокуоҥҥа сулууспалааһын оннук албан аатырар буоллаҕына , буруйтан босхолуур сулууспалааһын албан аата быдан күүстээх .
47003010	Кырдьыга даҕаны , быдан күүстээх килбиэн сыдьаайбытыгар хаһааҥҥыта эрэ килбиэннээх Сокуон сырдыга өһөн хаалар .
47003011	Ааһар аналлаах оннук албан аатыра сылдьыбыт буоллаҕына , ааспат аналлаах албан аата быдан күүстээх .
47003012	Маннык бигэ эрэллээх буоламмыт , биһиги туохтан да иҥнэн-толлон турбаппыт ,
47003013	ааһар аналлаах албан аат килбиэнэ өһөрүн Израиль уолаттара көрбөтүннэр диэн сирэйин былаатынан тууна бааммыт Моисей курдук буолбаппыт .
47003014	Ол эрээри кинилэр өйдөрө-санаалара им балай хараҥаҕа муммута : Эргэ Кэс Тыл кинигэлэрин ааҕалларыгар эмиэ соннук сабыы , ону Христос эрэ ылан быраҕар кыахтаах буолан , баччааҥҥа диэри өйдөрүттэн уһулла илик .
47003015	Онон Моисейы ааҕалларыгар ол сабыылара билиҥҥэ диэри сүрэхтэрин бүрүйэ сылдьар ,
47003016	« оттон Айыы Тойоҥҥо эргилиннэхтэринэ , ол сабыы аһыллар » .
47003017	Айыы Тойон — Тыын . Айыы Тойон Тыына ханна баар да , онно көҥүл баар .
47003018	Биһиги бука бары сирэйбитин саптыбакка эрэ , Айыы Тойон кэрэмэн килбиэнин сиэркилэҕэ көрөр курдук көрөн , килбиэнтэн килбиэҥҥэ ыттан , улам Киниэхэ маарыннаан иһэбит . Бу барыта Айыы Тойон Тыынын дьайыыта буолар .
47004001	Онон биһиги , Таҥара үтүө санаатыттан маннык сулууспаны эрэммит дьоно , санаабытын түһэрбэппит ;
47004002	ол оннугар кистэлэҥ сааттаах дьайыылары ууратан , ханнык да албыннааһына , Таҥара тылын токурутуута суох , кырдьыгы аһаҕастык биллэрэн , Таҥара иннигэр бэйэбитин хайа баҕарар киһи суобаһын дьүүлүгэр биэрэбит .
47004003	Биһиги биллэрэр Евангелиебыт , кимиэхэ эмэ өйдөммөт да буоллаҕына , өлүү суолунан баран иһээччилэргэ өйдөммөт .
47004004	Таҥара уобараһа — Христос — кэрэмэн килбиэнин туһунан Евангелие сырдыга сыдьаайбатын диэн , бу үйэ таҥарата кинилэр өйдөрүн хараҥардыбыт , ол иһин итэҕэйбэттэр .
47004005	Биһиги бэйэбитин биллэрэ сатаабаппыт ээ , Христос Иисуһу , Айыы Тойону биллэрэбит , оттон бэйэбит эһиэхэ Иисус туһугар — кулуттарбыт .
47004006	Тоҕо диэтэххэ , « хараҥаттан сырдык тыктын » диэбит Таҥара , Иисус Христос сирэйигэр сыдьаайбыт Бэйэтин килбиэнин биллэрэн биһигини сырдатаары , сүрэхпитигэр күндэлэс сырдыгынан сыдьаайбыта .
47004007	Биһиги буоллаҕына маннык күндү кылаат угуллубут туой боччуктара эрэ буолабыт . Онон бу муҥура суох күүс биһиэнэ буолбатаҕа , Таҥара киэнэ буолара ырылыччы көстөр .
47004008	Биһигини бары өттүбүтүттэн ыгаллар-түүрэллэр эрээри , муннукка хаайтарбаппыт ; эрэл эрэ быстыах туругар сылдьабыт эрээри , эрэлбит быстыбат ;
47004009	сойуолууллар эрээри , Таҥара биһигини хаалларбат ; самнарбыттарын да иһин , өлөн-охтон биэрбэппит .
47004010	Иисус олоҕо биһиги эппитигэр-сииммитигэр арылларын туһугар , биһиги бу өлөр оҥоһуулаах эппитигэр мэлдьи Айыы Тойон Иисус өлүүтүн илдьэ сылдьабыт .
47004011	Итиэннэ биһиги тыыннаахпыт тухары , өлөр оҥоһуулаах эппитигэр-сииммитигэр Иисус олоҕо арылыннын диэн , бэйэбитин Иисус туһугар , тиһигин быспакка , өлөр өлүүгэ бэринэбит .
47004012	Онон биһиэхэ өлүү күүһэ , оттон эһиэхэ олох күүһэ дьайар .
47004013	Ол эрээри « итэҕэйэр буоламмын Таҥараҕа айхал эппитим » диэн Суруйууларга этиллибитин курдук , биһиги эмиэ оннук итэҕэл тыынын иҥэринэммит , итэҕэйэр буоламмыт бар дьоҥҥо Евангелиены иһитиннэрэбит .
47004014	Айыы Тойон Иисуһу тилиннэрбит Таҥара биһигини эмиэ Иисуһу кытта тилиннэрэн , эһигинниин бииргэ Бэйэтин иннигэр туруоруо диэн биһиги билэбит .
47004015	Онон Таҥара өлгөм илгэлээх үтүөтэ улам-улам үксээн-тэнийэн элбэх дьон сүрэҕэр махталы үөскэтэн , Кинини албан аатырдан , сүүрүктүү алларын туһугар , бу барыта эһиги туһаҕытыгар буолар .
47004016	Ол иһин биһиги санаабытын түһэрбэппит . Төһө да тас көрүҥмүт улам иинэн-кэхтэн истэр , ис олохпут күнтэн күн саҥардыллан иһэр .
47004017	Бу олоххо көрсөр быстах кэмнээх чэпчэки эрэйбит биһиэхэ ол эрэйбитин элбэх төгүл сабырыйар бараммат үйэлээх , толору ыйааһыннаах балысхан албан ааты аҕалыаҕа .
47004018	Онон биһиги харахпытын көстөр эйгэҕэ буолбакка , көстүбэт эйгэҕэ хатыыбыт . Бу көстөр эйгэ муҥур үйэлээх , оттон көстүбэт эйгэ үйэтэ муҥура суох .
47005001	Биһиги бу билигин олорор отуубут — сирдээҕи эппит-сииммит — үрэлиннэҕинэ , биһиэхэ илиинэн тутуллубатах , үрэллибэт үйэлээх дьиэ халлааҥҥа Таҥараттан тиксэрин билэбит .
47005002	Дьэ ол иһин манна сылдьан биһиги , халлааннааҕы дьиэбитигэр киириэхпитин туоххаһыйа баҕаран , ыараханнык өрө тыынабыт .
47005003	Оннук эрэ « таҥыннахпытына » , сыгынньах хаалыахпыт суоҕа .
47005004	Бу сирдээҕи отуубутугар олорорбут тухары биһиги ыараханнык өрүтэ тыынабыт . Сирдээҕи дьиэбититтэн тахсыахпытын баҕаран буолбатах , өлөр оҥоһуулаах эппит-сииммит өлбөт үйэлээххэ кубулуйарын туһугар , халлааннааҕы дьиэбитигэр киириэхпитин баҕаран .
47005005	Ол туһугар Таҥара биһигини айбыта , ол мэктиэтэ буоллун диэн , биһиэхэ Сибэтиэй Тыыны биэрбитэ .
47005006	Онон биһиги өрүүтүн эрдээхтик сананабыт ; бу эттээх-сииннээх сылдьарбыт тухары Айыы Тойонтон ыраахпытын билэр буоламмыт
47005007	( биһиги харах көрөрүнэн буолбакка , итэҕэлинэн олоробут ) ,
47005008	эрдээхтик сананабыт уонна бу эппититтэн-сииммититтэн тахсан дьиэбитигэр , Айыы Тойоҥҥо тиийэн олохсуйуохпутун баҕарабыт .
47005009	Ол иһин « дьиэбитигэр » да буолбуппут , « туора дойдуга » да сылдьыбыппыт иһин , Кини санаатын табарга дьулуһабыт ;
47005010	тоҕо диэтэххэ , биһиги бу эттээх-сииннээх сылдьан тугу гыммыппытынан — үтүөнү эбэтэр мөкүнү оҥорбуппутунан көрөн хас биирдиибит төлөбүрүн ыларбыт туһугар , бука бары Христос Дьүүлүгэр туруохтаахпыт .
47005011	Ол иһин , Айыы Тойонтон толлуу диэн тугун билэр буоламмыт , биһиги бар дьону итэҕэтэ-ааттыы сатыыбыт , оттон бэйэбит киммитин-туохпутун Таҥара көрөн турар . Эһиги да суобаскыт биһигини көрөр диэн мин эрэнэ саныыбын .
47005012	Биһиги бэйэбитин мэктиэлээн хаттаан эһиэхэ билиһиннэрэ сатаабаппыт , ол оннугар , сүрэхтэринэн буолбакка , тас сололорунан киэн туттааччыларга хардарар кыахтанаргыт туһугар , биһигинэн киэн туттар кыаҕы эһиэхэ биэрэбит .
47005013	« Өйбүтүттэн тахсыбыт » да буоллахпытына , — бука , Таҥара туһугар тахсыбыппыт буолуо , оттон өлүөр өйдөөх буоллахпытына , — эһиги тускутугар өлүөрбүт .
47005014	Христос таптала биһигини оннук үүйэ тутар буолан , биһиги биир Киһи барыларын тустарыгар өлбүт буоллаҕына , ол аата бары өлбүттэр диибит .
47005015	Оттон Христос , тыыннаахтар аны бэйэлэрин тустарыгар буолбакка , кинилэр тустарыгар өлөн баран тиллибит Христос туһугар олордуннар диэн , бар дьон туһугар өлбүтэ .
47005016	Ол иһин аны биһиги кими даҕаны киһи кээмэйинэн кээмэйдээбэппит ; урут Христоһу да оннук сыаналаабыт да буоллахпытына , билигин аны уурайдахпыт .
47005017	Онон ким Христоһу итэҕэйбит , ол саҥа айыллыбыт киһи ; урукку ааста , көр , аны билигин барыта саҥа буолла .
47005018	Бу барыта биһигини Бэйэтин кытта Иисус Христоһунан эйэлэһиннэрбит итиэннэ эйэлэһиннэрэр соруктаах сулууспаны биһиэхэ сүктэрбит Таҥара дьайыыта буолар .
47005019	Ол аата Таҥара , киһи аймах буруйун аахсыбакка , аан дойдуну Бэйэтин кытта Христоһунан эйэлэһиннэрэн баран , ол эйэлэһиини биллэрэр соругу биһиэхэ сүктэрбит .
47005020	Онон биһиги Христос аатыттан толору боломуочуйалаах илдьиттэр буолабыт , биһиги уоспутунан Таҥара Бэйэтэ бар дьону ылыннарыылаахтык ыҥырар ; ол иһин биһиги « Таҥараны кытары эйэлэһиҥ » диэн Христос аатынан көрдөһөбүт .
47005021	Биһиги Христоска холбоһон , Таҥара иннигэр кырдьыксыт дьон буоларбыт туһугар , Таҥара Киниэхэ , аньыы диэни Билбэтэххэ , биһиги аньыыбытын-буруйбутун сүктэрбитэ .
47006001	Биһиги , Таҥара үлэтин толорсор дьон , Киниттэн бэлэх ылбыт илгэлээх үтүөҕүтүн халтайга хаалларымаҥ диэн , эһигиттэн көрдөһөбүт .
47006002	« Табыгастаах кэмҥэ Мин эйигин иһиттим , быыһабыл күнүгэр эйиэхэ көмөлөстүм » , — диир эбээт Кини . Бу сибилигин — табыгастаах кэм кэллэ , бу сибилигин — быыһабыл күнэ үүннэ !
47006003	Бу толоро сылдьар сулууспабыт сэмэлэммэтин туһугар , биһиги ким да суолугар мэһэйи үөскэппэт буоларга кыһаллабыт ;
47006004	ол иһин туохха барытыгар бэйэбитин Таҥара үлэһиттэрин быһыытынан көрдөрөбүт : улуукан тулуурунан бары кутурҕаны , кыһалҕаны , эрэйи-муҥу ,
47006005	кырбааһыны-сынньыыны , хаайыыны , мөрөйдөөһүнү тулуйабыт , сыралаһан үлэлиибит , утуйбаппыт , аһаабаппыт .
47006006	Таҥара дьиҥ үлэһиттэрэ буоларбытын ыраас сигилибитинэн , билиибитинэн , киэҥ көҕүспүтүнэн , үтүө санаабытынан , Сибэтиэй Тыынынан , истиҥ тапталбытынан ,
47006007	дьиҥ кырдьык тылынан , Таҥара биэрэр күүһүнэн көрдөрөбүт . Уҥа да , хаҥас да илиибитигэр тута сылдьар сэриибит сэбэ биһиэнэ — кырдьыксыт буолуу ;
47006008	ытыктыылларын да , сэнииллэрин да , үөҕэллэрин-холуннаралларын , хайгыылларын да — барытын тулуйарга бэлэммит . Биһигини сымыйаччылар курдук көрөллөр даҕаны — биһиги кырдьыгы эрэ этэбит .
47006009	Биллибэппит эрээри , биһигини көрөн билэллэр ; өлбүттэринэн ааҕаллар эрээри , көрөргүт курдук , кэм да тыыннаахпыт ; накаастыыллар эрээри , өлөн-сүтэн биэрбэппит ;
47006010	хомотоллор эрээри , өрүү үөрэ-көтө сылдьабыт ; дьадаҥыбыт эрээри , үгүстэри байытабыт ; туохпут да суох эрээри , барытын бас билэбит .
47006011	Коринфтааҕы доҕотторбуот , биһиги элэ-была тылбытын эһиэхэ эттибит , сүрэхпитин эһиэхэ тэлэччи астыбыт .
47006012	Биһиги дууһабытын эһигиттэн хатаммаппыт эбээт , эһиги биһигиттэн хам хатанаҕыт .
47006013	Оҕолорбор этэр кэриэтэ эһиэхэ этэбин — тэҥ иэйиинэн биһиэхэ иэйиҥ дуу !
47006014	Итэҕэйбэт дьону кытары биир бурҕалдьыны кэтимэҥ . Хайаан көнө быһыы уонна суута-сокуона суох быһыыланыы бииргэ көлүллүөхтэрэй ? Сырдык уонна хараҥа туох кыттыгастаахтарый ?
47006015	Христос Велиардыын хайаан сөбүлэһиэхтэрэй ? Итэҕэйээччи итэҕэйбэттиин туох кыттыгастаах буолуой ?
47006016	Хайаан Таҥара дьиэтигэр эмэгэттэр туруохтарай ? « Кинилэр ортолоругар олохсуйаммын , сэргэстэһэ сылдьаммын , үҥэр Таҥаралара буолуом , кинилэр эмиэ Мин норуотум буолуохтара » диэбитин курдук , эһиги Тыыннаах Таҥара Дьиэтэ буолаҕыт .
47006017	Ол иһин « „ Кинилэртэн тахсан туспа барыҥ , — диир Айыы Тойон . — Уонна аны кирдээҕи таарыйымаҥ , оччоҕуна Мин эһигини ылыныам ,
47006018	эһиэхэ Аҕаҕыт буолуом , Миэхэ эһиги уолаттарым-кыргыттарым буолуоххут “ , — диир Барытын Тутан Олорооччу , Айыы Тойон » .
47007001	Онон , таптыыр бырааттарым , биһиги , маннык эрэннэриини истибит дьон , эппитин-сииммитин , дууһабытын киртитэр бары куһаҕантан ыраастанан , Таҥараттан толлон тураммыт , сибэтиэй олохтонуоҕуҥ .
47007002	Доҕотторуом , биһигиттэн сүрэххитин хатанымаҥ . Биһиги кимиэхэ да куһаҕаны оҥорботохпут , кими да куорҕаллаабатахпыт , кимтэн да барыһыра-туһана сатаабатахпыт .
47007003	Маны эһигини сэмэлээн этэр буолбатахпын ; урут эппитим курдук , этэбин : эһиги өрүү биһиги сүрэхпитигэр бааргыт , онон өлбүппүт да , тыыннаахпыт да иһин , биһиги өрүү бииргэбит .
47007004	Мин эһиэхэ эрэлим күүстээх , эһигини хайгыырым да бэрт элбэх ; санаам толору уоскуйан сылдьабын , төһөлөөх да эрэйгэ-кыһалҕаҕа сырыттарбыт , үөрүүм өлгөм .
47007005	Македонияҕа кэлэн да баран биһиги сынньанар диэни букатын билбэтэхпит , бары өттүттэн ыктарбыппыт : таспытыгар — утарылаһыы , испитигэр — дьиксинии .
47007006	Ол эрээри сүөм түспүтү , харыс хаалбыты уоскутар Таҥара Тити аҕалан санаабытын көтөхпүтэ .
47007007	Биһиги Тит кэлбититтэн эрэ буолбатах , эһиги кинини уоскуппуккутуттан эмиэ санаабыт көтөҕүллүбүтэ ; хайдах эһиги миигин күүскэ суохтуургутун , курутуйаргытын , хайдах миигин көмүскүүргэ туруммуккутун кэпсээбитигэр үөрүүм өссө ордук үрдээбитэ .
47007008	Онон эһигини сурукпунан харааһыннарбыт да эбит буоллахпына , аны кэмсиммэппин . Бастаан утаа кэмсинэ санаабытым гынан баран , суругум эһигини быстах кэмҥэ эрэ санаарҕаппыт эбит .
47007009	Билигин эһиги хараастыбыккытыттан буолбакка , итинник хараастан , аньыыгытын билинэн көннөрүммүккүтүттэн үөрэбин : эһиги Таҥара туһугар санаарҕаабыккыт , ол аата биһиги эһиэхэ туох да хоромньуну оҥорботох эбиппит .
47007010	Таҥара туһугар санааҕа ылларыы мэлдьи аньыыны билиниини үөскэтэн , быыһабылга сирдиир , оттон бу дойду санаарҕабыла өлөр өлүүнү үөскэтэр .
47007011	Таҥара туһуттан санаарҕааҥҥыт , көрбөккүт дуо , төһөлөөх кыһалынныгыт-мүһэлиннигит ! Төһөлөөх бырастыы гыннаран элэ-была тылгытын эттигит , буруйдаах киһиэхэ кыһыйдыгыт-абардыгыт ! Төһөлөөх куттанныгыт , төһөлөөх миигин көрсүөххүтүн баҕардыгыт , айманныгыт , буруйдааҕы накаастыаххытын төһөлөөх күүскэ баҕардыгыт ! Инньэ гынан , эһиги бу дьыалаҕа ырааскытын көрдөрдүгүт .
47007012	Онон , мин эһиэхэ ол суругу суруйарбар , буруйу оҥорбут да , атаҕастаммыт да киһи туһуттан буолбатах , Таҥара иннигэр биһиэхэ хайдах курдук бэриниилээххитин бэйэҕит дьэҥкэтик өйдүүргүт туһугар суруйбутум .
47007013	Ол иһин , уоскуйбуккутун истэн , биһиги эмиэ уоскуйдубут . Туохтааҕар да эһиги Тити үөрдүбүккүтүттэн , бука бары кинини уоскуппуккутуттан көнньүөрдүбүт .
47007014	Онон мин , киниэхэ эһиги тускутунан дэлэй соҕустук киэн тутта кэпсэммит киһи , кыбыстыыга киирбэтим ; эһиэхэ эмиэ дьиҥ кырдьыгы эрэ этэрбит курдук , Титкэ эһигини хайҕаабыппыт барыта кыларыйар кырдьык буолан таҕыста .
47007015	Эһиги бука бары хайдах курдук истигэҥҥитин , хайдах кинини ис-искититтэн долгуйа-үөрэ көрсүбүккүтүн санаан кэллэҕинэ , кини сүрэҕэ эһиэхэ өссө күүскэ иэйэр .
47007016	Онон туохха барытыгар эһиэхэ толору эрэниэхпин сөп диэн , мин үөрэбин эрэ .
47008001	Бырааттарбыт , Македониятааҕы церковтарга Таҥара хайдах курдук өлгөм илгэлээх үтүөнү бэлэх биэрбитин билиэххитин баҕарабыт .
47008002	Эрэйи эҥээрдэринэн тэлэн тургутуу үөһүгэр да сырытталлар , үөрүүлэрэ үрдүк ; быстар дьадаҥытык да олордоллор , кэмэ суох дьэллэмник бэрсэллэр .
47008003	Кинилэр , сибэтиэйдэргэ көмө оҥорор үтүө дьыалаҕа кыахтара баарынан ( өссө кыахтарын таһынан диэн мин туоһулуубун ) кыттаары баҕатыйан биһигиттэн ылыннарыылаахтык көрдөспүттэрэ .
47008004	
47008005	Биһиги күүтэ санаабыппытын куоһаран , бэл бэйэлэрин да , бастатан туран , Айыы Тойоҥҥо , ол кэнниттэн , Таҥара көҥүлүн хоту , биһиэхэ биэрбиттэрэ .
47008006	Ол иһин биһиги Тити , бу үтүө дьыаланы эһиэхэ хайдах саҕалаабытай да , ол курдук , тиһэҕэр тиэрдэригэр көрдөспүппүт .
47008007	Эһиэхэ туоххут барыта : итэҕэлгит , уус тылгыт-өскүт , билиигит , бары кыһамньыгыт , биһиэхэ тапталгыт — кэмэ суох дэлэйин курдук — бу да үтүө дьыалаҕа эмиэ дэлэй буолуҥ .
47008008	Мин маны дьаһайан буолбатах , атыттар кыһамньыларын кэпсээн эһиги тапталгыт төһө истиҥин тургутан көрөбүн .
47008009	Айыы Тойоммут Иисус Христос үтүө санаалааҕын бэйэҕит билэҕит : Кини баай эрээри , дьадаҥытынан эһигини байытаары , эһиги тускутугар дьадайбыта .
47008010	Мин эһиэхэ сүбэм маннык : эһиги өссө былырыыҥҥыттан саҕалаабыт дьыалаҕытын тиһэҕэр тиэрдэргит ордук буолуо . Бу дьыаланы эһиги бастакынан саҕалаабыт эрэ буолбатаххыт , өссө онуоха аан бастакынан баҕатыйбыккыт .
47008011	Дьэ онон хайдах быһаарыммыккытый да , ол курдук бэлэмнээхтик ылсан , төһө кыаххыт баарынан тиһэҕэр тиэрдиҥ .
47008012	Бэрсэргэ чахчы бэлэм буоллаххытына , Таҥара эһиги бэлэххитин , эһиэхэ туох суоҕун буолбакка , туох баарын көрөн , ылыныа .
47008013	Онтукаҕыт атыттарга чэпчэтии , оттон эһиэхэ ыар сүгэһэр буолуохтаах диэн эппэппин — барыгытыгар биир тэҥ буолуохтаах .
47008014	Билигин эһиги бэйэҕититтэн ордору бэрсибиккит кинилэргэ тиийбэти ситэрэн-толорон биэриэхтээх , оттон кэлин кинилэр бэйэлэрин ордуктарыттан бэрсэннэр , эһиэнин ситэрэн биэриэхтэрэ . Оччоҕо барыгытыгар тэҥ буолуо .
47008015	Суруйууларга этиллибитин курдук , « ким элбэҕи хомуйбут , ордуктамматаҕа , ким аҕыйаҕы хомуйбут — тутайбатаҕа » .
47008016	Эһиги тускутугар эмиэ ситинник кыһамньыны Тит сүрэҕэр иҥэрбит Таҥараҕа махтал буоллун .
47008017	Тит , миигин көрдөстө эрэ диэн буолбатах , көмөлөһөргө бэйэтэ дьулуурдаах буолан , көҥүл өттүнэн эһиэхэ барар .
47008018	Өссө кинини кытта Евангелиены иһитиннэрэн бары церковтар биһирэбиллэрин ылбыт бырааппытын ыытабыт .
47008019	Бу Айыы Тойону албан аатырдар , биһиги үтүө кыһамньыбытын туоһулуур амарах дьыалабытыгар көмөлөөх аргыс буолаарай диэн , церковтар кинини анаан-минээн талан ыыппыттара .
47008020	Итиччэ элбэх үбү эрэнэн туттарбыттарын дьаһайа сылдьаммыт , кимтэн да сирэй-харах анньыллыбат туһугар кыһаллабыт .
47008021	Биһиги Айыы Тойон эрэ иннигэр буолбатах , дьон иннигэр эмиэ көнө суоллаах-иистээх буоларга дьулуһабыт .
47008022	Кинилэри кытта өссө биир бырааппытын , кыһамньылааҕын араас дьыалаҕа элбэхтик тургутан билбит киһибитин , ыытабыт . Кини эһиэхэ эрэнэрэ бэрт буолан , билигин хаһааҥҥытааҕар да ордук кыһаллар .
47008023	Оттон Тит туһунан этэр буоллахха , кини — мин табаарыһым , эһиги тускутугар бииргэ үлэлиир киһим ; бырааттарбыт буоллахтарына — церковтар ыыппыт илдьиттэрэ , Христоһу албан аатырдар дьон .
47008024	Онон кинилэри таптыыргытын бары церковтарга итэҕэтиилээхтик көрдөрүҥ . Оччоҕо эһигини хайгыырбыт кырдьыктааҕын бары билиэхтэрэ .
47009001	Онон сибэтиэйдэргэ көмө ыытар туһунан мин эһиэхэ суруйарым наадата да суох .
47009002	Көмөлөһөргө эһиги өрүү бэлэмҥитин билэбин ; Македония дьонугар эһиги тускутунан « Ахайя өссө былырыыҥҥыттан бэлэм » диэн хайҕанан кэпсэнэбин ; онон эһиги көмөлөһөргө күүстээх баҕаҕыт үгүс дьону көҕүлээтэ .
47009003	Ол эрээри бу түбэлтэҕэ мин , эһигинэн бостуой киэн туттан хайҕаммыт буолумаары , били эппитим курдук , бэлэм буоларгыт туһугар , бу бырааттарбытын ыытабын .
47009004	Миигин кытары Македония дьоно кэлсэн эһиги бэлэмэ суоххутун көрдөхтөрүнэ , биһиги , итиччэ эрэмньилээхтик хайҕаммыт дьон , кыбыстыыга киириэхпит ( эһиги бэйэҕит тускутунан этэ да барбаппын ) .
47009005	Ол иһин , эрэннэрбит бэлэххит бэлэм буоларын туһугар , баран эрдэттэн бэлэмнии туруҥ диэн бырааттарбытыттан көрдөһөргө быһаарынным . Оччоҕо эһиги көмөҕүт күһэлэҥ тутан ылыы курдук буолбакка , баҕа өттүнэн бэриллибит алгыстаах бэлэх буолуоҕа .
47009006	Маныаха этиэм этэ : ким сиэмэтин кэмчилээн ыспыт , ол үүнүүтэ кэмчи буолуо , ким өлгөмнүк ыспыт , ол үүнүүтэ өлгөм буолуо .
47009007	Хас биирдии киһи сүөм түһэ-түһэ эбэтэр күһэлэҥинэн буолбакка , ис сүрэҕиттэн баҕаран бэристин ; үтүө баҕатынан бэрсэр киһини Таҥара таптыыр .
47009008	Оттон Таҥара эһигини мэлдьи бары өттүнэн дэлэгэйдик олороргут , үтүөнү оҥорорго дьэллэм буоларгыт туһугар , хайа баҕарар илгэлээх үтүөнэн байытар күүстээх .
47009009	Суруйууларга этиллибитин курдук : « Дьадаҥыларга дэлэйдик түҥэттэ , кини үтүөтэ үйэттэн үйэҕэ умнуллуо суоҕа » .
47009010	Ыһыҥ диэн сиэмэ , аһааҥ диэн килиэп биэрэр Таҥара , эһиги ыспыт сиэмэҕитин өлгөмнүк үүннэрэн , оҥорор үтүөҕүт үүнүүтүн үксэтиэҕэ ;
47009011	оччоҕо эһиги туохха барытыгар дьэллэм буолар туһугар , барытынан байыаххыт , оччоҕо эһиги биһигинэн ыытар бэлэххит иһин бэрт үгүстэр Таҥараҕа махтаныахтара .
47009012	Бу туһалаах дьыала Иерусалим сибэтиэйдэрин кыһалҕаларын толуйар эрэ буолуо суоҕа , өссө элбэх киһи сүрэҕэр Таҥараҕа өлгөм махталы үөскэтиэҕэ .
47009013	Оччоҕо кинилэр бу туһаҕытын көрөн , эһиги аһаҕастык билинэр Христос туһунан Евангелиеҕытыгар бэриниилээххитин , кинилэри уонна атын да итэҕэйээччилэри кытта дьэллэмник үллэстэргитин итэҕэйэн , Таҥараны айхаллыахтара ,
47009014	Таҥара илгэлээх үтүөтэ эһиэхэ кэмэ суох элбэхтик тиксибититтэн иэйэн туран , эһиги тускутугар Таҥараҕа үҥүөхтэрэ .
47009015	Бу киһи тылынан сатаан эппэт бэлэҕин иһин Таҥараҕа махтал !
47010001	Мин , Павел , эһиги « аттыбытыгар сылдьан сэмэй , оттон ыраатта да биһигини утаран хорсунугар түһэр » диир киһигит , Христос көнө-көрсүө майгытын , үтүө санаатын туһугар , бу эһиэхэ туһаайан этэбин .
47010002	Сорох-сорохтор биһигини бу аньыылаах дойду дьонунуу быһыыланар курдук сыаналыыллар . Онон , тиийдэрбин эрэ , хорсуммун кинилэргэ сорунуулаахтык көрдөрүөм диэн санаммыппын толорумаары эһигиттэн көрдөһөбүн : бука диэн миигин оннукка тиэрдимэҥ .
47010003	Төһө да бу дойдуга олорбуппут иһин , биһиги бу дойду сэриилэһэриттэн атыннык сэриилэһэбит .
47010004	Биһиги сэриилэһэр сэппит киһи сэриитин сэбилэниитэ буолбатах , биһиэнэ — ньыгыл бөҕөргөтүүлэри урусхаллыыр кыахтаах Таҥара күүстээх сэбилэниитэ . Бу сэрии сэбинэн биһиги оҕуруктаах өй-санаа тэриниитин ,
47010005	Таҥараны билиини утары турунар бары улуутумсуйууну сууһарабыт , ханнык баҕарар санааны билиэҥҥэ ылан , Христоска бас бэриннэрэбит ;
47010006	итиэннэ , эһиги Христоска эҥкилэ суох истигэн буолбуккут кэннэ , хайа баҕарар истигэнэ суох быһыыны накаастыырга бэлэммит .
47010007	Таһыттан көрөн эһиги киһини дьүүллүүгүт дуо ? Ким бэйэтин Христос киһитэбин диэн бигэ эрэллээх , ол бэйэтинэн көрөн тойонноотун , кини Христос киэнэ буоллаҕына , биһиги эмиэ Христос дьонобут .
47010008	Өскөтө мин Айыы Тойон биһиэхэ эһигини үрэйэргэ буолбакка , бөҕөргөтөргө биэрбит былааһынан баһа соҕус хайҕанар да буоллахпына , кыбыстыбаппын .
47010009	Мин эһигини сурукпунан куттуур курдук көстүөхпүн баҕарбаппын .
47010010	Ким эрэ миигин « суругар күүстээх , кытаанах курдук буолан баран , сирэй көрүстэххэ мөлтөх , тыла-өһө да ыйааһына суох » диир ;
47010011	итинник этээччи өйдүөх тустаах : ыраахтан суруйар сурукпутугар хайдахпытый да , бэйэҕитигэр тиийэн кэллэхпитинэ , онтон туох да атыммыт суох буолуо .
47010012	Биһиги бэйэлэрин биллэрэ-көрдөрө сатыыр дьоҥҥо холоно да , тэҥнэһэ да соруммаппыт : кинилэр бэйэлэрин кээмэйдэринэн кэмнэнэн , бэйэ-бэйэлэрин кытта куоталаһа сатаан , толкуйа суох быһыыланаллар .
47010013	Оттон биһиги кэмэ суох хайҕана барбакка , эһиэхэ эмиэ тиийэр туһугар , Таҥара кэмнээн биэрбит кэриҥинэн хайҕаныахпыт .
47010014	Биһиги аналлаах чэрчибитин кэспэппит , эһиэхэ тиийбэтэхпит эбитэ буоллар , оннук буолуо да этэ . Оттон биһиги Христос туһунан Евангелиены эһиэхэ тиэрдэн турабыт !
47010015	Биһиги чэрчибитин аһары түһэн , атын дьон үлэтинэн хайҕаммаппыт . Эһиги итэҕэлгит үрдээн-үүнэн истэҕин аайы , бэйэбит чэрчибитин эһиги көмөҕүтүнэн кэмэ суох кэҥэтэн иһиэхпит диэн эрэллээхпит :
47010016	оччоҕо атын дьон бэйэлэрин чэрчилэрин иһинэн бэлэмнээбиттэринэн хайҕаммакка , Евангелиены өссө ыраата баран иһитиннэриэхпит .
47010017	Суруйууларга этиллибитин курдук , « ким хайҕанар , ол Айыы Тойон дьайыытынан хайҕаннын » .
47010018	Айыы Тойон бэйэтин бэйэтэ хайҕанааччыны билиммэт , Бэйэтэ хайгыыр киһитин эрэ билинэр .
47011001	Оо , мин « өйө суох быһыыбар » арыый тулуурдаахтык сыһыаннаһаргыт эбитэ буоллар ! Ол эрээри , эһиги өссө тулуйа сатыыгыт дии .
47011002	Эһигини Таҥара күнүүтүнэн күнүүлүүбүн эбээт : мин эһигини , ыраас кыыһы курдук , соҕотох Христоһу эрэ кытта илии охсуһуннарбытым .
47011003	Ол эрээри моҕой Еваны уодаһыннаах албыныгар үктэппитинии , эһиги эмиэ өйгүт-санааҕыт мунан , Христоска истиҥник , ыраастык бас бэринэн сылдьар көнө суолгутуттан туораан хаалыаххыт диэн дьиксинэ саныыбын .
47011004	Ким эмэ кэлэн эһиэхэ атын , биһиги иһитиннэрбэтэх Иисуспут туһунан кэпсээн бардаҕына , эһиги атын , урут ылымматах тыыҥҥытын ылынаҥҥыт , тута илик атын Евангелиеҕытын тутаҥҥыт , киниэхэ олус тулуурдаахтык сыһыаннаһыах курдуккут .
47011005	Ол эрээри эһиги ити « үрдүкү апостоллар » диэн ааттыыр дьоҥҥутуттан мин туохпунан да итэҕэс курдук санаммаппын :
47011006	төһө да кумахтан өтүүнү өрөр уус тыла суоҕум иһин , билии чааһыгар тиийдэххэ атын буолуом . Биһиги бары өттүбүтүнэн хайдахпытын эһиги бэйэҕит бэркэ билэҕит .
47011007	Мин эһиэхэ Евангелиены , туох да төлөбүр эрэйбэккэ , биллэрэн , эһигини үрдэтэр соруктан бэйэбин намтатынан аньыыга киирбит буоллаҕым дуу ?
47011008	Эһиэхэ туһалыырбар туттаары атын церковтар биэрэр үптэрин ыламмын кинилэри , этэргэ дылы , халыыр этим да диэххэ сөп ; эһиэхэ бара сылдьан , төһө да тиийиммэтэрбин , кимиэхэ да сэлээннэммэтэҕим .
47011009	Туохха наадыйарбын барытын Македонияттан кэлбит бырааттарбыт толору хааччыйбыттара . Мин эһиэхэ хаһан даҕаны адаҕа буолбатаҕым , буолуом да суоҕа дии саныыбын .
47011010	Христос сүрэхпэр иҥэрбит кырдьыгынан эттэхпинэ , бу киэн туттуубун Ахайя дойдуларын үрдүнэн ким да миигиттэн былдьаан ылыа суоҕа .
47011011	Тоҕо мин инньэ гынабыный ? Эһигини таптаабаппыттан буолуо дуо ? Суох , таптыырбын Таҥара билэр . Таҥара үлэтин үкчү биһиги курдук оҥороллорунан хайҕанаары сылтах көрдөөччүлэргэ оннук сылтаҕы мин биэриэм суоҕа . Инникитин да бу суолбун тутуһан иһиэҕим .
47011012	
47011013	Ити сымыйа апостоллар , албын үлэһиттэр Христос Апостоллара буолан кубулуналлар .
47011014	Онно киһи дьиктиргиэҕэ туох баарый ? Сатана бэйэтэ сырдык Аанньала буолан дьүһүн кубулунар буоллаҕына ,
47011015	үлэһиттэрэ эмиэ кырдьык үлэһитэ буолан кубулуналлара дьикти буолбатах . Бүтэр уһугар кинилэр тугу оҥорбуттарынан дьүүллэниэхтэрэ .
47011016	Өссө төгүл эһиэхэ этэбин : миигин ким даҕаны өйө суох дии санаабатын , оттон ол кыаллыбат буоллаҕына , чэ , саатар , өйө суох киһи да курдук миигин ылыныҥ , оччоҕо , баҕар , бэйэбин кыратык эмэ хайҕана түһүөм этэ .
47011017	Бу Айыы Тойонтон ылан этэр буолбатахпын , бэйэбин маннык хайҕанан кырдьык даҕаны өйө-төйө суох тыллаһан эрэбин .
47011018	Үгүстэр бу дойду дьонун куолутунан хайҕаналларын курдук , мин эмиэ хайҕаныым ээ .
47011019	Эһиги , итинник өйдөөх дьон , өйө суохтар тугу гыналларын барытын үөрүүнэн тулуйаҕыт .
47011020	Ким эрэ эһигини хабалаҕа хам ылар , эһиэхэ иитимньи буолар , эһигиттэн былдьаан-талаан туһанар , киэмсийэр , эһигини сирэйгэ таһыйар буоллаҕына тулуйаргыт туох да кэмэ суох .
47011021	Кыбыстыам иһин , бу чааһыгар биһиги кинилэргэ быдан баһыйтарбыппыт быһыылаах . Оттон ким эмэ тугунан эрэ хайҕаныан баҕарар буоллаҕына , оччоҕо мин ( өйө суох киһилии тыллаһан эрэбин ) эмиэ хайҕанан көрүөм !
47011022	Кинилэр еврейдэр дуо ? Мин эмиэ еврейбин . Кинилэр израильтяннар дуо ? Мин эмиэ Израиль киһитинэбин . Кинилэр Авраам удьуордара дуо ? Мин эмиэ Авраам удьуорунабын .
47011023	Кинилэр Христос үлэһиттэрэ дуо ? Өйө суохпар этэбин : мин кинилэрдээҕэр быдан улахаммын . Кинилэрдээҕэр ордук элбэхтик үлэлээбитим , аата-ахсаана суох кырбаммытым , ордук элбэхтик хаайыллыбытым , үгүстүк өлө сыспытым .
47011024	Иудейдартан биэс төгүл отут тоҕустуу таһыыры ылбытым ;
47011025	римляннар үс төгүл маһынан кырбаабыттара , биирдэ тааһынан илдьи тамнаабыттара ; үс төгүл хараабылым тимирбитэ , олортон биирдэстэригэр түүннээх күн устата аһаҕас муораҕа булкуллубутум .
47011026	Элбэхтик айанныырым , ол тухары куттал суоһуура : өрүстэргэ суоһуура , түөкүттэртэн , хаан-уруу норуоппуттан , атын омуктартан суоһуура , куораттарга , иччитэх сирдэргэ , муораҕа суоһуура , сымыйа бырааттартан суоһуура .
47011027	Илистэ үлэлиирим , утуйар уубун өрүү да хамматым , аччыктыырым , утатарым , аас-туор олохтооҕум , тоҥорум-хатарым , сыгынньах сылдьарым .
47011028	Итини таһынан күннэтэ миэхэ дьон тоҕуоруһар , бары церковь туһугар кыһаллабын-мүһэллэбин .
47011029	Ким эмэ мөлтөөтөҕүнэ-ахсаатаҕына , мин тэбис тэҥҥэ бэйэм кытта мөлтөөбөтөҕүм-ахсаабатаҕым баарай ? Ким эмэ аньыыга киирдэҕинэ , мин ууга-уокка түспэтэҕим баарай ?
47011030	Хайҕанар да буоллахпына , мөлтөхпүнэн хайҕаныам .
47011031	Айыы Тойоммут Иисус Христос үйэлэр тухары алгыстаах Аҕата — Таҥара — мин сымыйалаабаппын билэр .
47011032	Дамаска сырыттахпына , Арета ыраахтааҕы анаабыт уобалас баһылыга тутан ылаары куорат аанын манаппытыгар , миигин тымтайга уганнар куорат истиэнэтин түннүгүнэн түһэрбиттэрэ . Баһылык илиититтэн оннук быыһанан турабын .
47012001	Туһата суоҕун биллэрбин да , бэйэбин бэйэм хайҕанарбар тиийэбин . Аны Айыы Тойон тугу көрдөрбүтүн , тугу арыйан биэрбитин кэпсииргэ көһүүм .
47012002	Биир билэр киһим , Христос киһитэ , уон түөрт сыл анараа өттүгэр — эттэри-сииннэри эбитэ дуу , дууһата эрэ эбитэ дуу , чуолкайын бу диэн билбэтим , Таҥара билэр , — үһүс халлааҥҥа ылылла сылдьыбыт .
47012003	Итиэннэ , мин билэрбинэн , ол киһи — эттэри-сииннэри эбитэ дуу , дууһата эрэ эбитэ дуу , ону билбэтим , Таҥара билэр , —
47012004	ырайга ылыллан , киһи киһиэхэ сатаан кэпсээбэт этиэхтэн эриэккэс тыллары истибит .
47012005	Оннук киһинэн хайҕаныахпын сөп , оттон бэйэбинэн хайҕаммаппын , арай мөлтөхпүнэн хайҕаныам .
47012006	Ити эрээри хайҕаныахпын баҕарбытым да иһин син биир өйө суохтук тыллаһыам суоҕа дии саныыбын , тоҕо диэтэххэ , эһиэхэ дьиҥ кырдьыгы эрэ этэбин ; ол гынан баран , ким эмэ бэйэтэ көрбүтүттэн эбэтэр бэйэбиттэн истибититтэн миигин үрдүктүк санаабатын туһугар , хайҕанартан туттунуум .
47012007	Итинник уһулуччулаах суоллары көрөн үрдүктүк санамматым туһугар , Таҥара мин эппэр сытыы хатыыны анньыбыт , ол хатыы , сатана аанньала , олус үрдүктүк санамматым туһугар миигин дьөлүтэ кэйиэлии сылдьар .
47012008	Миигин киниттэн быыһаа диэн , мин Айыы Тойонтон үс төгүллээн көрдөспүтүм .
47012009	Онуоха Айыы Тойон : « Эйиэхэ Мин илгэлээх үтүөм тиксибитэ да сөп , Мин күүһүм мөлтөххө ордук күүскэ дьайар » , — диэбитэ . Дьэ ол иһин мин Христос күүһэ миэхэ күүскэ дьайарын туһугар , мөлтөхпүнэн хайҕанарбын быдан ордоруом .
47012010	Ол иһин мөлтөөтөхпүнэ , атаҕастаннахпына , кыһалҕаҕа кыһарыйтардахпына , сойуолаттахпына , Христос туһуттан ыгыыга-түүрүүгэ түбэстэхпинэ үөрэбин эрэ . Мөлтөөбүт эрэ кэммэр мин күүстээхпин .
47012011	Бэйэбин хайҕанаммын , кырдьык , өйбүттэн тахсаары гынным : эһиги миигин хайҕанарга күһэйдигит . Эһиги хайҕыаххытын сөп этэ миигин : мин ким да буолбатах эрээри , эһиги « үрдүкү апостоллар » диэн ааттыыр дьоҥҥутуттан туохпунан да итэҕэһим суох .
47012012	Дьиҥ Апостол буоларбын Таҥара эһиэхэ араас бэлиэлэринэн көрдөрбүтэ . Мин тулуурбун билбэт буоллаххытый ! Онуоха эбии араас дьиктилэр , сөҕүмэр бэлиэлэр , күүстээх дьайыылар .
47012013	Оччоҕо , атын церковтарга холоотоххо , мин эһигини тугунан көйгөтүппүттээхпиний ? Арай эһиэхэ сүгэһэр буолбакка сылдьарбынан дуо ? Оннук буруйбун бука диэн бырастыы гыныҥ .
47012014	Бу үһүстээн эһиэхэ бараары сылдьабын . Тиийдэхпинэ , эһиэнин көҕүрэтиэм суоҕа : мин эһиэнигэр буолбатах , эһиэхэ бэйэҕитигэр наадыйабын . Оҕолор төрөппүттэригэр баай муспаттар , төрөппүттэр оҕолоругар баай мунньаллар .
47012015	Мин эһиги тускутугар туох баардаахпын-суохтаахпын барытын , — ону эрэ буолуо дуо , бэйэбин кытта барыырга бэлэммин . Мин эһигини бу курдук улаханнык таптыыр буоллахпына , эһиги миэхэ тапталгыт тоҕо маннык кэмчиний ?
47012016	Чэ сөп , мин эһиэхэ сүгэһэр да буолбатарбын , эһиги этэргит курдук , киитэрэйдээн , албыннаан эһигини илиибэр ылбытым дуу ?
47012017	Биитэр эһиэхэ ыыппыт биир эмэ киһибинэн эһигиттэн тугу эмэни көрдөтөн туһаммыттааҕым эбитэ дуу ?
47012018	Тити көрдөһөн эһиэхэ биир бырааппытын кытта ыыта сылдьыбытым : Тит эһигиттэн тугу эмэ бэйэтигэр туһаммыттааҕа дуо ? Кини биһикки биир санаанан сулууспалыыр биир ыллыктаах дьон буолбатах этибит дуо ?
47012019	Баҕар , эһиги биһигини көмүскэнэ сатыыллар дии саныыргыт буолуо . Биһиги Христостуун биир буолан Таҥара иннигэр этэбит : таптыыр бырааттарбыт , биһиги тугу гынарбыт барыта эһигини бөҕөргөтөр эрэ сыаллаах .
47012020	Мин бииртэн дьиксинэ саныыбын : арай биһиги эһиэхэ тиийэн кэлбиппит , хайабыт да — эһиги да , мин да — хардарыта эрэммиппититтэн чыҥха атын буолан хаалыыбыт . Арай эһиги ортоҕутугар иирсээни , күнүүнү , киҥи-наары , ордук санаһыыны , баһааҕырдыһыыны , хобу-сиби , бэрдимсийиини , үрэй-сарай барыыны булан ылыым ;
47012021	арай эһиэхэ тиийэн кэллэхпинэ , Таҥарам миигин эһигиттэн сылтаан эмиэ сүөм түһэрдин , харыс хааллардын ? Оччоҕо урукку аньыыларын — кирдээхтик , содурдук , сиэрэ суох нэгэйдик быһыыланалларын билинэн кэмсиммэтэх үгүс дьону аһыйан хараҕым уутунан суунарга күһэллиэм .
47013001	Үһүстээн эһиэхэ баран эрэбин . Суруйууларга этиллэр : « Хайа да дьыала икки дуу , үс дуу киһи туоһулаатаҕына эрэ , көрүллэр » .
47013002	Эһиэхэ иккиһин кэлэ сылдьан сэрэппитим курдук , билигин ыраах да сылдьан суруйабын : урут аньыыга киирбиттэри итиэннэ атыттары даҕаны хаттаан кэллэхпинэ харыстыам суоҕа .
47013003	Эһиги миигин чахчы Христос саҥардар дуу , суох дуу диэн билиэххитин баҕараҕыт . Кини эһиги тускутугар мөлтөөн-ахсаан биэрбэтэҕэ , Кини эһиэхэ күүстээх дьайыытын көрдөрөр .
47013004	Төһө да күүһэ-күдэҕэ эстэн кириэскэ тиирилиннэр , Кини Таҥара күүһүнэн тиллибитэ . Биһиги эмиэ , төһө даҕаны Кинилиин бииргэ мөлтөөтөрбүт , Таҥара күүһүнэн Кинини кытта бииргэ эһиги тускутугар олоруохпут .
47013005	Бэйэҕитин тургутан көрүнүҥ : чөл итэҕэллээххит дуо ? Бэйэҕитин чинчийэн көрүҥ . Биитэр бэйэҕитин — Иисус Христос эһиэхэ баарын — билбэккит дуу ? Тургутууну тулуйбатах буоллаххытына эрэ билиэххит суоҕа .
47013006	Оттон биһиги тулуйбуппутун билиэххит диэн эрэнэбин .
47013007	Эһиги ханнык да аньыыны оҥорбоккут туһугар биһиги үҥэбит . Тургутууну тулуйбут дьон курдук көстөөрү буолбатах , эһигини үтүөнү оҥордуннар диэн .
47013008	Биһиги кырдьыгы утары күүһэ суохпут , кырдьык иһин эрэ күүстээхпит .
47013009	Бэйэбит мөлтөөтөхпүтүнэ , эһиги күүһүрдэххитинэ , биһиги онтон үөрэбит эрэ , биһиги үҥэр үҥүүбүт — эһиги ситэргит-хоторгут туһугар .
47013010	Тиийдэхпинэ , Айыы Тойон миэхэ , үрэйэргэ буолбакка , бөҕөргөтөргө биэрбит былааһынан эһигини кытаанахтык дьарыйымаары , өссө да ыраах сылдьан бу курдук суруйдум .
47013011	Ол эрэн , бырааттарым , үөрүҥ-көтүҥ , ситэн-хотон үүнэн иһиҥ , бэйэ-бэйэҕитин бөҕөргөтүһүҥ , биир санааланыҥ , эйэлээх буолуҥ , оччоҕо таптал , эйэ-ил Таҥарата эһигини кытта бииргэ буолуо .
47013012	Бэйэ-бэйэҕитин сибэтиэй уураһыынан эҕэрдэлээҥ . Сибэтиэйдэр бары эһиэхэ эҕэрдэлэрин ыыталлар .
47013013	
47013014	Эһигинниин бука барыгытыныын Иисус Христос Айыы Тойоммут илгэлээх үтүөтэ , Аҕа Таҥара таптала эҥээрдэһиэхтин , Сибэтиэй Тыын эһигинниин бодоруһуохтун . Аминь .
48001001	Галатия церковтарыгар — дьон быһаарыытынан да , киһи көҥүлүнэн да буолбакка , Иисус Христос уонна Кинини өлбүттэртэн тилиннэрбит Аҕа Таҥара көҥүллэринэн Апостол буолбут Павелтан уонна манна миигин кытта баар бырааттаргытыттан барыларыттан .
48001002	
48001003	Аҕа Таҥараттан уонна биһигини бу хара дьайдаах үйэттэн өрүһүйэн , аньыыбытыттан босхолоору , Бэйэтин толук биэрэн Аҕа Таҥарабыт көҥүлүн толорбут Иисус Христос Айыы Тойоммутуттан эһиэхэ бары илгэлээх үтүөнү кытта эйэ-ил тосхойо туруохтун !
48001004	
48001005	Киниэхэ үйэттэн үйэҕэ албан аат ! Аминь .
48001006	Эһигини Христос илгэлээх үтүөтүнэн ыҥырбыт Таҥараттан итинник чэпчэкитик атын илдьит тылга көһө охсубуккутун сөҕөбүн эрэ .
48001007	Атын Евангелие диэн суох эбээт , арай Христос Евангелиетын токурутуохтарын баҕаран эһигини аймааччылар бааллар .
48001008	Ол эрээри ким да буоллун , — биһиги бэйэбитинэн эһиэхэ кэлэн дуу , Халлаантан Аанньал көстөн дуу , урут үөрэппиппититтэн атыны үөрэтэн киирэн бардаҕына , киниэхэ анафема буоллун !
48001009	Урут эппиппитин билигин эмиэ хатылаан этэбин : эһиги ылыммыккытыттан атыны үөрэтээчччигэ — анафема .
48001010	Туох дии саныыгытый , мин билигин дьон биһирэбилигэр дьулуһа сатыырым буолуо дуо , Таҥара биһирэбилигэр дуу ? Дьоҥҥо бэрт буола сатыырым буолуо дуо ? Билиҥҥэ диэри дьон санаатын таба сатыырым эбитэ буоллар , Христос кулута буолуом суоҕа этэ .
48001011	Бырааттарым , эһиги билиэххитин баҕарабын : мин эһиэхэ иһитиннэрбит Евангелием киһи киэнэ буолбатах ,
48001012	мин киһиттэн ылбатаҕым , киһиттэн үөрэммэтэҕим — Иисус Христос миэхэ бу Евангелиены Бэйэтинэн арыйан биэрбитэ .
48001013	Мин урут иудей быһыытынан хайдах олорбутум , Таҥара Церковын хайдах кырыктаахтык сойуолаабытым , үрэйбитим туһунан эһиги истибиккит .
48001014	Оччолорго мин өбүгэлэрбит үгэстэрин туохтааҕар да дьулуһан туран тутуһарым , иудей быһыытынан бэйэм аҕам ууһугар биир саастыылаахтарбыттан үгүстэриттэн чорбойорум .
48001015	Дьэ онтон миигин ийэм иһигэр сылдьыахпыттан талан ылбыт , амарах санаатыттан ыҥырбыт Таҥара Бэйэтин үтүө көҥүлүнэн
48001016	атын норуоттарга Евангелиены иһитиннэрээри , миэхэ Уолун көрдөрбүтүгэр , ол саҕана кими да кытта сүбэлэһэ барбатаҕым ,
48001017	мин иннибинээҕи Апостолларга Иерусалимҥа аттамматаҕым , ол оннугар Аравияҕа барбытым , онтон эмиэ Дамаска төннүбүтүм .
48001018	Үс сыл буолан баран Кифаны көрсө Иерусалимҥа тиийэ сылдьыбытым , онно киниэхэ уон биэс күн буолбутум .
48001019	Айыы Тойон быраата Иаковтан ураты атын Апостоллары кими да көрбөтөҕүм .
48001020	Бу эһиэхэ суруйарым — барыта кыларыйар кырдьык , Таҥара миэхэ туоһу буолуо .
48001021	Онтон Сириянан , Киликиянан сылдьыбытым .
48001022	Христианнар Иудеятааҕы церковтара миигин сирэй билэ иликтэрэ ,
48001023	арай хаһан эрэ кинилэри сойуолаһааччы киһи билигин урут имири эһэ сатаабыт итэҕэлин тарҕатар сураҕын истэллэрэ эрэ .
48001024	Онон мин туспуттан Таҥараны айхаллыыллара .
48002001	Онтон уон түөрт сыл буолан баран Варнаваны кытта Иерусалимҥа хат тиийэ сылдьыбытым , Тити эмиэ илдьибитим .
48002002	Онно мин Таҥара ыйыытынан барбытым . Күрэххэ халтайга сүүрбүт биитэр сүүрэр буолумаары , церковь тутаах дьонун сирэй көрсөн , атын норуоттарга иһитиннэрэр Евангелиебын быһааран биэрбитим .
48002003	Кинилэр бэл миигин кытта сылдьар Тити , грек киһитин , быһыллыы сиэрин-туомун толорорго күһэйэ сатаабатахтара .
48002004	Оттон сымыйа бырааттар тустарынан этэр буоллахха ( кинилэр Христос Иисус биһиэхэ биэрбит көҥүлүн уоран көрөн , кулут олоҕор төнүннэрээри , биһиги кэккэбитигэр сирэйдэрин саптан киирбиттэр ) ,
48002005	эһиги Евангелие кырдьыгын ыһыктыбаккыт туһугар , биһиги кинилэргэ биир да мүнүүтэҕэ иннибитин биэрбэтэхпит .
48002006	Биллэр-көстөр дьон урут ким-туох буола сылдьыбыттарыгар мин суолта биэрбэппин , Таҥара киһини киминэн-тугунан көрөн араарбат . Бас-көс дьон эмиэ миигиттэн атын тугу да ирдээбэтэхтэрэ ; ирдиэхтээҕэр
48002007	иудейдарга Евангелиены иһитиннэрэр сорук Петрга сүктэриллибитин курдук , ону атын норуоттарга иһитиннэрэр сорук миэхэ итэҕэйиллибитин көрөн
48002008	( Петрга иудейдар ортолоругар Апостол сулууспатын толороругар Көмөлөһөөччү мин омуктарга ону толорорбор көмөлөһөрө ) ,
48002009	миэхэ Апостол буолар алгыстаах быраап бэриллибитин билиммиттэрэ . Онон биллэр-көстөр тутаах дьон — Иаков , Кифа , Иоанн буоланнар — биһиги атын омукка , оттон кинилэр иудейдарга барар бэлиэлэригэр Варнава биһиккигэ доҕордуу илиилэрин ууммуттара .
48002010	Кинилэр биһигиттэн биири эрэ — дьадаҥылары умнубат буолуҥ диэн — көрдөспүттэрэ , мин ону өрүү кыһаллан туран толорорго дьулуһабын .
48002011	Онтон мин Петры , Антиохияҕа кэлэ сылдьан сэмэлэнэргэ төрүөт биэрэрин көрөммүн , аһаҕастык утарбытым .
48002012	Иаков ыыппыт дьоно кэлэ иликтэринэ , кини омук христианнарын кытта бииргэ аһыыра , оттон Иаков дьоно кэлэллэрин кытта , иудейдартан сэрэнэн , кистэнэр , омуктартан тэйэ туттар буолбута .
48002013	Атын иудейдар эмиэ кинилиин сирэй көрбөх быһыыламмыттара , ону бэл Варнава батыспыта .
48002014	Көнө суолтан — Евангелие кырдьыгыттан — туоруулларын көрөн , мин , бары истэн турдахтарына , Кифаҕа : « Эн еврей эрээригин , иудейдартан атыннык , омук дьонун курдук , олорор буоллаххына , омук дьонун тоҕо иудей үгэһин тутуһарга күһэйэҕин ? » — диэбитим .
48002015	Биһиги « туора омук аньыылаах-харалаах дьоно » буолбатахпыт , иудей буолан төрөөбүппүт .
48002016	Ол эрээри , киһи Сокуону тутуһан буолбакка , Иисус Христоһу итэҕэйэн эрэ быыһанарын билэн , биһиги эмиэ , Сокуону тутуһан буолбакка , Христоска итэҕэлбитинэн буруйбутуттан-аньыыбытыттан быыһанаары , Христос Иисуһу итэҕэйбиппит . Суруйууларга этиллэрин курдук , « Сокуон ирдэбиллэрин тутуһан биир да киһи быыһаныа суоҕа » .
48002017	Оттон Христос өҥөтүнэн буруйтан быыһанарга дьулуһа сылдьан , биһиги , иудейдар , бэйэбит эмиэ аньыылаах буолан хааллахпытына , оччоҕо ама Христос аньыыга-хараҕа сулууспалааччы буолар үһү дуо ?
48002018	Ким да инньэ диэн сатаммат . Оттон өскөтүн урут үрэйбиппин хат тута сатаатахпына , мин онон Сокуону кэспиппин эрэ көрдөрүөҕүм .
48002019	Миигин Сокуон өлөрөн , мин аны мантан инньэ Таҥара туһугар олороору , Сокуонтан босхоломмутум . Мин Христоһу кытта бииргэ кириэскэ тиириллибитим ,
48002020	онон аны мин суохпун , арай мин сүрэхпэр Христос баар ; оттон бу сирдээҕи олохпун миигин таптаабыт , мин туспар толук буолбут Таҥара Уолугар итэҕэлбинэн олоробун .
48002021	Таҥара үтүө бэлэҕин мин киэр аспаппын ; оттон өскөтүн киһи буруйуттан-аньыытыттан Сокуону тутуһан быыһанар буоллаҕына , ол аата Христос суолтата суохха өлбүт буолан тахсар .
48003001	Оо , толкуйа суох галаттар ! Эһиги Евангелиены истэргитигэр Иисус Христос , көрөн турдаххытына , тиириллибит курдук ойууламмыта буолбаат ! Оччотугар ким эһигини итинник абылаата ?
48003002	Эһигиттэн биири билиэхпин баҕарабын . Сибэтиэй Тыыны эһиги хайдах ылбыккытый : Сокуон ирдэбиллэрин толороҥҥут дуу , биитэр истибит үөрэххитин итэҕэйэҥҥит дуу ?
48003003	Ама эһиги Таҥара Тыыныттан саҕалаан баран , киһи этэринэн муҥурданан хаалар быстах өйдөөххүт дуо ?
48003004	Ама итиччэ элбэҕи халтайга тулуйбуккут дуо ? Хайдах да оннук буолуо суохтаах !
48003005	Эһиэхэ Тыыны бэлэхтиир , араас дьиктилэри оҥорор Таҥара ону Сокуон ирдэбиллэрин толороргут иһин оҥорор дуу , биитэр Евангелиены истэн итэҕэйбиккит иһин дуу ?
48003006	Авраамы да көрүҥ . « Авраам Таҥараны итэҕэйбитэ , ол иһин Таҥара кинини кырдьыксыт киһинэн билиммитэ » .
48003007	Итэҕэйээччилэр Авраам уолаттара буолалларын эһиги өйдүөхтээххит .
48003008	Итэҕэллэрин иһин Таҥара атын норуоттары быыһыахтааҕын Суруйуулар өтө көрбүттэрэ , онон « эйигинэн бары норуоттар алгыска тиксиэхтэрэ » диэн Евангелие тылларын аан маҥнай Авраам истибитэ .
48003009	Ол иһин итэҕэйээччилэр Таҥараны итэҕэйбит Авраамы кытта алгыһы бииргэ ылаллар .
48003010	Оттон Сокуону тутуһууга эрэнээччилэр кырыыска тураллар , тоҕо диэтэххэ , « Сокуон кинигэтигэр суруллубуту барытын куруук тутуһа сылдьар эрэ киһи кырыыска турбат » диэн суруллубута .
48003011	Сокуону тутуһан ким да Таҥара иннигэр быыһаммата дьэҥкэтик көстөн турар — « кырдьыксыт итэҕэлинэн тыыннаах буолуоҕа » .
48003012	Оттон Сокуон итэҕэлгэ сыһыана суох , тоҕо диэтэххэ , « Сокуон ирдэбиллэрин барытын толорбут эрэ киһи олоххо тиксиэҕэ » диэн этиллэр .
48003013	Христос Сокуон кырыыһын Бэйэтигэр ылынан , биһигини кырыыстан толуйан ылбыта ( тоҕо диэтэххэ , « маска тиириллибит ханнык баҕарар киһи кырыыска турар » диэн суруллубута ) .
48003014	Бу Авраамҥа эрэннэриллибит алгыс Христос Иисуһунан атын норуоттарга бэриллэн , биһиги эмиэ Таҥара эрэннэрбит Тыынын итэҕэлбитинэн ыларбыт туһугар , Кини биһигини босхолообута .
48003015	Бырааттарым , күннээҕи олохтон холобурдуом : киһи быраабыланы толору тутуһан , сөпкө суруйан хаалларбыт кэриэһин ким да көтүрбэт , онно саҥаны тугу да эбии киллэрбэт .
48003016	Оттон Авраамҥа уонна кини удьуоругар Таҥара Бэйэтинэн эрэннэрэр тылын эппитэ . Кини ол этэригэр « кэнэҕэски ыччаттаргар » диэбэккэ , Удьуоргар диэбит буолан , үгүс киһи туһунан буолбакка , биир эрэ удьуор туһунан эппит , оттон бу Удьуор — Христос .
48003017	Онон мин этиэхпин баҕарабын : Таҥара бигэргэппит Христос туһунан кэс тылын күүһүн түөрт сүүс отут сыл буолан баран үөскээбит Сокуон өһүлэн көтүрэр кыаҕа суох .
48003018	Өскөтүн нэһилиэстибэ Сокуонунан бэриллэр буоллаҕына , эрэннэрии эрэ күүһүнэн ону хайдах да кыайан ылбаккын ; оттон Таҥара эрэннэрбит буолан , ону Авраамҥа бэлэхтээбитэ .
48003019	Оччоҕо Сокуон туох соруктааҕый ? Сокуон , буруйу оҥоруу элбэх буолан , эбии бэриллибитэ , итиэннэ Таҥара эрэннэрбит Удьуора кэлиэр эрэ диэри , дьайар күүстээҕэ . Сокуон Аанньаллар уонна тиксэрээччи киһи көмөлөрүнэн бэриллибитэ .
48003020	Ол эрээри илии охсуһар икки өрүт баар эрэ буоллаҕына , тиксэрээччи тоҕоостоох , оттон Таҥара соҕотох .
48003021	Ол аата Сокуон Таҥара эрэннэриилэрин утарар дуо ? Хайдах да оннук буолбат ! Өскөтүн дьоҥҥо олоҕу биэрэр Сокуон бэриллибитэ буоллар , дьон аҥаардас Сокуону тутуһан быыһаныа этилэр .
48003022	Суруйууларга этиллэринэн , аан дойду бүтүннүүтэ аньыы былааһыгар киирэн сытар , онон итэҕэйэр эрэ дьон ол эрэннэриллибити Иисус Христоска итэҕэллэринэн ылыахтара .
48003023	Оттон итэҕэл кэлиэн иннинэ , итэҕэл арыллар кэмэ кэлиэр диэри , биһиги Сокуон хааччаҕар сылдьыбыппыт ;
48003024	Сокуон кытаанах иитээччи быһыытынан биһиэхэ сыһыарыллыбыта . Онон Христос кэллэҕинэ , итэҕэлбитинэн буруйтан быыһанаары , Кини кэлиэр диэри , биһиги бу иитээччи көрүүтүгэр сылдьыбыппыт .
48003025	Оттон билигин , итэҕэл кэмэ кэлбитигэр , биһиги иитээччи көрүүтүттэн таҕыстыбыт .
48003026	Онон Христос Иисуска итэҕэлгитинэн эһиги бука бары Таҥара уолаттара буолаҕыт .
48003027	Христостуун биир буолаары сүрэхтэммиттэр эһиги бука бары Христос курдук буолбуккут .
48003028	Аны иудей , атын омук , кулут , көҥүл киһи , эр киһи , дьахтар диэн суох : Христос Иисуһу итэҕэйэҥҥит эһиги бука бары биир сомоҕо буоллугут .
48003029	Оттон Христос киэннэрэ буоллаххытына , ол аата эһиги Авраам удьуордарынаҕыт , эрэннэриллибиккэ тиксиэхтээх нэһилиэнньиктэргит .
48004001	Өссө манныгы холобурдуум : нэһилиэнньик төһө да барытын бас билбитин иһин , сокуоннай сааһын ситиэр диэри кулуттан туох да уратыта суох :
48004002	аҕата анаабыт болдьоҕо кэлиэр диэри , кинини көрөр-истэр дьоҥҥо , дьиэ көрөөччүлэргэ бас бэринэр .
48004003	Ол курдук биһиги эмиэ кыра сылдьан сир-халлаан күүстэригэр бас бэринэрбит ;
48004004	оттон туһааннаах кэмэ кэлбитигэр , Таҥара Сокуон анныгар сылдьааччылары толуйан ылан , биһигини оҕолорунан ааттаары , дьахтартан төрөөбүт , Сокуоҥҥа бас бэриммит Уолун ыыппыта .
48004005	
48004006	Эһиги эмиэ Кини уолаттара буоларгыт бэлиэтигэр Таҥара эһиги сүрэххитигэр « Авва , Аҕаа ! » диэн ыҥырар Бэйэтин Уолун Тыынын ыыппыта .
48004007	Онон эн аны кулут буолбатаххын , Кини уолунаҕын , оттон уола буоллаххына Иисус Христоһунан Таҥара нэһилиэнньигэ буолаҕын .
48004008	Урут Таҥараны билбэт буолан , эһиги « таҥараларга » сүгүрүйэргит , дьиҥэр , ол ханнык да таҥаралар буолбатах этилэр .
48004009	Оччоҕо билигин эһиги Таҥараны билэр дьон , ордук чуолкайдык эттэххэ , Таҥара билэр дьоно , эмиэ туох туһуттан айылҕа мөлтөх , туох да көдьүүһэ суох күүстэригэр төннөөрү , кинилэргэ хат хабалаҕа киирээри гынаҕыт ?
48004010	Ханнык эрэ күнү , ыйы , кэм-кэрдии , сыл кэрдиистэрин тутуһа сатыы сылдьаҕыт !
48004011	Эһиэхэ тиийэн үлэлээбитим кураанахха хааллаҕа дуу диэн кэнникинэн дьиксинэн да бардым .
48004012	Бырааттарыам , көрдөһөбүн : эһиги мин курдук буолуҥ . Мин эмиэ эһигиттэн туох да атыным суох эбээт . Эһиги миигин тугунан да хомоппотоххут .
48004013	Өйдүүр инигит , аан бастаан эһиэхэ Евангелиены иһитиннэрэ кэлэрбэр төһө эмэ ыалдьа сылдьан кэпсээбитим үрдүнэн ,
48004014	ыалдьар диэн сэнээбэтэххит , киэр хайыспатаххыт , хата ол оннугар Таҥара Аанньалын биитэр Христос Иисуһу көрсөр кэриэтэ көрсүбүккүт .
48004015	Хайдах курдук дьоллоох этигитий ол саҕана ! Кыаллара буолар , хараххытын да оҥон ылан миэхэ биэрэргитин харыһыйбаккыт чахчы этэ .
48004016	Дьэ уонна ити кэннэ кырдьыгы этэммин эһиэхэ өстөөххүт буолан хааллым дуу ?
48004017	Сорох-сорохтор кирдээх санааттан , бэйэлэригэр тарда сатаан , эһиги тускутугар кыһаммыта буолаллар : кэнэҕэһин бэйэлэригэр кыһалыннараары , эһигини миигиттэн тэйитэ сатыыллар .
48004018	Сыаллара-соруктара үчүгэйэ буоллар , уонна мин баарбар эрэ буолбакка , куруук да оннуктара буоллар , үтүөнэн бэйэлэригэр тарда сатыыллара туох да олуоната суох буолуо этэ .
48004019	Оҕолоруом ! Эһиги Христоска холоонноох буолуоххутугар диэри , мин эһигини хат төрөтөр талыыга ыллардым .
48004020	Оо , аттыгытыгар эбитим буоллар ! Оччоҕо эһигинниин хайдах кэпсэтэрбин тобулуом этэ , оттон билигин эһигини хайдах өйдүөхпүн өйүм хоппот .
48004021	Эһиги , Сокуон бурҕалдьытын кэтиэххитин баҕарааччылар , этиҥ эрэ миэхэ : ама эһиги Сокуон этэрин истибэккит дуо ?
48004022	« Авраам икки уоллааҕа , биирэ — кулут дьахтартан , атына — көҥүл дьахтартан » диэн онно суруллубут буолбатах дуо ?
48004023	Кулут дьахтартан төрөөбүт оҕо син оҕо барыта төрүүрүн курдук , төрөөбүтэ , оттон көҥүл дьахтартан төрөөбүт оҕо Таҥара эрэннэриитинэн төрөөбүтэ .
48004024	Бу — ханалытан этии . Икки дьахтар — икки кэс тыл ( икки сөбүлэһии ) бэлиэтэ : биирдэстэрэ Синай хайатыгар этиллибит кэс тыл — ол кулут буолар дьону төрөтөр Агарь .
48004025	Кини — Аравияҕа баар Синай хайата , билиҥҥи Иерусалимы сирэйдээн бэлиэтиир , тоҕо диэтэххэ , Иерусалим оҕолорунуун кулут буолан олорор .
48004026	Оттон үөһээҥҥи Иерусалим көҥүл : кини — барыбыт ийэбит .
48004027	Суруйууларга этиллэр : « Үөр-көт , оҕото суох , төрөөбөт дьахтар ! Өрөгөйдөө , төрүүр талыыны билбэтэх ! Быраҕыллыбыт дьахтар элбэх оҕолоох — эрдээх дьахтардааҕар оҕото элбэх » .
48004028	Бырааттарым , эһиги эмиэ Исаак курдук эрэннэриинэн төрөөбүт оҕолоргут .
48004029	Ол эрээри хаһан эрэ эттэн-хаантан төрөөбүт киһи Тыынтан төрөөбүт киһини хайдах сойуоласпытай да , билигин даҕаны ол салҕанан бара турар .
48004030	Суруйууларга туох диэн этиллэрий ? « Кулут дьахтар уолун үүрэн кэбис : кулут уола көҥүл дьахтар уолун кытта хаһан да тэҥ бырааптаах нэһилиэнньик буолбат » .
48004031	Бырааттарым , биһиги кулут дьахтар оҕолоро буолбатахпыт , көҥүл дьахтар оҕолорунабыт .
48005001	Көҥүл дьон буоларбыт туһугар , Христос биһигини босхолообута ; онон чиҥник үктэнэн туруоҕуҥ , кулуттааһын бурҕалдьытын хат кэтимиэҕиҥ .
48005002	Мин , Павел , эһиэхэ этэбин : быһыллыы сиэрин-туомун толордоххутуна , эһиги Христостан тугу да туһаланыаххыт суоҕа .
48005003	Өссө төгүл сэрэтэбин : быһыллыбыт киһи Сокуону бүтүннүүтүн тутуһуохтаах .
48005004	Сокуону тутуһан быыһаныахпыт дии саныыр буоллаххытына , ол аата эһиги Христоһа суох хаалбыккыт , Таҥара үтүө бэлэҕиттэн маппыккыт ;
48005005	оттон Таҥара биһигини быыһыа диэн эрэл санааны биһиэхэ Сибэтиэй Тыын итэҕэлинэн иҥэрбитэ .
48005006	Биһиги Христос Иисуһу итэҕэйбит буоллахпытына , быһыллыбыппыт-быһыллыбатахпыт туох да суолтата суох , арай тапталынан дьайар итэҕэлбит эрэ суолталаах .
48005007	Эһиги сүүрэр түһүмэххитин бэрт үчүгэйдик саҕалаабыккыт эбээт . Оччоҕо бу ким эһигини тохтотон , кырдьыкка бас бэриммэт буолан хааллыгыт ?
48005008	Ким эһиги санааҕытын тосту уларытта ? Эһигини Ыҥырааччы буолбатаҕа чахчы .
48005009	« Кыра да аһытыы тиэстэни бүтүннүүтүн көтөҕөр » .
48005010	Ол эрээри миигиттэн атыннык саныахтара суоҕа диэн , мин Айыы Тойонум иннигэр эһиэхэ эрэнэ саныыбын ; оттон эһигини бутуйааччы , ким да буолбутун иһин , буруйга туруоҕа .
48005011	Бырааттарым , өскөтүн мин билигин даҕаны уруккум курдук быһыллыы сиэрин-туомун көмүскүү сылдьарым эбитэ буоллар , туох иһин миигин сойуолаһыа этилэрэй ? Оннук эбитэ буоллар Кириэс кинилэргэ айдаан төрдө буолуо суоҕа этэ .
48005012	Оо , кинилэри бэйэлэрин быһаттаан ылан , эһигиттэн киэр быраҕаллара буоллар !
48005013	Көҥүлгэ ыҥырыллыбыккыт эбээт эһиги , бырааттарыам ! Көҥүл эбиппит диэн , аньыынан-харанан эккитин-хааҥҥытын көччүппэтэргит ! Эһиги тапталынан бэйэ-бэйэҕитигэр көмөлөһүөхтээххит .
48005014	Сокуон бүтүннүүтэ « чугастааҕыгын , бэйэҕин таптыырыҥ курдук , таптаа » диэн биир этиигэ түмүллэ сылдьар .
48005015	Оттон бэйэ-бэйэҕитин тырыта тыытыһа , сиэһэ сылдьар буоллаххытына , сэрэниҥ эрэ , имири эстээйэҕит .
48005016	Ол иһин эһиэхэ этэбин : Тыын ыйарынан олоруҥ , оччоҕо эһиги сатарыйбыт айылҕаҕыт аньыылаах баҕатын толоруоххут суоҕа .
48005017	Биһиги эппит-хааммыт баҕата Тыыны утарар , оттон Тыын баҕата эппит-хааммыт баҕатын утарар : кинилэр хардарыта утарсар буоланнар , эһиги тугу баҕараргытыттан атыны оҥороҕут .
48005018	Оттон Тыыҥҥа салайтарар буоллаххытына , эһиги Сокуон кулуттара буолбатаххыт .
48005019	Киһи сатарыйбыт айылҕатын дьайыыта биллэр : көссүүлэһии , содур быһыы , киртийии , кэрээнтэн тахсыы ,
48005020	эмэгэттэргэ сүгүрүйүү , ап-хомуһун , өстөһүү , иирсээн , ордук санаһыы , уордайыы , киҥнэнии , тыл тылга киирсибэт буолуу , хайдыһыы ,
48005021	абааһы көрсүү , өлөрсүү , арыгылааһын , үүнэ-тэһиинэ суох барыы , онтон да атын . Урут сэрэппитим курдук билигин да сэрэтэбин : итинник быһыыланааччылар Таҥара Саарыстыбатыгар тиксибэттэр .
48005022	Оттон Тыын биһиги сүрэхпитигэр тапталы , үөрүүнү , эйэни-или , кытаанах тулууру , үтүө санааны , амарах быһыыны , итэҕэли ,
48005023	көрсүө-сэмэй майгыны , бэйэни кыатаныыны үөскэтэр . Манныгы дьүүллүүр сокуон суох .
48005024	Христос үөрэнээччилэрэ эттэрин-хааннарын имэҥнэри-дьалыҥнары барытын кириэскэ тиирбиттэрэ .
48005025	Онон Тыын көмөтүнэн олорор буоллахпытына , Тыын ыйарынан сылдьыаҕыҥ .
48005026	Бэрдимсийэр , бэйэ-бэйэбитин кыынньыыр , ордук санаһар буолумуоҕуҥ .
48006001	Бырааттарым , өскөтүн ким эмэ аньыыны оҥордоҕуна , кинини эһиги духуобунай дьон , аньыыга киирэн биэрбэттии сэрэнэн , көрсүөтүк көннөрөр буолуҥ .
48006002	Бэйэ-бэйэҕит сүгэһэрдэргитин сүксүһэн Христос сокуонун тутуһуҥ .
48006003	Оттон ким эмэ дуона суох эрээри , улаханнык сананар буоллаҕына , ол аата бэйэтин албыннанар .
48006004	Хас биирдиигит бэйэҕит быһыыгытын-майгыгытын көрүнэр буолуҥ , оччоҕо атыттары көрө барбакка , бэйэҕит ситиһиигитинэн хайҕанар кыахтаныаххыт .
48006005	Хас биирдии киһи бэйэтин туһугар эппиэттиэҕэ .
48006006	Итэҕэлгэ уһуйуллар киһи уһуйааччытын кытта туох баардааҕынан үллэстэр буоллун .
48006007	Бэйэҕитин албыннанымаҥ : Таҥараны элэк оҥостубаккын . Киһи туох сиэмэни ыһар да , ол үүнүүтүн ылар .
48006008	Сиэмэтин аньыылаах айылҕатын буолагар ыспыт киһи имирэн өлүүнү ылыаҕа , оттон Тыын буолагар ыспыт киһи бараммат олоххо тиксиэҕэ .
48006009	Үтүөнү оҥорорбутун тохтотумуоҕуҥ : мөлтөөн-ахсаан биэрбэтэхпитинэ , кэмэ кэллэҕинэ өлгөм үүнүүнү ылыахпыт .
48006010	Онон бириэмэ өссө баарын тухары , бар дьоҥҥо үтүөнү оҥоро сылдьыаҕыҥ , ордук биир итэҕэллээхтэрбитигэр кыһаллыаҕыҥ .
48006011	Аны бу , көрөргүт курдук , бэйэм илиибинэн үгүһү суруйан эрэбин .
48006012	Дьоҥҥо бэрт буола сатааччылар Христос Кириэһин туһуттан сойуолаһыыга түбэспэт эрэ иһин , эһигини быһылларга күһэйэллэр .
48006013	Быһыллааччылар бэйэлэрэ да Сокуону тутуспат эрээри , эһигинэн хайҕанан кэпсэнээри , эһиги быһыллыаххытын баҕараллар .
48006014	Оттон мин Айыы Тойоммут Иисус Христос Кириэһиттэн ураты атын тугунан да хайҕаныахпын баҕарбаппын . Миэхэ бу Кириэскэ аан дойду бүттүүнэ тиириллэн турарын тэҥэ , оттон бу дойду хараҕар мин эмиэ тиириллибит тэҥэбин .
48006015	Христос Иисуһу итэҕэйэр буоллаххына эн быһыллыбытыҥ-быһыллыбатаҕыҥ туох да суолтата суох , Таҥара саҥа айымньыта буолбутуҥ — ол эрэ суолталаах .
48006016	Бу быраабыланы тутуһар дьоҥҥо уонна Таҥара Израилыгар эйэ-ил , аһыныгас сыһыан тосхойдун .
48006017	Аны инникитин ким да миигин хомоппотун : мин эппэр Айыы Тойон Иисус бэлиэтин илдьэ сылдьабын .
48006018	Бырааттарым , Айыы Тойон Иисус Христос илгэлээх үтүөтэ эһигинниин бука барыгытыныын эҥээрдэһиэхтин . Аминь .
49001001	Ефестээҕи сибэтиэйдэргэ , Христос Иисус эрэллээх дьонугар — Таҥара көҥүлүн хоту Иисус Христос Апостола буолбут Павелтан .
49001002	Эһиэхэ Аҕа Таҥарабытыттан уонна Айыы Тойон Иисус Христостан бары илгэлээх үтүөнү кытта эйэ-ил тосхойо туруохтун !
49001003	Таҥараҕа , Айыы Тойоммут Иисус Христос Аҕатыгар айхал буолуохтун ! Кини биһигини , Христоһу итэҕэйээччилэри , Халлаан эйгэтигэр бары духуобунай алгыһынан алҕаабыта ;
49001004	биһиги Кини иннигэр туох да дьиэгэ-омсото суох сибэтиэй буолан тапталынан олорорбут туһугар , биһигини , өссө аан дойду айыллыан инниттэн , Христоска анаан Бэйэтигэр талан ылбыта ,
49001005	үтүө көҥүлүнэн Бэйэтигэр Иисус Христоһунан оҕо гынарга эрдэттэн быһаарбыта .
49001006	Онон килбиэннээх үтүөтүн — Тапталлаах Уолунан биһиэхэ биэрбит бэлэҕин иһин Таҥараны айхаллыаҕыҥ .
49001007	Биһиги Таҥара Уолун өҥөтүнэн , Кини биһиги туспутугар тохтубут Хаанынан толуллан көҥүлгэ тахсыбыппыт , аньыыбыт-буруйбут бырастыы буолбута . Таҥара бу баай илгэлээх үтүөтүн
49001008	бары муудараһы , өркөн өйү кытта биһиэхэ өлгөмнүк биэрбитэ ,
49001009	хара маҥнайгыттан Христоска түмүллүбүт кистэлэҥ соругун Бэйэтин үтүө көҥүлүнэн биһиэхэ арыйбыта .
49001010	Кэм-кэрдии томточчу туолуута Кини бу соругун ситиһэн , сиргэ-халлааҥҥа баары барытын Христос баһылаатын диэн , бииргэ түмэргэ быһаарбыта .
49001011	Тугу барытын Бэйэтин көҥүлүн хоту оҥорор Таҥара быһаарыытынан биһиги эрдэттэн оннукка ананан , Христостуун биир буолан , Кини нэһилиэнньиктэрэ буолбуппут ,
49001012	Христоска эрдэттэн эрэммиттэр биһиги Таҥара албан аатын айхаллатарга анаммыппыт .
49001013	Кини баар буолан эһиги эмиэ дьиҥ кырдьык тылын — быыһанар Евангелиеҕытын истибиккит ; Кинини итэҕэйэн эһиги Таҥара эрэннэрбит Сибэтиэй Тыынын бэчээтинэн бэлиэтэммиккит .
49001014	Онон Таҥара албан аата айхалланарын туһугар , Кини Бэйэтин дьонугар толору көҥүлү биэриэр диэри , биһиги ылыахтаах нэһилиэстибэбит мэктиэтэ Сибэтиэй Тыын буолар .
49001015	Ол иһин мин эмиэ эһиги Христос Иисуһу итэҕэйэргитин , бары сибэтиэйдэри таптыыргытын истэммин ,
49001016	үҥэрбэр эһигини өйдөөн-санаан туран өрүү барыгыт тускутугар Таҥараҕа махтанабын .
49001017	Айыы Тойоммут Иисус Христос Таҥарата — албан ааттаах Аҕа — эһиэхэ , Кинини билэргит туһугар , муударай оҥорор , Таҥараны биллэрэр Тыыны биэриэхтин ;
49001018	Кини эһигини ыҥырбыт эрэлэ тугун , сибэтиэйдэргэ биэрэр килбиэннээх нэһилиэстибэтэ хайдах курдук баайын билэргит туһугар , сүрэххит хараҕын сырдатыахтын ;
49001019	Кини сүдү күүһүн дьайыытынан итэҕэйээччилэргэ , биһиэхэ , Кини күүһэ-кыаҕа хайдах курдук муҥура суох улуутун көрдөрүөхтүн .
49001020	Таҥара Христоһу бу сүдү күүһүнэн өлбүттэртэн тилиннэрэн , Халлааҥҥа Бэйэтин уҥа өттүгэр олордубута ,
49001021	хайа да дьаһалтаттан , былаастан , ханнык да күүстэртэн уонна тойоттортон үөһэ таһаарбыта , Кини аатын бу да үйэҕэ , кэнэҕэс да ааттанар ханнык да ааттан-суолтан үрдүктүк туппута ;
49001022	тугу барытын Киниэхэ бас бэриннэрэн атаҕын анныгар ууран биэрбитэ уонна Кинини кимнээҕэр да үрдэтэн , Церковь Баһа оҥорбута ,
49001023	оттон Церковь — Кини Этэ-сиинэ , бары баарга барытыгар толору Тайыыр толорута буолар .
49002001	Урут эһиги эмиэ буруйдаах , аньыылаах-харалаах буолаҥҥыт , Таҥара хараҕар өлбүт дьон кэриэтэ этигит ,
49002002	бу дойду үгэһинэн эһиги эмиэ салгыҥҥа баһылыыр тойоҥҥо , билигин Таҥараны утарааччыларга дьайа сылдьар тыыҥҥа бас бэринэн аньыы-хара үөһүгэр олороргут .
49002003	Хаһан эрэ биһиги бары эмиэ кинилэр курдук олорон , эппит-хааммыт , өйбүт-санаабыт аньыылаах баҕатын толорон , айылҕабытынан Таҥара суостаах дьүүлүгэр туруохтаах этибит .
49002004	Ол эрээри муҥура суох аһыныгас санаалаах Таҥара биһигини , аньыылаах-харалаах буолан өлбүттэри , улуу тапталынан таптаан , Христоһу кытта бииргэ тилиннэрэн олоххо төнүннэрбитэ — Таҥара илгэлээх үтүөтүнэн эһиги быыһаммыккыт .
49002005	
49002006	Таҥара биһиэхэ Христос Иисуһунан амарахтык сыһыаннаһаары , бу кэлэр кэнэҕэски үйэлэргэ өлгөм илгэлээх үтүөтүн көрдөрөөрү , биһигини Христос Иисуһу кытта бииргэ тилиннэрэн , Халлааҥҥа Кинини кытта кэккэлэһиннэрэ олордубута .
49002007	
49002008	Эһиги итэҕэйэҥҥит , Таҥара илгэлээх үтүөтүнэн быыһаммыккыт , бу — эһиги үтүөҕүт-өҥөҕүт буолбатах , Таҥара бэлэҕэ ;
49002009	туох эрэ үтүөнү оҥорбуккут иһин буолбатах — онон ким да хайҕанар кыаҕа суох .
49002010	Биһиги , Кини айбыт дьоно , Кини биһиэхэ оҥорторорго анаабыт үтүө дьайыыларын Христос Иисустуун биир буолан оҥорорго айыллыбыппыт .
49002011	Онон өйдөөҥ : хаһааҥҥыта эрэ эһигини , омук дьонун , эттэригэр илиинэн бэлиэ быстарбыт иудейдар « быһыллыбатахтар » диэн ааттыыллара ;
49002012	ол саҕана эһиги Христоһа суох этигит , Израиль норуотуттан туора тураргыт ; Таҥара Бэйэтин норуотугар эрэннэрбит эрэннэриилэрэ эһиэхэ туох да сыһыана суох этилэрэ . Бу дойдуга эһиги ханнык да эрэл кыыма суох , Таҥарата суох олорбуккут .
49002013	Оттон билигин Христос Иисустуун биир буолаҥҥыт эһиги , хаһааҥҥыта эрэ бэйэ-бэйэҕититтэн ыраах дьон , Христос Хаанынан чугастыы буоллугут .
49002014	Кини икки бөлөҕү бииргэ холбоон биһиэхэ эйэни олохтообута , биһигини араарар эркини үрэйэн ,
49002015	өһү-сааһы Бэйэтинэн тохтоппута , икки тус-туһунан киһини биир саҥа киһи гынан Бэйэтигэр холбоон эйэни олохтоору , ыйар-кэрдэр устааптаах , быраабылалардаах Сокуону уураппыта ;
49002016	кириэскэ өлөн өстөһүүнү Бэйэтинэн тохтоппута , икки киһини биир эт-хаан оҥорон Таҥараны кытта эйэлэһиннэрбитэ .
49002017	Кини кэлэн эһиэхэ , ыраах да сылдьааччыларга , чугас да баардарга эйэ туһунан иһитиннэрбитэ ,
49002018	онон хайабыт да — иудейдар да , атын норуоттар да — бука бары Аҕаҕа биир Тыын көмөтүнэн чугаһыыбыт .
49002019	Эһиги аны кэлии туора дьон буолбатаххыт , сибэтиэйдэр биир дойдулаахтара , Таҥара дьиэ кэргэнэ буолаҕыт ;
49002020	эһиги эмиэ Апостоллар уонна пророктар түһэрбит акылааттарыттан үүнэн тахсыбыккыт , муннуккут тутаах тааһа эмиэ Иисус Христос Бэйэтинэн буолар .
49002021	Кини дьиэни бүттүүнүн чиҥник ыпсаран холбоон , дьиэ Айыы Тойон сибэтиэй храма буола дьэндэйэ үүнэн иһэр .
49002022	Эһиги эмиэ Кинилиин биир буолан , Таҥара Дьиэтэ буолардыы , Тыын көмөтүнэн үүнэн-бөҕөргөөн иһэҕит .
49003001	Дьэ ол иһин мин , Павел , эһиги атын норуоттар тускутугар Иисус Христос хаайыылааҕа буолбутум .
49003002	Таҥара эһиэхэ анаан миэхэ хайдахтаах курдук байым илгэлээх үтүөнү эрэнэн туттарбытын эһиги истибиккит .
49003003	Кини миэхэ кистэлэҥи арыйбытын туһунан урут кылгастык суруйан турабын .
49003004	Ону аахтаххытына , Христос кистэлэҥин мин хайдах өйдүүрбүн билиэххит .
49003005	Киһи аймах урукку көлүөнэлэригэр бу кистэлэҥ өссө арылла илигэ , ону билигин Тыын сибэтиэй Апостолларга , пророктарга арыйда .
49003006	Бу кистэлэҥ этэринэн , атын норуоттар эмиэ — биир Эт-сиин сорҕолоро буолар нэһилиэнньиктэр , Таҥара Христос Иисуһу итэҕэйбиттэргэ биэриэх буолан Евангелиенан эрэннэрбитин кинилэр эмиэ тэҥҥэ үллэстэллэр .
49003007	Таҥара илгэлээх үтүөтүнэн , Кини күүһүн дьайыытынан мин бу Евангелие үлэһитэ буолбутум .
49003008	Бу илгэлээх үтүө бэлэх , сибэтиэйдэртэн саамай кыраларыгар , миэхэ , Христос хайдахтаах курдук баайын атын норуоттарга иһитиннэрэрим ,
49003009	итиэннэ барыны барытын Иисус Христоһунан айбыт Таҥара үйэлэргэ кистээбит соруга тугун дьоҥҥо барытыгар арыйарым туһугар , бэриллибитэ .
49003010	Онон Таҥара үгүс өрүттээх муудараһа халлааннааҕы дьаһалталарга , былаастарга Церковтан көстүөхтээх .
49003011	Бу үйэлэр иннилэриттэн Таҥара торумнаабыт соругун Христос Иисус , биһиги Айыы Тойоммут , толорбута .
49003012	Биһиги Кинилиин биир буоламмыт , Кинини итэҕэйэммит , хорсуннук , эрэллээхтик Таҥараҕа чугаһыыбыт .
49003013	Ол иһин мин эһигиттэн көрдөһөбүн : биһиги туспутугар эрэйи көрөр диэн санааҕытын түһэримэҥ , эһиги килбиэннээх сырдыкка тиксэргит туһугар мин эрэйи көрөбүн .
49003014	Ол туһугар мин Иисус Христос Айыы Тойоммут Аҕатын иннигэр сөһүргэстээн туран үҥэбин ;
49003015	Кини , халлааҥҥа да , сиргэ да баар хас биирдии аҕа ууһугар аат-суол биэрбит Аҕа ,
49003016	килбиэннээх баайыттан эһиэхэ күүс биэрэн , Бэйэтин Тыынынан ис туруккутун бөҕөргөтөрүн туһугар ,
49003017	Христос итэҕэл аанынан киирэн сүрэххитигэр олохсуйарын , эһиги тапталтан силис тардан , тапталга тирэҕирэн ,
49003018	бары сибэтиэйдэри кытта тэҥҥэ киэҥ-уһун , үрдүк-дириҥ диэн тугун өйдүүргүт ,
49003019	Христос хайдахтаах да өркөн өй ситэн өйдөөбөт тапталын билэн , Таҥара айылгытын толору ылынаргыт туһугар , мин Киниттэн көрдөһөбүн .
49003020	Кинини , биһиэхэ дьайар күүһүнэн көрдөһөрбүтүнээҕэр да , баҕарарбытынааҕар да быдан элбэҕи оҥорор кыахтаах Таҥараны ,
49003021	көлүөнэттэн көлүөнэҕэ , үйэттэн үйэҕэ Христос Иисустуун биир буолбут Церковь албан аатырда туруохтун . Аминь .
49004001	Онон мин Айыы Тойон туһугар хаайыллан олороммун , эһигиттэн көрдөһөбүн : Таҥара ыҥырыытыгар толору эппиэттиир дьоһун олоҕунан олоруҥ ,
49004002	сэмэй , көрсүө , тулуурдаах буолуҥ , бэйэ-бэйэҕитин таптааҥ , хардарыта тулуйсуҥ ,
49004003	күүскүтүн барытын ууран , Тыын эһигини биир сомоҕо оҥорбутун эйэ-ил ситиминэн өссө ордук бөҕөргөтөн иһэргэ кыһаллыҥ .
49004004	Биир Эт-сиин , биир Тыын баарын курдук , эһиги эмиэ биир эрэлгэ ыҥырыллыбыккыт .
49004005	Биир Айыы Тойон , биир итэҕэл , биир сүрэхтэнии ;
49004006	барыбыт үрдүнэн турар , барыбытынан сүдү күүһүн биллэрэр , барыбытыгар баар барыбыт Аҕабыт Таҥара эмиэ биир .
49004007	Биһиэхэ хас биирдиибитигэр Христос өлгөм бэлэҕиттэн өлүүлэнэн ураты бэлэх бэриллибитэ .
49004008	« Кини үөһэ тахсарыгар үгүстэри билиэн ылан барбыта , дьоҥҥо бэлэхтэри биэрбитэ » диэн ол иһин этиллибитэ .
49004009	« Үөһэ тахсарыгар » диэн Кини маҥнай сир аллараа түгэҕэр түһэ сылдьыбытын туһунан этиллэр буолбатах дуо ?
49004010	Кини аллара түһэ сылдьан баран , баар эйгэни барытын Бэйэтинэн толороору халлааннар үрдүлэригэр тахсыбыта .
49004011	Кини кими Апостол , кими пророк , кими Евангелист , кими салайааччы , кими үөрэтээччи оҥорбута ,
49004012	онон биһиги бука бары итэҕэлбитинэн Таҥара Уолун билэн биир сомоҕо буолуохпутугар , ситэн-хотон Христос толору сааһын томточчу туолуохпутугар диэри , кинилэр сибэтиэйдэри ситии-хотуу үрдүкү кэрдииһигэр сирдээн , Христос Этин-сиинин , Церковы , бөҕөргөтөн Таҥараҕа сулууспалыыллар .
49004013	
49004014	Биһиги мантан инньэ албын дьон сатабыллаах уодаһына үөскэтэр араас үөрэх долгуна , тыала-кууһа уҥа-хаҥас түөрэҥнэтэр , илин-кэлин дэллэритэр кыра оҕолорун кэриэтэ буолуо суохтаахпыт ,
49004015	ол оннугар таптыыр сүрэхтэн дьиҥ кырдьыгы этэн , Христоска чугаһыырдыы үүнэн-ситэн иһиэхтээхпит . Оттон Христос Эт-сиин — Церковь — Баһа .
49004016	Кини араас ситиминэн-силгэнэн чиҥник холбоммут Эти-сиини бүтүннүүтүн биир сомоҕо оҥорон , хас биирдии миэстэ бэйэтин анал соругун толорор , онон Эт-сиин бүтүн бэйэтэ үүнэн-төлөһүйэн тапталынан бөҕөргөөн иһэр .
49004017	Онон мин эһиэхэ Айыы Тойон аатыттан өйдөтөн этэбин : мантан инньэ аны сүпсүктээх санаалаах атын норуоттар курдук быһыыланымаҥ .
49004018	Кинилэр ньүдьү-балайдарын , сүрэхтэрэ дьэбирин иһин , Таҥара олоҕуттан тэйитиллэн , өйдөрө-санаалара хараҥарбыт ;
49004019	кыбыстар-саатар диэни умнаннар , содур олоххо бэринэн , эҥин араас кирдээхтик быһыыланан үүнэ-тэһиинэ суох бараллар .
49004020	Оттон эһиги Христоһу билэн , чыҥха атыҥҥа үөрэммиккит ,
49004021	( биллэн турар , Кинини истибит , Киниттэн үөрэммит буоллаххытына , тоҕо диэтэххэ , дьиҥнээх кырдьык Иисуска баар ) :
49004022	эһиги албын имэҥтэн-кыдьыктан сатарыйбыт эргэ киһигитин , урукку олоххут быһыытын-майгытын хаалларарга ,
49004023	өйгүтүн , ис тыыҥҥытын саҥардынарга ,
49004024	Таҥара уобараһынан дьиҥ кырдьыктаах , сибэтиэй гына айыллыбыт саҥа киһи буоларга үөрэммиккит .
49004025	Онон бары биир Эт-сиин буоларбытын өйдөөн туран , хас биирдиигит сымыйаттан аккаастанан , « чугастааҕытыгар кырдьыгы этэр буолуҥ » .
49004026	Суруйууларга этиллибитин курдук , « уордайан да баран аньыыга кииримэҥ » , уордайбыккытын , күн саҕахха киириэн иннинэ , намыратыҥ ;
49004027	адьарайга киирэр суолу аһан биэримэҥ .
49004028	Ким урут уорбут , ол аны уорбатын , кыамматтарга бэрсэрдээх буолар туһугар илиитинэн туһалааҕы оҥорон бары күүһүн ууран үлэлээтин .
49004029	Ханнык да сүөргү тылы саҥарбат буолуҥ , истээччилэргитигэр илгэлээх үтүөнү иҥэрэр туһугар , кинилэр итэҕэллэрин бөҕөргөтөр үтүө тыллаах-өстөөх буолуҥ .
49004030	Бүтэһиктээхтик босхолонор күҥҥүтүгэр анаан эһигини Бэйэтин бэчээтинэн бэлиэтээбит Таҥара Сибэтиэй Тыынын хомотумаҥ .
49004031	Бары кыһыыттан-абаттан , уортан-кылынтан , киҥнэнииттэн , хаһыыттан-ыһыыттан , үөхсүүттэн , бары өһүөмньүттэн букатыннаахтык төлөрүйүҥ .
49004032	Хардарыта үтүө сыһыаннаах , аһыныгас буолуҥ , Таҥара эһигини Христоһунан бырастыы гыммытын курдук , эһиги эмиэ бэйэ-бэйэҕитин бырастыы гыныҥ .
49005001	Онон Таҥара тапталлаах оҕолоро буоларгыт быһыытынан , Киниэхэ маарынныырга кыһаллыҥ .
49005002	Христос биһигини таптаан , биһиги туспутугар Бэйэтин сайа илгийэр кэрэ бэлэх , Таҥараҕа сөбүлэтэр сиэртибэ быһыытынан биэрбитин курдук , эһиги эмиэ тапталынан салайтаран олоруҥ .
49005003	Сибэтиэй дьон сиэринэн эһиэхэ ханнык да кирдээх , содур быһыы-майгы , иҥсэ-обот буолуу ахтыллыа да суохтаах .
49005004	Быдьар тыл-өс , кураанах куолу , сүөргү күлүү-салыы эһиэхэ эмиэ сөбө суох , ол оннугар Таҥараҕа махтана сылдьыҥ .
49005005	Эһиги биири билиэхтээххит : ханнык да содур , кирдээх биитэр иҥсэ-обот киһи ( иҥсэ киһи эмэгэккэ сүгүрүйэр ) Христос уонна Таҥара Саарыстыбатыгар киирэр кыаҕа суох .
49005006	Эһигини ким да көлдьүн тылынан албыннаабатын ; бас бэриммэт дьоҥҥо ити инники этиллибит аньыы-хара иһин Таҥара уора-кылына түһэр .
49005007	Онон кинилэргэ кыттыһымаҥ .
49005008	Хаһааҥҥыта эрэ эһиги хараҥа этигит , оттон билигин Айыы Тойону итэҕэйэҥҥит , эһиги сырдык буоллугут , онон сырдык оҕолорунуу олоруҥ ,
49005009	тоҕо диэтэххэ , бары үчүгэйи-үтүөнү , көнө быһыыны уонна кырдьыгы Тыын үөскэтэр .
49005010	Таҥара тугу сөбүлүүрүн билэргэ кыһаллыҥ ,
49005011	хараҥа дьонун туһата суох дьайыыларыгар кыттыһымаҥ , хата ону саралыыр буолуҥ .
49005012	Кинилэр кистээн тугу гыналларын киһи киһиэхэ кэпсиэн да кыбыстар .
49005013	Сырдыкка таһаардахха туох барыта дьэҥкэтик көстөн кэлэр ,
49005014	оттон дьэҥкэтик көстүбүт барыта сырдык буолар . Ол иһин этиллэр : « Уһугун , утуйа сытааччы ! Тилин өлөр өлүүттэн ! Эйиэхэ Христос сырдыга сыдьаайдын » .
49005015	Онон көрүҥ , сэрэхтээх буолуҥ , толкуйа суох дьон курдук буолбакка , муударай дьон сиэринэн олоруҥ .
49005016	Бу кырыктаах кэмҥэ олорорбут быһыытынан бириэмэни күндүтүк туттуҥ .
49005017	Онон оттомо суох буолумаҥ , Таҥара көҥүлэ тугун — ону билэргэ дьулуһуҥ .
49005018	Арыгынан утахтанымаҥ , онтон содур быһыы тахсар ; арыгыны иһэр оннугар Тыыны толору иҥэриниҥ .
49005019	Бэйэ-бэйэҕитин псаломнарынан , айхал ырыаларынан , духуобунай гимнэринэн бөҕөргөтүһүҥ , ис сүрэххититтэн ыллаан Айыы Тойону айхаллааҥ ;
49005020	Айыы Тойоммут Иисус Христос аатыгар , туох баарга барытыгар Аҕа Таҥараҕа махтана сылдьыҥ .
49005021	Таҥараттан толлон тураҥҥыт , бэйэ-бэйэҕитигэр бас бэриниҥ .
49005022	Дьахталлар , Айыы Тойоҥҥо курдук , эрдэргитигэр бас бэриниҥ ,
49005023	тоҕо диэтэххэ , Бэйэтин Этин-сиинин , Церковы , быыһаабыт Христос Церковь Баһа буоларыныы , эр киһи эмиэ ойоҕор бас-көс буолар .
49005024	Церковь Христоска бас бэринэринии , дьахталлар эрдэригэр барыга-барытыгар бас бэриниэхтээхтэр .
49005025	Эр дьон кэргэттэргитин , Христос Церковы таптаан , Бэйэтин кини туһугар толук уурбутун курдук , таптыыр буолуҥ .
49005026	Кини Церковы уунан сууннаран баран , Бэйэтин тылын көмөтүнэн сибэтии гынаары ,
49005027	биир да хара мэҥэ , дьиэгэ-омнуота , итэҕэһэ суох сибэтиэй , эҥкилэ суох кэрэ гынан , Бэйэтин иннигэр туруораары , олоҕун толук уурбута .
49005028	Онон эр дьон эмиэ , эт-сиин бэйэлэрин таптыылларын курдук , кэргэттэрин таптыахтаахтар : ким ойоҕун таптыыр — ол бэйэтин таптыыр .
49005029	Ол эбэтэр ким да хаһан даҕаны бэйэтин этин-сиинин абааһы көрбөт , аастык-туордук туппат , тоҥорбот — ириэрэр-сылытар . Христос эмиэ Церковь туһугар ол курдук кыһаллар ,
49005030	тоҕо диэтэххэ , биһиги Кини Этэ-сиинэ — этиттэн этэ , уҥуоҕуттан уҥуоҕа буолабыт .
49005031	Ол иһин Суруйууларга « киһи ийэлээх аҕатын хаалларан , ойоҕор холбоһуо , оччоҕо иккиэн биир эт-хаан буолуохтара » диэн этиллэр .
49005032	Бу — улуу кистэлэҥ ; мин Христоска уонна Церковка сыһыаннаан этэбин .
49005033	Онон эһигиттэн хас биирдии киһи , бэйэтин таптыырыныы , ойоҕун таптыахтаах ; оттон дьахтар эриттэн толлуох тустаах .
49006001	Оҕолор , Айыы Тойон туһугар төрөппүттэргитигэр бас бэриниҥ . Эһиги ытык иэскит итинник .
49006002	« Ийэлээх аҕаҕын ытыктаа » диэн бастакы кэриэс эрэннэриитэ —
49006003	« оччоҕо эйиэхэ үтүө түстэниэ , сиргэ олорор үйэҥ уһуо » .
49006004	Эһиги , аҕалар , оҕолоргутун киҥнэрин-наардарын холуннарбакка , Айыы Тойон үөрэтэринэн иитиҥ .
49006005	Кулуттар , сирдээҕи тойотторгутугар Христоска курдук , толлон , ытыктаан туран истиҥник бас бэриниҥ ,
49006006	дьоҥҥо бэрт буола сатааччылардыы көрөллөрүгэр эрэ улгум буолбакка , Христос кулуттара буоларгытынан ис сүрэххититтэн Таҥара көҥүлүн толоруҥ ;
49006007	үлэҕитин , дьоҥҥо буолбакка , Айыы Тойоҥҥо үлэлиир курдук , баҕатыйан туран толорор буолуҥ ;
49006008	хас биирдии киһи , кулут буоллун , көҥүл буоллун , төһө үтүөнү оҥорор да , соччону Айыы Тойонтон ыларын өйдүү сылдьыҥ .
49006009	Эһиги , тойоттор , кулуттаргытыгар эмиэ соннук сыһыаннаһыҥ . Эһиги да , кинилэр да үрдүлэринэн Халлааҥҥа Айыы Тойон баарын , Кини кими даҕаны чорбоппотун өйдөөн-санаан туран кулуттаргытыгар хаһан да суоһурҕаммат буолуҥ .
49006010	Уонна түмүкпэр этиэм этэ : бырааттарым , Айыы Тойоннуун биир буолан , Кини модун кыаҕыттан күүс-көмө ылан , бөҕөргөөн иһиҥ .
49006011	Адьарай уодаһыныгар утарсар кыахтанар туһугар , Таҥара биэрэр сэбин-сэбиргэлин барытын толору иилиниҥ .
49006012	Биһиги дьону утары буолбакка , бу үйэ халыҥ хараҥатын дьаһалталарын , былаастарын , баһылыктарын утары , халлаан анныгар сылдьар хара дьай тыыннарын утары сэриилэһэбит .
49006013	Дьэ ол иһин , ыарахан күҥҥэ утары туран бары кытаанаҕы барытын туораан , халбаҥнаабат чиҥ буолар туһугар , Таҥара биэрэр куйаҕын толору кэтиҥ .
49006014	Онон туруҥ , өттүккүтүн кырдьыгынан курданыҥ , көнө быһыынан куйахтаныҥ ;
49006015	эйэ-ил үөрэҕин киэҥник иһитиннэрэргэ бэлэм буолуу эһиги атаххыт таҥаһа буоллун ;
49006016	хара дьай уоттаах оноҕосторун умуруорар итэҕэлгитин илии куйаҕа оҥостуҥ ,
49006017	быыһаныы дуулаҕа бэргэһэтин төбөҕүтүгэр кэтиҥ уонна Сибэтиэй Тыын батаһын — Таҥара тылын илиигитигэр ылыҥ .
49006018	Үҥэр үҥүүгүт , көрдөһүүгүт барыта хаһан баҕарар Тыын салайыытынан буоллун . Бу туһугар тиһигин быспакка , бары сибэтиэйдэр тустарыгар үҥэн туран , өрүү дьаныардаах буолуҥ .
49006019	Евангелие кистэлэҥин хорсуннук иһитиннэрэрбэр Таҥара миэхэ тоҕоостоох этэр тылы биэрэрин туһугар , эмиэ көрдөһүҥ .
49006020	Хаайыыга да сытан , мин Таҥара тылын тиэрдиэхтээх илдьит киһи буолабын .
49006021	Хайдах сылдьарбын , тугу гынарбын билиэххитин , бука , баҕарар буолуохтааххыт . Эһиэхэ барытын таптыыр бырааппыт , Айыы Тойон итэҕэллээх үлэһитэ Тихик кэпсиэҕэ .
49006022	Биһиги туспутунан иһитиннэрэн сүрэххитин уоскуттун диэн , кинини эһиэхэ ыытан эрэбин .
49006023	Бырааттарбытыгар Аҕа Таҥараттан уонна Айыы Тойон Иисус Христостан эйэ , таптал , итэҕэл тосхойо туруохтун .
49006024	Айыы Тойоммутун Иисус Христоһу уостубат тапталынан таптыыр дьону бука барыгытын кытта Таҥара илгэлээх үтүөтэ эҥээрдэһиэхтин . Аминь .
50001001	Филиппытааҕы сибэтиэйдэргэ , епископтарга , диаконнарга — Христос Иисуһу итэҕэйээччилэргэ бука барыгытыгар — Иисус Христос кулуттара Павелтан уонна Тимофейтан .
50001002	Эһиэхэ Аҕа Таҥарабытыттан уонна Айыы Тойон Иисус Христостан бары илгэлээх үтүөнү кытта эйэ-ил тосхойо туруохтун !
50001003	Эһигини хас санаан кэллэҕим ахсын , ис сүрэхпиттэн Таҥарабар махтанабын .
50001004	Мин Евангелиены иһитиннэрэрбэр эһиги миэхэ хара маҥнайгыттан күн бүгүҥҥэ диэри көмөлөспүккүтүн өйдөөн-санаан , барыгыт тускутугар өрүүтүн үөрэн туран үҥэбин .
50001005	
50001006	Эһиги искитигэр маннык үтүөкэн дьыаланы саҕалаабыт Таҥара бу дьыалатын Иисус Христос кэлэр Күнүгэр кыайыылаахтык түмүктүөҕэ диэн мин бигэ эрэллээхпин .
50001007	Мантан атыннык саныыр да кыаҕым суох : эһиги миэхэ ол курдук өрүү күндүгүт . Бу билигин түрмэҕэ олорор да , урут Евангелиены көмүскүү , кини кырдьыгын бигэргэтэ да сылдьар кэммэр , эһиги бука бары миигинниин бииргэ Таҥара миэхэ эрэммит алгыстаах сулууспатын толорсубуккут .
50001008	Мин эһигини бука барыгытын Иисус Христос сүрэҕинэн таптыырбын Таҥара туоһулуоҕа .
50001009	Мин эһиги тускутугар — тапталгыт улам дириҥээн , билиигит чиҥээн , мындыр санааҕыт күүһүрэн , эһиэхэ туох ордугун арааран билэргит , Христос Күнүгэр килбэгир ыраас , туох да омсото суох буоларгыт ,
50001010	
50001011	Иисус Христос көмөтүнэн кырдьык өлгөм үүнүүтүн ылан , Таҥараны албан аатырдаргыт , айхаллатаргыт туһугар үҥэбин .
50001012	Бырааттарым , бу түбэспит быһыым-майгым бүтэр уһугар Евангелие ситиһиилэнэригэр көмөлөөх буолан тахсыбытын билиэххитин баҕарабын .
50001013	Христос туһугар хаайыллыбыппын дыбарыас харабыллара да , атыттар да — бука бары билбиттэр ,
50001014	онон Айыы Тойоҥҥо бэриниилээх үгүс бырааттар эр ылан , Таҥара тылын , туохтан да чаҕыйбакка , иһитиннэрэн эрэллэр .
50001015	Чахчытын эттэххэ , сорох-сорохтор Христос туһунан ыраас сүрэхтэриттэн буолбакка , илин былдьаһар , мөккүһэр кэтэх санааларыттан үөрэтэн , мин хандалыбын өссө ыаратан биэриэхтэрин баҕараллар . Атыттар дьиҥ үтүө санааларыттан ,
50001016	
50001017	таптыыр сүрэхтэриттэн үөрэтэллэр . Таҥара миигин Евангелиены көмүскэтэ туруорбутун кинилэр билэллэр .
50001018	Чэ , туох буолуой ! Хайдаҕын да иһин , кэтэх да санааттан , ыраас сүрэхтэн да буоллун , син биир Христос туһунан иһитиннэрэллэр диэн , мин үөрэбин эрэ .
50001019	Эһиги үҥүүгүт күүһүнэн уонна Иисус Христос Тыынын көмөтүнэн ити барыта миэхэ быыһабыллаах буоларын билэ сылдьан , мин инникитин да үөрүөм эрэ ;
50001020	ис дууһабыттан дьулуһар , эрэнэр киһи быһыытынан ханнык да кыбыстыыга киириэм суоҕа дии саныыбын , инникитин даҕаны үгэспинэн туохтан да чаҕыйбакка , аһаҕастык үөрэтэммин , тыыннаах да хаалбытым , өлбүтүм да иһин , бүтүн бэйэбинэн Христоһу албан аатырдарга дьулуһуоҕум .
50001021	Олох диэн миэхэ Христос буоллаҕына , өлүү миэхэ — барыс эрэ .
50001022	Оттон тыыннаах хааларым толорор дьыалабар туһалаах буоллаҕына , хайатын талыахпын билбэппин ,
50001023	икки баҕа санаа миигин үүйэ тутар : биир өттүттэн олохтон туораан Христостуун бииргэ буолуохпун баҕарабын ( бу тэҥэ суох ордук ) ,
50001024	оттон тыыннаах хааларым эһиэхэ ордук буолуо дии саныыбын .
50001025	Онон хаалан эһигинниин бииргэ сылдьыам , итэҕэлгит үүнэн , үөрүүгүт үрдээн иһэригэр эһиэхэ туһалыам диэн чуолкай билэбин . Оччоҕо эргиллэн кэллэхпинэ , эһиги Христос Иисуһунан өссө ордук киэн туттар төрүөттэниэххит .
50001026	
50001027	Доҕотторуом , Христос Евангелиетыгар толору эппиэттиир олохтоох эрэ буолларгыт ! Оччоҕо мин эһиэхэ кэллэхпинэ ( кэлбэтэхпинэ да , истиэм ) эһиги бары биир тыынынан халбаҥнаабакка тураргытын , бары биир санаанан Евангелиеҕа итэҕэл иһин туруулаһаргытын ,
50001028	утарылаһааччыларгытыттан ончу куттаммаккытын көрүөҕүм : ити кинилэргэ өлүүнү , оттон эһиэхэ быыһабылы түстүүр бэлиэ буолар . Бу барыта — Таҥара оҥоруута .
50001029	Христос туһугар эһиэхэ Кинини итэҕэйэр эрэ кыах буолбакка , Кини туһугар эрэйдэнэр кыах эмиэ бэриллибитэ .
50001030	Ол иһин билигин эһиги эмиэ , урут мин эһиэхэ эрдэхпинэ турууласпытым курдук , туруулаһа сылдьаҕыт . Истэргит курдук , мин билигин да түмүктүү иликпин .
50002001	Онон Христос үөрэппитин курдук , хардарыта бөҕөргөтүһэр , Кини тапталыттан үөрэр , Сибэтиэй Тыынныын бодоруһар , бэйэ-бэйэҕитигэр амарах , аһыныгас сыһыаннаах буоллаххытына ,
50002002	мин үөрүүбүн ситэрэн биэриҥ : биир өйдөөх-толкуйдаах , биир тапталлаах , биир дууһалаах , биир санаалаах буолуҥ .
50002003	Тугу даҕаны илин былдьаһар , бэрдимсийэр санааттан оҥорумаҥ , сэмэй буолуҥ , бэйэ-бэйэҕитин үрдүктүк санааҥ ;
50002004	хас биирдиигит бэйэтин эрэ туһугар буолбакка , атыттар тустарыгар кыһалыннын .
50002005	Эһиги өйгүт-санааҕыт , иэйиигит барыта Христос Иисус өйүн-санаатын , Кини иэйиитин курдук буолуохтаах .
50002006	Кини Таҥара уобараһа эрээри , Таҥара курдук буоларга дьулуспатаҕа :
50002007	үтүө көҥүлүнэн Бэйэтин аччатынан , кулут уобараһын ылынан , дьон курдук буолбута , киһи курдук көрүҥнэммитэ .
50002008	Кини Бэйэтин намтатынан , өлүөр да диэри — кириэскэ тиириллиэр диэри ! — истигэн этэ .
50002009	Ол иһин Таҥара Кинини үөһэ таһаарбыта уонна халлааҥҥа да , сиргэ да , сир анныгар да сүһүөхтээх эрэ барыта Иисус аатыгар сүгүрүйэрин , тыллаах эрэ барыта Аҕа Таҥараны айхаллыырын , Иисус Христос — Айыы Тойон диэн билинэрин туһугар , Киниэхэ ким да аатынааҕар улуу ааты биэрбитэ .
50002010	
50002011	
50002012	Таптыыр бырааттарым , эһиги өрүү да истигэн этигит . Онон баарбар эрэ буолбакка , бу суох кэммэр өссө ордук Таҥараттан толлон , иэйэн-долгуйан туран , быыһанар суолгутун тутуһан иһиҥ :
50002013	үтүөкэн көҥүлүнэн эһигини итинник салайан биэрэн , эһиги сүрэххитигэр Таҥара Бэйэтинэн үлэлиир .
50002014	Тугу гынаргытын барытын ханнык да муҥатыйыыта , мөккүөрэ суох толорор буолуҥ ,
50002015	оччоҕо туох да омсото суох ыраас сүрэхтэнэн , бу аньыылаах содур аймах ортотугар Таҥара эҥкилэ суох оҕолоро буолан олоруоххут . Онон бу аан дойдуга сырдатар сулустар буолан сыдьаайыҥ ,
50002016	Олох Тылын бигэтик тутуһуҥ . Оччоҕо мин халтайга сыраласпатахпын , кураанахха турууласпатахпын диэн Христос Күнүгэр эһигинэн киэн туттуоҕум .
50002017	Мин хааным эмиэ , эһиги Таҥараҕа биэрэр сиэртибэҕитин ситэрэн , Киниэхэ бэриллэр бэлэх буолан тохтуохтаах да эбит буоллаҕына , мин онтон үөрэбин эрэ , эһигинниин бииргэ үөрсэбин .
50002018	Доҕотторуом , эһиги эмиэ бу туһуттан үөрүҥ , мин үөрүүбүн үллэстиҥ .
50002019	Айыы Тойон Иисус көҥүлэ буоллаҕына , сотору эһиэхэ Тимофейы ыытыам диэн эрэх-турах саныыбын . Хайдах олороргутун биллэхпинэ эрэ , дууһам уоскуйууһу .
50002020	Тимофейтан атын эһиги тускутугар ис сүрэҕиттэн тэҥҥэ кыһаллар киһим суоҕун кэриэтэ .
50002021	Бука бары бастатан туран Иисус Христос туһун буолбакка , бэйэлэрин тустарын саныыллар .
50002022	Оттон Тимофей эрэбилин бэйэҕит билэҕит . Уол оҕо аҕатыгар көмөлөһөрүнүү , кини Евангелие туһугар миигин кытта бииргэ сулууспалаһан , эрэбилин көрдөрбүт киһи .
50002023	Онон мантан инньэ хайдах буоларым быһаарылыннар эрэ , кинини эһиэхэ ыытыам диэн эрэл санаалаахпын .
50002024	Айыы Тойон биэрдэҕинэ , бэйэм даҕаны сотору эһиэхэ тиийиэм диэн эмиэ эрэнэбин .
50002025	Биир кэккэҕэ туруулаһан үлэлиир доҕорбун , миэхэ көмөлөһүннэрэ ыыппыт бырааккытын Епафродиты , эһиэхэ төттөрү ыытарым сөп дии санаатым .
50002026	Эһигини барыгытын көрүөн баҕарара туох да олус , ордук ыалдьыбыт сураҕын истибиккититтэн улаханнык санаарҕаата .
50002027	Ыалдьан өлө сыста гынан баран , Таҥара кинини аһынна , кинини эрэ буолбатах , эрэйбэр эрэйи эбимээри , миигин эмиэ .
50002028	Онон эһигини үөрдээри , бэйэм да эмиэ санааргыы сылдьыахпын баҕарбакка , Епафродиты эһиэхэ ыытарга тиэтэйдим .
50002029	Бырааккытын Айыы Тойон туһугар үөрэ-көтө көрсүҥ , инникитин да маннык дьону ытыктыыр буолуҥ .
50002030	Кини Христос дьыалатын туһугар туруулаһан , эһигини солбуйан миэхэ көмөлөһөөрү , олоҕун да кэрэйбэккэ , өлө сыста .
50003001	Онон , бырааттарым , Айыы Тойонтон үөрэр буолуҥ . Бу урут суруйбуппун хатылыырбыттан ыарырҕаабаппын , эһиэхэ туһалаах буоллар эрэ дии саныыбын .
50003002	Ыттартан , хара санаалаахтартан , эттэрин элийтэрээччилэртэн — сэрэниҥ !
50003003	Дьиҥ быһыллыбыттар — бу биһиги , Таҥараҕа Тыын күүһүнэн сулууспалыыр , Христос Иисуһунан киэн туттар уонна эт-сиин тас бэлиэтигэр эрэммэт дьон буолабыт .
50003004	Ким эрэ тас сиэргэ-туомҥа оннук эрэнэр буоллаҕына , мин кимнээҕэр да ордук эрэниэхпин сөп этэ :
50003005	төрөөбүтүм ахсыс күнүгэр быһыллыбытым , Израиль аҕатын ууһуттан , Вениамин көлүөнэтиттэн төрүттээх дьиҥ еврейбин , Сокуону тутуһарбынан фарисейбын ;
50003006	Таҥара Церковын дьулуһан туран сойуолаһарым , Сокуон кырдьыгынан ыллахха , эҥкилэ суох киһи этим .
50003007	Ол эрээри урут тугу барыстаах диэбиппин мин билигин Христос туһугар ночооттоох эрэ диибин .
50003008	Христос Иисуһу , Айыы Тойоммун билэрбин туохтааҕар да үрдүктүк санааммын , билигин тугу барытын солуута суох курдук көрөбүн : Кини туһугар мин туохтан барытыттан аккаастанным , Христоһу кытта бииргэ буолаары , тугу барытын бөххө-сыыска холоотум .
50003009	Аны Кинилиин биир эрэ буолларбын дии санааммын , бэйэм күүспүнэн — Сокуон ирдэбиллэрин толоруунан — быыһана сатаабаппын ; Таҥара киһини итэҕэлгэ эрэ олоҕуран быыһыырын билэммин , Христоска итэҕэлбинэн быыһанарга дьулуһабын .
50003010	Өлбүттэр тиллиилэригэр мин эмиэ тиллээйэбиний диэн эрэл санаалаах буоламмын , биири эрэ — Иисус Христоһу билиэхпин , Кини тиллибит күүһүн билэн , кириэскэ өлбүтүн холобур оҥостон , Кини курдук буолуохпун , эрэйин-кыһалҕатын үллэстиэхпин баҕарабын .
50003011	
50003012	Ситиһиэхтээхпин хайыы-үйэ ситистим , эҥкилэ суох буола ситтим-хоттум диэн эппэппин ; Христос Иисус миигин ситэн ылбытын курдук , мин эмиэ ситэн ылларбын диэн инним диэки дьулуһабын .
50003013	Бырааттарыам , ситтим дэммэппин эрээри , кэннибэр хаалбыты барытын умнан тураммын , инним диэки дьүккүйэн ,
50003014	сыалбар — Таҥара биһигини Христос Иисуһунан ыҥыртарбыт Халлааннааҕы наҕараадатыгар — дьулуһабын .
50003015	Онон ким биһигиттэн толору сиппит-хоппут , ол итинник толкуйдуохтаах ; оттон туох эмэ туһунан биһигиттэн атыннык саныыр буоллаххытына , Таҥара эһиэхэ ону да арыйан биэриэҕэ .
50003016	Ол эрээри тиийбит кэрдииспититтэн төттөрү түспэккэ , маннык өйбүтүн-санаабытын ыһыктыбакка , бу быраабыланы тутуһан олоруоҕуҥ .
50003017	Бырааттарым , мин холобурбун батыһыҥ ; итиэннэ биһиги эһиэхэ көрдөрбүт холобурбутун батыһар дьону көрөр буолуҥ .
50003018	Эһиэхэ урут да элбэхтик этэрим , сибилигин да уйадыйан туран этэбин : үгүстэр Христос кириэһигэр өстүйбүттүү тутта сылдьаллар .
50003019	Кинилэр бүтэр уһуктара — өлүү , сүгүрүйэр таҥаралара — куртах , албан ааттара — саат-суут эрэ : өйдөрө-санаалара сиртэн өппөт .
50003020	Оттон биһиги аҕа дойдубут Халлааҥҥа баар , ол онтон биһиги Быыһааччы — Иисус Христос Айыы Тойоммут — кэлэрин кэтэһэбит .
50003021	Кини тиийэн кэллэҕинэ баары барытын Бэйэтигэр бас бэриннэрэр күүһүнэн биһиги өлөр оҥоһуулаах мөлтөх эппитин уларытан , Бэйэтин килбиэннээх этигэр-сиинигэр атылыы гыныаҕа .
50004001	Онон , ахтылҕаннаах таптыыр бырааттарым , үрдүк үөрүүм , кыайыым мэнньиэһэ , Айыы Тойоннуун биир буолан бу курдук туруулаһыҥ дуу , таптыыр доҕотторуом !
50004002	Еводияттан көрдөһөбүн , Синтихияттан көрдөһөбүн : Айыы Тойон туһугар биир санааланыҥ .
50004003	Итиэннэ , Айыы Тойоҥҥо бииргэ үлэлиир истиҥ быраатым , эйигиттэн эмиэ көрдөһөбүн : бука диэн кинилэргэ иккиэннэригэр көмөлөс . Кинилэр эмиэ миигин , Климены уонна да атын , олох кинигэтигэр ааттаммыт дьону кытта Евангелие туһугар сыраларын биэрэн туран үлэлээбиттэрэ .
50004004	Айыы Тойоннуун биир буолбут олоххутугар өрүүтүн үөрэ сылдьыҥ , өссө төгүл этэбин : үөрүҥ-көтүҥ .
50004005	Эһиги көрсүө майгыгытын бука бары биллиннэр . Айыы Тойон кэлэрэ чугаһаата .
50004006	Туох да санаатыгар ылларымаҥ , үҥэргитигэр бары кыһалҕаҕытын барытын махталы кытта Таҥараҕа арыйан биэриҥ ;
50004007	оччоҕо Таҥара хайа да бэйэлээх өй ситэн өйдөөбөт эйэтин эһиэхэ биэрэн , эһиги сүрэххитин , өйгүтүн-санааҕытын Христос Иисустуун биир гынан араҥаччылыаҕа .
50004008	Онон , бырааттарыам , тугу дьиҥнээх , чиэһинэй , үтүө , ыраас , кэрэ , биһирэбиллээх диэбиккитин эрэ саныыр буолуҥ .
50004009	Миигиттэн туохха үөрэммиккитин , тугу ылыммыккытын , көрбүккүтүн-истибиккитин — ону тутуһан олоруҥ , оччоҕо эйэ-ил Таҥарата эһигини кытары бииргэ буолуоҕа .
50004010	Эһиги миэхэ хайыы-үйэ хат кыһаллан-мүһэллэн эрэргититтэн мин Айыы Тойон иннигэр үөрэбин эрэ . Урут даҕаны эһиги миэхэ кыһалларгыт , тоҕоостоох түгэҥҥит эрэ көстө илигэ .
50004011	Кыһалҕаҕа ылларан маннык этэр дии санаамаҥ — мин кыранан да дуоһуйарга үөрэммиппин .
50004012	Кырыымчык да , дэлэгэй да олоҕу билэммин , ханна даҕаны , хаһан даҕаны буоллун — тоторго , аччыктыырга , дэлэйдик олорорго , тиийиммэт буоларга — барытыгар үөрүйэхпин .
50004013	Миигин бөҕөргөтөр Иисус Христос көмөтүнэн мин тугу баҕарар тулуйар кыахтаахпын .
50004014	Ол да буоллар , эрэйбин үллэстибиккит олус үчүгэй .
50004015	Филиппытааҕы доҕотторуом , эһиги бэйэҕит билэҕит : мин Евангелиены биллэрэр сулууспабын саҕалаары Македонияттан тахсыбыппар , эһигиттэн ураты биир даҕаны церковь миэхэ ылсан-бэрсэн көмөлөспөтөҕө ;
50004016	оттон эһиги бэл Фессалоникаҕа кытта ( биирдэ эрэ буолбатах ) кыһалҕабын толуйан миэхэ көмө ыыппыккыт .
50004017	Бу эрэйэн этэр буолбатахпын , эһиэхэ үтүөнү эргитэр туһалаах суолу тобулан этэбин .
50004018	Барытын тутан биирдэ дэлэйэ түстүм . Епафродитынан ыыппыккытын туттум , онон аны билигин тугунан да тутайбаппын . Эһиги миэхэ көмөҕүт — сайар илгэ сыттаах бэлэх , Таҥара сөбүлүүр , астынар сиэртибэтэ .
50004019	Таҥарам эһиги туох баар кыһалҕаҕытын барытын Бэйэтин килбиэннээх баайыттан ылан Христос Иисуһунан ситэрэн-толорон биэриэхтин .
50004020	Таҥараҕа — биһиги Аҕабытыгар — үйэттэн үйэлэр тухары албан аат ! Аминь .
50004021	Христос Иисуһу итэҕэйэн Таҥара сибэтиэй норуотугар киирсибиттэри бука барыларын эҕэрдэлээҥ . Манна миигин кытта баар бырааттарбыт эһиэхэ эҕэрдэлэрин ыыталлар .
50004022	Сибэтиэйдэр бука бары ( чуолаан император дыбарыаһыттан ) эһигини эҕэрдэлииллэр .
50004023	Айыы Тойоммут Иисус Христос илгэлээх үтүөтэ эһигини барыгытын эҥээрдэһиэхтин . Аминь .
51001001	Колосс сибэтиэйдэригэр , Христос Иисуһу итэҕэйэр бэриниилээх бырааттарга — Таҥара көҥүлүнэн Иисус Христос Апостола буолбут Павелтан уонна бырааккытыттан Тимофейтан .
51001002	
51001003	Эһиэхэ Аҕа Таҥарабытыттан уонна Айыы Тойон Иисус Христостан бары илгэлээх үтүөнү кытта эйэ-ил тосхойо туруохтун ! Христос Иисуһу итэҕэйэргитин , сибэтиэйдэри барыларын таптыыргытын истэммит , эһиги тускутугар тиһигин быспакка үҥэрбитигэр биһиги Таҥараҕа , Айыы Тойоммут Иисус Христос Аҕатыгар , өрүүтүн махтанабыт .
51001004	
51001005	Урут эһиги Евангелие кырдьыктаах тыла биэрэр эрэлин билэҥҥит , итэҕэлгит , тапталгыт барыта ол Халлааҥҥа эһигини көһүтэр эрэлгэ олоҕурбута .
51001006	Эһиэхэ тиийбит Евангелиены истэн , Таҥара илгэлээх үтүөтүн дьиҥнээхтии билбит күҥҥүтүттэн ыла бу тыл , эмиэ эһиги олоххутун уларыппытын курдук , бүтүн аан дойду устун дьон олоҕун уларыта , тэнийэ-тарҕана турар .
51001007	Таҥара хайдах курдук үтүөтүн эһиги бастаан Епафрастан — эһиги тускутугар Христоска эрэллээхтик сулууспалыыр , биһигини кытта бииргэ үлэлиир тапталлаах бырааппытыттан истибиккит .
51001008	Сибэтиэй Тыын эһиэхэ иҥэрбит тапталын туһунан биһиэхэ эмиэ кини иһитиннэрбитэ .
51001009	Дьэ ол иһин , итини истибит күммүтүттэн ыла , эһиги тускутугар Таҥараҕа үҥэрбитин быспакка , Кини эһиэхэ бары муудараһы , духуобунай өйү-санааны кытта Бэйэтин көҥүлүн толору билэр кыаҕы биэрэригэр көрдөһөбүт .
51001010	Эһиги Таҥараны үөрдэр курдук , оҥорор үтүөҕүтүгэр барытыгар ситиһиилээх буоларгыт , Кинини билэргит дириҥээн , Айыы Тойон үрдүк аатыгар дьүөрэлээх дьоһуннаах олоҕу олороргут ,
51001011	Кини килбиэннээх сүдү кыаҕынан Киниттэн күүс ылан , бары өттүнэн бөҕөргөөн , барыга-барытыгар тулуурдаах , киэҥ көҕүстээх буоларгыт , өрүүтүн үөрэ-көтө сылдьаргыт туһугар биһиги үҥэбит .
51001012	Биһигини сырдык эйгэтигэр баар сибэтиэйдэр аналларын үллэстэргэ ыҥырбыт Аҕаҕа махталгыт уостубатын .
51001013	Кини биһигини хара дьай былааһыттан быыһаан таһааран , Тапталлаах Уолун Саарыстыбатыгар киллэрбитэ ;
51001014	Кини Уола биһигини Бэйэтин Хаанынан толуйан ылан , биһиги аньыыбыт-буруйбут бырастыы буолбута .
51001015	Кини — харахха көстүбэт Таҥара уобараһа , туох да айыллыан иннинэ төрөппүт Уола ;
51001016	сиргэ-халлааҥҥа баар барыта , көстөр-көстүбэт : бүрүстүөллэр , тойоттор , дьаһалталар , былаастар — барыта Кининэн айыллыбыттара , туох барыта Кининэн итиэннэ Киниэхэ анаан айыллыбыта .
51001017	Кини ким да , туох да инниттэн баар , Кини тугу барытын Бэйэтинэн ыпсарар-дьүөрэлиир .
51001018	Кини — Эт-сиин , Церковь Баһа , туох баар барытын Төрдө-төрүөтэ . Туохха барытыгар бастакы буолар туһугар , Кини өлбүттэртэн бастакынан тиллибитэ ,
51001019	тоҕо диэтэххэ , Таҥара Бэйэтин айылҕата Уолугар толору баар буолуон баҕарбыта .
51001020	Уола кириэскэ өлбүтүн түмүгэр , Таҥара сиргэ да , Халлааҥҥа да баары барытын кытары эйэни-или түһэрсэн , баары барытын Бэйэтин кытта Уолунан иллэһиннэрбитэ .
51001021	Кини эһигини , хаһааҥҥыта эрэ мөкүтүк быһыыланан , Таҥараттан туора сылдьар , Киниэхэ өстөөх дьону ,
51001022	билигин сибэтиэй , эҥкилэ суох ыраас , буруйа-сэмэтэ суох гынан Бэйэтин иннигэр туруораары , Киһи буолан кэлэн кириэскэ өлбүт Уолунан Бэйэтин кытта эйэлэһиннэрдэ .
51001023	Онон эһиги инникитин , Таҥара иннигэр турар туһугар , итэҕэл бигэ акылаатыгар тирэҕирэн , уҥа-хаҥас халбаҥнаабакка , Таҥара тыла биэрэр эрэлин энчирэтиэ суохтааххыт . Бу Евангелиены эһиги истибиккит , бу Евангелие аан дойду дьонугар барытыгар иһитиннэриллибитэ ; мин , Павел эмиэ , бу Евангелие үлэһитэ буолбутум .
51001024	Билигин эһиги тускутугар эрэйи көрөрбүттэн үөрэбин эрэ : мин Христос көрсүбүт эрэйин эппинэн-хааммынан билэммин , Кини Этэ-сиинэ буолар Церковь туһугар тулуйуллуохтаах эрэй-муҥ ситэ илик мээрэйин толорон биэрэбин .
51001025	Таҥара тыла туоларын туһугар , мин Церковь үлэһитэ буолбутум : Кини миэхэ Бэйэтин тылын — үйэлэр тухары бары көлүөнэлэртэн кистэнэн баран , билигин Кини сибэтиэйдэригэр арыллыбыт кистэлэҥи — эрэнэн , тугу да энчирэппэккэ эһиэхэ толору тиэрдэр соругу туруорбута .
51001026	
51001027	Кини бу кистэлэҥҥэ хайдах курдук килбиэннээх баай бары норуоттарга ананан сылдьарын Бэйэтин сибэтиэй дьонугар арыйыан баҕарбыта . Оттон бу баай кылаат — эһиги сүрэххитигэр баар Христос , эһиги кэнэҕэс килбиэннээх албан ааты үллэстэр эрэлгит .
51001028	Онон ханна да сырыттарбыт , биһиги Христос туһунан иһитиннэрэбит уонна ханнык баҕарар киһини Христос Иисустуун биир буолбут , сиппит-хоппут киһи быһыытынан Таҥара иннигэр туруораары , өйдөтөн-үөрэтэн , бары муудараска уһуйабыт .
51001029	Дьэ ол иһин мин , бу сорукпун толорор инниттэн , миэхэ сүҥкэнник дьайар Христос сүдү күүһүнэн туруулаһан , күүспүн харыстаабакка үлэлиибин .
51002001	Мин эһиги тускутугар , Лаодикиялаах Иерапольга олорооччулар уонна миигин олох көрө илик да дьон туһугар хайдах күүскэ туруулаһарбын билиэххитин баҕарабын .
51002002	Кинилэр да , эһиги да тапталынан ситимнэспит сүрэххит уоскуйан , өйдүүр өйгүт бары өттүнэн ситэн-хотон , Таҥара — Аҕа уонна Христос — кистэлэҥин билиигит — бу баар мин туруорунар соругум .
51002003	Киниэхэ , Христоска , түмүллэн сылдьар эбээт бары муударас , бары билии күндү кылаата !
51002004	Маны ким даҕаны эһигини ньуолбар тылынан умсугутан албыҥҥа үктэппэтин диэн этэбин .
51002005	Төһө да аттыгытыгар суоҕум иһин , ис тыыммынан өрүү эһигинниин бииргэ буоламмын , үтүө тэриллиилээх олоххутун , Христоска бигэ итэҕэлгитин көрөн үөрэбин эрэ .
51002006	Онон , Христос Иисуһу Айыы Тойоммут диэн ылыммыт дьон быһыытынан , хайдах үөрэммиккит курдук , Киниттэн силис тардан , Кини акылаатыгар олоххутун тутан , итэҕэлгитинэн бөҕөргөтүнэн , ис сүрэххититтэн өрүү махтанан , Кинилиин биир буолуҥ .
51002007	
51002008	Бырааттарыам , ким да эһигини кураанах бөлүһүөктээһининэн , хойгур дойҕоҕунан умсугуппатын курдук , сэрэхтээх буолуҥ . Итинник бөлүһүөктээһин барыта Христоска буолбакка , дьон үһүйээннэригэр , сир-халлаан күүстэригэр олоҕурар .
51002009	Таҥара толору айылҕата Киниэхэ — сиргэ киһи буолан олорбут Христоска — баар ,
51002010	онон эһиги эмиэ Кинилиин — бары дьаһалта , бары былаас Баһылыгыныын — холбоһоҥҥут , дьиҥ толору олохтоммуккут .
51002011	Кинини итэҕэйэн , эһиги киһи илиитинэн буолбакка , Христос духуобунай быһыытынан быһыллыбыккыт : Кини эһигини аньыылаах айылҕаҕыт былааһыттан босхолообута .
51002012	Эһиги сүрэхтэнэҥҥит Христостуун бииргэ көмүллүбүккүт уонна Кинини өлбүттэртэн тилиннэрбит Таҥара күүһүгэр итэҕэлгитинэн бииргэ тиллибиккит .
51002013	Таҥара эһигини , аньыылаах-харалаах дьону , быһыллыбакка , Таҥара норуотугар киирсибэккэ өлбүттэри , Христостуун бииргэ тилиннэрбитэ . Кини биһиги аньыыбытын-харабытын барытын бырастыы гыммыта ,
51002014	биһиги Сокуон ирдэбиллэрин толорботох иэспит-күүспүт испииһэгин ылан , туора сотон баран , кириэскэ хам саайан суох оҥорбута .
51002015	Онон Кини халлааҥҥа баар бары дьаһалта , бары былаас күүһүн өһүлэн , сэриилэһэр сэбин-сэбиргэлин устан ылбыта уонна барыларын аһаҕастык саакка-суукка ыытан , кыайбыт-хоппут өрөгөйдөөх суолугар билиэн ылан , батыһыннаран барбыта .
51002016	Онон , эһигини ким даҕаны тугу аһыыргыт-иһэргит , ханнык эрэ бырааһынньык эбэтэр ый саҥатын көрсүү , субуота туһуттан сэмэлээбэтин :
51002017	ити барыта кэнэҕэски күлүгэ эрэ , оттон баар дьиҥ — Христос Бэйэтэ .
51002018	Бэйэни түһэриммитэ буолууну , Аанньалларга сүгүрүйүүнү туруорсан , ким да эһиги наҕараадаҕытын төлө туттарбатын . Оннуктар көрбөтөх суолларыгар орооһоннор , сиртэн тэйэ илик өйдөрүнэн олоҕо суох өттөйөллөр .
51002019	Кинилэр Эти-сиини бүттүүнүн силгэлээн , сүһүөхтээн биир сомоҕо оҥорор , күүс-сэниэ киллэрэр , Таҥара санаатын хоту үүннэрэр-төлөһүтэр Баһы кытта ситимнэрин быспыттар .
51002020	Онон , өскөтүн эһиги Христоһу кытта өлөн , сир-халлаан хараҥа күүстэриттэн босхоломмут буоллаххытына , өссө да бу дойдуга олорор дьоҥҥо дылы , « таарыйыма » , « амсайыма » , « тыытыма » диэн ыйыылары тоҕо тутуһаҕытый ?
51002021	
51002022	Итинник бобуу-хаайыы барыта дьон киллэрбит ыйыыта-кэрдиитэ , үөрэҕэ буолан , тутустахха туох да туһаны аҕалбат .
51002023	Бэйэ көҥүлүнэн итинник сүгүрүйэ сатааһын , бэйэни түһэриммитэ буолуу , эти-хааны сылатыы-сындалытыы , көрдөххө эрэ , муударас гынан баран , дьиҥэр , сүрэх-быар аньыылаах баҕатын кыана туттууга тугу да туһалаабат .
51003001	Онон өскөтүн эһиги , Христоһу кытта бииргэ тиллибит буоллаххытына , үрдүккэ — Таҥара уҥа өттүгэр олорор Христос Халлааныгар — дьулуһуҥ ;
51003002	өйгүт-санааҕыт сирдээҕигэ буолбакка , үөһээҥҥигэ туһуланнын .
51003003	Эһиги өлбүккүт , онон олорор олоххут эмиэ Кинини кытары бииргэ Таҥараҕа кистэммитэ .
51003004	Эһиги олоххут — Христос — көһүннэҕинэ , эһиги эмиэ Кинини кытта бииргэ килбиэннээх сырдыкка көстүөххүт .
51003005	Онон , сирдээҕи аньыылаах өрүттэргитин : содур , кирдээх быһыыны , бары имэҥи-кыдьыгы , куһаҕан баҕа санааны уонна идэмэрдээх буолууну ( ол эмэгэккэ сүгүрүйүүгэ холоонноох ) — барытын өһөрүҥ .
51003006	Итинниги тутуһан олорор бас бэриммэт дьоҥҥо Таҥара уора-кылына түһүөҕэ .
51003007	Хаһааҥҥыта эрэ эһиги эмиэ кинилэр курдук олорор эрдэххитинэ , итинтэн туох да атына суох быһыыланаргыт .
51003008	Оттон билигин барытын : киҥи-наары , кырыгы , өһүөннээх санааны , үөхсүүнү , быдьар тыллаһыыны хааллараҥҥыт ,
51003009	эргэ киһи киэбин бары кэмэлдьилэри-быһыылары устан быраҕаҥҥыт , бэйэ-бэйэҕитигэр сымыйалаабакка ,
51003010	Айбытын уобараһыгар улам маарыннаан , күнтэн күн саҥардыллан , Таҥараны улам билэн иһэр саҥа киһи буолуҥ .
51003011	Аны манна грек , иудей , быһыллыбыт-быһыллыбатах , варвар , скиф , кулут , көҥүл буолуу туох да суолтата суох , арай Христос эрэ суолталаах , Христос барытыгар баар .
51003012	Онон эһиги , Таҥара талбыт сибэтиэй , тапталлаах дьоно , амарах майгыланыҥ , үтүө санааланыҥ , сэмэй , көрсүө , тулуурдаах буолуҥ .
51003013	Бэйэ-бэйэҕитин тулуйсуҥ , хайаҕыт эмэ кимиэхэ эмэ хоргуппуттаах да буоллаҕына , бырастыы гынсыҥ : Христос эһигини хайдах бырастыы гыммытай да , эһиги эмиэ ол курдук бырастыы гыныҥ .
51003014	Итиэннэ туохтааҕар да бу этиллибит өрүттэри барытын ситимниир , ситэрэн биэрэр тапталга дьулуһуҥ .
51003015	Сүрэххитигэр Таҥара биэрэр эйэтэ толору баһылаатын — Кини эһигини биир Эт-сиин оҥорон эйэлээх буоларга ыҥырбыта . Киниэхэ куруук махтана сылдьыҥ .
51003016	Христос тыла бары муудараһы кытта бииргэ эһиги сүрэххитигэр өлгөмнүк олохсуйуохтун ; псаломнары , айхал ырыаларын , духуобунай гимнэри Айыы Тойоҥҥо ис сүрэххититтэн махтанан туран ыллаан-туойан , бэйэ-бэйэҕитин үөрэтиһэр-өйдөтүһэр буолуҥ .
51003017	Тугу да гыммыккыт иһин — тылгыт буоллун , дьайыыгыт буоллун — барыта Кининэн Аҕа Таҥараҕа махтанан туран , Айыы Тойон Иисус Христос аатыгар буолуохтаах .
51003018	Дьахталлар , Айыы Тойону итэҕэйэр дьон сиэринэн эрдэргитигэр бас бэриниҥ .
51003019	Эр дьон , кэргэттэргитин таптааҥ , кинилэргэ дьэбирдик сыһыаннаһымаҥ .
51003020	Оҕолор , туохха барытыгар төрөппүттэргит тылын истиҥ , истигэн буолуу Айыы Тойону үөрдэр .
51003021	Аҕалар , оҕолоргутун кыынньаан санааларын түһэримэҥ .
51003022	Кулуттар , сирдээҕи тойотторгутугар туохха барытыгар бас бэриниҥ , киһиэхэ бэрт буола сатааччылар курдук көрөллөрүгэр эрэ буолбакка , ис сүрэхтэн , Таҥараттан толлон туран , тылларын истиҥ .
51003023	Эһиги Айыы Тойон Христоска сулууспалыыгыт , онон төлөбүрүгэр Айыы Тойонтон нэһилиэстибэ ылыахтааххытын өйдөөн , тугу гынаргытын барытын , дьон туһугар буолбакка , Айыы Тойон туһугар оҥоробут диэн , ис дууһаҕытыттан толоруҥ .
51003024	
51003025	Оттон ким кэрээнэ суох быһыыланар — ол сөптөөх хардатын ылыаҕа : Таҥара кырдьыгы тутуһар .
51004001	Тойоттор , эһиги халлааҥҥа Тойоннооххутун билэ сылдьан , кулуттаргытыгар эмиэ сиэрдээхтик , кырдьыктаахтык сыһыаннаһыҥ .
51004002	Үҥэргитигэр өрүү махтанан туран , тиһигин быспакка сэргэхтик үҥэр буолуҥ .
51004003	Христос кистэлэҥин бар дьоҥҥо иһитиннэрэр кыахтанарбытыгар , этэр тылбытыгар Таҥара ааны тэлэччи аһан биэрэрин көрдөһөн , биһиги туспутугар эмиэ үҥэ сылдьыҥ . Бу туһугар үлэлээбитим-хамнаабытым иһин , мин билигин хаайыллан сытабын ;
51004004	онон бу кистэлэҥи , Таҥара тыла хайдах иһитиннэриллиэхтээҕин курдук , арыйарым туһугар , үҥэ-көрдөһө сылдьыҥ .
51004005	Итэҕэйбэт дьоҥҥо муударайдык , тоҕоостоох түгэни табатык туһанан сыһыаннаһыҥ .
51004006	Хас биирдии киһиэхэ хайдах хоруйдууру билэр туһугар , этэр тылгыт өрүүтүн ис киирбэх , бэргэн буоллун .
51004007	Эһиэхэ мин туспунан барытын таптыыр бырааппыт , эрэллээх үлэһиппит , Айыы Тойоҥҥо бииргэ сулууспалыыр доҕорбут Тихик кэпсиэҕэ .
51004008	Эһиги хайдах быһыыга-майгыга олороргутун тиийэн биллин , санааҕытын көтөхтүн диэн , кинини эһиэхэ ыытан эрэбин .
51004009	Эһигиттэн кэлэ сылдьар таптыыр бырааппытын эрэллээх Онисимы кинини кытта бииргэ ыытабын . Маннааҕыны барытын эһиэхэ кинилэр кэпсиэхтэрэ .
51004010	Миигин кытары бииргэ хааллан сытар Аристарх эһиэхэ эҕэрдэтин ыытар ; Варнава сиэн быраата Марк эмиэ эһигини эҕэрдэлиир ( кини туһунан эһиэхэ дьаһал тиийэн турар ; эһиэхэ кэллэҕинэ , үчүгэйдик көрсөөрүҥ ) .
51004011	Иуст диэн ааттаах Иисус эмиэ эҕэрдэ ыытар . Иудейдартан бу кинилэр эрэ , миигинниин бииргэ Таҥара Саарыстыбатын туһугар сулууспалааннар , миэхэ улахан өйөбүл буолаллар .
51004012	Эһиэннэриттэн Епафрас , Иисус Христос кулута , эһиэхэ эҕэрдэтин ыытар . Эһиги бары өттүнэн ситэн-хотон , Таҥара көҥүлүн хото толорор дьон буолан , сүһүөххүтүгэр бигэтик тураргыт туһугар , кини өрүү туруулаһан туран үҥэр .
51004013	Эһиги итиэннэ Лаодикиялаах Иерапольга олорооччулар тустарыгар кини хайдах курдук кыһалларын-мүһэллэрин туоһута мин буолабын .
51004014	Эһиэхэ таптыыр эмчиппит Лука эҕэрдэтин ыытар ; Димастан эмиэ эҕэрдэтэ тутуҥ .
51004015	Лаодикияҕа баар бырааттарбытыгар , Нимфаҥҥа уонна кини дьиэтээҕи церковыгар эҕэрдэтэ тиэрдиҥ .
51004016	Бу суругу аахтаххытына , Лаодикия церковыгар эмиэ аахтараарыҥ , оттон Лаодикияттан кэлбити эһиги эмиэ ааҕаарыҥ .
51004017	Архипка : « Кытаат , Айыы Тойонтон ылбыт соруккун толор » , — диэн этиҥ .
51004018	Аны бу бэйэм суруйан эрэбин : Павелтан эҕэрдэ . Хаайыыга сытарбын өйдүү сылдьыҥ . Таҥара илгэлээх үтүөтэ эһигинниин бука барыгытыныын эҥээрдэһиэхтин . Аминь
52001001	Аҕа Таҥараны уонна Айыы Тойон Иисус Христоһу итэҕэйээччилэр Фессалоникатааҕы церковтарыгар — Павелтан , Силуантан уонна Тимофейтан . Эһиэхэ Аҕа Таҥарабытыттан уонна Айыы Тойон Иисус Христостан бары илгэлээх үтүөнү кытта эйэ-ил тосхойо туруохтун !
52001002	Биһиги үҥэрбитигэр эһигини өрүүтүн өйдөөн-санаан тураммыт , барыгыт иһин Таҥараҕа махтанабыт .
52001003	Эһиги итэҕэлгитин олоххутунан , тапталгытын сыралаах үлэҕитинэн , Айыы Тойон Иисус Христоска эрэлгитин кытаанах тулуургутунан көрдөрбүккүтүн биһиги Аҕа Таҥарабыт иннигэр хаһан да умнубаппыт .
52001004	Бырааттарбыт , биһиги бу биллэрэр Евангелиебытын эһиэхэ аҥаардас тылбытынан эрэ буолбакка , күүстээх дьайыыбытынан , Сибэтиэй Тыынынан эрэмньилээхтик тиэрдэммит , Таҥара эһигини таптыырын , талан ылбытын бигэтик билэбит . Өссө эһигини кытта бииргэ эрдэхпитинэ , эһиэхэ туһалаатарбыт диэн хайдах быһыылаахтык олорбуппутун бэйэҕит өйдүүгүт .
52001005	
52001006	Онон эһиги төһө да элбэх эрэйи көрүстэргит , Таҥара тылын Сибэтиэй Тыын биэрэр үөрүүтүнэн ылынаҥҥыт , биһигини уонна Айыы Тойону батыспыккыт .
52001007	Инньэ гынан Македониялаах Ахайя итэҕэйээччилэригэр бука барыларыгар холобур буоллугут .
52001008	Айыы Тойон тыла эһигиттэн Македонияҕа , Ахайяҕа эрэ тарҕаммыт буолбатах , эһиги Таҥараҕа итэҕэлгит туһунан сурах сир-сиргэ барытыгар тарҕанна , онон биһиги кинилэргэ кэпсиирбит да наадата суох .
52001009	Эһиги биһигини хайдах көрсүбүккүтүн , хайдах сымыйа таҥаралары хаалларан тыыннаах дьиҥ Таҥараҕа сулууспалаары , Киниэхэ эргиллибиккитин , Кини өлбүттэртэн тилиннэрбит Уола , биһигини кэнэҕэски уордаах Дьүүлтэн быыһыыр Иисус , Халлаантан кэлэрин күүтэргитин , ханна да тиийбиппит иһин , бэйэлэрэ кэпсии тоһуйаллар .
52001010	
52002001	Бырааттарбыт , эһиэхэ тиийэ сылдьыыбыт туһата суох хаалбатаҕын бэйэҕит да билэҕит .
52002002	Ол иннинэ Филиппыга сылдьаммыт , өйдүүргүт буолуо , элбэх эрэйи-кыһалҕаны , атаҕастабылы да көрүстэрбит , Таҥарабыт көмөтүнэн Кини Евангелиетын улуу туруулаһыынан эһиэхэ хорсуннук иһитиннэрбиппит .
52002003	Биһиги үөрэтэр үөрэхпитигэр ханнык да мунуу-тэнии , кирдээх хос санаа , албыннааһын суох .
52002004	Таҥара Бэйэтин тылын биһиэхэ эрэммит буолан , биһиги дьон санаатын буолбакка , сүрэхпитин курдат билэр Таҥара санаатын табаары , бу Евангелиены иһитиннэрэбит .
52002005	Биһиги хаһан да эһигиттэн тылбытынан албыннаһа , тугу эмэ туһана сатаабатахпытын билэҕит . Таҥара туоһу буолуо .
52002006	Биһиги кимтэн да — эһигиттэн да , атын дьонтон да хайҕалы эрэйбэтэхпит .
52002007	Христос Апостолларабыт диэн улаханнык дархаһыйан тиийиэхпитин сөп этэ да , ийэ эмиийдиир оҕотугар уйаҕастык кыһалларын курдук , эһиэхэ бэрт чуумпутук , сэмэйдик сылдьыбыппыт .
52002008	Эһиги тускутугар ис сүрэхпититтэн кыһаллар буоламмыт , эһиэхэ , Таҥара Евангелиетын иһитиннэрэргэ эрэ буолбакка , олохпутун кытта биэрэргэ бэлэм этибит . Ол курдук эһиги биһиэхэ күндүгүт .
52002009	Биһиги хайдах үлэлээбиппитин , сырабытын биэрбиппитин , бырааттарбыт , умнубатах буолуохтааххыт . Хайаҕытыгар да сүгэһэр буолумаары , күннэри-түүннэри үлэлии-үлэлии , Таҥара тылын иһитиннэрэрбитин өйдүүр инигит .
52002010	Эһиги , итэҕэйээччилэр , иннигитигэр биһиги сибэтиэйдик , кырдьыктаахтык , эҥкилэ суох олорбуппутун бэйэҕит туоһулуугут , Таҥара да туоһулуо .
52002011	Хас биирдиигитин , аҕа оҕолорун такайарыныы өйдөтөммүт , эһигини Бэйэтин Саарыстыбатыгар , килбиэннээх сырдыгар ыҥырбыт Таҥара иннигэр дьоһун олоҕу олороргутугар көрдөһөр этибит . Ону эмиэ билэҕит .
52002012	
52002013	Дьэ ол иһин , Таҥара тылын биһигиттэн истэн ылынаргытыгар , киһи этэр тыла диэбэккэ , дьиҥ баарынан — Таҥара тыла , биһиэхэ , итэҕэйээччилэргэ , дьайар сүдү күүс диэн — ылыммыккыт иһин , биһиги Таҥараҕа мэлдьи махтанабыт .
52002014	Таҥара Иудеятааҕы церковтара , Христос Иисуһу итэҕэйээччилэр , эмиэ иудейдартан бэрт элбэх эрэйи тулуйбуттарын курдук , бырааттарбыт , эһиги биир уустаах аймах-билэ дьоҥҥут сойуолуулларын тулуйбуккут .
52002015	Иудейдар Айыы Тойон Иисуһу уонна Кини пророктарын өлөртөөбүттэрэ , биһигини сойуолаабыттара ; кинилэр Таҥара да санаатын таппаттар , бар дьоҥҥо да утарылаһаллар ;
52002016	биһиги атын норуоттар быыһанныннар диэн кэпсиирбитин туорайдаһан , буруйдарын-аньыыларын мээрэйин таһымнатан иһэллэр . Ол эрээри Таҥара уора-кылына кинилэргэ бүтэһиктээхтик түһэрэ чугаһаата .
52002017	Бырааттарбыт , төһө да биһигини эһигиттэн быстах кэмҥэ араарбыттарын иһин ( сүрэхпитинэн хаһан да арахсыбатахпыт ) , эһигинэ суох тулаайахсыйаммыт , өссө ордук дьаныһан туран эһигини кытта көрсөргө дьулуспуппут .
52002018	Ол иһин биһиги , мин Павел , эһиэхэ хаста даҕаны тиийэ сылдьыахпытын баҕарбыппыт эрээри , сатана мэһэйдэһэн испитэ .
52002019	Кырдьыга даҕаны , биһиги эрэлбит , үөрүүбүт , Айыы Тойоммут Иисус Христос кэлэр Күнүгэр хайҕанар кыайыыбыт мэнньиэһэ кимий , эһиги буолбатаххыт дуо ?
52002020	Эһиги буолаҕыт биһиги албан ааппыт , үрдүк үөрүүбүт !
52003001	Онон салгыы тулуйар кыахпытыттан тахсан , Афиныга бэйэбит эрэ хааларга быһаарынаммыт ,
52003002	Таҥараҕа биһигини кытта сулууспалаан , Христос Евангелиетын иһитиннэрсэ сылдьар бырааппытын Тимофейы эһиэхэ ыыппыппыт . Кини эһиэхэ тиийэн итэҕэлгитин бөҕөргөтөн санааҕытын көтөхтөҕүнэ ,
52003003	эһигиттэн ким да ити сойуолааһынтан чаҕыйыа суоҕа диэн эрэнэ саныырбыт . Итинник ыарахаттары тулуйуу биһиэхэ төрдүттэн анаммытын билэҕит .
52003004	Урут эһигинниин да сылдьан эрэйи-муҥу көрүөхтээхпит диэн эрдэттэн сэрэтэр этибит ; ол эппиппит , билэргит курдук , бу туолла .
52003005	Онон мин эмиэ , салгыы тулуйа барбакка , угаайылаах эһигини сыыһа үктэппэтэр , үлэбит туһата суох хаалбатар диэн , итэҕэлгит туругун билээри Тимофейы ыыппытым .
52003006	Бу билигин кини эһиги итэҕэлгит , тапталгыт туһунан үтүө сонуннаах төннөн кэлэн , биһигини өрүү үчүгэйдик саныыргытын , эмиэ бэйэбит курдук , биһигинниин көрсүөххүтүн баҕараргытын кэпсээтэ .
52003007	Онон , итэҕэлгит чөлүн истэн , бырааттарбыт , төһө да бэйэбит эмиэ кыһалҕаҕа сырыттарбыт , улаханнык көнньүөрдүбүт ;
52003008	Айыы Тойону кытта биир буолан халбаҥнаабакка тураргытын билэн , билигин дьэ тыын ылбыттыы сананныбыт .
52003009	Эһигини көрсөн итэҕэлгитин ситэрэн-толорон биэрэр туһугар түүннэри-күннэри кыһаллан үҥэрбитигэр , Таҥарабыт иннигэр эһигиттэн үөрбүппүт иһин , хайдах гынан Киниэхэ махтаныахпыт эбитэ буолла !
52003010	
52003011	Онон эһиэхэ тиийэр суолбутун Аҕа Таҥарабыт уонна Иисус Христос Айыы Тойоммут салайан биэриэхтиннэр ,
52003012	Айыы Тойон эһиги бэйэ-бэйэҕитигэр итиэннэ бар дьоҥҥо тапталгытын , эмиэ биһиги эһиэхэ тапталбытын курдук , муҥура суох күүһүрдүөхтүн , Айыы Тойоммут Иисус Христос бары сибэтиэйдэрин кытта кэлэригэр эһиги сүрэххит Аҕа Таҥарабыт иннигэр эҥкилэ суох ыраас буоларын туһугар , эһигини бөҕөргөтүөхтүн ! Аминь .
52003013	
52004001	Итиэннэ түмүкпүтүгэр , бырааттарбыт , биһигиттэн хайдах олорорго , Таҥара санаатын табарга үөрэммиккит кэннэ , өссө ордук ситиһиилээх буоларгытыгар Христос Иисус аатынан эһигини ыҥырабыт .
52004002	Биһиги Айыы Тойон Иисустан ылан ханнык кэриэстэри эһиэхэ тиэрдибиппитин билэҕит .
52004003	Таҥара эһиги ыраас буоларгытыгар , содурдук быһыыламмаккытыгар баҕарар .
52004004	Эһигиттэн хас биирдиигит бэйэтин кыатанан сибэтиэйдик , дуоспуруннаахтык олоруохтаах ,
52004005	Таҥараны билбэт омуктар курдук имэҥирэ-кыдьыгыра сылдьыа суохтаах .
52004006	Эһиги , туохха да буоллун , бырааккытын утары сокуону кэһэн ымсыытык быһыыланыа суохтааххыт . Оннук быһыыланыыны барытын Айыы Тойон иэстиир . Бу туһунан биһиги эһиэхэ урут этэн , сэрэтэн турабыт .
52004007	Таҥара биһигини кирдээх буоларга ыҥырбатаҕа , сибэтиэй буоларга ыҥырбыта .
52004008	Онон ким бас бэриммэт , ол киһиэхэ буолбакка , биһиэхэ Сибэтиэй Тыынын биэрбит Таҥараҕа бас бэриммэт .
52004009	Бырааттаргытын таптааҥ диэн эһиэхэ суруйар да наадата суох : бэйэ-бэйэҕитин таптыырга эһигини Таҥара үөрэппитэ .
52004010	Македония устун баар бырааттаргытыгар барыларыгар амарах сыһыаннааххытын биһиги билэбит . Ол да буоллар , бырааттарбыт , эһигиттэн өссө ордук ситиһиилэниҥ ,
52004011	чуумпутук , эйэлээхтик олорорго дьулуһуҥ диэн көрдөһөбүт . Урут эппиппит курдук , эһиги хас биирдиигит бэйэтин дьыалатынан дьарыктаныахтаах , бэйэтэ үлэлээн айаҕын ииттиниэхтээх .
52004012	Оччоҕо итэҕэйбэт да дьон ытыктабылын ылыаххыт , уонна кимтэн да тутулуктаныаххыт суоҕа .
52004013	Бырааттарбыт , эһиги өлбүттэр тустарынан туох да өйдөбүлэ суох хаалыаххытын , эрэнэр эрэлэ суох атын дьон курдук , кутурҕаҥҥа ылларыаххытын баҕарбаппыт .
52004014	Биһиги Иисус өлөн баран тиллибитин итэҕэйэр буоллахпытына , Иисуска итэҕэллэрин энчирэппэккэ өлбүттэри Таҥара Кинини кытта бииргэ аҕалыа диэн эмиэ итэҕэйэбит .
52004015	Маны эһиэхэ , Айыы Тойон эппитин курдук , этэбит : биһиги тыыннаах хаалбыттар , Айыы Тойон кэлэригэр хаалааччылар , өлбүттэри урутуохпут суоҕа .
52004016	Ыҥырар хаһыыны кытта Архангел саҥата иһилиннэҕинэ , Таҥара турбата оонньоотоҕуна , Айыы Тойон Бэйэтинэн халлаантан түһүөҕэ , оччоҕо Христоһу итэҕэйбитинэн өлбүттэр бастаан тиллиэхтэрэ ;
52004017	онтон биһиги тыыннаахтар , кэлин хаалбыттар , Айыы Тойону салгыҥҥа көрсөөрү , кинилэрдиин бииргэ былыттарга ылыллыахпыт , уонна өрүү оннук Айыы Тойоннуун бииргэ буолуохпут .
52004018	Онон бэйэ-бэйэҕитин бу тылларынан уоскутуһа сылдьыҥ .
52005001	Оттон ол кэмин , болдьоҕун туһунан , бырааттарым , эһиэхэ суруйар эмиэ наадата суох .
52005002	Эһиги бэйэҕит билэҕит : Айыы Тойон Күнэ , түүн уоруйах кэлэрин курдук , кэлиэҕэ .
52005003	« Эйэ уонна куттал суох буолуута ! » — дэһэр кэмнэригэр эмискэ , хат дьахтар талыыта киирэринии , өлөр өлүү кинилэри ситэн ылыаҕа , онтон хайдах да өрүһүнүөхтэрэ суоҕа .
52005004	Оттон эһиги , бырааттарбыт , хараҥаҕа сылдьар дьон буолбатаххыт , онон ол Күн эһиэхэ уоруйах курдук соһуччу тиийэн кэлиэ суоҕа .
52005005	Эһиги бука бары сырдык уолаттара , күнүскү кэм оҕолоро буолаҕыт : биһиги түүн да , хараҥа да уолаттара буолбатахпыт .
52005006	Онон атыттар курдук утуйан хаалбакка , сэргэхтик өйдөөх-төйдөөх сылдьыаҕыҥ .
52005007	Утуйааччылар түүн утуйаллар , арыгылааччылар эмиэ түүн арыгылыыллар .
52005008	Оттон биһиги , сырдык уолаттара буоларбыт быһыытынан , итэҕэл уонна таптал куйаҕын , быыһанар эрэмньибит дуулаҕа бэргэһэтин кэтэммит , сэргэх сылдьыахтаахпыт .
52005009	Таҥара биһигини уордаах дьүүлгэ турарга анаабатаҕа , Иисус Христос Айыы Тойоммутунан быыһанарга анаабыта .
52005010	Оттон Иисус Христос , биһиги сэргэх да сылдьыбыппыт , утуйбуппут да иһин , өрүү Кинилиин бииргэ олорорбут туһугар , өлбүтэ .
52005011	Инникитин да бу билиҥҥигит курдук , куруутун бэйэ-бэйэҕитин өйдөтүһэ , бөҕөргөтүһэ сылдьыҥ .
52005012	Бырааттарбыт , эһиэхэ сулууспалыыр , Айыы Тойон иннигэр эһигини салайар , өйдөтөр-сүбэлиир дьону ытыктааҥ диэн эһигиттэн көрдөһөбүт ;
52005013	толорор сулууспаларын иһин кинилэргэ тапталлаахтык , улуу ытыктабылынан сыһыаннаһыҥ ; бэйэҕит икки ардыгытыгар иллээх буолуҥ .
52005014	Бырааттарбыт , өссө маннык көрдөһүүлээхпит : най барбыттары сэрэтиҥ , куттаҕастары уоскутуҥ , мөлтөхтөрү өйөөҥ , барыларыгар улуу тулуурдаахтык сыһыаннаһыҥ .
52005015	Ким да кимиэхэ да куһаҕанынан хардарбатын курдук , өйдөөн сылдьыҥ ; бэйэ-бэйэҕитигэр уонна бар дьоҥҥо үтүөнү оҥорорго дьулуһуҥ .
52005016	Өрүүтүн үөрэ-көтө сылдьыҥ ,
52005017	тиһигин быспакка үҥүҥ ,
52005018	туохха барытыгар махтана сылдьыҥ : Христос Иисуһу итэҕэйэр олоххутугар Таҥара эһигиттэн оннугу эрэйэр .
52005019	Сибэтиэй Тыыны сөҕүрүтүмэҥ .
52005020	Пророктар этиилэрин аахайбат буолумаҥ .
52005021	Тугу барытын тургутан көрүҥ , үтүөнү тутуһуҥ .
52005022	Куһаҕаны тугу да оҥорумаҥ .
52005023	Оччоҕо Таҥара Бэйэтэ , эйэ Таҥарата , эһигини бары өттүнэн сибэтии гынан , Айыы Тойоммут Иисус Христос кэлэригэр бүтүн бэйэҕит — тыыҥҥыт , дууһаҕыт , эккит-сииҥҥит — бүтүннүү эҥкилэ суох чөл буолуо .
52005024	Эһигини Ыҥырааччы эрэбил : Кини итини барытын тиһэҕэр тиэрдиэҕэ .
52005025	Бырааттарбыт ! Биһиги туспутугар үҥэ сылдьыҥ .
52005026	Бырааттарбытын барыларын сибэтиэй уурааһынынан эҕэрдэлээҥ .
52005027	Бу суругу сибэтиэй бырааттарбытыгар барыларыгар ааҕаргытыгар Айыы Тойон аатынан көрдөһөбүн .
52005028	Айыы Тойоммут Иисус Христос илгэлээх үтүөтэ эһигинниин эҥээрдэһиэхтин . Аминь .
53001001	Аҕа Таҥарабытын уонна Айыы Тойон Иисус Христоһу итэҕэйээччилэр Фессалоникатааҕы церковтарыгар — Павелтан , Силуантан уонна Тимофейтан .
53001002	Эһиэхэ Аҕа Таҥарабытыттан уонна Айыы Тойон Иисус Христостан бары илгэлээх үтүөнү кытта эйэ-ил тосхойо туруохтун !
53001003	Бырааттарбыт , эһиги итэҕэлгит үүнэн , хас биирдиигит бэйэ-бэйэҕитигэр таптала күүһүрэн иһэрин иһин , биһиги кырдьыгы көрөр дьон сиэринэн өрүү Таҥараҕа махтана сылдьыахтаахпыт .
53001004	Дьэ ол иһин биһиги Таҥара церковтарыгар эһиги хайдах тулуурдааххытын , хайдах бары сойуолааһыны , эрэйи-муҥу уйан туран итэҕэйэргитин киэн туттан кэпсиибит .
53001005	Ити барыта Таҥара Дьүүлэ кырдьыктааҕын эрэ көрдөрөр : эһиги эрэйи-муҥу көрөр дьон Таҥара Саарыстыбатыгар киирэргэ сөптөөх буолан тахсыаххыт .
53001006	Кырдьыктаах Таҥара атаҕастааччыларга эрэйинэн-муҥунан төлүөҕэ ,
53001007	оттон эһигини , атаҕастаммыттары , биһигини кытта бииргэ сынньатыаҕа . Бу барыта Айыы Тойон Иисус Халлаантан күүстээх Аанньалларын кытта кэлэн ,
53001008	Таҥараны билбэттэри уонна Айыы Тойоммут Иисус Христос Евангелиетыгар бас бэриммэттэри суостаах уот ортотугар иэстиирин саҕана , буолуоҕа .
53001009	Оччоҕо кинилэр бүтэһиктээх өлүүнэн накаастананнар , Айыы Тойонтон , Кини килбиэннээх күүһүттэн букатыннаахтыы тэйитиллиэхтэрэ .
53001010	Бу Кини Бэйэтин сибэтиэйдэригэр албан аатыраары , бары Кинини итэҕэйээччилэргэ чиэстэнээри кэлбит күнүгэр буолуоҕа ; эһиги эмиэ , биһиги туоһулаабыппытын итэҕэйбит дьон , кинилэри кытта бииргэ буолуоххут .
53001011	Ол иһин биһиги өрүү эһиги тускутугар үҥэбит , эһигини Бэйэтин ыҥырыытыгар толору эппиэттиир дьоһун олохтоох дьон оҥорорун , Бэйэтин сүдү күүһүнэн бары үтүө баҕаҕытын толорон , итэҕэлгит дьыалатын ситэрэрин туһугар , Таҥарабытыттан көрдөһөбүт .
53001012	Оччоҕо Таҥарабыт уонна Айыы Тойоммут Иисус Христос илгэлээх үтүөлэринэн , эһиги Айыы Тойоммут Иисус Христоһу албан аатырдыаххыт , бэйэҕит эмиэ Кини албан аатын үллэстиэххит .
53002001	Айыы Тойоммут Иисус Христос кэлэрин , биһиги Киниэхэ түмсэрбитин этэр буоллахха , бырааттарым , эһигиттэн көрдөһөбүт :
53002002	Христос Күнэ хайыы-үйэ үүннэ диэн ханнык да тыын , хайа да тыл , биһигиттэн диэн ааттаах сурук да кэлэн , өйгүтүн кэбэҕэстик бутуйбатын , симитиннэрбэтин .
53002003	Ким даҕаны эһигини хайдах да быһыылаахтык сыыһа үктэппэтин : Таҥараттан аккаастаныы буола илигинэ , аньыы-хара киһитэ , өлүү уола биллэ илигинэ , ол күн үүнүө суоҕа .
53002004	Ол туохтан да , Таҥараттан да , бары сибэтиэйтэн-ытыктан да үрдүктүк туттар , утарылаһар киһи кэлэн , Таҥарабын диэн , Таҥара курдук Кини Дьиэтигэр киирэн олоруоҕа .
53002005	Мин урут эһиэхэ тиийэ сылдьан , бу туһунан эппиппин өйдүүр инигит ?
53002006	Итиэннэ кэмэ кэлэн , билигин дьоҥҥо биллиэҕин-көстүөҕүн кинини туох тутарын эһиги билэҕит .
53002007	Хара дьай хайыы-үйэ кистэлэҥинэн дьайа турар ; ол эрээри маҥнай кинини харгыстаһааччы эйгэттэн ылыллыахтаах .
53002008	Хара дьайдаах киһи кимэ-туга дьэ оччоҕо биллиэҕэ . Айыы Тойон Иисус кэлэн , кинини уоһун тыынынан самнарыаҕа , килбиэннээх сыдьаайынан суох оҥоруоҕа .
53002009	Оттон ол хара дьайдаах киһи кэлэрэ — сатана үлэтин түмүгэ ; ол киһи араас күүстээх дьайыылары , сөҕүмэр бэлиэлэри , албын дьиктилэри оҥорон биллиэҕэ ,
53002010	өлөн эрэр дьону эҥин-араас ааһар албастарынан үктэтиэҕэ , ити барыта — кинилэр быыһаныахтарын баҕарбакка , кырдьыкка тапталы ылымматахтарыттан буолуо .
53002011	Ол иһин Таҥара мунуу-тэнии дьайыытын ыыттаҕына , кинилэр сымыйаны итэҕэйиэхтэрэ .
53002012	Бу барыта — кырдьыгы итэҕэйэр оннугар аньыыны-хараны оҥороллорун ордорооччулар дьүүллэнэллэрин туһугар буолуоҕа .
53002013	Оттон эһиги тускутугар , бырааттарбыт , Айыы Тойон таптыыр дьоно , биһиги өрүү Таҥараҕа махтана сылдьыах тустаахпыт . Таҥара эһигини , сибэтии гынар Тыынын дьайыытынан , дьиҥ кырдьыкка итэҕэлинэн быыһанаргытыгар анаан , хара маҥнайгыттан талан ылбыта .
53002014	Ол туһугар Кини , биһиги биллэрэр Евангелиебытын иһитиннэрэн , эһигини Айыы Тойон Иисус Христос килбиэннээх сырдыгар ыҥырбыта .
53002015	Онон , бырааттарым , чиҥник үктэнэн туруҥ , эһиэхэ тылбытынан да , сурукпутунан да тириэрпит үөрэхпитин тутуһуҥ .
53002016	Айыы Тойоммут Иисус Христос уонна биһигини таптаан , илгэлээх үтүөтүнэн хаһан да ааспат уоскулаҥы , үтүө эрэли биэрбит Таҥара , биһиги Аҕабыт ,
53002017	эһиги сүрэххитин уоскутуохтуннар , эһиэхэ өрүүтүн үтүөнү оҥорор , үтүөнү этэр күүһү биэриэхтиннэр .
53003001	Онон , бырааттарбыт , Айыы Тойон тыла манна эмиэ эһиэхэ курдук тарҕанарын , айхалланарын туһугар , биһиги хара санаалаах , уодаһыннаах дьонтон быыһанарбыт туһугар , үҥэ сылдьыҥ ; итэҕэл киһиэхэ эрэ барытыгар баар буолбатах .
53003002	
53003003	Ол гынан баран Айыы Тойон эрэбил : Кини эһигини бөҕөргөтөн , хара дьайдаахтан көмүскүөҕэ .
53003004	Тугу соруйбуппутун толороллор уонна толоруохтара да диэн , биһиги эһиэхэ Айыы Тойоммут иннигэр эрэллээхпит .
53003005	Айыы Тойон эһиги өйгүтүн-санааҕытын барытын Таҥара тапталыгар , Христос тулууругар салайыахтын .
53003006	Бырааттарым , эһигини Айыы Тойон Иисус Христос аатыттан модьуйабыт : най баран иллэҥ сылдьар , биһигиттэн ылыммыт үөрэхтэрин тутуспат бырааттартан тэйэ туттуҥ .
53003007	Биһиги холобурбутун хайдах батыһыахтааххытын билэҕит . Эһиэхэ эрдэхпитинэ , биһиги хаһан да иллэҥ сылдьыбатахпыт ,
53003008	ким да килиэбин босхо сиэбэтэхпит , хайаҕытыгар да сүгэһэр буолбат туһугар түүннэри-күннэри үлэлиирбит .
53003009	Ол көмө эрэйэр бырааба суохпутуттан буолбакка , эһиэхэ холобур буолаары , оннук олорбуппут .
53003010	Урут эһиэхэ да сылдьан этэрбит , билигин да этэбит : ким үлэлиэн баҕарбат — аһаабатын .
53003011	Ол эрээри эһиги ортоҕутугар тугу да гыммат , кураанаҕынан сүпсүгүрэр эрэ иллэҥ дьон бааллар эбит .
53003012	Оннуктары сиир килиэптэрин чуумпутук үлэлээн булуналларыгар Айыы Тойон Иисус Христос аатынан модьуйабыт .
53003013	Оттон эһиги , бырааттарбыт , үтүөнү оҥорортон сылайымаҥ .
53003014	Бу суруйбуппутун истибэт киһини болҕомтоҕо ылыҥ уонна , кыбыстарын туһугар , кинини кытта алтыһымаҥ ;
53003015	ол эрээри өстөөххө холоомоҥ , бырааккытын өйдөтөрдүү сэрэтиҥ .
53003016	Эйэ-ил Айыы Тойоно Бэйэтинэн эһиэхэ өрүүтүн туохха барытыгар эйэни биэриэхтин . Айыы Тойон эһигини барыгытын кытта бииргэ буолуохтун !
53003017	Мин , Павел , бу эҕэрдэбин бэйэм суруйабын . Бу хас биирдии сурукпар бэлиэм буолар :
53003018	Айыы Тойоммут Иисус Христос илгэлээх үтүөтэ эһигинниин барыгытыныын эҥээрдэһиэхтин . Аминь .
54001001	Итэҕэлгэ дьиҥ чахчы уолум буолар Тимофейга — Быыһааччы Таҥарабыт уонна биһиги эрэлбит Айыы Тойон Иисус Христос соруйууларынан Апостол буолбут Павелтан . Эйиэхэ Аҕа Таҥарабытыттан уонна Христос Иисус Айыы Тойоммутуттан бары илгэлээх үтүөнү кытта аһыныгас санаа , эйэ-ил тосхойо туруохтун !
54001002	
54001003	Македонияҕа барарбар эйигин Ефескэ хаалаҥҥын , сорох-сорохтортон атыны үөрэтэллэрин тохтотоллорун , үһүйээннэринэн , төрдүлэрин-уустарын кэмэ суох түөһүүнэн дьарыгырбаттарын ирдээ диэн көрдөспүтүм . Итинник дьарык мөккүөргэ эрэ тиэрдэр буолан , Таҥара итэҕэл көмөтүнэн ситиһэр соруга туоларыгар туһалаабат .
54001004	
54001005	Оттон биһиги ирдэбилбит сыала-соруга — ыраас сүрэхтэн , үтүө суобастан уонна истиҥ итэҕэлтэн үөскүүр таптал .
54001006	Сорохтор итини хааллараннар , туһата суоҕу кэпсэтиинэн дьарыгырар буолбуттар .
54001007	Тугу куолулуулларын , бэл , тугу дьаныйан туран бигэргэтэллэрин даҕаны өйдөөбөт эрээрилэр , Сокуону үөрэтээччи буолуохтарын баҕараллар .
54001008	Оттон сөпкө туһанар киһиэхэ Сокуон туһалааҕын биһиги билэбит .
54001009	Оннук киһи билэр : Сокуон кырдьыксыттарга буолбакка , суута-сокуона суох быһыыланааччыларга , бас бэриммэттэргэ , Таҥараны билиммэт , аньыылаах-харалаах , итэҕэли утарар уонна Таҥараны холуннарар , ийэлэрин-аҕаларын тыыннарыгар турунар дьоҥҥо , өлөрүөхсүттэргэ ,
54001010	содурдарга , бэйэ-бэйэлэрин кытта эр-ойох олоҕунан олорор эр дьоҥҥо , кулутунан эргинээччилэргэ , уорааччыларга , сымыйаччыларга , андаҕары кэһээччилэргэ уонна да атыннык чэгиэн үөрэҕи араастаан утарааччыларга анаан бэриллибитэ .
54001011	Оттон бу чэгиэн үөрэх алгыстаах Таҥара миэхэ эрэнэн туттарбыт килбиэннээх Евангелиетыгар этиллэринэн үөрэтэр .
54001012	Миэхэ күүс укпут Христос Иисуска , Айыы Тойоммутугар , миигин , урут Кинини холуннарбыт , сойуолаабыт уонна атаҕастаабыт киһини , эрэллээх киһитинэн билинэн , Бэйэтигэр сулууспалата туруорбутун иһин , махтанабын . Оннук быһыыланыым билбэппиттэн , итэҕэйбэппиттэн тахсыбыт буолан , Таҥара миэхэ аһыныылаахтык сыһыаннаспыта ;
54001013	
54001014	онон Христос Иисустуун биир буолан иҥэринэр итэҕэлбитин , тапталбытын кытары миэхэ Айыы Тойоммут илгэлээх үтүөтэ өлгөмнүк тиксибитэ .
54001015	Христос Иисус аньыылаах дьону быыһаары бу орто дойдуга кэлбитэ диэн этии дьиҥ кырдьыктаах , ким баҕарар толору ылынарыгар сөптөөх этии ; оттон кинилэртэн саамай халыҥ аньыылаахтара мин буолабын .
54001016	Онон Иисус Христос , дьон Кинини итэҕэйэн бараммат олохтоноллорун туһугар , миэхэ , буор уйбат аньыылааҕар , Бэйэтин муҥура суох тулуурун көрдөрөн , миигин кинилэргэ холобур гыныахтааҕа . Ол туһугар Таҥара миигин аһыммыта-харыһыйбыта .
54001017	Киниэхэ , үйэлэр сүдү Ыраахтааҕыларыгар , хаһан да өлбөт-сүппэт , киһи хараҕар көстүбэт , соҕотох Муударай Таҥараҕа , үйэттэн үйэлэр тухары үрдүк чиэс , албан аат буолуохтун ! Аминь .
54001018	Уолум Тимофей , эн тускунан урут төлкөлөммүтү өйдөөн туран , эйиэхэ кэриэспин этэбин . Итэҕэлгинэн , үтүө суобаскынан сэбилэнэн , ол этиллибитин курдук , хоһууннук туруулас . Сорох-сорохтор суобастарын сүтэрэн итэҕэллэрэ самныбыта ;
54001019	
54001020	олор ортолоругар Именей уонна Александр бааллар ; мин кинилэри , Таҥараны холуннарбат буола үөрэнниннэр диэммин , сатанаҕа биэрбитим .
54002001	Онон туох-хайа иннинэ эһигиттэн көрдөһөбүн : биһиги чуумпутук , эйэлээхтик , Таҥараҕа толору бэриниилээх , ыраас олоҕунан олорорбут кыалларын туһугар , эһиги Киниттэн көрдөһөргүт-ааттаһаргыт , үҥэргит , махтанаргыт , дьону көмүскэһэргит — барыта бар дьон туһугар , ыраахтааҕылар тустарыгар , былааһы тутан олорооччулар тустарыгар буолуохтаах .
54002002	
54002003	Итинник үҥэр сиэрдээх , итини Быыһааччыбыт , Таҥара , сөбүлүүр .
54002004	Кини дьон барыта быыһаныан , кырдьыгы билэр кыахтаныан баҕарар .
54002005	Тоҕо диэтэххэ , Таҥара биир , киһи аймаҕы Таҥараны кытта ситимнээччи эмиэ биир — бар дьон туһугар Бэйэтин толук биэрбит Киһи — Христос Иисус . Бу туһунан Таҥара тустаах кэмигэр туоһулаабыта .
54002006	
54002007	Дьэ ол иһин , атын норуоттарга бу туһунан иһитиннэрэрим , кинилэри итэҕэлгэ , кырдьыкка үөрэтэрим туһугар , Таҥара миигин Апостол оҥорбута . Христос иннигэр кырдьыгы этэбин , сымыйалаабаппын .
54002008	Онон ханна да буоллун , эр дьон ыраас илиилэрин өрө уунан , ханнык да уордайыыта , мөккүөрэ суох үҥүөхтэрин баҕарабын .
54002009	Дьахталлар эмиэ сэмэйдик таҥныахтаахтар , баттахтарын оҥостуутунан , кыһыл көмүһүнэн , чөмчүүгүнэн , күндү таҥаһынан буолбакка ,
54002010	үтүө быһыыларынан симэниэхтээхтэр . Бу Таҥараҕа бэриниилээхтэрин дьоҥҥо-сэргэҕэ аһаҕастык билинэр дьахталларга сиэрдээх .
54002011	Дьахтар саҥата-иҥэтэ суох сылдьан улгумнук үөрэниэхтээх .
54002012	Кини эр киһини үөрэтэрин да , эригэр бас-көс буоларын да көҥүллээбэппин , дьахтар саҥата-иҥэтэ суох сылдьыахтаах .
54002013	Бастаан Адам , онтон кини кэнниттэн Ева айыллыбыта ;
54002014	албыҥҥа киирэн биэрээччи Адам буолбатах этэ , дьахтар албыҥҥа киирэн биэрэн , Таҥара эппитин кэспитэ ;
54002015	ол гынан баран , кини итэҕэлэ энчирээбэтэҕинэ , таптала уостубатаҕына , чөлүн харанан , сибэтиэйдик олордоҕуна , оҕо төрөтөн быыһаныаҕа .
54003001	Ким епископ буолуон баҕарар , ол үтүө соругу туруорунар диэн бу сөптөөх этии .
54003002	Ол гынан баран епископ эҥкилэ суох олохтоох киһи буолуохтаах ; биирдэ эрэ кэргэннэммит , дириҥ толкуйдаах , чөлүн харанар , дуоспуруннаах , айан дьонун амарахтык көрсөр , дьону үөрэтэр-уһуйар кыахтаах ,
54003003	арыгыһыта суох , илиитин көтөхпөт , бэйэтин кыана туттар , сымнаҕас , дьону-сэргэни кытта иллээх , харчыга ымсыыта суох киһи буолуохтаах .
54003004	Кини дьиэ кэргэнин үчүгэйдик салайыахтаах ; тылын истэр , үтүө быһыылаах-майгылаах оҕолордоох буолуохтаах .
54003005	Бэйэтин дьиэтин-уотун кыайан салайбат киһи хайдах Таҥара Дьиэтин кыайан салайыаҕай ?
54003006	Саҥардыы итэҕэйбит киһи епископ буолуо суохтаах , оннук киһи улаханнык сананан , адьарай дьүүллэммит дьүүлүгэр түбэһиэн сөп .
54003007	Үөҕүллүбэтин , адьарай доҕууругар иҥнибэтин туһугар , кини итэҕэйбэт дьоҥҥо эмиэ үчүгэй эрэ өттүнэн ахтыллар киһи буолуохтаах .
54003008	Диаконнар эмиэ дуоспуруннаах , көнө тыллаах-өстөөх , арыгыга баҕатыйбат , харчыга хараҥарбат ,
54003009	итэҕэл кистэлэҥин ыраас суобастарыгар иҥэриммит дьон буолуохтаахтар .
54003010	Кинилэри бастаан тургутан көрүллүөхтээх , дьэ ол эрэ кэнниттэн , туох да омсото суох буоллахтарына , диакон сулууспатын толороллоро көҥүллэниэхтээх .
54003011	Дьахталлар эмиэ дуоспуруннаах , хобу-сиби тиспэт , бэйэлэрин кыана туттар , барыга бары эрэбил буолуохтаахтар .
54003012	Диакон биирдэ эрэ кэргэннэммит киһи буолуохтаах , оҕолорун , дьиэтээҕи дьонун — барыларын сатаан салайыахтаах .
54003013	Үчүгэйдик үлэлээбит диаконнар үрдүкү кэрдиискэ ыттыахтара , Христос Иисуска итэҕэллэригэр улуу эрэмньилээх буолуохтара .
54003014	Сотору эһиэхэ тиийиэм диэн эрэннэрбин да , суруйабын .
54003015	Баҕар , барбакка тардыллар түбэлтэбэр Таҥара Дьиэтигэр — Тыыннаах Таҥара Церковыгар — хайдах быһыылаах-майгылаах сылдьары билэргэр көмөлөөх буолуо дии саныыбын . Таҥара Дьиэтэ — дьиҥ кырдьык бигэ баҕаната , халбаҥнаабат чиҥ тирэҕэ .
54003016	Биһиги итэҕэлбит кистэлэҥэ , туох да мөккүөрэ суох , сүрдээх сүдү : « Таҥара Киһи буолан кэлэн , Сибэтиэй Тыынынан кырдьыгын туоһулаппыта , Аанньалларга Бэйэтин көрдөрбүтэ , араас норуоттарга иһитиннэриллибитэ ; аан дойду дьонун итэҕэлин ылбыта , албан аатыран үөһэ ылыллыбыта » .
54004001	Бу тиһэх кэмҥэ сорохтор араас албын тыыннары уонна абааһы үөрэҕин истэн , итэҕэлтэн тэйиэхтэрэ диэн Сибэтиэй Тыын дьэҥкэтик этэр .
54004002	Оннукка үөрэтэр хоруорбут суобастаах сирэй көрбөх албыннар
54004003	ыал буолары уонна итэҕэйэр , кырдьыгы билэр дьон махталы кытары аһаатыннар диэн , Таҥара айбыт аһылыгын сиири боболлор .
54004004	Таҥара тугу айбыта барыта үчүгэй , онон махталы кытары аһыыр киһи туохтан да аккаастаныа суохтаах ,
54004005	тоҕо диэтэххэ , итини барытын Таҥара тыла уонна үҥүү ырааһырдар .
54004006	Бырааттаргын итинник өйдөтөр буоллаххына , эн итэҕэл тылынан уонна батыспыт үтүө үөрэҕиҥ сүмэтинэн иитиллэн , Иисус Христос үтүө үлэһитэ буола үүнэн тахсыаҥ .
54004007	Күн-көдьүүһэ суох дойҕохтортон , эмээхситтэр үһү-таамах үһүйээннэриттэн дьалты туттар буол . Таҥараҕа бэриниилээх буоларга эрчилин .
54004008	Эти-хааны эрчийии туһата кыра , оттон Таҥараҕа бэриниилээх буолуу билиҥҥи да , кэнэҕэс да олоҕу эрэннэрэр буолан , барытыгар туһалаах .
54004009	Бу кырдьыктаах , толору ылынарга бэрт сөптөөх этии .
54004010	Ол иһин биһиги тыыннаах Таҥараҕа , бар дьону , чуолаан Кинини итэҕэйээччилэри Быыһааччыга эрэнэр буоламмыт , сыралаһан туран сулууспалыыбыт , ол иһин үөҕэллэрин-таныйалларын тулуйабыт .
54004011	Маны ирдиир , маннык үөрэтэр буол .
54004012	Эйигин ким да эдэргин диэн сэнээбэтин : итэҕэйээччилэргэ тылгынан-өскүнэн , олоххунан , тапталгынан , ис тыыҥҥынан , итэҕэлгинэн уонна ырааскынан холобур буол .
54004013	Мин кэлиэхпэр диэри , Суруйуулары ааҕыынан , өйдөтүүнэн-үөрэтиинэн дьарыктан .
54004014	Пресвитердар илиилэрин ууран үҥэллэригэр эйиэхэ төлкөлөнөн бэриллибит дьоҕуру ыһыктыма .
54004015	Ити туһугар кыһанар , итинэн тиһигин быспакка дьарыктанар буол , оччоҕо ситиһиигин ким баҕарар көрүө .
54004016	Бэйэҕэр , үөрэтэр үөрэххэр болҕомтолоох буол , онтуккун хаһан да быһыма , инньэ гынан бэйэҕин да , истээччилэргин да быыһыаҥ .
54005001	Аҕа саастаах киһини сэмэлээмэ : аҕаҕар курдук , өйдөтөр буол ; эдэр дьоҥҥо бырааттаргар курдук ,
54005002	аҕа саастаах дьахталларга ийэҕэр курдук , оттон эдэрдэргэ бары өттүнэн ыраастык сыһыаннаһан туран балыстаргар курдук өйдөт .
54005003	Огдообо дьахталлары ытыктыыр буол ( дьиҥ огдооболору этэбин ) .
54005004	Оттон огдообо дьахтар оҕолордоох биитэр сиэннэрдээх буоллаҕына , ол оҕолоро-сиэннэрэ туох ханнык иннинэ дьиэ кэргэттэрин ытыктыы , төрөппүттэригэр , эһэлэригэр-эбэлэригэр иэстэрин төлүү үөрэнниннэр , Таҥара оннугу сөбүлүүр .
54005005	Чороҥ соҕотох хаалбыт огдообо дьахтар Таҥараны эрэнэр , түүннэри-күнүстэри үҥэн Киниттэн көрдөһөр-ааттаһар ;
54005006	оттон көччүйэн-көрүлээн олорор дьахтар тыыннаахтыы өлбүтүн кэриэтэ .
54005007	Онон туох да омсото суох буолалларын туһугар , кинилэргэ итини өйдөтөр буол .
54005008	Бэйэтин дьонугар , чуолаан дьиэлээхтэригэр , кыһаллыбат киһи итэҕэлтэн аккаастанан , төрүт да итэҕэлэ суох киһитээҕэр мөлтүүр .
54005009	Огдооболор испииһэктэригэр алта уонуттан итэҕэһэ суох саастаах биирдэ эрэ эргэ тахса сылдьыбыт дьахтар киллэриллиэхтээх ;
54005010	кини дьоҥҥо үтүөнү оҥорорунан эрэ биллэр , оҕолорун ииппит , ыалдьытымсах , айаннаан иһэр сибэтиэйдэр атахтарын сууйбут , кыһалҕаҕа түбэспиттэргэ көмөлөспүт , ис сүрэҕиттэн кыһаллан туран үтүөнү оҥорбут буолуохтаах .
54005011	Эдэр огдооболору испииһэккэ киллэримэ , олор эт-хаан имэҥэр бэринэн , Христостан тэйэн эргэ тахсыахтарын баҕараллар .
54005012	Кинилэр урукку мэктиэ тылларын кэспит буруйдаахтар .
54005013	Ону таһынан иллэҥ буоланнар , ыалы кэрийэ үөрэнэллэр , иллэҥнэрин ааһан , хобу-сиби таһаллар , билиэ суохтарын билэ сатыыллар , саҥарыа суохтарын саҥараллар .
54005014	Онон өстөөххө үөҕэр-хоһулуур сылтах биэрбэт туһугар , эдэр огдооболор эргэ баран , оҕо төрөтөн , дьиэлэрин-уоттарын көрөн олороллоругар сүбэлиибин .
54005015	Кинилэртэн сорох-сорохторо хайыы-үйэ суолтан туораан сатананы батыһан барбыттар .
54005016	Өскөтө итэҕэйээччи , эр киһи да , дьахтар да буоллун , огдообо уруулардаах буоллаҕына , онтукаларыгар көмөлөһүөхтээх , дьиҥ огдооболорго көмөлөһөр Церковка соҥнуо суохтаах .
54005017	Церковы сатаан салайар пресвитердар , чуолаан үөрэтэр-иитэр дьон , икки бүк ытыктабылга сылдьыахтаахтар .
54005018	Суруйууларга « бурдук астыыр оҕуһу айаҕын бүөлээмэҥ » уонна « үлэһит үлэтэ сөптөөх төлөбүрү эрэйэр » диэн этиллэр .
54005019	Пресвитеры буруйдаатахтарына , икки-үс туоһу бигэргэтиитэ суох ону ылыныма .
54005020	Аньыыны оҥорооччулары , атыттар эмиэ толлоллорун туһугар , аньыыларын бары истэллэригэр саралаа .
54005021	Таҥара иннигэр , Айыы Тойон Иисус Христос уонна талыллыбыт Аанньаллар көрөн турдахтарына , эн кими да чорбоппокко , кимин-тугун көрбөккө бу ыйбыппын-кэрдибиппин тутуһаргар ыҥырабын .
54005022	Илиигин ууран туран үҥэргэ кимиэхэ да тиэтэйимэ , атын дьон аньыытыгар кыттыһыма . Ыраас буоларга бэйэҕин харыстан .
54005023	Аны аҥаардас ууну эрэ иһимэ , куртаххынан чаастатык аһааҕырар киһи виноград арыгытын кыратык амсайар буол .
54005024	Сорох дьон аньыылара-харалара , ырылыччы көстө сылдьар буолан , дьүүлгэ быһа тириэрдэр , оттон сорохтор аньыылара кэнники арыллар .
54005025	Син ол кэриэтэ үтүө дьайыы эмиэ ырылыччы көстөр ; оттон көстүбэт да буоллаҕына , син биир биллибэккэ хаалбат .
54006001	Кулут бурҕалдьытын кэтэ сылдьааччылар , Таҥара аатын , үөрэҕин ким да холуннарбатын туһугар , тойотторугар дириҥ ытыктабылынан сыһыаннаһыахтаахтар .
54006002	Итэҕэйэр тойоттордоох кулуттар биир итэҕэллээхтэрбит эрэ диэн тойотторугар аанньа ахтыбаттык сыһыаннаһыа суохтаахтар ; төттөрүтүн , итэҕэйээччилэргэ , Таҥара таптыыр дьонугар , туһалыыбыт диэн , өссө ордук кыһаллан туһалыахтаахтар . Маны үөрэтэр , маны өйдөтөр буол .
54006003	Ким атыҥҥа үөрэтэр , уонна Айыы Тойоммут Иисус Христос өрүһүйэр күүстээх тылыттан , Таҥараҕа бэриниилээх буоларга үөрэтэр үөрэхтэн тэйэр ,
54006004	ол бэйэтин улаханнык сананар , тугу даҕаны билбэт ; кини араас тыл суолтатыттан сылтаан мөккүһэр-аахсар дьаллыкка сутуллубут . Итинтэн ордугурҕааһын , хайдыһыы , үөхсүү , куһаҕаҥҥа уорбалаһыы ,
54006005	кураанах мөккүөр эрэ тахсар . Бу сатарыйбыт өйдөөх-санаалаах , кырдьыгы таһы-быһа умнубут дьон санааларыгар , Таҥараҕа итэҕэл — байар-тайар , барыс киллэринэр суол курдук . Итинник дьонтон тэйиччи сырыт .
54006006	Биллэн турар , итэҕэл олоҕо уонна туох баардааххынан толору дуоһуйуу — сүҥкэн барыс .
54006007	Бу орто дойдуга кэлэрбитигэр биһиги тугу даҕаны илдьэ кэлбэтэхпит , барарбытыгар даҕаны илдьэ барбаппыт чуолкай .
54006008	Аһыыр астаах , таҥнар таҥастаах буоллахпытына , онон дуоһуйуохтаахпыт .
54006009	Оттон ким байыан-тайыан баҕарар , ол аньыы угаайытыгар киирэн биэрэн , доҕуурга иҥнэр , дьону алдьархайга , өлөр өлүүгэ эрэ тиэрдэр өйө суох , буортулаах дьаллыкка ылларар .
54006010	Туох баар куһаҕан төрдө-төрүөтэ — харчы үлүскэнэ . Сорохтор бу үлүскэҥҥэ ылларан итэҕэлтэн туораан , үгүс муҥу-таҥы бэйэлэринэн булуммуттара .
54006011	Оттон эн , Таҥара киһитэ , итинтэн барытыттан куотаҥҥын , кырдьыктаах , бэриниилээх буоларга , итэҕэйэргэ , таптыырга , тулуйарга , көрсүө майгыланарга дьулус ,
54006012	итэҕэл дьоһуннаах туруулаһыытынан туруулаһан бараммат олоҕу тутус . Бараммат олоххо эн ыҥырыллыбытыҥ , бу олох иһин үгүс дьон иннигэр итэҕэлгин үтүө быһыылаахтык билиммитиҥ .
54006013	Барыга барытыгар олоҕу биэрэр Таҥара иннигэр уонна бу итэҕэли Понтий Пилакка үтүө быһыылаахтык туоһулаабыт Христос Иисус иннигэр мин эйиэхэ кэриэс тылбын этэбин :
54006014	бу кэриэс тылы Айыы Тойоммут Иисус Христос кэлэр күнүгэр диэри эҥкилэ суох , сэмэҕэ-суҥхаҕа дьиэк биэрбэккэ , тутуһар буол .
54006015	Кини кэлэрин тустаах кэмигэр соҕотох сүҥкэн күүстээх , алгыстаах Таҥара , ыраахтааҕылар Ыраахтааҕылара , тойоттор Тойонноро көрдөрүөҕэ .
54006016	Соҕотох Кини эрэ өлбөт үйэлээх , Кини ким да чугаһаабат сырдыгар олорор ; Кинини ким да көрбөтөх , көрөр кыаҕа да суох . Киниэхэ албан аат буолуохтун , Кини үйэлэр тухары баһылыахтын ! Аминь .
54006017	Бу үйэҕэ байбыт-тайбыт дьону үрдүктүк сананымаҥ , эрэбилэ суох баайгытынан тумус туттумаҥ , үөрэ-көтө олорорбут туһугар , биһиэхэ барыны барытын өлгөмнүк биэрэр тыыннаах Таҥараҕа эрэниҥ диэн өйдөтө сырыт .
54006018	Кинилэр үтүөнү оҥордуннар , үтүө дьайыыларынан байдыннар , дьэллэмник бэрсэргэ өрүү бэлэм буоллуннар ;
54006019	бараммат олоххо тиксэр туһугар , бэйэлэригэр итинник кылааты мунньунан , инники кэскиллэрин бигэ-таҕа төрүтүн олохтоотуннар .
54006020	Оо , Тимофей , эйиэхэ итэҕэйиллибити харыстаа дуу ; Таҥараҕа туох да сыһыана суох кураанах куолуну , « билии » диэн аатырдар сымыйа үөрэхтэрин мөккүөрүн истибэт буол .
54006021	Сорохтор , оннук билиини ылбыт аатыраннар , итэҕэл суолуттан туораабыттара . Таҥара илгэлээх үтүөтэ эйигинниин эҥээрдэһиэхтин . Аминь .
55001001	Таптыыр уолбар Тимофейга — Христос Иисустуун биир буолбуттарга бараммат олох эрэннэриллибитин иһитиннэрээри , Таҥара көҥүлүнэн Иисус Христос Апостола буолбут Павелтан . Эйиэхэ Аҕа Таҥарабытыттан уонна Христос Иисус Айыы Тойоммутуттан бары илгэлээх үтүөнү кытта аһыныгас санаа , эйэ-ил тосхойо туруохтун !
55001002	
55001003	Түүннэри-күнүстэри өрүү эйигин өйдөөн-санаан туран үҥэрбэр , өбүгэлэрим курдук эмиэ ыраас суобастаахтык сулууспалыыр Таҥарабар махтанабын .
55001004	Доҕоччугуом , хараххыттан уу-хаар баһан тураргын санаан кэллэхпинэ , эйигин көрсөн ис дууһабыттан үөрүөхпүн баҕарабын .
55001005	Бу билигин эмиэ эн истиҥ итэҕэлгин өйдөөн-санаан кэллим . Маҥнай эбэҥ Лоида , онтон ийэҥ Евника сүрэхтэригэр үөскээбит итэҕэлиҥ билигин эйиэхэ эмиэ дириҥник иэнигийэн сылдьарыгар мин бигэ эрэллээхпин .
55001006	Ол иһин санатыахпын баҕарабын : эйиэхэ илиибин ууран үҥпүппэр ылбыт дьоҕургун сөҕүрүтүмэ .
55001007	Таҥара биһиэхэ биэрбит Тыына биһигини куттас оҥорбот , күүстээх оҥорор , тапталы , чөлү хараныыны иитэр .
55001008	Онон Айыы Тойоммут Иисус Христос туһунан туоһулуургуттан да , миигиттэн — Кини хаайыылааҕыттан да — саатыма , хата Таҥараттан күүс-көмө ылаҥҥын , Евангелие туһугар көрсөр эрэйбин үллэһин .
55001009	Таҥара биһигини туох эрэ үтүөнү-өҥөнү оҥорбуппут иһин буолбакка , Бэйэтэ эрдэттэн быһаарбыт , ханнык да үйэ үөскүөн инниттэн биһиэхэ Христос Иисуһунан бары илгэлээх үтүөтүн биэрбит буолан быыһаан ылбыта , сибэтиэй олоххо ыҥырбыта .
55001010	Онон Таҥара хайдах курдук үтүө санаалааҕын биһиги Быыһааччыбыт Иисус Христос кэлэн көрдөрбүтэ . Кини өлөр өлүү күүһүн үрэйэн , Евангелие сыдьаайар сырдыгар биһиэхэ олоҕу , өлбөт-сүппэт буолууну көрдөрбүтэ .
55001011	Таҥара миигин бу Евангелиены иһитиннэрдин диэн Апостол гыммыта , норуоттары үөрэтээччи оҥорбута .
55001012	Ол иһин билигин маннык эрэйдэнэ да сырыттарбын , кыбыстыбаппын : Кими итэҕэйэрбин билэбин . Мин Киниэхэ тугу солуок туттарбыппын Кини ол Күҥҥэ тиэрдэр кыахтааҕар бигэтик эрэнэбин .
55001013	Миигиттэн истибит чэгиэн үөрэҕиҥ холобурун ыһыктыбакка , Христос Иисустуун биир буолан итэҕэли , тапталы тутуһан олор .
55001014	Эйиэхэ итэҕэйиллибит үтүөкэн баайы биһиги сүрэхпитигэр баар Сибэтиэй Тыын көмөтүнэн харыстаан илдьэ сырыт .
55001015	Асияҕа бааллар бука бары , ол иһигэр Фигелл уонна Гермоген , миигиттэн тэйэн барбыттарын билэҕин .
55001016	Онисифор дьиэ кэргэнигэр Айыы Тойон амарах сыһыана тосхойдун . Кини миигин элбэхтик сэргэхсиппитэ , хаайыыга сытар диэн сааппат этэ ;
55001017	саатыахтааҕар , хата Римҥэ кэлээт , дьаныһан туран ирдэһэн миигин булан ылбыта .
55001018	Тиһэх Күҥҥэ Айыы Тойон киниэхэ аһыныылаахтык сыһыаннаһыахтын . Оттон Ефескэ сылдьан , миэхэ төһөлөөх көмөлөспүтүн бэйэҥ бэркэ билэҕин .
55002001	Онон , уолум , Христос Иисус көмөтүнэн Таҥара илгэлээх үтүөтүттэн күүс ылан бөҕөргүү сырыт .
55002002	Элбэх туоһу ортотугар миигиттэн тугу истибиккин атыттары үөрэтэр кыахтаах , эрэллээх дьоҥҥо тириэрт .
55002003	Иисус Христос бэриниилээх буойуна буоларыҥ быһыытынан , суолбутугар тоһуйар ыарахаттары тулуйарга бэлэм буол .
55002004	Сэриилэһэ сылдьар киһи күннээҕи үлэнэн-хамнаһынан дьарыгыра сатаабат ; буойун санаата биир : хайдах эмэ гынан тойонум санаатын таптарбын ;
55002005	итиэннэ ханнык да бэйэлээх бөҕөс , күрэхтэһии быраабылатын кэһэр буоллаҕына , бириискэ тиксибэт ;
55002006	хара көлөһүнүн тоҕон туран үлэлиир бааһынай бурдугун үүнүүтүттэн ким-хайа иннинэ амсайыахтаах .
55002007	Бу этэрбин толкуйдаан көр . Айыы Тойон эйиэхэ тугу барытын өйдүүр кыаҕы биэриэҕэ .
55002008	Мин иһитиннэрэр Евангелиебар этиллэринэн , өлбүттэртэн тиллибит Иисус Христоһу , Давид Удьуорун , өрүү өйдүү-саныы сырыт .
55002009	Евангелие туһугар мин бу билигин түөкүн кэриэтэ бохсуллан олоробун , оннук эрэйи көрөбүн ; ол эрээри Таҥара тылын бохсор кыаллыбат !
55002010	Дьэ ол иһин Таҥара талбыт дьонун туһугар , кинилэр эмиэ Христос Иисустуун биир буолан быыһаналларын , үйэлэргэ өлбөөдүйбэт килбиэннээх сырдыкка тиксэллэрин туһугар , мин тугу барытын тулуйабын .
55002011	Бу бэргэн этии баар : « Кинилиин бииргэ өллөхпүтүнэ , Кинини кытта бииргэ олоруохпут ;
55002012	тулуурдаах буоллахпытына , Кинилиин ыраахтааҕылыахпыт , Киниттэн аккаастаннахпытына , Кини биһигиттэн эмиэ аккаастаныаҕа ;
55002013	биһиги эрэбилэ да суохпут иһин , Кини мэлдьи эрэбил — Бэйэтиттэн аккаастанар кыаҕа суох ! »
55002014	Тыл суолтатын быһаарсан мөккүспэттэрин курдук , Айыы Тойон иннигэр сэрэтэн , кинилэргэ итини өйдөтө сырыт : оннук мөккүөр туох да туһаны аҕалбат , истээччилэри аймыыр-саймыыр эрэ .
55002015	Бары күүскүн ууран , бэйэҕин эрэллээх киһинэн , дьиҥ кырдьык тылыгар сөпкө үөрэтэн , кыбыстыыга киирбэт үлэһит быһыытынан Таҥараҕа көрдөрөргө кыһалын .
55002016	Оттон Таҥараттан толлубакка , кураанаҕы эрдэллэрин истибэт буол ; оннук куолуһуттар дьиҥ итэҕэлтэн тэйдэр-тэйэн иһиэхтэрэ ;
55002017	кинилэр үөрэхтэрэ , киһи этигэр-хааныгар искэн ыарыы тарҕанарыныы , улам тэнийэн-тарҕанан , « ас тардан » иһиэҕэ . Холобур , ити Именейдээх Филит ,
55002018	өлбүттэр хайыы-үйэ тиллибиттэрэ диэн үөрэтэн , дьиҥ кырдьыктан туораан , сорох-сорохтор итэҕэллэрин үрэйэллэр .
55002019	Ол эрээри « Таҥара Бэйэтин дьонун билэр » уонна « Айыы Тойон аатын итэҕэйэр ханнык баҕарар киһи куһаҕантан тэйиэхтин » диэн бэчээттээх Таҥара бөҕө акылаата халбаҥнаабат .
55002020	Улахан хаһаайыстыбаҕа кыһыл , үрүҥ көмүс иһит эрэ баар буолбат , мас , туой иһит-хомуос эмиэ баар буолар , сороҕо мааныга-үтүөҕэ , атына мараҕа-сараҕа туттуллар .
55002021	Ким ити этиллибит аньыыттан-хараттан ырааһырбыт , ол Хаһаайыҥҥа ананан , туһаҕа таһаарыллан , Кини ханнык баҕарар үтүө сорукка туттар мааны иһитин кэриэтэ буолар .
55002022	Эдэр саас имэҥиттэн куот ; ыраас сүрэхтэн Таҥараны ыҥырааччылары барыларын кытта бииргэ кырдьыгы , итэҕэли , тапталы , эйэни-или тутуһарга дьулус .
55002023	Көҥдөй , ньүдьү-балай мөккүөргэ кыттыһыма ; ити барыта иирсээҥҥэ тиэрдэрин билэҕин ;
55002024	Айыы Тойон кулута кими да кытта иирсибэккэ , киһиэхэ барытыгар эйэҕэстик сыһыаннаһыахтаах , үөрэтэр кыахтаах , тулуурдаах буолуохтаах ,
55002025	утарсааччыларын көрсүөтүк көннөрүөхтээх ; баҕар , Таҥара ол дьоҥҥо аньыыларын-хараларын билинэн Киниэхэ эргилиннэхтэринэ , дьиҥ кырдьыгы билэр кыаҕы биэриэҕэ ,
55002026	оччоҕо өйдөнөннөр , адьарай бэйэтин баҕатын толортороору , кинилэри иҥиннэрбит оҕууруттан төлө көтөн тахсыахтарын сөп .
55003001	Тиһэх кэмҥэ бэрт ыарахан күннэр үүнүөхтэрэ , ону билиэхтээххин .
55003002	Дьон бэйэмсэх , харчыга хараҥарар , улаханнык сананар , бэрдимсийэр , куруубай , төрөппүттэригэр бас бэриммэт , үтүөҕэ махтаммат , Таҥараны ытыктаабат буолуохтара ;
55003003	кинилэр эйэлэһэри билбэт , дьону холуннарар адьынаттаах , бэйэлэрин кыана туттуммат , хаҕыс быһыылаах-майгылаах , үтүөҕэ өстөөх ,
55003004	таҥнарыахсыт кэмэлдьилээх , кэрээнэ суох , дьоһумсук майгыланыахтара , Таҥараны таптыырдааҕар таҕылларын тарҕаталларын ордоруохтара .
55003005	Кинилэр итэҕэл таһын эрэ тутуһуохтара , оттон ис күүһүн ылыныахтара суоҕа . Оннук дьонтон тэйэ тутун .
55003006	Сорохторо ыаллар итэҕэллэригэр сэмээр киирэн , аньыыга-хараҕа ылларбыт , араас кыдьыгы батыспыт дьахталлар өйдөрүн сүүйэллэр ;
55003007	оннук дьахталлар , мэлдьи үөрэнэллэр эрээри , хаһан даҕаны дьиҥ кырдьыгы билэр кыахтара суох .
55003008	Ианнийдаах Иамврий Моисейы утарбыттарын курдук , бу сатарыйбыт өйдөөх-санаалаах , тургутууну тулуйбат итэҕэллээх дьон эмиэ кырдьыгы утараллар .
55003009	Ол эрээри ыраатыахтара суоҕа , анарааҥҥылар курдук , балар эмиэ өйө суохтук быһыыланаллара дьон иннигэр ырылыччы көстөн тахсыаҕа .
55003010	Оттон эн туохха барытыгар — үөрэххэ , олоххо , сыалга-сорукка буоллун , итэҕэлгэ , уйугас буолууга , тапталга , тулуурга буоллун — мин суолбунан барбытыҥ ;
55003011	Антиохияҕа , Иконияҕа , Листраҕа сойуолааннар , эрэйи-муҥу көрөрбөр барытыгар миигин өрүү уҥа-хаҥас халбаҥнаабакка батыһарыҥ . Мин ол сойуолааһыны барытын тулуйбутум , барытыттан Айыы Тойон быыһаан таһаарбыта .
55003012	Христос Иисустуун биир буолан Таҥара иннигэр ыраас олоҕу олоруохтарын баҕарар дьону барыларын даҕаны сойуолаһа туруохтара .
55003013	Нэгэй , албын дьон куһаҕаҥҥа өссө өрө баран , дьону да муннарыахтара , бэйэлэрэ да мунуохтара .
55003014	Оттон эн туохха үөрэммиккин билэн туран , тугу бигэтик итэҕэйбиккин мүччү тутума .
55003015	Христос Иисуска итэҕэлгинэн быыһанаргар эйиэхэ муудараһы иҥэрэн эркээйи буолар кыахтаах Сибэтиэй Суруйуулары эн өссө оҕо эрдэххиттэн билэҕин .
55003016	Суруйуулар барылара Таҥара Тыынынан суруллубут буоланнар , киһини үөрэтэргэ , аньыытын ыйарга , көннөрөргө , кырдьыктаах олоххо түстүүргэ туһалаахтар ,
55003017	онон Таҥара киһитэ бары өттүнэн ситэн-хотон , ханнык баҕарар үтүөнү оҥорорго бэлэм буолан тахсар .
55004001	Таҥара иннигэр итиэннэ , ыраахтааҕылыы кэллэҕинэ , тыыннааҕы да , өлбүтү да барытын дьүүллүөхтээх Айыы Тойон Христос Иисус иннигэр мин эйигиттэн көрдөһөбүн :
55004002	Таҥара тылын иһитиннэрэ сырыт , кэмэ буоллун , кэмэ буолбатын — дьаныардаах буол ; итэҕэйээччилэр аньыыларын ыйа-көрдөрө , санааларын көтөҕө сырыт , үөрэтэргэр тулуурдаах буол .
55004003	Сотору дьон чэгиэн үөрэҕи ылыммат кэмэ кэлиэҕэ , оччоҕо тугу баҕаралларын эрэ истээри , санааларын табар дьону ыҥыран үөрэттэриэхтэрэ ,
55004004	инньэ гынан дьиҥ кырдьыгы истэртэн киэр хайыһан кураанах дойҕоҕу истэллэрин ордоруохтара .
55004005	Оттон эн тугу барытын өйдөөн-төйдөөн ырыҥалаа , ыарахаттары кытаатан тулуй , Евангелиены иһитиннэрээччи сулууспатын оҥоро-ситэрэ сырыт , бэйэҥ үлэҕин эҥкилэ суох толор .
55004006	Мин олоҕум хайыы-үйэ толук буолан сиэртибэнньиккэ уурулунна , аттанар кэмим кэллэ :
55004007	үтүө туруулаһыынан туруулаһан , сүүрэр түһүмэхпин түмүктээн , биэтэккэ таҕыстым , итэҕэлбин энчирэппэтим .
55004008	Онон аны билигин Айыы Тойон , Кырдьыктаах Судьуйа , ол Күҥҥэ туттарар наҕараадата — кырдьыктаах быһыы мэнньиэһэ — миигин күүтэр ; ону Кини миэхэ эрэ буолбакка , Кини кэлэрин таптаан күүтээччилэргэ барыбытыгар туттарыаҕа .
55004009	Тоойуом , кытаатан түргэнник кэлэ сатаар .
55004010	Димас бу үйэни ордорон , миигин хаалларан Фессалоникаҕа барбыта . Крискент Галатияҕа , Тит Далматияҕа барбыттара .
55004011	Соҕотох Лука эрэ миигинниин хаалла . Кэлэргэр Маркы илдьэ кэлээр , кини үлэбэр олус көмөлөөх буолааччы .
55004012	Тихиги Ефескэ ыыппытым .
55004013	Кэлэргэр Троадаҕа Карп дьиэтигэр хаалларбыт соммун уонна кинигэлэрбин илдьэ кэлээр ( чуолаан тирии кинигэлэри ) .
55004014	Алтан ууһа Александр миэхэ куһаҕаны оҥорбута элбэх . Тугу оҥорбутун Айыы Тойон киниттэн иэстэстин !
55004015	Эн эмиэ киниттэн сэрэн — биһиги этэрбитин олус утарылаһар .
55004016	Суукка аан бастаан көмүскэнэрбэр , ким даҕаны миигин өйүү кэлбэтэҕэ , бары быраҕан барбыттара . Ол кинилэргэ буруй-сэмэ буолбата буоллар .
55004017	Айыы Тойон аттыбар буолан Кини тылын ситиһиилээхтик биллэрэрбэр күүс уган , мин хахай аһыытыттан быыһаммытым .
55004018	Айыы Тойон миигин бары дьайтан быыһаан ылыаҕа , Халлаан Саарыстыбатыгар киллэрэрдии араҥаччылыаҕа диэн эрэнэбин . Киниэхэ үйэттэн үйэҕэ албан аат . Аминь .
55004019	Прискиллалаах Акилаҕа уонна Онисифор дьиэ кэргэнигэр эҕэрдэтэ тириэрт .
55004020	Ераст Коринфаҕа хаалбыта ; Трофимы , ыалдьыбытын иһин , Милиткэ хаалларбытым .
55004021	Кыһыҥҥа диэри тардыллыбакка , кытаатан кэлэ сатаар . Эйиэхэ Еввул , Пуд , Лин , Клавдия уонна бырааттарбыт бука бары эҕэрдэ ыыталлар .
55004022	Айыы Тойон Иисус Христос эйигинниин бииргэ буолуохтун . Таҥара илгэлээх үтүөтэ эһигинниин эҥээрдэһиэхтин . Аминь .
56001001	Биир итэҕэллээхпитинэн дьиҥ уолум буолар Титкэ — Таҥара кулута , Иисус Христос Апостола Павелтан . Эйиэхэ Аҕа Таҥарабытыттан уонна Быыһааччыбытыттан — Айыы Тойон Иисус Христостан бары илгэлээх үтүөнү кытта аһыныгас санаа , эйэ-ил тосхойо туруохтун ! Таҥара талбыт дьонун итэҕэл , кырдьыгы билии , бэриниилээх буолуу суолугар сирдиирим , сүрэхтэригэр бараммат олоххо эрэли уһугуннарарым туһугар , Кини миигин бу сулууспаны толорторо ыыппыта . Сымыйаны эппэт Таҥара бараммат олоҕу өссө хайа да үйэ үөскүөн инниттэн эрэннэрэн баран , туһааннаах кэмэ кэлбитигэр , Бэйэтин тылын Быыһааччы Таҥарабыт соруйуутунан миэхэ эрэниллибит проповедь тылынан арыйан биэрбитэ .
56001002	
56001003	
56001004	
56001005	Мин эйигин сиппэтэх үлэни ситэрдин , куорат аайы пресвитердары анаатын диэн , Крит арыыга хаалларбытым . Барыта эйиэхэ ыйбытым курдук буолуох тустаах :
56001006	пресвитер туох да дьиэгэ-омсото суох , биирдэ эрэ кэргэннэммит киһи буолуохтаах ; оҕолоро Таҥараны итэҕэйэр , содур быһыыга-майгыга омнуоламмат , истигэн оҕолор буолуохтаахтар .
56001007	Таҥараҕа сулууспалыыр , Кини үлэтин иилээн-саҕалаан ыытар киһи быһыытынан , епископ туох да омсото , бардама , киҥэ суох , арыгыга тардыспат , сутуругар сокуоннаммат , харчыга иҥсэрбэт киһи буолуохтаах ;
56001008	кини ыалдьытымсах хаһаайын , үтүөнү таптыыр , чөлүн харанар , кырдьыгы көрөр , Таҥараны ытыктыыр , бэйэтин кыана туттар киһи буолуохтаах .
56001009	Чэгиэн үөрэххэ үөрэтэр , утарсааччыларын алҕастарын ыйар кыахтанар туһугар , кини үөрэммит дьиҥ кырдьыктаах тылын бигэтик тутуһуохтаах .
56001010	Бас бэриммэт хадаар майгылаах , хойгур тыллаах-өстөөх , албын-көлдьүн киһи бэрт элбэх . Ордук итэҕэйбит иудейдар ортолоругар .
56001011	Оннуктар сааттаах иҥсэҕэ-обокко ылларан үөрэтиэ суохтаахтарыгар үөрэтэннэр , ыалы ыалынан сутуйаллар . Кинилэри айахтарын хам бүөлүөххэ наада .
56001012	« Крит олохтоохторо өрүү сымыйаччылар , адьырҕа кыыллар , сүрэҕэ суохтар » диэн хаһан эрэ бэйэлэрин биллиилээх киһилэрэ этэн турар .
56001013	Ити чахчыны туоһулуур .
56001014	Дьэ ол иһин , итэҕэллэрэ чэгиэн буоларын , иудей үһүйээннэрин , кырдьыктан түҥнэри хайыспыт дьон ыйыытын-кэрдиитин истибэт буолалларын туһугар , кинилэри кытаанахтык саралаа .
56001015	Ыраас дьон санаатыгар туох барыта ыраас , оттон буорту буолбут , итэҕэлэ суох дьоҥҥо , өйдөрө-суобастара кирдээх буолан , ыраас диэн туох да суох .
56001016	Таҥараны билэбит диэн тыллаахтар эрээри , дьайыыларынан — сидьиҥ быһыыларынан-майгыларынан , бас бэриммэттэринэн , туох да үтүөнү оҥорор кыахтара суоҕунан — Кинини утараллар эрэ .
56002001	Оттон эн чэгиэн үөрэх ирдэбилигэр үөрэт .
56002002	Сааһырбыт дьон сэргэх , үтүө өйдөөх-санаалаах , дьоһун майгылаах буолуох тустаахтар ; итэҕэллэрэ , тапталлара , тулуурдара барыта чөл буолуохтаах .
56002003	Сааһырбыт дьахталлар сибэтиэйдэр сиэрдэринэн олордуннар , хобу-сиби таспатыннар , арыгыга ылларбатыннар , үтүөҕэ эрэ үөрэттиннэр :
56002004	эдэрдэри эрдэрин , оҕолорун таптыырга такайдыннар ,
56002005	чөлү харанарга , олохтоох өйдөөх-санаалаах , дьиэҕэ-уокка кыһамньылаах , үтүө майгылаах буоларга , эрдэрин тылын истэргэ үөрэттиннэр ; оччоҕо ким да Таҥара тылын баһааҕырдыа суоҕа .
56002006	Эдэр дьону эмиэ кыатана туттарга үөрэт .
56002007	Туохха барытыгар үтүөнү оҥоруу холобурун бэйэҕинэн көрдөр , үөрэтэргэр истиҥ-иһирэх , дуоспуруннаах буол ;
56002008	этэр тылыҥ ыйааһыннаах , лоп бааччы үтүө тыл буоллун , оччоҕо утарсааччылар биһиги туспутунан туох да дьиэктээҕи кэпсиир кыахтара суох буолан , бэйэлэрэ саатыахтара .
56002009	Кулуттары туохха барытыгар тойотторугар бас бэринэллэригэр , улгум буолалларыгар , утары эппэттэригэр үөрэт ;
56002010	уорбатыннар , хата , ол оннугар Быыһааччы Таҥарабыт үөрэҕин өссө ордук кэрэһилиир туһугар , эргиччи эрэбил үтүөкэн дьон буоллуннар .
56002011	Таҥара илгэлээх үтүөтэ киһи аймахха барытыгар абыраллаах сырдык буолан сыдьаайда .
56002012	Кини биһигини аньыылаах-харалаах олохтон , аан дойду имэҥнээх идэмэриттэн аккаастанарга , бу билиҥҥи үйэҕэ өйдөөхтүк , кырдьыгы тутуһан , Таҥараҕа бас бэринэн олорорго ,
56002013	эрэлбит туолар абыраллаах Күнүн — улуу Таҥарабыт , Быыһааччыбыт Иисус Христос килбиэннээх кэлиитин — кэтэһэргэ үөрэтэр .
56002014	Христос биһигини хара дьайга кулуттааһынтан толуйан ылаары , үтүөнү оҥорорго ис дууһатыттан дьулуһар ураты норуот гына Бэйэтигэр ыраастаан ылаары , олоҕун толук уурбута .
56002015	Маннык үөрэтэргэр , эйигин ким да сэнээбэтин курдук , бэйэҥ кыаххын толору туһанан туран өйдөтөр , аньыыларын саралыыр буол .
56003001	Салалтаҕа , былааска бас бэриниҥ , тугу этэллэрин истиҥ , туох үтүөнү барытын оҥорорго бэлэм буолуҥ диэн кинилэри өйдөтө сырыт ;
56003002	кими да куһаҕаннык саҥарбатыннар , этиһиини-иирээни иилээбэтиннэр , чуумпутук сырыттыннар , дьоҥҥо-сэргэҕэ барытыгар өрүү үтүө , сымнаҕас сыһыаннаах буоллуннар .
56003003	Хаһааҥҥыта эрэ биһиги эмиэ им балай , өһөс , муна-тэнэ сылдьар дьон этибит , араас аньыылаах баҕа санаа , бары кыдьык кулуттара буоларбыт , хара санааҕа , ымсыыга быһа сиэтэн олорбуппут ; биһигини абааһы көрөллөрө , биһиги эмиэ бэйэ-бэйэбитин абааһы көрсөрбүт .
56003004	Онтон Быыһааччы Таҥарабыт илгэлээх үтүө санаата , киһи аймахха таптала көстөн ,
56003005	биһигини туох эрэ өҥөбүт иһин буолбатах , аҥаардас Бэйэтин амарах санаатынан ууга сууннаран иккистээн төрөппүтэ , Сибэтиэй Тыынынан саҥа олоҕу биэрэн өрүһүйэн ылбыта ;
56003006	Кини илгэлээх үтүөтүнэн буруйтан быыһанан , эрэммиппит хоту бараммат олоххо тиксэрбит туһугар , Быыһааччыбытынан — Иисус Христоһунан Сибэтиэй Тыыны биһиэхэ өлгөмнүк биэрбитэ .
56003007	
56003008	Бу дьиҥ кырдьыктаах тыл . Эн бу чахчылары өрүү өйдөтө-бигэргэтэ сылдьаргар баҕарыам этэ . Таҥараны итэҕэйбит дьон үтүөнү оҥорорго дьулуурдаах буоллуннар : бу киһиэхэ эрэ барытыгар көмөлөөх , туһалаах суол .
56003009	Ол-бу акаары мөккүөртэн , ким уруута-хаана ордугун быһаарсыыттан , атааннаһыыттан , Сокуон туһуттан иирсииттэн тэйэ тутун ; ити туохха да турбат күн көдьүүһэ суох сүпсүк эрэ .
56003010	Оттон хайдыһыыны таһаарар киһини иккитэ-хаста өйдөтөн көрөн баран , сыһыаҥҥын быс ;
56003011	оннук киһи өйө-санаата сатарыйан , бэйэтигэр бириигэбэр таһаарынан , аньыыны оҥосторун билэҕин .
56003012	Эйиэхэ Артеманы дуу , Тихиги дуу ыыттахпына , Никопольга миэхэ кэлэ сатаар — мин онно тиийэн кыстыырга быһаарынным .
56003013	Зинас адвокаты уонна Аполлоһу , туох да кыһалҕаҕа ыллартарбат курдук , тэрийэн ыытаар .
56003014	Биһиги дьоммут , туһата суох сылдьыбаттарын туһугар , эмиэ өрүү үтүөнү оҥоро , атыттарга көмөлөһө үөрэнниннэр .
56003015	Манна миигин кытта баар дьоммут бары эйиэхэ эҕэрдэлэрин ыыталлар . Биһигини таптыыр биир итэҕэллээхтэрбитигэр эҕэрдэтэ тириэрт . Таҥара илгэлээх үтүөтэ эһигинниин эҥээрдэстин . Аминь .
57001001	Бииргэ сулууспалыыр күндү доҕорбутугар Филимоҥҥа , таптыыр балтыбытыгар Апфияҕа , биир кэккэҕэ туруулаһар бырааппытыгар Архипка уонна эн дьиэҕэр түмсэр церковка бука барыгытыгар — Иисус Христос хаайыылааҕа Павелтан уонна бырааккытыттан Тимофейтан .
57001002	
57001003	Эһиэхэ Аҕа Таҥарабытыттан уонна Айыы Тойон Иисус Христостан бары илгэлээх үтүөнү кытта эйэ-ил тосхойо туруохтун !
57001004	Быраатым Филимон , эн Айыы Тойон Иисуска итэҕэлгин , бары сибэтиэйдэргэ тапталгын истэммин , өрүү эйигин өйдөөн-санаан туран үҥэрбэр , Таҥарабар махтанабын ;
57001005	
57001006	эһиги Христос Иисуһу итэҕэйэн тиксэр бары үтүөҕүтүн дириҥник өйдүүргүтүгэр биһигинниин биир итэҕэлиҥ көмөлөөх буоллун диэн , эн тускар үҥэбин .
57001007	Бырааппыт , эн амарах тапталыҥ сибэтиэйдэр сүрэхтэрин көнньүөрдүбүтүн көрөн , биһиги муҥура суох үөрдүбүт , санаабыт көтөҕүлүннэ .
57001008	Дьэ онон , Христоска биир итэҕэллээх быраатым буоларыҥ быһыытынан , миэхэ маннык иэстээххин-күүстээххин диэн харса суох соруйуохпун сөп этэ гынан баран ,
57001009	эйигин таптыыр буоламмын , көрдөһөрбүн ордоробун . Ким да буолбатах , мин , Павел кырдьаҕас , оттон билигин Иисус Христос хаайыылааҕа ,
57001010	бу түрмэҕэ сытар кэммэр миэхэ уолум буолбут Онисим туһугар эйигиттэн көрдөһөбүн :
57001011	хаһааҥҥыта эрэ кини эйиэхэ туһата суох этэ , оттон билигин хайабытыгар да туһалаах киһи буолла . Кинини эйиэхэ төттөрү ыытан эрэбин ,
57001012	онон бырааккын , мин эйиэхэ сүрэхпин ыыппытым курдук санаан , көрүс .
57001013	Евангелие иһин хаайыллан сытар кэммэр манна бэйэҥ оннугар туһалатаары , илдьэ хаалыахпын баҕарбытым гынан баран ,
57001014	ону эн сөбүлэҥэ суох быһаарыахпын баҕарбаппын . Үтүөнү оҥорууҥ күһэлэҥ буолбакка , баҕа өттүгүнэн буоллун .
57001015	Баҕар , кэлин кулутуҥ курдук буолбакка , кулуттааҕар үрдэтэн , таптыыр быраатыҥ курдук букатыннаахтык ылынарыҥ туһугар , быстах кэмҥэ кини эйигиттэн тэйитиллэ сылдьыбыта буолуо . Миэхэ кини күндү киһим буолла , оттон эйиэхэ — киһи да быһыытынан , Айыы Тойоҥҥо биир итэҕэллээх быраатыҥ да быһыытынан — өссө ордук күндү буолуохтаах .
57001016	
57001017	Онон , миигин Айыы Тойоҥҥо бииргэ сулууспалыыр доҕорум дии саныыр буоллаххына , кинини , миигин бэйэбин көрсөрүҥ курдук , көрүс .
57001018	Эйигин тугунан эмэ хомоппуттаах биитэр туох эмэ иэстээх буоллаҕына , ону барытын мин иэһим курдук санаа .
57001019	Бу бэйэм илиибинэн суруйабын : мин , Павел , төлүөҕүм . Эн миэхэ итэҕэл иэстээххин этэ да барбаппын .
57001020	Онон , быраатым , эйигиттэн Айыы Тойон туһугар , үтүөнү эрэйэрбин көҥүллээ ; Айыы Тойон иннигэр сүрэхпин уоскут .
57001021	Тылбын истэргэр бүк эрэнэн суруйабын ; көрдөспүппүн куоһара толороргун билэбин .
57001022	Итиэннэ тиийэн түһэрбэр бука эрэ хосто бэлэмнээр . Таҥара эһиги үҥэргитин истэн , миигин эһиэхэ төнүннэриэ диэн эрэнэ саныыбын .
57001023	Христос Иисус туһугар миигинниин бииргэ хаайыллан олорор бырааппыт Епафрас эйиэхэ эҕэрдэтин ыытар ;
57001024	бииргэ сулууспалыыр бырааттарым Марк , Аристарх , Димас , Лука эмиэ эҕэрдэлэрин ыыталлар .
57001025	Айыы Тойоммут Иисус Христос илгэлээх үтүөтэ эһигинниин эҥээрдэһиэхтин . Аминь .
58001001	Былыр Таҥара бэрт элбэҕи биһиги өбүгэлэрбитигэр ымпыгар-чымпыгар тиийэ сиһилии , араас быһыылаахтык пророктарынан этиппитэ ,
58001002	оттон бу тиһэх кэмҥэ Кини биһиэхэ Уолунан этиттэ . Таҥара туох баары барытын Уолун бас билиитигэр биэрбитэ , Кининэн үйэлэри айбыта .
58001003	Уола , Аҕатын кэрэмэн килбиэнин сыдьаайа , ис дьиҥин уобараһа , сири-халлааны барытын этэр тылын күүһүнэн салайар . Кини биһиги аньыыбытын-харабытын Бэйэтинэн ыраастаан баран , үөһэ баар улуу бүрүстүөл уҥа өттүгэр олорбута .
58001004	Онон Киниэхэ Аҕатыттан тиксибит аат Аанньаллар ааттарынааҕар төһөнөн үрдүгүй да , соччонон Кини , эмиэ уруккутун курдук , кинилэрдээҕэр улуу буолбута .
58001005	Аанньалларга биирдэстэригэр эмэ хаһан эмит Таҥара : « Эн Мин Уолум буолаҕын , Мин бүгүн Эйигин төрөттүм » , — уонна : « Киниэхэ Мин Аҕата буолуом , Кини Миэхэ Уолум буолуо » , — диэн эппиттээҕэ дуо ?
58001006	Оттон Бастакы Уолун аан дойдуга киллэрэригэр эмиэ : « Таҥара Аанньаллара бары Киниэхэ сүгүрүйүөхтүннэр » , — диир .
58001007	Аанньалларын туһунан : « Эн Аанньалларгын тыын , оттон чаҕардаргын төлөннөөх уот гынаҕын » , — диир буоллаҕына ,
58001008	Уолун туһунан маннык этэр : « Таҥара , Эн бүрүстүөлүҥ үйэттэн үйэҕэ баар ; Эн ыраахтааҕылыыр торуоскаҥ — кырдьыгы өрө тутуу .
58001009	Таҥара , Эн дьиҥ кырдьыгы таптыырыҥ , токур-туора суоллары тумнарыҥ иһин , Таҥараҥ Эйигин атыттардааҕар өрө таһааран , үрдүк үөрүүнү тосхойор елей арыытынан аҕаата » .
58001010	Итиэннэ өссө этэр : « Айыы Тойон , маҥнай Эн сири олохтообутуҥ , халлаан эмиэ Эн уран тарбаҕыҥ оҥоһуга ;
58001011	сир-халлаан симэлийэ сүтүөҕэ , оттон Эн куруук баар буолуоҥ ; туох барыта сон курдук элээмэтэ эрэ хаала эргэриэҕэ ;
58001012	сири-халлааны таҥас курдук суулуу туттаххына , олоччу барыта уларыйыаҕа . Арай Эн мэлдьи бииргин , уларыйбаккын , — Эн үллэр үйэҥ муҥурдаммат » .
58001013	Таҥара Аанньаллартан хайаларыгар эмэ хаһан эмэтэ : « Өстөөхтөргүн үктэл оҥостон олорор гына Эйиэхэ самнаран биэриэхпэр диэри , Мин уҥа өттүбэр олор » , — диэн эппиттээҕэ дуо ?
58001014	Кинилэр бука бары быыһаныахтаах дьоҥҥо көмөҕө ыытыллар , сорукка сылдьар тыыннар буолбатахтар дуо ?
58002001	Дьэ ол иһин биһиги сүүрүккэ оҕустарбат туһугар , тугу истибиппитигэр ураты улахан болҕомтону ууруох тустаахпыт .
58002002	Аанньалларынан этиттэриллибит тыл чиҥэ бэрт буолан , онтон ханнык да туорааһын , бас бэриммэт буолуу сөптөөх буруйга тардыллар эбит буоллаҕына ,
58002003	маҥнай Айыы Тойон илэ Бэйэтинэн биллэрбит , онтон ону Киниттэн Бэйэтиттэн истибит дьон бигэргэппит итиччэлээх улуукан быыһабылын аахайбатахпытына , биһиги буруйтан-сэмэттэн хайдах куотуохпутуй ?
58002004	Таҥара итини барытын эҥин араас сөҕүмэр бэлиэтинэн , дьиктитинэн , араас күүстээх дьайыытынан итиэннэ Бэйэтин көҥүлүнэн Сибэтиэй Тыынын биэртэлээн туоһулаан турар буолбатах дуо ?
58002005	Биһиги этэр кэнэҕэски сирбитин-халлааммытын Таҥара Аанньаллар бас билиилэригэр анаабатаҕа ;
58002006	ким эрэ Суруйууларга бу туһунан дьэҥкэтик этэр : « Киһи диэн кимий ? Эн кинини тоҕо өйдүү-саныы сылдьаҕын ? Киһи уола диэн кимий ? Киниэхэ тоҕо кыһаллар-мүһэллэр буолаҕын ?
58002007	Быстах кэмҥэ кинини Аанньаллартан намтаттыҥ ; албан ааты , үрдүк чиэһи төбөтүгэр иилии кэтэртиҥ , айбытыҥ барытын үрдүнэн кинини туруордуҥ ,
58002008	барытын кини атаҕын анныгар уурдуҥ » . Ол аата Таҥара туох баары барытын , тугу да ордорбокко , киһиэхэ бас бэриннэрбит гынан баран , билигин көрөрбүтүнэн , киниэхэ барыта өссө да толору бас бэринэ илик ;
58002009	ол эрээри хас биирдии киһи туһугар Таҥара илгэлээх үтүөтүнэн олоҕун толук уураары , Аанньаллартан быстах кэмҥэ намтатыллыбыт Иисус , өлөр өлүү сорун-муҥун тулуйбутун иһин , албан аакка , үрдүк чиэскэ тиксибитин көрөбүт .
58002010	Туох баар барытын төрдө-төрүөтэ , сыала-соруга буолар Таҥара үтүмэн үгүс уолаттарын Бэйэтин килбиэннээх сырдыгар киллэрэр туһугар , кинилэр быыһанар суолларын Солооччуну , эрэйи-муҥу көрдөрөн , эҥкилэ суох гыныахтаах этэ .
58002011	Сибэтии гынааччы да , сибэтии буолааччылар да бары Аҕалара биир буолан , Кини бу дьону бырааттарым диэн симиттибэккэ этэр :
58002012	« Бырааттарбар Эн ааккын иһитиннэриэм , кинилэр түмсүүлэригэр киирэн Эйигин туойуом » .
58002013	Итиэннэ : « Инникитин да Мин Киниэхэ эрэниэм , — диэн баран , эбэн этэр : — Таҥара Миэхэ биэрбит оҕолорун кытта Мин бу баарбын » .
58002014	Оттон бу оҕолор эттээхтэрин-хааннаахтарын быһыытынан , Кини эмиэ , өлөрөр-өһөрөр былаастаах адьарай күүһүн Бэйэтинэн өлөн туран өһүлээри , өлөртөн куттанан саллар саастарын тухары кулут буолбуттары быыһаары , эмиэ кинилэр курдук эттээх-хааннаах киһи буолбута .
58002015	
58002016	Онон Кини Аанньаллар киэннэрин буолбакка , Авраам удьуордарын айылҕаларын айылҕа гыммыта .
58002017	Дьэ ол иһин , Кини Таҥара иннигэр амарах сүрэхтээх эрэллээх Архиерей буолан , норуот аньыытын-харатын бырастыы гыннарар туһугар , бырааттарыгар бары өттүнэн дьүөрэлэһиэхтээх этэ .
58002018	Кини Бэйэтэ тургутууну тулуйбут буолан , тургутулла сылдьар дьоҥҥо хайа баҕарар көмөлөһөр кыахтаах .
58003001	Онон , Халлааҥҥа бииргэ ыҥырыллыбыт сибэтиэй бырааттарбыт , өйгүтүн-санааҕытын бүтүннүүтүн итэҕэлбит Апостолыгар уонна Архиерейыгар Иисус Христоска туһаайыҥ .
58003002	Урут Моисей Таҥара дьиэтигэр бүттүүнүгэр бэриниилээҕин курдук , Иисус Христос эмиэ Кинини туруорбут Таҥараҕа бэриниилээх .
58003003	Дьиэни туттарбыт киһи дьиэтээҕэр үрдүктүк сыаналанарын быһыытынан , Кини Моисейдааҕар быдан улахан албан аакка тиксибитэ .
58003004	Дьиэни киһи тутар , оттон туох баары барытын Таҥара туппута .
58003005	Моисей Кини дьиэтин эрэллээх үлэһитэ этэ : Таҥара кэнэҕэс тугу этиэхтээҕин дьоҥҥо кини кэрэһилээбитэ ;
58003006	оттон Христос — бу дьиэни салайар Таҥара эрэллээх Уола . Онон биһиги эр санаабытын , киэн туттар эрэлбитин тиһэҕэр тиийэ бигэтик энчирэппэккэ тиэртэхпитинэ , Кини дьиэтэ буолабыт .
58003007	Дьэ ол иһин Сибэтиэй Тыын этэрин курдук : « Бүгүн Кини саҥатын иһиттэххитинэ ,
58003008	кураайымаҕа тургутуу кэмигэр утарыласпыккыт курдук , сүрэххитин тыйыһырдымаҥ .
58003009	Онно эһиги өбүгэлэргит Мин дьайыыбын түөрт уон сылы быһа көрө сылдьан , Миигин тургутан , үтэн-анньан көрөллөрө .
58003010	Мин онтон абаран ол көлүөнэ дьоҥҥо : „ Биир кэм хараҥаҕа муна-тэнэ сылдьаллар , Мин суолбун-ииспин билбэттэр “ , — диэбитим .
58003011	Ол иһин абаран-сатаран андаҕайбытым : „ Мин уоскулаҥнаах дойдубар кинилэр киириэхтэрэ суоҕа ! “ »
58003012	Онон , бырааттарым , эһигиттэн ким да итэҕэйбэт өһөгөйдөөх сүрэхтэнэн , тыыннаах Таҥараттан тэйбэтин туһугар , өйдөөн-төйдөөн сылдьыҥ .
58003013	Ким эмэ аньыы албыныгар киирэн биэрэн , тыйыһыран туора туран хаалбатын туһугар , күн аайы , « бүгүн » диирбит тухары , бэйэ-бэйэҕитин өйдөтүһэ-үөрэтиһэ сылдьыҥ .
58003014	« Бүгүн , Кини саҥатын истэн баран , уруккугут курдук , утарылаһымаҥ » , — диэн этиллибитинии , бу аан бастакыттан ылыммыт бигэ санаабытын тиһэҕэр тиийэ ыһыктыбатахпытына , биһиги Христос кыттыгастаахтара буолабыт .
58003015	
58003016	Оттон ол истибиттэртэн сорохторо утарылаһан тураллар гынан баран , Моисей Египеттэн таһаарбыт дьоно бүттүүннэрэ буолбатах .
58003017	Түөрт уон сыл устата Таҥара кимнээххэ уордайда этэй ? Аньыыны оҥорон , уҥуохтара кураайымаҕа тэлгэнэн хаалбыт дьоҥҥо буолбатах этэ дуо ?
58003018	« Мин уоскулаҥнаах дойдубар киириэхтэрэ суоҕа » диэн кимнээҕи утаран андаҕайда этэй ? Бас бэриммэтэх дьону утаран буолбатах дуо ?
58003019	Онон кинилэр итэҕэйбэккэлэр , онно кыайан киирбэтэхтэрин көрөбүт .
58004001	Дьэ ол иһин , Таҥара биһиэхэ уоскулаҥы биэриэх буолбут эрэннэриитэ күүстээҕин тухары , онно тиксэр тоҕоостоох түгэни мүччү тутан туора туран хаалбат гына , сэрэнэн сылдьыаҕыҥ .
58004002	Евангелиены биһиэхэ эмиэ , кинилэргэ курдук , иһитиннэрбиттэрэ ; ол гынан баран , кинилэр истибит тылларын итэҕэллэринэн иҥэриммэтэх буоланнар , онтон тугу да туһаламматахтара .
58004003	Төһө да Таҥара үлэтэ аан дойду саҕаланыыта түмүктэммитин иһин , биһиги итэҕэйбит дьон Кини : « Мин уоскулаҥнаах дойдубар кинилэр киириэхтэрэ суоҕа диэн уордайан туран андаҕайдым » , — диэбит уоскулаҥар тиксэбит .
58004004	Суруйууларга ол сэттис күн туһунан : « Сэттис күнүгэр Таҥара бары үлэтиттэн барытыттан сынньаммыта » , — диэн этиллэр .
58004005	Итиэннэ өссө этиллэр : « Мин уоскулаҥнаах дойдубар кинилэр киириэхтэрэ суоҕа » .
58004006	Евангелиены урут истибит дьон , бас бэриммэккэлэр , онно кыайан киирбэтэхтэрэ ; ол гынан баран уоскулаҥҥа тиксиэхтээх атын дьон эмиэ баалларынан ,
58004007	Кини « бүгүн » диэн этиллэр күнү хат аныыр . Ол туһунан Кини итиччэ уһун кэм кэнниттэн , инники ахтыллыбытын курдук , Давид псаломугар : « Бүгүн Кини саҥатын иһиттэххитинэ , сүрэххитин тыйыһырдымаҥ » , — диэн этэр .
58004008	Иисус Навин кинилэргэ уоскулаҥы биэрбитэ эбитэ буоллар , Таҥара атын күн туһунан этэ да барыа суоҕа этэ .
58004009	Ол аата Таҥара норуотун өссө сэттис күн уоскулаҥа күүтэр .
58004010	Онно тиксибит киһи , Таҥара Бэйэтин үлэтиттэн сынньаммытын курдук , эмиэ бары үлэтиттэн барытыттан сынньаныаҕа .
58004011	Онон бас бэриммэт буолуу куһаҕан холобурун ким да батыспатын туһугар , бу уоскулаҥҥа тиксэр иһин кыһаллыаҕыҥ .
58004012	Таҥара тыла икки өттүнэн биилээх ханнык да батастааҕар сытыы : бу тыл киһи дууһата тыынын , уҥуоҕа силиитин кытта тиксиһэр сиригэр тиийэ өтөн киирэн , кини өйүн-санаатын , сүрэҕин баҕатын ыараҥнатан көрөр .
58004013	Таҥараттан туох да кистэнэр кыаҕа суох , айбыта барыта Киниэхэ , ытыска уурбуттуу , аһаҕастык ырылыччы көстөн турар : биһиги тугу оҥорбуппутун барытын Кини иннигэр отчуоттуохпут .
58004014	Онон , Таҥара Уола Иисус Христос курдук халлааннары курдаттаабыт улуукан бэйэлээх Архиерейдаахпыт быһыытынан , бу итэҕэлбитин кытаанахтык тутуһуоҕуҥ .
58004015	Кини — биһиги туспутугар кыһаллар-мүһэллэр Архиерей — мөлтүүр-ахсыыр кэммитигэр биһигини аһынар-харыһыйар кыахтаах , Кини эмиэ биһиги курдук бары өттүнэн тургутууну ааспыта , арай атына диэн аньыыны-хараны оҥорботоҕо .
58004016	Онон көмө эрэйэр кэммитигэр Таҥара үтүө сыһыанын , амарах тапталын көрсөрбүт туһугар , илгэлээх үтүө бүрүстүөлүгэр , куттаммакка , чугаһыаҕыҥ .
58005001	Архиерей буоларга дьонтон сүүмэрдэнэн талыллар киһи аньыыны-хараны толуйан , Таҥараҕа бэлэх , сиэртибэ биэрэн , бар дьон туһугар Таҥараҕа сулууспалыырга ананар .
58005002	Кини , бэйэтэ эмиэ мөлтүүр-ахсыыр киһи буолан , билбэт-көрбөт , муна-тэнэ сылдьар дьону аһынар кыахтаах ,
58005003	ол иһин норуотун да , бэйэтин да туһугар аньыы толуйан сиэртибэ биэриэхтээх .
58005004	Архиерей буолар үрдүк чиэскэ киһи аҥаардастыы баҕатыйан , талаһан тиксибэт , арай Аарон курдук — Таҥара ыҥырбыт киһитэ эрэ тиксэр .
58005005	Христос эмиэ Архиерей буолар чиэһи Бэйэтинэн көрдөөн ылбыт буолбатах — « Эн Мин Уолум буолаҕын , Мин бүгүн Эйигин төрөттүм » диэбит Таҥара Киниэхэ бу үрдүк солону биэрбитэ .
58005006	Итини тэҥэ Суруйууларга « Эн үйэлэр тухары Мелхиседек курдук Аҕабыыт буолаҕын диэн эмиэ этиллэр » .
58005007	Христос өссө сиргэ сылдьан , Кинини өлөр өлүүттэн быыһыыр кыахтаах Таҥара иннигэр туран күүскэ ааттаһан , хараҕын уутун тоҕон , истиҥ ытыктабылынан көрдөһүүтүн ылыннарбыта .
58005008	Төһө да Уола буоллар , Кини эрэйи-муҥу тулуйан туран , Аҕатын көҥүлүн толоро үөрэммитэ ;
58005009	итиэннэ ситэн-хотон баран , Кинини истэр дьоҥҥо барыларыгар үйэлэр тухары быыһанар төрүөт буолбута .
58005010	Онон Таҥара Мелхиседегы анаабытын курдук , Кинини эмиэ Архиерейынан анаабыта .
58005011	Бу туһунан бэрт элбэҕи кэпсэтиэхпитин сөп этэ гынан баран , эһиги истэр дьоҕургутун сүтэрэҥҥит , өйдүүргүт күчүмэҕэй буолбут .
58005012	Күн-дьыл көрдөрөрүнэн , хайыы-үйэ атыттары үөрэтэ сылдьыахтаах этигит гынан баран , билигин бэйэҕитин Таҥара тылын бастакы кэрдиистэригэр хат үөрэтиэххэ наада буолбут ; эһиэхэ үүт эрэ аһылык сөптөөх , кытаанах аһы эһиги кыайбаккыт .
58005013	Оттон үүт аһылыктаах ханнык баҕарар киһи , кэм да кыһыл оҕонон сылдьар буолан , кырдьык тылын кыайан арааран өйдөөбөт .
58005014	Өйдөрө-санаалара эрчиллэн , үтүөнү-мөкүнү араара үөрэммит сиппит-хоппут эрэ дьоҥҥо кытаанах ас сөптөөх .
58006001	Онон Христос үөрэҕин маҥнайгы кэрдиистэрин хаалларан , ситии-хотуу үрдүк чыпчаалыгар дьулуһуоҕуҥ . Өлүүгэ тиэрдэр суолтан-иистэн төннүү , Таҥараҕа итэҕэл , сүрэхтэнии , илиини ууран туран үҥүү , өлбүттэр тиллиилэрин уонна бүтэһиктээх дьүүл туһунан үөрэх акылаатын хат түһэрэ сатыы сылдьымыаҕыҥ ,
58006002	
58006003	иннибит диэки дьулуруйан иһиэҕиҥ ! Таҥара биэрдэҕинэ , бу биһиэхэ кыаллыаҕа .
58006004	Оттон биирдэ сыдьаайар сырдыкка сылдьан , мэҥэ Халлаан бэлэҕин амсайан , Сибэтиэй Тыыҥҥа тиксиһэн , Таҥара тыла хайдах курдук үтүөтүн , кэнэҕэс үйэ күүстэрэ хайдахтарын билэн да баран , итэҕэллэрин сиргэ-буорга тэпсибит , бэйэлээх бэйэлэрин илиилэринэн Таҥара Уолун хаттаан кириэскэ тиирэр , күлүүгэ-элэккэ ыытар дьону хат көнө суолга киллэрэр кыаллыбат .
58006005	
58006006	
58006007	Өҥ дьыл ардаҕын элбэхтик хото иҥэриммит сир бурдук үүннэрээччилэргэ үчүгэй үүнүүнү биэрэр буоллаҕына , Таҥара алгыһын ылар ;
58006008	оттон хатыылаах ыарҕа , эрбэһин эрэ үүнэр сирэ туох да туһата суох буолан , кырыыска эрэ турар кутталлаах ; оннук сир бүтэр уһугар уокка умайар .
58006009	Ол эрээри , таптыыр бырааттарым , төһө да маннык эттэрбит , эһигини быдан ордук туруктаахтар , быыһанар суолу тутуһаллар диэн эрэнэ саныыбыт .
58006010	Кырдьыгы көрөр Таҥара эһиги дьайыыларгытын , урут да , билигин да сибэтиэйдэргэ туһалаан , Кини аатын ааттаан көрдөрбүт тапталгытын умнуо суоҕа .
58006011	Эһиги хас биирдиигит тиһэҕэр тиийэ , эрэнэр эрэлгит толору туолуор диэри , дьулуһаргытын мөлтөппөккүтүгэр , сүрэҕэлдьиири билбэккитигэр , Таҥара эрэннэрбит нэһилиэстибэтигэр итэҕэллэринэн , кытаанах тулуурдарынан тиксэр дьон холобурун батыһан иһэргитигэр баҕарабыт .
58006012	
58006013	Таҥара Авраамҥа эрэннэрэригэр , Таҥараттан үрдүк атын ким да суох буолан , Бэйэтинэн андаҕайан :
58006014	« Мин эйигин муҥура суох алгыһынан алгыам , үтүмэн үгүс удьуору эйиэхэ биэриэм » , — диэбитэ .
58006015	Онон ол эрэннэриллибити Авраам кытаанах тулуурунан ылбыта .
58006016	Дьон мэлдьи үрдүгүнэн андаҕайаллар , кинилэр мөккүөрдэрин андаҕар тохтотор .
58006017	Ол иһин Таҥара эмиэ Кини эрэннэрбитин ылыахтаах дьоҥҥо Бэйэтин көҥүлэ уларыйбатын ордук дьэҥкэтик көрдөрүөн баҕаран , андаҕар тылын туттубута .
58006018	Таҥара кырдьыгы эрэ этэр бу икки уларыйбат суола биһигини , Кини халыҥ хаххатыгар сылдьааччылары , иннибитигэр баар эрэли кытаанахтык тутуһарбытын көҕүлүүр .
58006019	Бу эрэл биһиги дууһабыт бигэ-таҕа , эрэбиллээх дьаакыра буолан , кичэбиллээх быыс кэннигэр — Сибэтиэйтэн Сибэтиэйгэ киирэр .
58006020	Үйэлэр тухары Мелхиседек курдук Архиерей буолан , Иисус онно биһиги туспутугар маҥнайгынан киирбитэ .
58007001	Салим ыраахтааҕыта Мелхиседек Үрдүк Таҥара аҕабыыта этэ . Кини ыраахтааҕылары кыайан-хотон төннөн иһэр Авраамы көрсөн алҕаабытыгар ,
58007002	Авраам сэриилээн ылан илдьэ иһэр баайын уон гыммыт биирин киниэхэ өлүүлээн биэрбитэ . « Мелхиседек » диэн аат , бастакытынан , « кырдьыктаах ыраахтааҕы » диэн , оттон , иккиһинэн , кини Салим ыраахтааҕыта буоларын быһыытынан , « эйэни тэрийэр ыраахтааҕы » диэн суолталаах .
58007003	Аҕата-ийэтэ кимэ , төрдө-ууһа , олоҕо хаһан саҕаламмыта да , түмүктэммитэ да биллибэт Мелхиседек , Таҥара Уолугар дьүөрэлэнэн , үйэлэр тухары аҕабыыт буолбута .
58007004	Бу киһи хайдахтаах курдук сүдүтүн эһиги бэйэҕит санаан көрүҥ : бэл Авраам , Израиль улуу өбүгэтэ , илдьэ иһэр бастыҥ баайыттан уон гыммыт биирин киниэхэ быһан биэрэр !
58007005	Аҕабыыттар , Левий удьуордара , норуоттан , ол аата бырааттарыттан , төһө да кинилэр эмиэ Авраамтан төрүттээх буоллаллар , Сокуон быһыытынан дэһээтинэ ылар бырааптаахтар .
58007006	Оттон бу киһи , Левийтэн төрүттээх да буолбатар , Авраам баайын уон гыммыт биирин ылар итиэннэ кинини , Таҥара эрэннэриитин ылбыт киһини , алгыыр !
58007007	Үрдүкү турааччы хаһан да бэйэтиттэн кыраны алгыыра мөккүөрэ суох .
58007008	Манна дэһээтинэни өлөр оҥоһуулаах дьон ылаллар , оттон онно Суруйуулар тыыннаах диэн туоһулуур киһилэрэ ылбыт .
58007009	Ол аата Авраам баайын уон гыммыт биир өлүүтүн Мелхиседеккэ биэрэригэр Левий бэйэтинэн киниэхэ дэһээтинэ биэрбит диэххэ сөп ,
58007010	тоҕо диэтэххэ , Мелхиседек Авраамы көрсөрүгэр , Левий өссө төрүү илигэ , этэргэ дылы , өбүгэтин этигэр-хааныгар баара .
58007011	Онон , киһи эҥкилэ суох буолуута левиттэр үлэлэринэн ситиһиллэрэ эбитэ буоллар ( Сокуон , левиттэр үлэлэригэр олоҕуран , норуокка бэриллибитэ ) , оччоҕо туох кыһалҕаттан Ааронтан ураты Мелхиседек курдук аҕабыыт тахсан кэлиэ этэй ?
58007012	Аҕабыыттар ис тутуллара уларыйдаҕына , Сокуон эмиэ уларыйыахтаах .
58007013	Оттон Кини , Суруйууларга этиллээччи , олох атын аҕа ууһуттан төрүттээҕэ ; бу аҕа ууһуттан өссө биир да киһи сиэртибэнньиккэ чугаһыы илигэ .
58007014	Моисей буоллаҕына аҕабыыттар тустарынан этэригэр , Айыы Тойоммут сыдьаайа үүнэн тахсыбыт Иудатын аҕатын ууһун төрүт да ахтыбат .
58007015	Онон киһи төрдүн-ууһун сокуонунан буолбакка , бараммат олох былааһынан анаммыт чыҥха атын , Мелхиседек курдук Аҕабыыт тахсан кэлбитэ дьэҥкэтик көстөр .
58007016	
58007017	Бу туһунан Суруйууларга : « Эн үйэлэр тухары Мелхиседек курдук Аҕабыыт буолаҕын » , — диэн этиллэр .
58007018	Онон урукку кэриэс мөлтөх , туһата суох буолан ууратыллар ,
58007019	тоҕо диэтэххэ , Сокуон өссө тугу даҕаны эҥкилэ суох турукка тиэрдэ илигэ ; биһиэхэ ол оннугар биһигини Таҥараҕа чугаһатар саҥа ордук эрэл бэриллэр .
58007020	Маныаха эмиэ андаҕара суох хайдах да табыллыбат .
58007021	Урукку аҕабыыттар үлэҕэ ананалларыгар ханнык да андаҕар этиллибэт этэ , оттон Кини туһунан : « Айыы Тойон андаҕайда , Кини бу андаҕарын уларытыа суоҕа : Эн үйэлэр тухары Мелхиседек курдук Аҕабыыт буолаҕын » , — диэн этиллэр .
58007022	Маннык андаҕар этиллэн , Иисус уруккутааҕар быдан ордук сөбүлэһии мэктиэлээччитэ буолар .
58007023	Урут сиэртибэ биэрэр үлэһиттэр элбэх этилэр ; өлөр оҥоһуулаах дьон буолан , кинилэр солбулла тураллара .
58007024	Оттон үйэлэр тухары баар Архиерей ытык сулууспата хаһан да солбуллубат ;
58007025	онон Кини көмөтүнэн Таҥараҕа кэлэр дьон туһугар көрдөһөөрү , Кини өрүү тыыннаах буолан , кинилэри мэлдьи быыһыыр кыахтаах .
58007026	Дьэ бу маннык сибэтиэй , кыырпах да саҕа хара санаа сыстыбатах , эҥкилэ суох ыраас , аньыылаахтартан араарыллыбыт , халлааннар үрүт өттүлэригэр ылыллыбыт Архиерей биһиэхэ баар буолуохтаах этэ .
58007027	Кини Бэйэтин биирдэ бүтэһиктээхтик сиэртибэлэнэн , күн аайы урукку архиерейдар курдук маҥнай бэйэтин , онтон норуот аньыытын-харатын иһин сиэртибэ биэрэ турарга наадыйбат .
58007028	Урут Моисей Сокуонунан , төһө да итэҕэстээхтэрин , мөлтөх өрүттэрдээхтэрин иһин , дьон архиерей буолаллара , оттон Сокуон кэнниттэн этиллибит Таҥара андаҕар тылынан Кини үйэлэр тухары эҥкилэ суох Уола Архиерейынан анаммыта .
58008001	Онон бу кэпсэтиибит сүрүн суолтата маннык : биһиги Халлааҥҥа улуу бүрүстүөл уҥа өттүгэр олорор , бары кыһалҕабытыгар барытыгар көмөлөһөр Архиерейдаахпыт .
58008002	Кини Халлааҥҥа баар дьиҥнээх Сибэтиэйтэн Сибэтиэйгэ — дьон туруорбатах , Айыы Тойон Бэйэтэ туруорбут дьиҥ Скиниятыгар — сулууспалыыр .
58008003	Ханнык баҕарар архиерей бэлэх-туһах , сиэртибэ биэрэр аналлаах , онон Кини эмиэ тугу эрэ сиэртибэ биэриэхтээх этэ .
58008004	Манна сиргэ хаалбыта эбитэ буоллар , Кини олох да аҕабыыт буолуо суоҕа этэ , тоҕо диэтэххэ , манна , иудей Сокуонун быһыытынан , сиэртибэ биэрэр атын аҕабыыттар бааллар .
58008005	Моисейга , Скинияны туруорарыгар , « Көр эрэ , барытын , хайаҕа көрбүт холобургун үтүгүннэрэн оҥор » диэн этиллибитин курдук , кинилэр халлааннааҕы омоонун , күлүгүн үтүгүннэрэн үлэлииллэр ;
58008006	оттон Кини туохтан да ордук суоллары эрэннэриигэ тирэҕирэр саҥа сөбүлэһии — саҥа кэс тыл — мэктиэлээччитэ буолан , өссө ордук ытык сулууспаҕа тиксибитэ .
58008007	Маҥнайгы сөбүлэһии эҥкилэ суоҕа эбитэ буоллар , атын сөбүлэһиини оҥорсор сорук туруо суоҕа этэ .
58008008	Ол иһин пророк кинилэри хомуруйан этэр : « Көр бу , Израиль норуотун , Иуда норуотун кытта саҥа сөбүлэһии оҥорсор кэмим кэлэн эрэр , — диир Айыы Тойон ; —
58008009	Бу кинилэр өбүгэлэрин Египет сириттэн таһаараары , илиилэриттэн сиэтэн туран оҥорсубут сөбүлэһиибиттэн чыҥха атын сөбүлэһии буолуоҕа . Кинилэр өбүгэлэрэ Мин кэс тылбын кэспиттэрэ , ол иһин Мин кинилэртэн киэр хайыспытым , — диир Айыы Тойон ; —
58008010	Ол кэнниттэн Израиль норуотун кытта оҥорсор сөбүлэһиим бу баар , — диир Кини : — Сокуоннарбын өйдөрүгэр-санааларыгар иҥэриэҕим , сүрэхтэригэр-быардарыгар суруйуоҕум ; Мин кинилэр Таҥаралара буолуоҕум , кинилэр Мин норуотум буолуохтара .
58008011	Оччоҕо ким да чугастааҕытын , бэйэтин быраатын , « Айыы Тойону » бил диэн үөрэтэ сатыа суоҕа : ол курдук кыратыттан улуутугар тиийэ бары Миигин билиэхтэрэ , тоҕо диэтэххэ ,
58008012	кинилэр алҕастарыгар Мин аһыныгастык сыһыаннаһыаҕым , аньыыларын да , Сокуону кэһиилэрин да санатыам суоҕа » .
58008013	« Саҥа » диэн тылы туттан , Кини бастакы эргэрбитин көрдөрөр ; оттон эргэрбит , эмэх буолан эрээччи бэрт сотору суох буолар .
58009001	Бастакы сөбүлэһии — эргэ кэс тыл — Таҥараҕа сулууспалааһын туһунан быраабылалардаах уонна анал сибэтиэй сирдээх этэ .
58009002	Скиния тэриллэн бүтэн , бастакы хоһо сырдатынар уоттанан , Таҥараҕа анаммыт уон икки килиэп ууруллан турар остуолланан « Сибэтиэй » диэн ааттанар буолбута .
58009003	Иккис быыс кэнниттэн « Сибэтиэйтэн Сибэтиэй » диэн ааттанар иһинээҕи түгэх хос кэлэрэ .
58009004	Ол хоско кыһыл көмүс хадьыыла , кыһыл көмүс иһиттээх маанна , Аарон көҕөрө тыллыбыт тайах маһа уонна сөбүлэһии кэс тыла сурулла сылдьар икки тааһа угуллубут бүтүннүүтэ көмүһүнэн бүрүллүбүт кэс тыл хоппото баара .
58009005	Оттон хоппо үрдүнэн , аньыыттан ыраастанар сири кынаттарынан хаххалаан , Таҥара килбиэннээх сырдыга сатыылаабытын көрдөрөр херувимнар тураллара . Ол эрээри , ити туһунан биһиги билигин сиһилии кэпсэтэ барбаппыт .
58009006	Итинник оҥоһуулаах Скиния бастакы хоһугар сулууспаларын толоро аҕабыыттар мэлдьи киирэллэрэ ,
58009007	оттон түгэх хоско сылга биирдэ эрэ , бэйэтин аньыытын-харатын итиэннэ норуот билбэккэ оҥорбут аньыытын-буруйун туһугар сиэртибэ биэриэхтээх хаанын туппутунан архиерей киирэрэ .
58009008	Итинэн Сибэтиэй Тыын , урукку Скиния турарын тухары , Сибэтиэйтэн Сибэтиэйгэ киирэр суол сабыылааҕын көрдөрөр .
58009009	Ити барыта билиҥҥи кэми дьүһүйэн көрдөрөр : билигин бэриллэ турар ханнык баҕарар бэлэх-туһах , сиэртибэ Таҥараҕа сүгүрүйэ кэлэр дьон суобаһын ыраастыыр кыаҕа суох , кинилэри хайдах да эҥкилэ суох оҥорбот ,
58009010	тоҕо диэтэххэ , ити барыта аска , утахха , ыраастанар араас сиэргэ-туомҥа эрэ сыһыаннаах буолан , саҥа быһыы-майгы олохтонуор диэри эрэ , дьайар күүстээх .
58009011	Оттон Христос — биһиэхэ дьиҥ үтүөнү аҕалбыт Архиерей — уруккутааҕар ордук улахан , толору сиппит , киһи туппатах Скиниятынан , ол аата бу айыллыбыт эйгэҕэ сыһыана суох атын Скиния иһинэн киирэн ааста .
58009012	Кини оҕус да , козел да хаанын буолбатах , Бэйэтин Хаанын илдьэ , Сибэтиэйтэн Сибэтиэйгэ биирдэ бүтэһиктээхтик киирэн , биһигини үйэ-саас тухары толуйан ылбыта .
58009013	Аньыыттан киртийбиттэри , эттэрэ-сииннэрэ ырааһырдын диэн , уматыллыбыт ньирэй күлүн кытта козеллаах оҕус хаанын булкуйан , ону ыһыахтаан ыраастыыр буоллахтарына ,
58009014	Бэйэтин эҥкилэ суох сиэртибэ быһыытынан Таҥараҕа Сибэтиэй Тыынынан бэриммит Христос Хаана хайдахтаах күүстээх буолуой ! Биһиги дьиҥнээх , тыыннаах Таҥараҕа сулууспалыырбыт туһугар , Кини Хаана биһиги суобаспытын өлүүгэ тиэрдэр дьайыылартан ыраастыаҕа .
58009015	Онон Таҥара киһи аймаҕы кытта оҥорсубут саҥа сөбүлэһиитин тиксиһиннэрээччитэ Христос буолар . Кини бастакы сөбүлэһии дьайар кэмигэр оҥоһуллубут бары аньыыттан-хараттан босхолоору өлөн , үйэлэргэ кэхтибэт нэһилиэстибэни ыларга ыҥырыллыбыт дьон ол эрэннэриллибити ылалларын туһугар , толук буолбута .
58009016	Биллэрин курдук , кэриэһин эппит киһи өлбүтүн эрэ кэннэ , кэриэһэ толоруллар ,
58009017	тоҕо диэтэххэ , киһи өллөҕүнэ эрэ кэриэһэ олоххо киирэр , оттон бэйэтэ тыыннааҕын тухары , ол эппит тыла күүһэ суох .
58009018	Дьэ ол иһин бастакы сөбүлэһии хаанынан бигэргэтиллибитэ .
58009019	Бастаан Моисей Сокуон ирдэбилин барытын норуокка ааҕан биэрбитэ , онтон ньирэй , козел хаанын ылан ууга убатан баран , кыһыл түү бааллыбыт иссоп лабаатынан Сокуон кинигэтигэр уонна норуокка ыһыахтаабыта .
58009020	Ол ыһа туран кини : « Бу — Таҥара тутуһуҥ диэн эһигини кытта оҥорсубут сөбүлэһиитин бигэргэтэр хаан » , — диирэ .
58009021	Сити курдук кини Скинияны да , сулууспаҕа туттуллар иһити-хомуоһу да — барытын эмиэ хаанынан ыһыахтаабыта .
58009022	Сокуон быһыытынан туох баар барыта даҕаны хаанынан ыраастанар , толук хаан тохтуон иннинэ , буруй-аньыы бырастыы гыныллыбат .
58009023	Онон халлааннааҕы моһуона эрэ буолар сирдээҕи суоллар итинник ыраастаныах тустаахтара . Оттон халлааннааҕы бэйэтэ итиннээҕэр быдан ордук сиэртибэни эрэйэр .
58009024	Тоҕо диэтэххэ Христос дьиҥ Сибэтиэйтэн Сибэтиэйи маарынныыр бу дойдутааҕы Сибэтиэй сиргэ киирбит буолбатах , Кини биһиги туспутугар Таҥара иннигэр тураары , Халлааҥҥа бэйэтигэр тахсыбыта .
58009025	Архиерей атын хааны туппутунан Сибэтиэйтэн Сибэтиэйгэ сыл аайы киирэрин курдук , Кини Бэйэтин сыл аайы сиэртибэлэммэт .
58009026	Өскөтө оннуга эбитэ буоллар , бу аан дойду айыллыаҕыттан ыла , Кини элбэх төгүл сору-муҥу көрүө этэ ; оттон Кини буоллаҕына аньыыны суох оҥороору , үйэлэр бүтэр уһуктарыгар Бэйэтин биирдэ букатыннаахтык толук биэрэ кэлбитэ .
58009027	Киһи биирдэ өлөн баран , дьүүлгэ турарыныы ,
58009028	Христос эмиэ , үтүмэн үгүс киһи аньыытын сүгэн киэр илдьээри , биирдэ толук буолбута ; оттон иккистээн кэлэригэр аньыы туһуттан буолбакка , Кинини күүтээччилэр быыһаналларын туһугар кэлиэҕэ .
58010001	Сокуон кэнэҕэс бэриллэр бары үтүө суол дьиҥ уобараһа буолбакка , күлүгэ эрэ буолан , сыл аайы бэриллэр өрүү биир сиэртибэлэринэн Таҥараҕа кэлэр дьону хайдах да эҥкилэ суох гынар кыаҕа суоҕа .
58010002	Онтон атын эбитэ буоллар , сиэртибэлээччилэр , биирдэ бүтэһиктээхтик ырааһыран хаалан баран , аны аньыыта суох курдук сананан , сиэртибэ биэрэллэрин тохтотуо этилэр .
58010003	Ол эрээри оҕус да , козел да хаана киһини аньыыттан-хараттан ыраастыыр кыаҕа суох , кинилэр сиэртибэлэрэ барбах сыл аайы аньыыны санатар эрэ .
58010004	
58010005	Ол иһин Христос сиргэ кэлэригэр Таҥараҕа этэр : « Эн сиэртибэ да , бэлэх-туһах да ылыаххын баҕарбатыҥ , ол оннугар Миэхэ эти-сиини бэлэмнээтиҥ .
58010006	Сиэртибэнньиккэ бүтүннүү уматыллар сүөһүнү да , аньыы иһин бэриллэр бэлэҕи да Эн ахсарбаккын .
58010007	Ол иһин Мин : „ Айыы Таҥара , Сокуон кинигэтигэр Мин туспунан суруллубутун курдук , Эн көҥүлгүн толоро барабын “ , — диэтим » .
58010008	Маҥнай Кини Сокуонунан бэриллэри : « Сиэртибэни да , бэлэҕи-туһаҕы да , бүтүннүү уматыллар сүөһүнү да , аньыы иһин бэриллэр бэлэҕи да Эн баҕарбаккын , хайаларын да ахсарбаккын » , — диир .
58010009	Онтон эбэн этэр : « Таҥара , Эн көҥүлгүн толоро барабын » . Итинэн Кини иккиһи бигэргэтээри , маҥнайгыны ууратар .
58010010	Иисус Христос Таҥара көҥүлүн толорбут буолан , Кини Бэйэтин бүтэһиктээхтик биирдэ толук бэриммит сиэртибэтинэн биһиги аньыыттан-хараттан ырааһырбыппыт .
58010011	Ханнык баҕарар аҕабыыт күн аайы өрүү хатылана турар , аньыыны тэйитэр кыаҕа суох сиэртибэни биэрэр .
58010012	Оттон Кини аньыы-хара иһин биир сиэртибэни биэрэн баран , Таҥара уҥа өттүгэр букатыннаахтык олорбута .
58010013	Онон аны билигин Таҥара Кини өстөөхтөрүн Киниэхэ , үктэл оҥосторугар , самнарарын кэтэһэр .
58010014	Аньыыттан-хараттан ырааһырбыттары Кини соҕотох биир сиэртибэнэн үйэлэр тухары эҥкилэ суох дьон гыммыта .
58010015	Бу туһунан биһиэхэ Сибэтиэй Тыын эмиэ туоһулуур :
58010016	« Айыы Тойон этэр : „ Мин ити кэнниттэн кинилэри кытта оҥорсор сөбүлэһиим бу баар . Сокуоннарбын сүрэхтэригэр-быардарыгар иҥэриэм , өйдөрүгэр-санааларыгар суруйуом “ » .
58010017	Итиэннэ эбэн этэр : « Оҥорбут аньыыларын да , Сокуону кэһиилэрин да аны хаһан да кинилэргэ санатыам суоҕа » .
58010018	Оттон ханна аньыы-буруй бырастыы гыныллар да , онно аньыы иһин аны сиэртибэ бэриллибэт .
58010019	Бырааттарыам , онон , Иисус Христос Хаана тохтон , биһиги Сибэтиэйтэн Сибэтиэйгэ көҥүллүк киирэр кыахтаахпыт .
58010020	Кини биһиэхэ быыс нөҥүө ааһар суолу , ол аата Бэйэтин этин-сиинин сиэртибэлэнэн , саҥа тыыннаах суолу арыйбыта .
58010021	Онон биһиэхэ бүтүн Таҥара Дьиэтин үрдүнэн турар улуу Аҕабыыт баарын быһыытынан ,
58010022	истиҥ сүрэхтэнэн , толору итэҕэллэнэн , сүрэхпитин суобаспыт кириттэн ыраастанан , эппитин-сииммитин ыраас уунан суунан Таҥараҕа чугаһыаҕыҥ ;
58010023	Таҥара эрэннэрбит тылын экчи толорор , онон аһаҕастык этинэр эрэлбитин халбаҥнаабакка тутуһуоҕуҥ .
58010024	Таптыырга , хардарыта үтүөнү оҥорсорго көҕүтүһэн , бэйэ-бэйэбитигэр болҕомтолоох буолуоҕуҥ .
58010025	Бииргэ түмсэр үгэспитин , сорох-сорохтор курдук хаалларымыаҕыҥ , Айыы Тойон Күнэ чугаһаан истэҕин аайы , бэйэ-бэйэбитин ордук өйдөтүһэ-үөрэтиһэ сылдьыаҕыҥ .
58010026	Дьиҥ кырдьыгы билэн баран , дьаалыбытынан аньыыны оҥосто сылдьар буоллахпытына , биһиэхэ аны аньыы иһин ханнык да сиэртибэ хаалбат ,
58010027	арай кэлэр Дьүүлү уонна утарсааччылары имири эһиэхтээх уоту өлөрдүү куттанан туран кэтэһэргэ эрэ тиийэбит .
58010028	Моисей Сокуонун кэспит киһи , икки-үс туоһу көрдөрдөҕүнэ , туох да чэпчэтиитэ суох өлөргө ууруллар .
58010029	Оччоҕо эһиги санаан көрүҥ : Таҥара Уолун тэпсэр уонна Таҥараны кытта сөбүлэһии кэс тылын бигэргэппит , бэйэлээх бэйэтин сибэтии гыммыт Хааны ытыктаабат , Таҥара илгэлээх үтүө тапталын Тыынын атаҕастыыр киһи хайдахтаах ыар буруйга тиксиэҕэй !
58010030	« Иэстэбил — Миэнэ , Мин ситиһиэм диир Айыы Тойон » , — диэн Ким эппитин биһиги билэбит . Кини өссө : « Айыы Тойон Бэйэтин норуотун дьүүллүө » , — диэн этэр .
58010031	Тыыннаах Таҥара илиитигэр түбэһии баар эбээт дьулаан суол !
58010032	Доҕотторуом , олоххут ааспыт кэмин өйдөөн-санаан көрүҥ : оччотооҕуга , килбиэннээх сырдык эһиэхэ сыдьаайбытыгар , эһиги төһөлөөх элбэх эрэйи-муҥу , туруулаһан туран , тулуйдугут этэй !
58010033	Ардыгар үөҕүү-үтүрүйүү үөһүгэр тураҥҥыт , дьон күлүүтүгэр-элэгэр бараргыт , ардыгар бэйэҕит итинник быһыыга-майгыга түбэспиттэргэ көмөлөһөргүт ;
58010034	мин хаайыыга сыттахпына , эһиги миэхэ кэлэн кыһалҕабын үллэстибиккит , баайгытын-дуолгутун тутан ылбыттарыгар , Халлааҥҥа итиннээҕэр быдан ордук бараммат баайдаахпыт диэн билэр буолаҥҥыт , сүтүккүтүн үөрэ-көтө аһарбыккыт .
58010035	Онон эрэлгит эһиэхэ улуу наҕарааданы тосхойорун билэ сылдьан , эр санааҕытын ыһыктымаҥ .
58010036	
58010037	Кэлиэхтээх кэлэрэ кыра кэм хаалла — Кини бытааран хойутуо суоҕа .
58010038	Кырдьыксыт итэҕэлинэн тыынаах буолуоҕа , оттон төттөрү түһэр киһини Мин Дууһам сөбүлээбэт » .
58010039	Биһиги турбут суолбутуттан төннөн өлөр дьон буолбатахпыт , суох , биһиги олоххо тиксэр туһугар итэҕэлбитин ыһыктыбаппыт .
58011001	Итэҕэл диэн кэтэһэрбит туоларыгар , көрбөппүт баарыгар бигэ эрэмньибит буолар .
58011002	Былыргылар итэҕэллэринэн Таҥара биһирэбилин ылбыттара .
58011003	Итэҕэлбитинэн биһиги аан дойду барыта Таҥара тылынан айыллыбытын , онон көстүбэт эйгэттэн көстөр эйгэ үөскээн тахсыбытын билэбит .
58011004	Итэҕэлинэн Авель Каиннааҕар Таҥараҕа ордук үчүгэй сиэртибэни биэрбитэ ; Таҥара кини итэҕэлин көрөн , ити бэлэҕи ылынан , Авель кырдьыгын туоһулаабыта ; итэҕэлинэн кини , өлөн да баран , саҥарар .
58011005	Итэҕэлинэн Енох эмиэ , өлөр өлүүнү көрсүбэккэ эрэ , үөһэ ылыллыбыта ; « Таҥара көһөрөн ылбыт буолан , кинини булбатахтара » . Суруйуулар туоһулуулларынан , Енох үөһэ ылыллыан инниттэн Таҥараҕа сөбүлэппитэ .
58011006	Итэҕэйбэт киһи Таҥараҕа хайдах да сөпсөтөр кыаҕа суох . Таҥараҕа кэлэр киһи Кини баарын , Кинини көрдөөччүлэргэ үтүөнэн төлүүрүн итэҕэйиэхтээх .
58011007	Итэҕэлинэн Ной кэнэҕэс туох буолуохтааҕын туһунан Таҥараттан истибитэ , итиэннэ Киниэхэ дириҥ ытыктабылын көрдөрөн , дьиэ кэргэнин быыһаары , ковчег оҥостубута . Итэҕэлинэн кини киһи аймаҕы дьүүлгэ туруорбута , оттон бэйэтэ кырдьыксыт киһи быһыытынан Таҥара хайҕалыгар тиксибитэ .
58011008	Итэҕэлинэн Авраам , Таҥара ыҥырарын истэн , нэһилиэстибэ ылар дойдутугар тиийээри , ханна баран иһэрин билбэтэр да , суолга туруммута .
58011009	Итэҕэлинэн кини эрэннэриллибит сиргэ тиийэн , туора дойдуга кэлбит киһилии , эмиэ оннук нэһилиэстибэ эрэннэриллибит Исаактаах Иаковын кытта бииргэ отууланан олорбута .
58011010	Таҥара Бэйэтинэн оҥкуллаан туппут тулхадыйбат чиҥ тирэхтээх куоратыгар тиийэрин Авраам ол курдук күүтэрэ .
58011011	Итэҕэлинэн Сарра эмиэ , төрүүр сааһын ааһан баран , оҕо үөскүүр кыахтаммыта . Таҥара эрэннэрбитин экчи толорорун кини билэрэ .
58011012	Ол иһин , бүдүгүрэ кырдьыбыт биир киһиттэн « халлаан сулуһун курдук элбэх , муора кумаҕын курдук баһаам удьуор дьон » үөскээн тахсыбыттара .
58011013	Кинилэр бука бары итэҕэллэрин энчирэппэккэ өлбүттэрэ ; төһө да эрэннэриллибити ылбатахтарын иһин , ону ыраахтан эҕэрдэлии көрөллөрө итиэннэ бэйэлэрин бу сиргэ ааһан иһэр айанньыттарбыт , кэлии дьоммут дэнэллэрэ .
58011014	Бу барыта кинилэр дьиҥ дойдуларын көрдүүллэрин туоһулуур .
58011015	Өскөтүн кинилэр араҕан барбыт дойдуларын өйдүү-саныы сылдьыбыттара эбитэ буоллар , онно төннөн тиийэр тоҕоостоох кэми хаһан баҕарар булуо этилэр ;
58011016	ол эрээри бу дьон быдан ордукка — Халлааннааҕы дойдуга — дьулуһаллара , ол иһин Таҥара , кинилэргэ куорат бэлэмнээн , Бэйэтин аһаҕастык кинилэр Таҥараларынабын диир .
58011017	Итэҕэлинэн Авраам , Таҥара кинини тургутан көрбүтүгэр , Исаагы сиэртибэ биэрбитэ ; Таҥара киниэхэ « Исаак эн ааккын ааттатыа » диэн эрэннэрбит баар-суох соҕотох уолун сиэртибэ биэрэргэ Авраам ол курдук бэлэм этэ .
58011018	
58011019	« Таҥара өлбүтү да тилиннэрэр кыахтаах » дии саныыр буолан , кини кэнэҕэс тиллии бэлиэтигэр уолун төттөрү ылбыта .
58011020	Исаак эмиэ инникигэ итэҕэлинэн Иаковтаах Исавы алҕаабыта .
58011021	Итэҕэлинэн Иаков , өлөрүгэр , Иосиф уолаттарын иккиэннэрин алҕаан баран , тайах маһыгар өйөнөн туран , Таҥараҕа сүгүрүйбүтэ .
58011022	Итэҕэлинэн Иосиф , өлөрүгэр , Израиль уолаттара Египеттэн тахсыахтаахтарын санатан , уҥуохпун илдьэ бараарыҥ диэн кэриэһин эппитэ .
58011023	Итэҕэллэринэн Моисей төрөппүттэрэ уолларын үс ый тухары кистии сылдьыбыттара , саҥа төрөөбүт оҕолоро үчүгэйкээн бэйэлээҕин көрөн , ыраахтааҕы дьаһалыттан да куттамматахтара .
58011024	Итэҕэлинэн Моисей , сааһын ситэн баран , фараон кыыһын уола дэнэртэн аккаастаммыта ,
58011025	аньыылаах олоҕунан быстахтык дуоһуйар оннугар , Таҥара норуотун кыһалҕалаах олоҕун үллэстэрин ордорбута ;
58011026	Египет күндү кылаатынааҕар Христос туһугар эрэйдэнэри кини ордук сыаналаах баайга холообута , ол курдук кэнэҕэс бэриллэр дьиҥ төлөбүрү өйүттэн араарбат этэ .
58011027	Итэҕэлинэн Моисей , ыраахтааҕы уордайыа диэн куттаммакка , Египет сирин хаалларан барбыта . Кини , Көстүбэти көрөр курдук , бөҕөх санаалааҕа .
58011028	Итэҕэлинэн кини Паасханы олохтообута уонна , Израиль ыалларын маҥнайгы уол оҕолорун өлүү Аанньала тумнан аастын диэн , хаанынан ааннарын сотоллоругар соруйбута .
58011029	Итэҕэллэринэн кинилэр , кураанах сири туоруур курдук , Кыһыл муораны түгэҕинэн хааман туораабыттара , оттон Египет дьоно , кинилэри батыһан иһэн , бука бары ууга тимирбиттэрэ .
58011030	Итэҕэллэринэн Израиль дьоно Иерихону сэттэ күн устата эргийэ хаампыттарыгар куорат истиэнэлэрэ сууллубуттара .
58011031	Итэҕэлинэн содур дьахтар Раав чуҥнуу кэлбит Израиль дьонун дьиэтигэр саһыаран , итэҕэлэ суохтары кытта бииргэ өлбөтөҕө .
58011032	Өссө тугу этиэмий ? Гедеон , Варак , Самсон , Иеффай , Давид , Самуил уонна да атын пророктар тустарынан кэпсиэхпин бириэмэм тиийиэ суоҕа .
58011033	Итэҕэллэринэн кинилэр бүтүн саарыстыбалары сууһараллара , кырдьыгы олохтууллара , Таҥара эрэннэрбитин ылаллара , хахай айаҕын хам туталлара ,
58011034	уот уорун уҕарытан умуруораллара , өргөстөөхтөн мүччү түһэллэрэ , мөлтөөн-ахсаан баран , хат күүһүрэн-уоҕуран кэлэллэрэ ; сэриигэ , күүстээх буойун буолан , туора дойду сэриилэрин чугутан ыыталлара ;
58011035	дьахталлар өлбүт дьонноро тиллибиттэрин төттөрү ылаллара ; сорохтор быдан ордук олоххо тиллээри , көҥүлтэн аккаастанан туран сору-муҥу көрөн өлөллөрө ;
58011036	сорохторун атаҕастыыллара , сынньаллара , сыабынан бохсон хараҥа хаайыыга быраҕаллара ;
58011037	тааһынан тамнаан өлөрөллөрө , эрбиинэн эрбииллэрэ , накаастыыллара , батаһынан кэрдэллэрэ ; кинилэр бараан , козел тириитэ таҥастаах атах-балай сылдьаллара , кыһалҕаҕа кыһарыйтаран , сойуолатан эрэйи-муҥу көрөллөрө .
58011038	Бүтүн аан дойдутааҕар күндү дьон иччитэх сирдэринэн , хайаларынан , сир аҥхайдарынан , хаспахтарынан атах балай сылдьаллара .
58011039	Кинилэр бука бары итэҕэллэринэн Таҥара биһирэбилин ситиспиттэрэ , ол гынан баран Кини эрэннэрбитин ылбатахтара ;
58011040	тоҕо диэтэххэ , Таҥара туох эрэ үчүгэйтэн үчүгэйи биһиэхэ бэлэмнээн , кинилэр эҥкилэ суох буолууну биһигинниин бииргэ ситиһэллэрин туһугар , барыта итинник буолбута .
58012001	Онон биһиги эмиэ , тулабытыгар былыт курдук итинник хойуу туоһулардаах дьон , бары баттыгы санныбытыттан киэр быраҕан , атахтыыр аньыыны антах анньан , итэҕэлбит Төрүттээччитэ , Ситэрээччитэ Иисустан харахпытын араарбакка , бу барыахтаах күрэх суолбутунан тулуурдаахтык дьулуруйан иһиэҕиҥ . Кини , иннигэр күүтэр үөрүү туһугар кириэскэ тиириллии саатын-суутун тулуйан баран , Таҥара бүрүстүөлүн уҥа өттүгэр олорбута .
58012002	
58012003	Онон эр сэниэҕит эстибэтин , күүстээх санааҕыт өһүллүбэтин туһугар , Кини аньыылаах дьон итиччэлээх атаҕастабылын тулуйбутун өйдүү-саныы сылдьыҥ .
58012004	Эһиги , аньыыны утаран , хааҥҥытын тоҕор гына өссө турууласпакка да сылдьан ,
58012005	Таҥара эһигини , оҕолорун , бөҕөргөтөн эппит тылларын умнубуккут . « Уолум ! Айыы Тойон дьарыйарын өйдөө , аньыыгын саралаатаҕына , санааҕын түһэримэ ;
58012006	Айыы Тойон таптыыр киһитин дьарыйар , ылынар уолун , ким да буоллун , таһыйар » .
58012007	Онон Кини эһигини дьарыйарын Аҕабыт биһигини иитэр-үөрэтэр дии санаан , тулуйар буолуҥ . Таҥара эһигини оҕолорум диир буолан дьарыйталыыр . Аҕа буойбат оҕото диэн баар дуо ?
58012008	Оттон уолаттарын барыларын дьарыйтыырын курдук , эһигини дьарыйбат буоллаҕына , ол аата эһиги булумньу оҕолоргут , Кини оҕолоро буолбатаххыт .
58012009	Бэл сиргэ баар аҕаларбыт дьарыйалларыттан куттанар эбит буоллахпытына , бараммат олоххо тиксэр туһугар , халлааҥҥа баар Аҕабытыгар өссө ордук бас бэриниэхтээхпит буолбат дуо ?
58012010	Сирдээҕи аҕаларбыт хайдах сөп диэбиттэринэн быстах кэмҥэ уодьугаммытын тардаллара , оттон бу Аҕабыт биһигини Бэйэтин курдук сибэтиэй гынаары , биһиэхэ туһалаах буоллун диэн үөрэтэр .
58012011	Дьарыллыы маҥнай утаа кими да үөрдүбэт , хомотор эрэ гынан баран , дьарыллан көммүт дьон кэлин кырдьыктаах , эйэлээх олох өлгөм үүнүүтүн хомуйаллар .
58012012	Онон , доҕотторуом , сэниэтэ эстибит илиигитин өрө көтөҕүҥ , мөлтөөбүт сүһүөххүтүн көннөрүҥ .
58012013	Доҕолоҥнуур сүһүөххүт бүдүрүйбэтин , үтүөрэрин туһугар , көнө суолунан сылдьыҥ .
58012014	Дьону барытын кытта эйэ-дэмнээх буоларга , сибэтиэй олохтонорго кыһаллыҥ ; сибэтиэй олохтоммокко сылдьан , ким да Айыы Тойону көрүө суоҕа .
58012015	Ким да Таҥара илгэлээх үтүөтүттэн маппатын курдук , хайаҕыт да « абалаах силистэн үүнэн содулу таһаарар , үгүс киһини буомурдар сүлүһүннээх үнүгэс кэриэтэ буолбатын » туһугар , бэйэҕитин болҕойуҥ ;
58012016	эһиги ортоҕутугар Исав курдук биир аһылык иһин бастакы оҕо буолар быраабын атыылаабыт содур быһыылаах эбэтэр Таҥараны билиммэт дьон баар буолбатын туһугар , бэйэҕитин көрүнүҥ .
58012017	Кэлин Исав төһө да алгыс ылыан баҕардар , аккаастаппытын билэҕит ; төһө да хараҕын уутунан суунан туран көрдөстөр , оҥорбутун хайдах да уларытар кыаҕа суоҕа .
58012018	Эһиги ыас хараҥаҕа силлиэ быыһыгар уотунан уһуура турар ,
58012019	
58012020	Кинилэр « бу хайаны бэл кыыл да таарыйдаҕына , тааһынан быраҕыллан , эбэтэр оҕунан ытыллан өлүөхтээх » диэн сэрэтиититтэн чаҕыйбыттар .
58012021	Ити көстүүттэн оннооҕор Моисей дьулайан : « Титирэс буолуохпар диэри куттанным » , — диэбит . )
58012022	Суох , эһиги Сион хайатыгар — Тыыннаах Таҥара куоратыгар , Халлааннааҕы Иерусалимҥа , аата ахса биллибэт Аанньалларга ,
58012023	ааттара Халлааҥҥа суруллубут Таҥара бастакы уолаттарын өрөгөйдөөх Церковыгар , бар дьону сууттуур Судьуйаҕа — Таҥараҕа , ситэн-хотон эҥкилэ суох буолбут кырдьыксыт дьон тыыннарыгар ,
58012024	саҥа сөбүлэһии Тиксиһиннэрээччитигэр — Иисуска уонна Кини аньыыттан ыраастыыр , Авель хаана эрэннэрэринээҕэр быдан ордугу эрэннэрэр Хааныгар — чугаһаатыгыт .
58012025	Онон сэрэхтээх буолуҥ : Кини саҥарар кэмигэр киэр хайыһымаҥ . Кинилэр сиргэ саҥарааччыны истибэккэ , буруйдаммыттара , онон биһиги Халлаантан Саҥарааччыттан киэр хайыстахпытына , буруйдааһынтан , биллэн турар , куоппаппыт .
58012026	Ол кэннэ Кини сатарыыр саҥата иһиллэн сири дьигиһиппитэ , оттон билигин Кини : « Өссө биирдэ сири эрэ буолбакка , халлааны эмиэ дьигиһитиэм » , — диэн бигэргэтэн этэр .
58012027	« Өссө биирдэ » диэн тыл , айыллыбыттан халбаҥнаабата эрэ ордон хааларын , оттон халбаҥныыра барыта уларыйарын көрдөрөр .
58012028	Онон тулхадыйбат Саарыстыбаны ылар дьон биһиги Таҥараҕа махтана сылдьыах тустаахпыт уонна Киниэхэ сөбүлэтэр курдук , дириҥ ытыктабыллаахтык , Киниттэн толлон-торуттан туран сулууспалыахтаахпыт .
58012029	Тугу барытын имири сиир суостаах уот кэриэтэ эбээт биһиги Таҥарабыт !
58013001	Доҕотторуом , эһиги бэйэ-бэйэҕитигэр бырааттыы тапталгыт уостары билбэтин .
58013002	Айан дьонун амарахтык көрсөр үгэһи өрүү умнумаҥ . Сорох ыалдьытымсах дьон бэйэлэрэ да билбэттэринэн Аанньаллары маанылаан тураллар .
58013003	Хаайыыга сытааччылары , бэйэҕит хаайыыга сытаргыт курдук , өйдүү сылдьыҥ ; эрэйи-муҥу көрөөччүлэри , бэйэҕит эрэйдэнэ сылдьаргыт курдук , умнубат буолуҥ .
58013004	Кэргэннии олоххутун бука бары үрдүктүк тутуҥ , ыал дьон , бэйэ-бэйэҕитигэр бэриниилээх буолуҥ ; содурдары , көссүүлэһээччилэри Таҥара дьүүллүөҕэ .
58013005	Харчы баҕатыгар ылларымаҥ , туох баардааххытынан дуоһуйуҥ . Кини « эйигин хаалларыам да , быраҕыам да суоҕа » диэн Бэйэтинэн этэн турар .
58013006	Ол иһин биһиги эрдээхтик этэбит : « Айыы Тойон миэхэ көмөлөһөр , онон мин туохтан да куттаныам суоҕа . Киһи миэхэ туох куһаҕаны оҥоруой ? »
58013007	Таҥара тылын үөрэтэн эһигини көрбүт-истибит дьону өйдүү сылдьыҥ ; кинилэр олорон ааспыт олохторун түмүгүн көрөн , итэҕэллэрин холобур туттуҥ .
58013008	Иисус Христос бэҕэһээ да , бүгүн да , үйэттэн үйэлэр тухары өрүү биир , уларыйбат .
58013009	Эҥин араас туора үөрэҕинэн үлүһүйүмэҥ ; онон дьарыгырааччыларга туох да туһаны аҕалбатах аһы аһыахтааҕар , Таҥара илгэтинэн күүс-сэниэ киллэриммит ордук .
58013010	Бэл Скинияҕа сулууспалааччылар ылан аһыыр бырааптара суох сиэртибэнньиктэрэ биһиэхэ баар эбээт .
58013011	Аньыы иһин сиэртибэҕэ бэриллибит сүөһү хаанын архиерей Сибэтиэйтэн Сибэтиэйгэ илдьэ киирэр , оттон этин түөлбэ тас өттүгэр таһааран уматаллар .
58013012	Ол иһин Иисус эмиэ дьону Бэйэтин Хаанынан ыраастаары , куорат тас өттүгэр өлбүтэ .
58013013	Онон , доҕотторуом , Кинини кытта бииргэ атаҕастанарбытын кэрэйбэккэ , түөлбэ тас өттүгэр Киниэхэ тахсыаҕыҥ .
58013014	Биһиги куруук олорор куораппыт манна суох эбээт — биһиги кэнэҕэски кэм куоратын көрдүүбүт .
58013015	Таҥараҕа , Кини аатын айхаллыыр хайҕал тыл сиэртибэтин — этэр тылбытынан биэрэр бэлэхпитин Иисус көмөтүнэн тиһигин быспакка биэрэ туруоҕуҥ .
58013016	Итини тэҥэ үтүөнү оҥорору , хардарыта көмөлөсүһэри умнумаҥ — Таҥара итинник сиэртибэни сөбүлүүр .
58013017	Салайааччыларгытыгар бас бэриниҥ , тугу этэллэрин истиҥ . Таҥара иннигэр отчуоттуохтаах дьон быһыытынан кинилэр эһиги тускутугар утуйар ууларын умнан да туран кыһаллаллар . Эһиги истигэн буоллаххытына эрэ , кинилэр үөрэ-көтө сулууспалыахтара , оттон ыарырҕатан өрө тыына сылдьар буоллахтарына , ол эһиэхэ туох да туһаны аҕалыа суоҕа .
58013018	Биһиги туспутугар үҥэ сылдьыҥ . Туохха да буоллун , барытыгар чиэһинэй буолуохпутун баҕарар буоламмыт , суобаспыт ыраас диэн биһиги эрэнэ саныыбыт .
58013019	Ордук Таҥара миигин эһиэхэ түргэнник төнүннэрэрин туһугар үҥэргитигэр көрдөһөбүн .
58013020	Бараанын үөрүн улуу Маныыһытын — хаһан да көтүллүбэт сөбүлэһии кэс тылын Бэйэтин Хаанынан бигэргэппит Айыы Тойон Иисус Христоһу өлбүттэртэн тилиннэрбит Таҥара , эйэ-ил төрдө ,
58013021	Бэйэтин көҥүлэ туоларын туһугар , эһигини бары үтүөҕэ салайыахтын , тугу сөбүлүүрүн эһиэхэ Иисус Христоһунан ситэртэриэхтин . Киниэхэ үйэлэртэн үйэлэр тухары албан аат ! Аминь .
58013022	Бырааттарым , бу эһигини өйдөтөн эппиппин ылынаргытыгар көрдөһөбүн . Оннук элбэҕи да суруйбатым .
58013023	Бырааппыт Тимофей босхоломмутун туһунан эһиэхэ үтүө сонуннаахпын . Сотору кэлэр күннээх буоллаҕына , кинини эһиэхэ илдьэ тиийиэҕим .
58013024	Салайааччыларгытыгар уонна сибэтиэйдэргэ бука барыларыгар эҕэрдэтэ тириэрдиҥ . Италия христианнара эһиэхэ эҕэрдэ ыыталлар .
58013025	Таҥара илгэлээх үтүөтэ эһигинниин эҥээрдэһиэхтин . Аминь .
59001001	Омуктар ортолоругар тарҕанан олорор уон икки аҕа ууһугар Таҥара уонна Айыы Тойон Иисус Христос кулуттарыттан — Иаковтан эҕэрдэ .
59001002	Бырааттарыам , итэҕэлгитин тургутуу тулууру үөскэтэрин билэн туран , эһигини холоон көрөр араас ыарахаттар күһэйдэхтэринэ , ону барытын улуу үөрүүнэн көрсөр буолуҥ .
59001003	
59001004	Эһиги бары өттүнэн ситэн-хотон , туох да итэҕэһэ суох буоларгыт туһугар , тулууургутун тиһэҕэр тиийэ мүччүрүтүө суохтааххыт .
59001005	Өскөтүн эһигиттэн хайаҕыт эмэ муудараһа тиийбэт буоллаҕына , ону кини Таҥараттан көрдөстүн , оччоҕо барыларыгар дьэллэмник , сэмэтэ-суҥхата суох биэрэр Таҥара киниэхэ муударай өйү биэриэҕэ .
59001006	Ол эрээри кини Таҥараттан көрдөһөрүгэр , кыратык да саарбахтаабакка , дириҥник итэҕэйэн туран көрдөстүн . Саарбахтыыр киһи муора долгунун курдук : тыал кинини таптаабытынан ытыйар , уҥа-хаҥас быраҕаттыыр .
59001007	Оннук киһи Айыы Тойонтон тугу эмэ ылыам этэ диэн санамматын даҕаны .
59001008	Бигэ санаата суох киһи бары суолугар барытыгар мунаах буолар .
59001009	Биир итэҕэллээх дьадаҥы бырааттарбыт — Таҥара кинилэри үрдэтэриттэн үөрүөхтээхтэр ,
59001010	оттон баай киһи — Таҥара кинини намтатарыттан үөрүөх тустаах , тоҕо диэтэххэ , кини баайа-дуола , сибэкки от курдук , кылгас үйэлээх .
59001011	Күн тахсан өҥүрүк куйаас түстэҕинэ , сибэкки умнаһа куура хатан , кэрэ бэйэтэ кэхтэрин , сибэккитэ түһэрин курдук , баай киһи эмиэ түбүгүн үгэнигэр кэхтиэҕэ .
59001012	Аньыыга тардар моһоллору тулуурдаахтык туораабыт киһи алгыстаах : оннук киһи тургутууну тулуйан баран , Айыы Тойон Кинини таптыыр дьоҥҥо биэриэх буолан эрэннэрбит олоҕун мэнньиэһин ылыаҕа .
59001013	Аньыы угаайытыгар киирэн биэрээччи « Миигин Таҥара угуйар » диэбэтин : Таҥара куһаҕаҥҥа умсугуйбат уонна кими да аньыыга уккуйбат .
59001014	Ханнык баҕарар киһи бэйэтин аньыылаах баҕатын батыһан , ол умсулҕаныгар ылларан , аньыы угаайытыгар киирэн биэрэр ;
59001015	имэҥнээх баҕа санаа аньыыны үөскэтэн төрөтөр , оттон аньыы , улааттар-улаатан , өлүүгэ тиэрдэр .
59001016	Онон , таптыыр бырааттарым , бэйэҕитин албыннанымаҥ .
59001017	Сиргэ баар бары үтүөнү , эҥкилэ суох үчүгэй бэлэҕи барытын күнү , ыйы , сулустары айбыт Аҕа Таҥара бэлэхтиир ; Кини хаһан да кубулуйбат , Киниэхэ уларыйыы күлүгэ да түспэт .
59001018	Таҥара биһигини , Кини саҥа айымньыларыттан бастакылара буоларбыт туһугар , кырдьыктаах тыл көмөтүнэн төрөппүтэ .
59001019	Онон , таптыыр бырааттарым , хайаҕыт да истэргэ чуор , саҥарарга бытаан , уордайарга нэс буолуохтаах .
59001020	Уордайар киһи Таҥара кырдьыгын оҥорор кыаҕа суох .
59001021	Онон бары кири-хары , сөҥөн сылдьар өс санааны киэр анньан , бу сүрэххитигэр олордуллан дууһаҕытын быыһыыр кыахтаах тылы улгумнук ылыныҥ .
59001022	Истибиккитинэн эрэ муҥурданан , бэйэҕитин албыннанымаҥ , истибит тылгытын тутуһуҥ .
59001023	Таҥара тылын истэр эрээри , толорбот киһи сиэркилэҕэ көрүнэр киһи курдук :
59001024	кини күлүгүн көрүнэ түһэн баран — тэйдэ да , сонно дьүһүнүн-бодотун умнан кэбиһэр .
59001025	Оттон киһиэхэ көҥүлү биэрэр эҥкилэ суох сокуон ис дьиҥин сыныйан өйдүүр уонна ону толорор киһи умнуган истээччи буолбатах , кини истибит тылын толорор , онон тугу гынарыгар барытыгар алгыстаах буолуо .
59001026	Эһигиттэн хайаҕыт эрэ Таҥараҕа бэриниилээхпин дэнэ сылдьан , тылын кыана туттубат буоллаҕына , ол аата бэйэтин албыннанар — кини Таҥараҕа бэриниилэммитэ туохха да турбат .
59001027	Кыһалҕа кыһарҕана хаарыйар тулаайахтарыгар , огдооболоругар көмөлөһүү , бэйэни аньыылаах дойду кириттэн харыстаныы — бу баар Аҕа Таҥара иннигэр ыраас , омсото суох дьиҥ бэриниилээх буолуу .
59002001	Бырааттарым ! Килбиэннээх Айыы Тойоммутун Иисус Христоһу итэҕэйэр дьон сиэринэн эһиги киһиэхэ барытыгар биир тэҥ үтүө сыһыаннаах буолуҥ .
59002002	Арай мустан олордоххутуна , тарбаҕын аайы кыһыл көмүс биһилэхтээх сиэдэрэй бэйэлээх баай киһи уонна илбирийбит таҥастаах дьадаҥы киһи киирдиннэр .
59002003	Эһиги баайдык таҥныбыт киһини көрөн : « Баһаалыста , манна кэлэн олор » , — диэн ыҥыран баран , дьадаҥыга : « Эн антах тур » биитэр « Кэл бэттэх , атаҕым аттыгар олор » , — диэтэххитинэ ,
59002004	искитигэр араарсыыны таһааран , мөкү судьуйалыы быһыыланаҕыт буолбатах дуо ?
59002005	Истиҥ эрэ , таптыыр бырааттарым , Таҥара дьадаҥы дьону — итэҕэлинэн байытаары , Кинини таптыыр дьоҥҥо эрэннэрбит Саарыстыбатыгар киллэрээри — талан ылбыта этэ буолбатах дуо ?
59002006	Эһиги буоллаҕына дьадаҥылары сэнээтигит . Баайдар эһигини атаҕастыыллар , суукка биэрэллэр буолбат дуо ?
59002007	Эһиги итэҕэйэн ылыммыт үтүөкэн ааккытын баһааҕырдааччылар эмиэ кинилэр буолбатахтар этэ дуо ?
59002008	Өскөтүн эһиги Суруйууларга этиллибит « Чугастааҕыгын , бэйэҕин таптыырыҥ курдук , таптаа » диэн үрдүкү сокуону толорор буоллаххытына , үтүө суолу тутуһаҕыт .
59002009	Оттон киһини кимиттэн-тугуттан көрөн сыһыаннаһар буоллаххытына , эһиги аньыыны оҥороҥҥут , Сокуон иннигэр буруйдаах буолан тахсаҕыт .
59002010	Сокуону бүттүүнүн тутуһар эрээри , бииригэр эмэ аньыыны оҥорор киһи барытыгар буруйдаах буолар .
59002011	« Көссүүлэһимэ » диэбит Таҥара « өлөрүмэ » диэн эмиэ эппитэ , онон эн көссүүлэспэт эрээри , өлөрөр түбэлтэҕэр син биир Сокуону кэһэҕин .
59002012	Эһиги тылгыт-өскүт , быһыыгыт-майгыгыт , тугу гынаргыт барыта көҥүл Сокуонунан дьүүллэниэхтээх дьон сиэринэн буолуохтаах .
59002013	Амараҕа суох дьон бэйэлэрэ амараҕа суохтук дьүүллэниэхтэрэ ; оттон амарах быһыы дьүүлгэ турбат .
59002014	Бырааттарыам , итэҕэйэбин диир киһи онтуката олорор олоҕуттан көстүбэт буоллаҕына , кини итэҕэйбитэ туох көдьүүстээх буолуой ? Ол итэҕэлэ кинини өрүһүйүөн сөп дуо ?
59002015	Өскөтүн биир итэҕэллээх быраата дуу , балта дуу таҥнар таҥаһа биитэр аһыыр аһа суох буола сылдьалларын көрө-көрө ,
59002016	хайаҕыт эмэ « Чэ , эйэни кытта барыҥ , ичигэстик таҥна , үчүгэйдик аһыы-сии сылдьыҥ » диэн баран , аһыылларыгар ас , таҥналларыгар таҥас бэрсибэтэҕинэ , ити эппитэ туох туһалаах буолуой ?
59002017	Син ол кэриэтэ итэҕэл эмиэ туох да үтүө дьайыыта суох аҥаардас буоллаҕына — өлбүт итэҕэл .
59002018	Баҕар , ким эрэ : « Сороххо итэҕэйэр кыах , оттон сороххо үтүөнү оҥорор кыах бэриллэр » , — диэҕэ . Оччоҕо мин киниэхэ этиэм : « Ол дьайыыта суох итэҕэлгин миэхэ көрдөр , оттон мин итэҕэлбин эйиэхэ олохпунан көрдөрүөм » .
59002019	Эн Таҥара биир диэн итэҕэйэҕин . Бэрт сөп , абааһылар эмиэ итэҕэйэллэр , бэл кутталларыттан салыбырас буолаллар .
59002020	Оттон эн , оттомо суох киһи , дьайыыта суох итэҕэл өлбүт итэҕэл буоларын билиэххин баҕараҕын дуо ?
59002021	Өбүгэбит Авраам уолун Исаагы сиэртибэнньиккэ ууран Таҥара биһирэбилин ылбыта буолбат дуо ?
59002022	Итэҕэлэ кини дьайыытыгар көмөлөспүтүн , оттон дьайыыта итэҕэлин муҥутуурдук ситэрэн-хоторон биэрбитин эн көрбөккүн дуо ?
59002023	Итинэн Суруйууларга этиллибит туолбута : « Авраам Таҥараны итэҕэйбитэ , ол иһин Таҥара кинини кырдьыксыт киһинэн билиммитэ » . Онон Авраам Таҥара доҕорунан ааттаммыта .
59002024	Киһи аҥаардас итэҕэлинэн эрэ буолбакка , дьайыытынан эмиэ быыһанарын көрбөккүт дуо ?
59002025	Содур дьахтар Раав эмиэ , чуҥнуу кэлбит Израиль дьонун дьиэтигэр саһыаран баран , атын суолунан куоттаран биэрэн быыһаммыта буолбат дуо ?
59002026	Киһи тыына быһыннаҕына , этэ-сиинэ өлүк эрэ буолан хааларын курдук , үтүө дьайыыта суох итэҕэл эмиэ — өлбүт итэҕэл .
59003001	Бырааттарым , бары үөрэтээччи буоларга дьулуһумаҥ . Билэргит курдук , биһиги , үөрэтэр дьон , ордук кытаанахтык дьүүллэниэхпит ,
59003002	тоҕо диэтэххэ аньыыны бука бары элбэхтик оҥоробут . Ким аньыыны саҥарбат — ол бүтүн бэйэтин үүннүүр-тэһиинниир сиппит-хоппут киһи .
59003003	Холобур , биһиги аты айааһаары айаҕар үүн кэтэртэхпитинэ , бүтүн бэйэтин салайар кыахтанабыт .
59003004	Эбэтэр хараабылы ылан көрүҥ : хайдахтаах курдук улаханый , хайдахтаах күүстээх тыал кинини хамсатарый ! Ол эрээри итинник сүүнэ хараабыл биир кыракый уруулга салайтаран , куормаһыт ханна баҕарбытын хоту устар .
59003005	Киһи тыла эмиэ ситигирдик : кып-кыракый эрээри , арбанара хара баһаам . Санаан көрүҥ : быычыкаайык уот кыыма түһэн , төһөлөөх элбэх ойууру сиирий !
59003006	Тыл эмиэ уот , биһиги эппитигэр-хааммытыгар баар аньыы-хара эйгэтэ ; тылбыт бүтүн бэйэбитин киртитэр , гееннаттан умайар буолан , олохпут эргимтэтин бүтүннүүтүн уоттуур .
59003007	Ханнык баҕарар кыыл-сүөл , көтөр , үөн-көйүүр уонна байҕал харамайдарын айылҕатын киһи айылҕата сыһытар кыахтаах , сыһыппыта даҕаны ,
59003008	арай бэйэтин тылын ким да сыһытар кыаҕа суох : бу — өлөрөр сүлүһүнү толору иҥэриммит , туохха да кыайтарбат хара дьай .
59003009	Тылбытынан биһиги Аҕа Таҥараны айхаллыыбыт , эмиэ тылбытынан Таҥараҕа холоонноон айыллыбыт дьону кырыыбыт .
59003010	Биир киһи уоһуттан алгыс да , кырыыс да суккуллар . Бырааттарыам , хайдах да итинник буолуон сатаммат .
59003011	Биир дьүүктэттэн икки араас уу — аһыы туустаах уонна ньулуун уу — тэҥҥэ сүүрүө дуо ?
59003012	Бырааттарыам , смоковницаҕа маслина , виноградка смоква үүммэтин курдук , туустаах уонна ньулуун уу биир дьүүктэттэн сүүрбэт .
59003013	Эһигиттэн хайаҕыт муударай өйдөөҕүй , дириҥ толкуйдааҕый ? Кини онтукатын үтүөкэн олоҕунан , муударай өйө үөскэппит көрсүө-сэмэй майгытынан көрдөрдүн .
59003014	Оттон сүрэххитигэр бэрт былдьаһар хара санааны иҥэринэн , киҥҥит-хааҥҥыт холло сылдьар буоллаҕына , хайҕана барымаҥ , кырдьыгы балыйан сымыйалаамаҥ .
59003015	Онтукаҕыт үөһэттэн түһэр муударас буолбатах , сирдээҕи өй , киһи муудараһа , абааһы өйө .
59003016	Ханна ордугурҕааһын , киҥнэнии баар да , онно хайаан да сатарыйыы , бары куһаҕан барыта баар буолар .
59003017	Оттон үөһэттэн түһэр муударас , бастатан туран , ыраас , ол кэннэ эйэ-дэмнээх , сэмэй , истигэн , өрүүтүн амарах , өрүүтүн үтүөнү оҥорор , кырдьыгы тутуһар , истиҥ-иһирэх буолар .
59003018	Эйэни олохтуур дьон эйэ-дэмнээхтик ыспыт сиэмэлэриттэн кырдьык үүнүүтүн өлгөмнүк ылыахтара .
59004001	Эһиги өстөһүүгүт , иирсээҥҥит барыта хантан күөдьүйэн тахсарый ? Эккитигэр-хааҥҥытыгар охсуһар кыдьыктаргытыттан буолбатах дуо ?
59004002	Тугу эрэ баҕараҕыт да , баҕарбыккыт эһиэхэ кэлбэт , суох , ол иһин эһиги өлөрсөҕүт . Ордугургуугут да , кыайан ситиспэккит ; иирсэҕит , өстөһөҕүт да , Таҥараттан көрдөспөт буолаҥҥыт , туоххут да суох .
59004003	Көрдөһөргүтүгэр эһиги үтүөҕэ дьулуһан буолбакка , таҕылгытын тарҕатаары көрдөһөҕүт , ол иһин эһиэхэ бэриллибэт .
59004004	Оо , содурдар ! Бу аньыылаах дойдулуун доҕордоһуу Таҥараҕа өстөнүү буоларын билбэт үһүгүт дуо ? Онон , ким бу аньыылаах дойдуну кытта доҕордоһуон баҕарар , ол Таҥараҕа өстөөх буолар .
59004005	Эбэтэр « Таҥара биһиги испитигэр олохсуппут Тыына , күнүүлүөҕэр диэри , таптыыр » диэн Суруйууларга этиллибит тыл өскүөрүтүн эрэ тыл дии саныыгыт дуу ?
59004006	Ол эрээри соччонон Таҥара өлгөм илгэлээх үтүөнү биэрэр . « Таҥара үрдүктүк сананааччыларга утарылаһар , сэмэйдэргэ үтүөтүк сыһыаннаһар » диэн ол иһин этиллибитэ .
59004007	Онон Таҥараҕа бас бэриниҥ , адьарайга утарылаһыҥ , оччоҕо адьарай эһигиттэн тэскилиэ .
59004008	Таҥараҕа чугаһааҥ , оччоҕо Таҥара эһиэхэ эмиэ чугаһыа . Аньыылаахтар , илиигитин ыраастаныҥ , халбаҥнааччылар , сүрэххитин көннөрүнүҥ .
59004009	Кэмсиниҥ , ытааҥ , аймаһыйыҥ — күлүүт ытабылга , үөрүүгүт кутурҕаҥҥа кубулуйуохтун .
59004010	Айыы Тойон иннигэр сыһыйыҥ , оччоҕо Кини эһигини үрдүктүк тутуо .
59004011	Бырааттарыам , бука диэн бэйэ-бэйэҕитин холуннарсыбат буолуҥ . Быраатын холуннарар , дьүүллүүр киһи Сокуону холуннарар , Сокуону дьүүллүүр ; ол аата эн Сокуону толорооччу буолбакка , хайыы-үйэ бэйэҥ судьуйа буолан хаалаҕын .
59004012	Сокуон Таһаарааччы уонна Судьуйа биир эрэ баар : Кини эрэ өрүһүйэр , Кини эрэ өлөрөр кыахтаах . Оттон эн атын киһини дьүүллүүр кимҥиний-туоххунуй ?
59004013	Билигин эһиги , « бүгүн-сарсын маннык куоракка баран , сыл буолан , эргинэн барыс киллэриниэхпит » дэһээччилэр , миигин истиҥ !
59004014	Эһигини бэл сарсын туох күүтэрин билбэккит буолбат дуо ? Эһиги олоххут диэн тугуй ? Быстах кэмҥэ тахса түһэн баран , уостан хаалар паар буолбатах дуо ?
59004015	Оттон эһиги буоллаҕына « Айыы Тойон биэрдэҕинэ , тыыннаах буоллахпытына , ону да оҥоруохпут , маны да ситэриэхпит » диир оннугар ,
59004016	бэрдимсийэр идэҕитинэн киһиргэнэҕит : итинник киһиргэнии барыта аньыы буолар .
59004017	Онон үтүөнү хайдах оҥорору билэ-билэ , ону оҥорбот киһи аньыыны оҥорор .
59005001	Аны билигин , баайдар , миигин истиҥ ! Эһиги ытааҥ-соҥооҥ , аймаһыйыҥ : эһиэхэ аана суох алдьархай ааҥнаан иһэр .
59005002	Муспут баайгыт-дуолгут барыта илдьи сытыйбыт , таҥаскытын-сапкытын көйүүр сиэбит ,
59005003	кыһыл да , үрүҥ да көмүскүт дьэбин буолбут — ол дьэбинэ эһигини утары туоһу буолан , эккитин-сииҥҥитин уот курдук түрүтэ сиэҕэ . Эһиги тиһэх күҥҥүтүгэр анаан кылаат мунньуммуккут !
59005004	Бааһынаҕытын көрбүт-харайбыт үлэһиттэргит хамнастарын төлөөбөккөҕүт , ити энэлийэр саҥалара эҥсиллэр , кинилэр энэлгэннэрэ хайыы-үйэ Айыы Тойон Саваоф кулгааҕар тиийдэ !
59005005	Эһиги сиргэ байан-тайан олорбуккут , дуоһуйуоххутугар диэри көччүйбүккүт , идэһэ буолардыы , сүрэххит сыаланыар диэри , уойбуккут .
59005006	Эһиги кырдьыксыттары дьүүллээн өлөрбүккүт . Кинилэр эһиэхэ утарыласпатахтара .
59005007	Онон , бырааттарыам , Айыы Тойон кэлиэр диэри , мөлтөөн-ахсаан биэримэҥ , тулуурдаах буолуҥ . Көрбөккүт дуо бурдук сирин оҥорооччу , сиртэн күүтүүлээх үүнүүтүн ылыар диэри , күһүҥҥү да , сааскы да ардаҕы хайдах курдук тулуурдаахтык күүтэрин !
59005008	Эһиги эмиэ ол курдук тулуурдаах буолуҥ , кытаанах санааланыҥ — Айыы Тойон кэлэрэ чугаһаата .
59005009	Дьүүлгэ турбат туһугар , бырааттарыам , бэйэ-бэйэҕитин сэмэлэспэт-суҥхаласпат буолуҥ : Судьуйа хайыы-үйэ субу ааҥҥа кэлэн турар .
59005010	Бырааттарым , Айыы Тойон аатынан эппит-үөрэппит пророктары эрэйи-кыһалҕаны тулуйуу холобура оҥостуҥ .
59005011	Билэргит курдук , биһиги тиһэҕэр диэри тулуйбут дьону алгыстаахтар диэн ааттыыбыт . Иов эрэйи-муҥу хайдах тулуйбутун туһунан эһиги истибиккит , итиэннэ амарах сүрэхтээх , аһыныгас санаалаах Айыы Тойон киниэхэ тиһэҕэр хайдах сыһыаннаспытын эмиэ билэҕит .
59005012	Уонна , бырааттарым , хаһан да андаҕайбат буолуҥ , халлаанынан да , сиринэн да , атын тугунан даҕаны андаҕайымаҥ ; эһиги сөп диэбиккит чахчы сөп буоллун , суох диэбиккит чахчы суох буоллун , оччоҕо дьүүлгэ туруоххут суоҕа .
59005013	Ким эһигиттэн эрэйи көрөр — Таҥараҕа үҥтүн . Ким үөрэр-көтөр — псаломнары ыллаатын .
59005014	Ким ыалдьар , ол Церковь пресвитердарын ыҥырдын , оччоҕо кинилэр кэлэн ыарыһаҕы елей арыынан сотон баран , кини туһугар Айыы Тойон аатынан үҥтүннэр .
59005015	Итэҕэл үҥүүтэ ыарыһаҕы үтүөрдүө , Айыы Тойон кинини сүһүөҕэр туруоруо , аньыыны-буруйу оҥорбут буоллаҕына , онто бырастыы буолуо .
59005016	Онон үтүөрэр туһугар , бэйэ-бэйэҕитигэр аньыыгытын этинэр , бэйэ-бэйэҕит туһугар үҥэр буолуҥ . Кырдьыксыт күүстээх үҥүүтэ үгүһү оҥорор кыахтаах .
59005017	Илия эмиэ биһиги курдук киһи этэ гынан баран , ардах түспэтин диэн үҥпүтүгэр , сиргэ үс сыл алта ый устата ардах түспэтэҕэ ,
59005018	онтон эмиэ үҥпүтүгэр — халлаан ардаҕын түһэрбитэ , сир үүнүүтүн биэрбитэ .
59005019	Бырааттарыам ! Өскөтүн эһигиттэн хайаҕыт эрэ кырдьыктан туораабытын ким эмэ көнө суолугар төнүннэрдэҕинэ ,
59005020	кини билиэх тустаах : аньыылааҕы албын суолуттан эргилиннэрбит киһи дууһатын өлөр өлүүттэн быыһыаҕа , үгүс аньыытын-харатын бырастыы гыннарыаҕа .
60001001	Атын дойдуларга кый бырах тарҕанан , Понт , Галатия , Каппадокия , Асия уонна Вифиния сирдэригэр олорооччуларга , Аҕа Таҥара эрдэттэн анаабытынан , Тыын сибэтии гыныытынан , Иисус Христоһу истэргэ уонна Кини Хаанынан ыраастанарга талыллыбыттарга бука барыларыгар — Иисус Христос Апостола Петртан . Эһиэхэ бары илгэлээх үтүөнү кытта эйэ-ил үүнэ-үксүү туруохтун !
60001002	
60001003	Иисус Христоһу өлбүттэртэн тилиннэрэн , муҥура суох үтүө санаатынан биһигини саҥалыы төрөппүт Таҥараҕа , Айыы Тойоммут Иисус Христос Аҕатыгар , алгыс буолуохтун ! Биһиги онтон тыыннаах эрэллэнэммит ,
60001004	эһиэхэ , Таҥара тиһэх кэмҥэ арыллыахтаах быыһабылга анаан сүдү күүһүнэн араҥаччылыыр дьонугар , бэриллэрдии халлааҥҥа ууруллубут , сүппэт-симэлийбэт , ыраас кэхтибэт нэһилиэстибэҕэ тиксэрбитин кэтэһэбит .
60001005	
60001006	Итэҕэлгитин тургутар араас ыарахаттартан быстах кэмҥэ эрэйдэнэр да эбит буоллаххытына , эһиги ол кэнэҕэс кэлэри өйдөөн-санаан үөрэр-көтөр буолуҥ .
60001007	Уотунан ыраастаннар даҕаны , син биир кэбириир-алдьанар хайа да кыһыл көмүстээҕэр эһиги тургутууну ааспыт итэҕэлгит ордук күндү буолан тахсыахтаах . Оччоҕо эһиги Иисус Христос кэлэр Күнүгэр Кини хайҕалын ылыаххыт , үрдүк чиэскэ , албан аакка тиксиэххит .
60001008	Эһиги Кинини көрбөтөргүт да , таптыыгыт , билиҥҥэ диэри көрө илик да буолларгыт , итэҕэйэҕит , уонна итэҕэлгит соругун — дууһаҕыт быыһанарын — ситиһэн , киһи тылынан кыайан эппэт улуукан үөрүүтүн үөрэҕит .
60001009	
60001010	Эһиэхэ анаммыт илгэлээх үтүөнү төлкөлөөбүт пророктар бу быыһабылга сыһыаннааҕы барытын ымпыгар-чымпыгар тиийэ үөрэппиттэрэ ,
60001011	кинилэргэ баар Христос Тыына Кини эрэйи-муҥу көрөн баран , албан аатырыахтааҕын төлкөлүүрүгэр ханнык уонна хайдах кэми эппитин иҥэн-тоҥон чопчулаабыттара .
60001012	Урут кинилэр тугу өтө көрөн эппиттэрэ ( ону билигин — Евангелиены иһитиннэрэр дьонунан — халлаантан ыытыллыбыт Сибэтиэй Тыын эһиэхэ биллэрбитэ ) — ол барыта бэйэлэрин эрэ тустарыгар буолбакка , эһиги тускутугар буоларын Таҥара кинилэргэ арыйбыта . Бу кистэлэҥи бэл халлааҥҥа баар Аанньаллар кытта өҥөйөн көрүөхтэрин баҕараллар .
60001013	Онон өйгүтүн-санааҕытын түмүнэн , сэргэх сылдьан , Иисус Христос эргиллэн кэлэригэр эһиэхэ бэриллиэхтээх илгэлээх үтүөҕэ бигэтик эрэниҥ .
60001014	Истигэн оҕолор буоларгыт быһыытынан , урут Таҥараны билбэт кэмҥитинээҕи дьаллыккытынан салайтарымаҥ ,
60001015	эһигини ыҥырбыт Сибэтиэй холобурунан бэйэҕит эмиэ тугу гынаргытыгар барытыгар сибэтиэй буолуҥ .
60001016	Суруйууларга « Мин сибэтиэйбин , онон эһиги эмиэ сибэтиэй буолуҥ » диэн этиллэр .
60001017	Өскөтүн эһиги хас биирдии киһини , кимиттэн-тугуттан тутулуга суох , тугу оҥорбутунан көрөн дьүүллүүр Судьуйаны Аҕабыт диир буоллаххытына , бу сирдээҕи олоххут кэмин Киниттэн толлон-торуттан туран атаарыҥ .
60001018	Билэргит курдук , эһиги өбүгэлэргититтэн утумнаабыт сүпсүктээх олоххутуттан алдьанар-кэбириир үрүҥ да , кыһыл да көмүскэ атыылаһыллыбыт буолбатаххыт ,
60001019	ханнык да эҥкилэ суох ыраас Агнец курдук буолбут Христос күндү Хаанынан толуйуллан ылыллыбыккыт .
60001020	Кини өссө аан дойду айыллыан инниттэн ананан , эһиги тускутугар бу тиһэх кэмҥэ кэлбитэ .
60001021	Кини баар буолан , эһиги Кинини өлбүттэртэн тилиннэрбит , албан аатырдыбыт Таҥараны итэҕэйэҥҥит , итэҕэлгит да , эрэлгит да — барыта Таҥараҕа түмүллүбүтэ .
60001022	Онон , бырааттарыам , кырдьыкка Тыын көмөтүнэн истигэн буолан , дууһаҕытын ыраастанан , бырааттыы дьоҥҥутун өрүү ыраас ис сүрэххититтэн таптааҥ .
60001023	Эһиги өлөр-сүтэр сиэмэттэн буолбакка , өлбөт-сүппэт сиэмэттэн — Таҥара үйэлэр тухары тыыннаах тылыттан хат төрөөбүккүт .
60001024	Суруйууларга этиллэр : « Киһи аймах — от кэриэтэ , киһи албан аата — сибэкки кэриэтэ : от хагдарыйа хатан , сибэккитэ иинэн түһэр ,
60001025	оттон Айыы Тойон тыла үйэлэр тухары өлбөт-сүппэт » . Бу эһиэхэ иһитиннэриллибит Евангелие туһунан этиллэр .
60002001	Онон бары өс санааны , уодаһыны , сирэй көрбөх быһыыны , ордук санаһыыны , холуннарсыыны киэр анньан ,
60002002	быыһанар курдук үүнэн тахсар туһугар , саҥа төрөөбүт кыһыл оҕолуу , Таҥара тылын ыраас үүтүн иһэргэ дьулуһуҥ .
60002003	Айыы Тойон хайдахтаах курдук үтүөтүн эһиги хайыы-үйэ билбиккит .
60002004	Онон кэлиҥ , чугаһааҥ Киниэхэ — дьон киэр анньыбыт , оттон Таҥара талан ылбыт күндү Тыыннаах Тааһыгар !
60002005	Уонна бэйэҕит эмиэ тыыннаах таастар буолаҥҥыт , Таҥара сөбүлүүр духуобунай сиэртибэтин Иисус Христоһунан биэрэр Кини сибэтиэй үлэһиттэрэ буолар туһугар , духуобунай дьиэ буола үүнэн-үрдээн иһиҥ .
60002006	Суруйууларга этиллэр : « Көр бу , муннук тутаах тааһын — талыллыбыт , күндү тааһы — Мин Сиоҥҥа олук ууран эрэбин ; Кинини итэҕэйэр киһи кыбыстыыга киириэ суоҕа » .
60002007	Кини эһиэхэ , итэҕэйээччилэргэ , — күндү таас , оттон итэҕэйбэттэргэ — « тутааччылар бырахпыт таастара » ; ол эрээри бу таас кэлин « муннук тутаах тааһа буолла » ; өссө этиллэр : « Бу — дьон иҥнэр тааһа , охтор очуоһа » диэн .
60002008	Онон Таҥара тылын истэр эрээри , бас бэриммэт дьон бүдүрүйэллэр — кинилэр анабыллара оннук .
60002009	Оттон эһиги талыллыбыт аймах — Ыраахтааҕы дьиэтин кэргэнэ , Таҥара үлэһиттэрэ , сибэтиэй норуот , эһигини хараҥаттан килбиэннээх сырдыгар ыҥырбыт Таҥара үтүөкэн дьайыыларын биллэрэргэ талыллыбыт Кини Бэйэтин тус дьоно — буолаҕыт .
60002010	Хаһан эрэ эһиги норуот буолбатах этигит , оттон билигин Таҥара норуота буоллугут ; хаһан эрэ Таҥара аһыныгас сыһыанын билбэт этигит , оттон билигин ону биллигит .
60002011	Таптыыр бырааттарыам ! Бу дойдуга эһиги кэлии дьон , ааһан иһэр айанньыт эрэ буоларгыт быһыытынан , көрдөһөбүн : дууһаҕытыгар утары турар эт-хаан кыдьыктарыттан тэйэ туттуҥ ,
60002012	Таҥараны итэҕэйбэт дьон ортолоругар үтүөкэн олоҕунан олоруҥ ; оччоҕо , үтүөнү оҥороргутун көрдөхтөрүнэ , эһигини хара санаалаахтар диэн үөхпүттэрин да иһин , Таҥараны кэлэр Күнүгэр айхаллыахтара .
60002013	Онон дьон олохтообут ханнык баҕарар салалтатыгар Айыы Тойон туһугар бас бэриниҥ : үрдүкү былааска — ыраахтааҕыга да ,
60002014	буруйу оҥорооччулары буруйдуур , үтүөнү оҥорооччулары көҕүлүүр Кини баһылыктарыгар даҕаны .
60002015	Өйө суох ньүдьү-балай дьон ону-маны тыллаһыытын биһиги үтүөнү оҥорон тохтоторбутугар Таҥара баҕарар ,
60002016	онон көҥүл дьон быһыытынан олоруҥ , көҥүлү туһанан мөкү быһыыны кистэнэрдии буолбакка , Таҥара кулуттарыныы .
60002017	Барыларын ытыктааҥ , бырааттаргытын таптааҥ , Таҥараттан толлуҥ , ыраахтааҕыга ытыктабыллаахтык сыһыаннаһыҥ .
60002018	Эһиги , үлэһиттэр , үтүө , сымнаҕас тойотторгутун эрэ буолбатах , хаҕыстары эмиэ ытыктаан , кинилэргэ бас бэриниҥ .
60002019	Олоҕо суох атаҕастабылга түбэһэн баран , Таҥараны санаан эрэйи-муҥу тулуйар киһи , Кини хайҕалын ылыаҕа .
60002020	Оҥорбут буруйгут иһин кырбанаргытын тулуйар буоллаххытына , эһиэхэ туох хайҕала кэлиэхтээҕий ? Оттон үтүөнү оҥоро сылдьан эрэйдэнэргитин тулуйар буоллаххытына , Таҥара алгыһын ылыаххыт .
60002021	Таҥара эһигини тулуурдаах буоларга ыҥырбыта , тоҕо диэтэххэ , Христос эмиэ , Кини суолунан барарбыт туһугар биһиэхэ холобур көрдөрөн , биһиги туспутугар эрэйдэммитэ .
60002022	« Кини туох да аньыыны-буруйу оҥорботоҕо , биир да сымыйа тылы саҥарбатаҕа » .
60002023	Үөҕүллэ сылдьан үөхсүүнэн хардарбатаҕа , эрэйи-муҥу көрө сылдьан кими да саамматаҕа — ону барытын Кырдьыктаах Судьуйаҕа эрэнэн туттарара .
60002024	Биһиги аньыыттан босхолонон кырдьык иһин олорорбут туһугар , Кини биһи аньыыбытын-буруйбутун санныгар сүгэн кириэскэ таһаарбыта : Кини бааһыран , эһиги үтүөрбүккүт .
60002025	Хаһан эрэ эһиги Маныыһыта суох муна-тэнэ сылдьар барааннар курдук этигит , оттон билигин Маныыһыкка — дууһаҕытын Араҥаччылааччыга — төнүннүгүт .
60003001	Ол курдук , Таҥара тылын ылыммат эрдээх дьахталлар эмиэ , эрдэргит эһиги Таҥараттан толлор ыраас олоххутун көрөн , биир тылы этиппэккэ , итэҕэли ылыналларын туһугар , кинилэргэ бас бэриниҥ .
60003002	
60003003	Тас көстүүгүт — баттаххыт чочуонай оҥоһуута , кыһыл көмүс симэххит , сиэдэрэй таҥаскыт-сапкыт — эһиги киэргэлгит буолбатын ,
60003004	ол оннугар сүрэххит ис дьиҥэ , сымнаҕас холку майгыгыт кэхтибэт кэрэтэ эһигини киэргэттин . Бу буолар — Таҥара иннигэр күндү киэргэл .
60003005	Ол курдук урут Таҥараҕа эрэнэр сибэтиэй дьахталлар эмиэ эрдэригэр бас бэринэн , бэйэлэрин итинник киэргэтинэллэрэ .
60003006	Сарра Авраамы тойонум диэн ааттаан , киниэхэ бас бэринэрэ . Эһиги эмиэ туохтан да чаҕыйан турбакка үтүөнү оҥорор буоллаххытына , кини оҕолоро буолаҕыт .
60003007	Ол курдук , эһиги эр дьон эмиэ , кэргэттэргит уйаннарын өйдөөн туран , кинилэргэ үтүөтүк сыһыаннаһыҥ ; кэргэттэргит эмиэ эһиги курдук илгэлээх олоххо киирэллэрин быһыытынан , үҥэр үҥүүгүт мэһэйэ суох буоларын туһугар , кинилэри ытыктааҥ .
60003008	Тиһэҕэр , бары биир өйдөөх-санаалаах , аһыныгас , бэйэ-бэйэҕитин таптыыр , амарах , эйэҕэс , сэмэй буолуҥ ;
60003009	
60003010	Олоҕу таптыыр , үтүө күннэри көрүөн баҕарар киһи куһаҕаны саҥарартан , албыны тыллаһартан туттуннун ;
60003011	куһаҕантан тэйэн биэриҥ , үтүөнү оҥоруҥ , эйэни көрдөөҥ , эйэҕэ дьулуһуҥ .
60003012	Айыы Тойон хараҕа кырдьыктаах дьоҥҥо туһуланар , кулгааҕа кинилэр үҥэллэрин истэр , оттон хара дьайдаахтык быһыыланааччыларга Айыы Тойон утары турунар » .
60003013	Өскөтүн эһиги үтүө дьыала иһин кыһаллар-мүһэллэр буоллаххытына , ким эһиэхэ куһаҕаны оҥоруоҕай ?
60003014	Оттон кырдьык туһугар эрэйдэнэр да буоллаххытына , эһиги алгыстааххыт ; онон кинилэртэн куттанымаҥ , симиттэн турумаҥ .
60003015	Айыы Тойон Таҥараны ис сүрэххитинэн ытыктааҥ ; эһиги эрэлгитин туоһулаһааччыларга көрсүөтүк , ытыктабыллаахтык хоруйдуурга өрүүтүн бэлэм буолуҥ .
60003016	Үтүө суобастаахтык олоруҥ , оччоҕо эһигини хара санаалаахтар диэн үөҕэллэриттэн Христоһу итэҕэйэр үтүө олоххутун баһааҕырдааччылар бэйэлэрэ кыбыстыахтара .
60003017	Ол эбэтэр , куһаҕаны оҥорон эрэйдэниэхтээҕэр , Таҥара көҥүлүнэн буоллаҕына , үтүөнү оҥоро сылдьан эрэйдэммит ордук ;
60003018	Христос эмиэ биирдэ букатыннаахтык , биһигини Таҥараҕа аҕалаары , Бэйэтэ Кырдьыксыт эрээри , аньыылаахтар биһиги туспутугар , биһиги буруйбутун боруостаан , эрэйи-муҥу көрбүтэ ; этин-сиинин өлөрбүттэрэ эрээри , Кини тыынынан тиллибитэ ,
60003019	уонна эмиэ тыынынан аллара түһэн , хараҥаҕа хаайылла сытар өлбүттэргэ Таҥара тылын иһитиннэрбитэ .
60003020	Ол хаһан эрэ Таҥараҕа бас бэриммэтэх дьон этилэр , Таҥара кинилэри Ной ковчега тутуллан бүтүөр диэри тулуурдаахтык көһүппүтэ да , ковчег иһигэр киирбит аҕыйах киһи , аҕыс эрэ дууһа , тыыннаах орпута .
60003021	Бу барыта — эһигини быыһыыр сүрэхтэнии уобараһа . Сүрэхтэнии — эт кирин суунуу буолбатах , Таҥараҕа үтүө суобаһы эрэннэрии — Иисус Христос тиллиитинэн биһигини быыһыыр .
60003022	Кини билигин халлааҥҥа Таҥара уҥа өттүгэр олорор ; Киниэхэ Аанньаллар , халлааннааҕы былаастар , күүстэр — бука бары бас бэриммиттэрэ .
60004001	Онон , Христос биһиги туспутугар этинэн-хаанынан эрэйдэммитин курдук , эһиги эмиэ соннук санаанан сэбилэниэхтээххит . Этинэн-хаанынан эрэйдэнэр киһи сиргэ олороро хаалбыт кэмин имэҥ кыдьыгар биэрбэккэ , Таҥара ыйарынан олоруохтаах , аньыыны оҥорорун тохтотуохтаах .
60004002	
60004003	Урут , олоххут ааспыт кэмигэр , Таҥараны билбэт омуктар курдук кирдээх олоххо , араас дьаллыкка , арыгыга ылларан — искит уйарынан аһаан-сиэн , эмэгэттэргэ сүгүрүйэн түктэри быһыылана сылдьыбыккыт да сөп буолуо .
60004004	Итэҕэйбэт дьон аны билигин эһиги кинилэрдиин содурдук быһыыламмат буолбуккутун дьиибэргииллэр , ол иһин эһигини үөҕэллэр .
60004005	Кинилэр бэрт сотору өлбүтү-тыыннааҕы барытын дьүүллүүр Судьуйаҕа эппиэттиэхтэрэ .
60004006	Дьэ ол иһин , эттэнэн-хааннанан олорбут олохторугар дьон быһыытынан дьүүллэнэн баран , Таҥара көҥүлүн хоту тыыннарынан олороллорун туһугар , Евангелие өлбүт дьоҥҥо кытта иһитиннэриллибитэ .
60004007	Ол эрээри туох барыта бүтэр уһуга чугаһаата . Онон эһиги өйдөөхтүк-төйдөөхтүк олоруҥ , сэргэхтик үҥэ сылдьыҥ .
60004008	Туохтааҕар да бэйэ-бэйэҕитин ис сүрэххититтэн таптааҥ . Таптал үгүс аньыыны-хараны бырастыы гыннарар .
60004009	Ханнык да муҥатыйыыта суох бэйэ-бэйэҕитигэр ыалдьытымсах буолуҥ .
60004010	Таҥара биэрэр араас дьоҕурунан үтүөнү оҥорорго анаан туруоруллубут дьон быһыытынан , биирдии бэйэҕит Киниттэн ылбыт ураты дьоҕургутунан бэйэ-бэйэҕитигэр туһалаһыҥ .
60004011	Ким тылын иһитиннэрэр , үөрэтэр дьоҕурдаах , ол Таҥара тылын иһитиннэрдин ; ким сулууспалыыр , ол Таҥара биэрэр кыаҕынан сулууспалаатын . Барыта Иисус Христоһунан Таҥара албан аатырарын туһугар буолуохтаах . Киниэхэ үйэттэн үйэҕэ албан аат буолуохтун , Кини былааһа туругура туруохтун ! Аминь .
60004012	Таптыыр бырааттарым ! Эһигини уотунан тургутар быһыыга-майгыга түбэстэххитинэ , дьиктиргээмэҥ , атаарҕыы санаамаҥ ,
60004013	хата ол оннугар , Христос эрэйин-муҥун үллэстэбит диэн үөрэр буолуҥ , оччоҕо Кини килбиэннээх кэлиитигэр эһиги өрөгөйдүү үөрүөххүт .
60004014	Христос аатын туһуттан эһигини үөҕэр-хомуруйар буоллахтарына , эһиги алгыстанаҕыт : ол аата эһиэхэ албан ааттаах Тыын , Таҥара Тыына баар . Анарааҥҥылар Кини аатын баһааҕырдаллар , оттон эһиги Кинини албан аатырдаҕыт .
60004015	Эһигиттэн ким да киһини өлөрөн , уоран , куһаҕаны оҥорон эбэтэр атын киһи бас билиитигэр суудайан эрэ сору көрбөтөр ;
60004016	оттон христианин быһыытынан эрэйи-кыһалҕаны көрөртөн кыбыстымаҥ , хата Христос аатын сүгэбит диэн , Таҥараҕа махтаныҥ .
60004017	Дьүүллээһини Таҥара Бэйэтин дьонуттан саҕалыаҕа ; өскөтүн дьүүл маҥнай биһигиттэн саҕаланар буоллаҕына , Таҥара Евангелиетын ылыммат дьону дьэ ханнык бүтэр уһук күүтэрэ буолуой ?
60004018	« Бэл , кырдьыксыт эрэйинэн быыһанар , оччоҕо итэҕэлэ суох аньыылаах киһи хайдах буолуоҕай ? »
60004019	Онон Таҥара көҥүлүнэн эрэйи көрөр дьон үтүөнү оҥорон , Киниэхэ , эппит тылын толорор эрэбиллээх Айааччыга , олохторун туттардыннар .
60005001	Эһиги пресвитердаргытыттан , мин бэйэм эмиэ пресвитер , Христос тулуйбут эрэйин-муҥун туоһута , субу көстүөхтээх кэрэмэн килбиэҥҥэ бииргэ тиксиэхтээҕим быһыытынан , көрдөһөбүн :
60005002	Таҥара эһиги көрүүгүтүгэр-харайыыгытыгар туттарбыт бараанын үөрүн күһэлэҥ кыһайыытынан буолбакка , Таҥараны үөрдэрдии , бэйэҕит үтүө баҕаҕытыттан , барыстанар сааттаах санааттан буолбакка , ис сүрэххититтэн көрүҥ-истиҥ .
60005003	Эһиги харалтаҕытыгар бэриллибит үөргэ тойорҕообокко , бэйэҕитинэн туохха барытыгар холобур буолуҥ .
60005004	Дьэ оччоҕо Үрдүкү Маныыһыт тиийэн кэллэҕинэ , эһиги албан аат кэхтибэт мэнньиэһин кэтиэххит .
60005005	Эһиги , эдэрдэр эмиэ , пресвитердаргыт тылларын истиҥ . Бука бары бэйэ-бэйэҕитигэр бас бэринэр сытыары майгылаах сэмэй буолуҥ , тоҕо диэтэххэ , « Таҥара үрдүктүк сананааччыларга утарылаһар , оттон сэмэйдэргэ үтүөтүк сыһыаннаһар » .
60005006	Онон кэмэ кэллэҕинэ Таҥара эһигини үрдүктүк тутарын туһугар , Киниэхэ улгумнук бас бэриниҥ .
60005007	Кини эһиги тускутугар кыһаллар , онон туох баар кыһалҕаҕытын барытын Киниэхэ сүктэриҥ .
60005008	Өйдөөн-төйдөөн сылдьыҥ , сэрэхтээх буолуҥ : өстөөххүт адьарай кими эмэ булан мэҥиэстээри тула эргийэ , хахайдыы хаһыытыы сылдьар .
60005009	Биир итэҕэллээх бырааттаргыт аан дойду үрдүнэн эмиэ маннык эрэйи көрсөллөрүн билэн туран , киниэхэ , адьарайга , бигэ итэҕэлгитинэн утарылаһыҥ .
60005010	Биһигини , Христос Иисуһу итэҕэйбиттэри , үйэлэргэ өлбөөдүйбэт килбиэннээх сырдыгар ыҥырбыт Таҥара — бары илгэлээх үтүөнү Биэрээччи — эһигини , быстах кэмҥэ эрэйдэммиккит кэннэ , Бэйэтинэн эҥкилэ суох гынан бөҕөргөтүөхтүн , күүс-сэниэ киллэрэн халбаҥнаабат оҥоруохтун .
60005011	Киниэхэ үйэттэн үйэлэр тухары албан аат буолуохтун , Кини былааһа туругура туруохтун ! Аминь .
60005012	Бу кылгас сурукпун эһигини бөҕөргөтөөрү , манна эппитим барыта Таҥара дьиҥ илгэлээх үтүөтэ буоларын бигэргэтээри , бэриниилээх диэн эрэнэр киһим , бырааккыт Силуан , көмөтүнэн суруйдум . Онон маны бигэтик тутуһуҥ .
60005013	Эмиэ эһиги курдук талыллыбыт Вавилоннааҕы балтыгыт уонна уолум Марк эһиэхэ эҕэрдэ ыыталлар .
60005014	Бэйэ-бэйэҕитин таптал уураһыытынан эҕэрдэлэһиҥ . Эһигинниин , Христос Иисустуун биир буолбуттардыын бука барыгытыныын , эйэ эҥээрдэһиэхтин . Аминь .
61001001	Таҥарабыт уонна Быыһааччыбыт , кырдьыгы тутуһар Иисус Христос , эмиэ биһиэхэ биэрбитин курдук , күндүттэн күндү итэҕэли биэрбит дьонугар — Иисус Христос кулута уонна Апостола Симон Петртан .
61001002	Таҥараны уонна Христос Иисус Айыы Тойоммутун билэн истэххит аайы , эһиэхэ бары илгэлээх үтүөнү кытта эйэ-ил үүнэ-үксүү туруохтун !
61001003	Биһигини кэрэмэн килбиэнинэн , үтүө быһыытынан ыҥырбыт Таҥараны биллэрэн , Кини дьиҥ итэҕэл олоҕор ирдэнэри барытын Бэйэтин Таҥара күүһүнэн биһиэхэ толору биэрбитэ .
61001004	Эһиги Таҥара айылҕатын кытыктаахтара буолаҥҥыт , аан дойдуну сатарыппыт араас имэҥ сутулуттан быыһанаргыт туһугар , Кини улууттан улууну , күндүттэн күндүнү биэриэх буолан эрэннэрэр тылын эппитэ .
61001005	Онон эһиги туох баар кыһамньыгытын ууран , итэҕэлгитинэн үтүө быһыыгытын-майгыгытын , үтүө быһыыгытынан билиигитин көрдөрөргө дьулуһуҥ ;
61001006	билиигитинэн бэйэни кыатаныыны , бэйэни кыатаныынан тулууру , тулуургутунан Таҥараҕа бэриниилээх буолууну ,
61001007	бэриниилээх буолуугутунан бэйэ-бэйэҕитигэр бырааттыы истиҥ сыһыаҥҥытын , истиҥ сыһыаҥҥытынан тапталы көрдөрүҥ .
61001008	Өскөтүн бу барыта эһиэхэ толору баар , эбиллэ-үүнэ турар буоллаҕына , эһиги Айыы Тойоммутун Иисус Христоһу билиигит ситиһиилээх , үтүө түмүктээх буолуоҕа .
61001009	Оттон кимиэхэ эмэ бу суох буоллаҕына , ол киһи хараҕынан көрбөт биитэр харалҕан кэриэтэ : кини урукку аньыытыттан-харатыттан ырааһырбытын таһы-быһа умнубут .
61001010	Онон , бырааттарым , Таҥара эһигини ыҥырбыта , талан ылбыта өссө ордук итэҕэтиилээх буолан иһэр гына олорорго кыһаллыҥ ; оннук олордоххутуна , эһиги хаһан да иҥниэххит суоҕа .
61001011	Быыһааччы Айыы Тойоммут Иисус Христос бараммат үйэлээх Саарыстыбатыгар көҥүллүк киирэр аан биһиги иннибитигэр ити курдук тэлэччи аһыллыаҕа .
61001012	Төһө да итини билэн , дьиҥ кырдьыкка тирэҕирбиккит иһин , мин эһиэхэ өрүү саната туруом .
61001013	Айыы Тойоммут Иисус Христос миэхэ арыйбытын курдук , сотору бу дойдуттан аттаныахтаахпын билэбин , онон тыыннааҕым тухары , итини барытын өйдөтө-саната сылдьарым сөп дии саныыбын .
61001014	
61001015	Барбытым да кэннэ , бу эппиппин өрүүтүн өйдүү сылдьаргыт туһугар , мин бары күүспүн ууруом .
61001016	Айыы Тойоммут Иисус Христос сүдү күүстээх кэлиитин туһунан эһиэхэ иһитиннэрэрбитигэр биһиги була сатаан оҥоһуллубут үһүйээннэргэ олоҕурбатахпыт , Кинини улуукан Бэйэтин уу харахпытынан көрбүт буоламмыт кэпсээбиппит .
61001017	« Мин көҥүлбүн толорор Тапталлаах Уолум бу баар » диир саҥа Киниэхэ килбиэннээх халлаантан сатараан түспүтүгэр Кини Аҕа Таҥараттан үрдүк чиэһи , албан ааты ылбыта .
61001018	Ол халлаантан иһиллибит саҥаны биһиги Кинини кытта сибэтиэй хайа үрдүгэр туран истибиппит .
61001019	Онон пророктар тыллара чахчылааҕын биһиги бигэтик билбиппит . Күн улам сырдаан , сүрэххитигэр сарсыардааҥҥы сулус сыдьаайыар диэри , эһиги бу тылга , хараҥа сиргэ сырдатар сибэтиинньиккэ курдук , олус сөпкө тардыһаҕыт .
61001020	Туох ханнык иннинэ эһиги биири билиэх тустааххыт : Суруйууларга этиллэр пророктар өтө көрүүлэрин киһи бэйэтэ хайдах да быһаарар кыаҕа суох .
61001021	Биир да өтө көрүү киһи баҕатынан этиллибэтэҕэ , ону Сибэтиэй Тыын Таҥара дьонунан этиппитэ .
61002001	Израиль норуотугар сымыйа пророктар баар буола сылдьыбыттарын курдук , эһиэхэ эмиэ сымыйаны үөрэтээччилэр баар буолан , дьон итэҕэлин үрэйэр эмсэҕэлээх үөрэхтэри киллэриэхтэрэ , кинилэри толуйан ылбыт Айыы Тойонтон аккаастанан , сотору өлөллөрүн оҥостуохтара .
61002002	Үгүстэр кинилэр содур суолларын батыһан , дьоҥҥо Кырдьык Суолун баһааҕырдар сылтах биэриэхтэрэ .
61002003	Бу оботтоох санаалаах дьон эһигини албыннарыгар үктэтиэхтэрэ ; ол эрээри кинилэр бириигэбэрдэрэ тахсыбыта ыраатта — кинилэри өлөр өлүү кэтэһэр .
61002004	Таҥара аньыыны оҥорбут аанньаллары бэл харыһыйбатаҕа : кинилэри үтүгэн түгэҕин им балай хараҥатыгар хаайан , Дьүүл Күнүн кэтэһиннэрэн сыаптаан сытыарбыта ;
61002005	Кини былыргы аан дойдуну да харыһыйбатаҕа : Таҥараны билиммэт дьонноох аан дойдуга улуу мотуогу аҕалбыта , көнө суолга ыҥырбыт Ной дьиэ кэргэниттэн эрэ аҕыс дууһаны тыыннаах хаалларбыта .
61002006	Содомнаах Гоморра куораттарын имири эһэргэ ууран , күл-көмөр гынан , кэнэҕэс үөскүүр бас бэриммэт дьоҥҥо сэрэтэр холобуру көрдөрбүтэ ,
61002007	оттон үүнэ-тэһиинэ суох барбыт содур дьон ортотугар олороруттан ыар санааҕа баттатан сылдьар кырдьыксыт Лоту Кини быыһаан ылбыта
61002008	( бу көнө киһи , бар дьон суута-сокуона суох быһыыланарын күннэтэ көрө-истэ сылдьан , иһигэр олус эрэйдэнэрэ ) .
61002009	Оччотугар , биллэн турар , Айыы Тойон бэриниилээх дьону аньыы угаайытыттан хайдах быыһыыры , оттон суута-сокуона суохтары , ордук эт-сиин түктэри кыдьыгар ылларбыттары , Айыы Тойон былааһын билиммэт , баламат , таптаабыттарынан аам-дьамаан сылдьар , үөһээҥҥилэри үөҕэртэн саллыбат дьону , Дьүүл Күнэ үүнэн буруйданыахтарыгар диэри , хайдах тутары-хабары билэр .
61002010	
61002011	Оннооҕор Аанньаллар кинилэри күүстэринэн-кыахтарынан төһө эмэ баһыйар эрээрилэр , Айыы Тойон иннигэр этэн-сэмэлээн буруйдаабаттар ,
61002012	оттон итилэр буоллаҕына бэйэлэрэ да өйдөөбөт суолларын үөҕэллэр . Кинилэр ситэн ылан өлөрүллэр , айылҕалара тардарынан эрэ сылдьар дьиикэй кыыл курдук имири эстиэхтэрэ .
61002013	Суута-сокуона суохтары сэт-сэлээн ситиэҕэ . Кинилэр күрүлүүр күнүстэри көрүлээн-нарылаан көччүйэллэр , бииргэ асаһан , эһигини албыннаан дуоһуйаллар .
61002014	Харахтара биир кэм имэҥ уотунан умайар , аньыыга баҕарыылара хаһан да хаммат . Бу ситэ-хото илик дууһалаахтары дэҥ үктэтэр , сии-аһыы үөрэммит торҕон дьон кырыыска тураллар .
61002015	Кинилэр көнө суолтан туорааннар , аньыыны оҥорон манньа ыларын ордорбут Восор уолун Валаам суолунан баран муммуттар .
61002016	Ол эрээри , Валаам суута-сокуона суох быһыыта сараланан турар : миинэн иһэр тыһы осела киһилии саҥаран , өйө суох быһыыланан эрэр пророгу тохтоппут .
61002017	Бу — куура хаппыт сүлбэлэр , буурҕа кыйдыыр былыттара ; кинилэри хаһан да дьайҕарбат им балай кэтэһэр .
61002018	Бу дарбааннаах , хойгур тыллаах-өстөөх дьон муна-тэнэ сылдьааччылартан сабыс-саҥа тэйэн эрээччилэри эт-хаан имэҥэр , содур олоххо төттөрү уккуйаллар .
61002019	Бэйэлэрэ аньыы-хара кулуттара эрээрилэр , көҥүлү биэриэх буолан эрэннэрэллэр . Ким кимиэхэ хотторор да , киниэхэ кулут буолар .
61002020	Айыы Тойону , Быыһааччыбытын Иисус Христоһу , билэн бу аньыылаах дойду кириттэн-харыттан быыһанан баран , хат онно батыллар , хат баһыйтарар дьон уруккуларынааҕар ордук куһаҕан туруктаналлар .
61002021	Кырдьык суолун билэн баран , кинилэргэ бэриллибит сибэтиэй кэриэстэн киэр хайыһан таҥнарыахтарын кэриэтэ , бу суолу олох да билбэтэхтэрэ буоллар ордук буолуох этэ .
61002022	Кинилэр буоллаҕына , « ыт кулгуйбут сиригэр төннөр » , « сибиинньэ , сууйбут да иһин , бадарааныгар булкуллар » диэн бэргэн өс хоһоонноругар этиллибитин курдук , быһыыланаллар .
61003001	Таптыыр бырааттарыам ! Бу хайыы-үйэ иккис сурукпун эһиэхэ суруйабын . Суруктарбар хайатыгар да эһиги өйгүтүгэр ыраас санааны уһугуннаран , сибэтиэй пророктар урут өтө көрөн эппиттэрин итиэннэ эһиэхэ бэйэҕит Апостолларгыт тиэрдибиттэрин — Быыһааччы Айыы Тойон кэриэһин — өйдүү сылдьаргыт туһугар , санаттым .
61003002	
61003003	Туох ханнык иннинэ эһиги биири билиэх тустааххыт : тиһэх кэмҥэ аньыылаах баҕаларын эрэ батыһар дьон баар буолуохтара ; кинилэр эһигини элэк оҥостон :
61003004	« Кини кэлиэх буолан эрэннэрбитэ ханна баарый ? Өбүгэлэрбит өлүөхтэриттэн , аан дойду айыллыаҕыттан ыла , туох да уларыйбыта көстүбэт , барыта уруккутунан » , — дэһиэхтэрэ .
61003005	Маннык саныыр дьон сир-халлаан Таҥара тылынан ууттан уонна уунан айыллыбытын билбэттэр .
61003006	Ууттан айыллыбыт оччотооҕу аан дойду ууттан эстибитэ ,
61003007	оттон бу эмиэ Таҥара тыла араҥаччылыыр билиҥҥи сирэ-халлаана Дьүүл Күнүгэр , Таҥараны билиммэт дьон өлөрүгэр , уокка умайарга ананан турар .
61003008	Таптыыр бырааттарым , эһиги биир суолу умнуо суохтааххыт : Айыы Тойоҥҥо биир күн тыһыынча сыл кэриэтэ , оттон тыһыынча сыл биир күн кэриэтэ .
61003009	Сорохтор бытаарар дииллэр эрээри , Айыы Тойон эрэннэрбитин толороругар бытаарбат . Кини ким да өлүөн баҕарбат буолан , киһи барыта аньыытын билинэн Таҥараҕа эргиллэрин туһугар , биһиэхэ тулуурдаахтык сыһыаннаһар .
61003010	Айыы Тойон Күнэ , түүн уоруйах кэлэрин курдук , кэлиэҕэ . Ол күн халлаан лүһүгүрээбитинэн көстө сүтүөҕэ , куйаар бары эттиктэрэ умайан урусхалланыахтара , сир уонна сир үрдүгэр баар барыта уокка умайыаҕа .
61003011	Туох барыта ити курдук урусхалланыахтаах эбит буоллаҕына , уотунан күлүбүрээбит халлаан сүтүөхтээх , куйаар бары эттиктэрэ умайан ууллуохтаах күннэрэ — Таҥара Күнэ — кэлэрин баҕаран туран кэтэһээччилэр , эһиги , Таҥараҕа бэриниилээх сибэтиэй олоххутугар хайдахтаах буолуох тустааххытый ?
61003012	
61003013	Ол эрээри , Кини эрэннэрбитин хоту , биһиги кырдьыктаах быһыы олохсуйбут саҥа халлаанын , саҥа сирин көһүтэбит .
61003014	Дьэ ол иһин , таптыыр бырааттарым , ону күүтэргитигэр , Кини иннигэр ыраас , эҥкилэ суох , эйэ-дэмнээх буолан турар туһугар , бары күүскүтүн ууруҥ .
61003015	Уонна Айыы Тойоммут өр тулуйарын биһиэхэ быыһанар кыаҕы биэрэр дии саныыр буолуҥ ; бу туһунан таптыыр бырааппыт Павел , Таҥара киниэхэ биэрбит муудараһын туһанан , эһиэхэ суруйбут суруктарыгар барытыгар этэр .
61003016	Маны кини хас суругун аайы этэр эрээри , өйдүүргэ ыарахан суоллары суруйар буолан , сорох-сорох итэҕэлгэ тирэҕирбэтэх ньүдьү-балай дьон өлөллөрүн оҥостон , ону эмиэ атын Суруйуулары курдук түктэри тойоннууллар .
61003017	Онон , эһиги , таптыыр бырааттарым , бу туһунан хайыы-үйэ билэргит быһыытынан , суута-сокуона суох дьон муммут суолугар туораабат , бигэ тирэххитин сүтэрбэт туһугар , сэрэхтээх буолуҥ ,
61003018	Айыы Тойоммутун уонна Быыһааччыбытын Иисус Христоһу билэн , Кини илгэлээх үтүөтүн иҥэринэн , үүнэн-үрдээн иһиҥ . Киниэхэ билигин да , үйэттэн үйэҕэ да албан аат ! Аминь .
62001001	Биһиги эһиэхэ аан бастааҥҥыттан Баары : Кими истибиппитин , илэ харахпытынан көрбүппүтүн , анаарбыппытын , илиибитинэн таарыйбыппытын — Олох Тылын иһитиннэрэбит .
62001002	Бу Олоҕу биһиэхэ Таҥара көрдөрбүтэ : биһиги Ону көрбүт буоламмыт , туоһулуубут уонна Аҕаҕа баар бараммат Олох биһиэхэ көстүбүтүн туһунан эһиэхэ иһитиннэрэбит .
62001003	Эһиги биһигинниин бодоруһаргыт туһугар , биһиги тугу көрбүппүтүн-истибиппитин эһиэхэ иһитиннэрэбит , оттон биһиги Аҕалыын уонна Кини Уола Иисус Христостуун бодоруһабыт .
62001004	Бу туһунан эһиэхэ , үөрүүгүт толору буоларын туһугар , суруйабыт .
62001005	Биһиги Киниттэн истэн , эһиэхэ тиэрдэр үөрүүлээх илдьиппит маннык : Таҥара — сырдык , Киниэхэ ханнык да хараҥа суох .
62001006	Өскөтүн биһиги Кинилиин бодоруһабыт диир эрээрибит , хараҥаҕа сылдьар буоллахпытына , ол аата сымыйалыыбыт , кырдьыгынан олорбоппут ;
62001007	оттон Кини сырдыкка баарын курдук , биһиги эмиэ сырдыкка сылдьар буоллахпытына , оччоҕо бэйэ-бэйэбитин кытта бодоруһабыт , оччоҕо Кини Уолун Иисус Христос Хаана биһигини бары аньыыттан-хараттан ыраастыыр .
62001008	Өскөтүн аньыыта суохпут дэнэр буоллахпытына , бэйэбитин албыннанабыт , ол аата биһиги сүрэхпитигэр кырдьык кыыма да суох .
62001009	Оттон аньыыбытын-буруйбутун Таҥара иннигэр билинэр буоллахпытына , Кини эрэллээх уонна кырдьыктаах буолан , биһигини бырастыы гыныаҕа , бары куһаҕантан ыраастыаҕа .
62001010	Аньыыны оҥорботохпут дэнэр буоллахпытына , биһиги Кинини сымыйаччы курдук көрдөрөбүт , ол аата Кини тыла биһиги сүрэхпитигэр суох .
62002001	Оҕолоруом ! Маны мин эһиэхэ аньыыны оҥорботуннар диэн суруйабын ; оттон өскөтүн ким эмэ аньыыга киирдэҕинэ , биһиги туспутугар Аҕа иннигэр Көрдөһөөччү : Иисус Христос — Кырдьыксыт баар ;
62002002	Кини — биһиги аньыыбыт-буруйбут иһин , биһиги эрэ буолбатах , бүтүн аан дойду аньыытын-буруйун иһин толук буолбут сиэртибэ .
62002003	Биһиги Кинини билбиппитин Кини кэриэстэрин тутуһарбытынан билэбит .
62002004	« Кинини биллим » дии сылдьан , Кини кэриэстэрин толорбот киһи — сымыйаччы , оннук киһи сүрэҕэр кырдьык диэн суох ;
62002005	оттон Кини тылын толорор киһи сүрэҕэр Таҥара таптала дьиҥ чахчы сиппит-хоппут : бу мантан биһиги билэбит Кинилиин биир буолбуппутун .
62002006	Кинини кытта биир буоллум диир киһи , Кини олорбутун курдук , олоруохтаах .
62002007	Таптыыр бырааттарым ! Мин эһиэхэ саҥа кэриэһи буолбакка , эһиги аан маҥнайгыттан билэр , былыргы кэриэскитин суруйабын . Былыргы кэриэс — эһиги хара маҥнайгыттан истибит тылгыт .
62002008	Ол гынан баран эмиэ да саҥа кэриэһи суруйабын ; бу кэриэс кырдьыктааҕа Киниттэн да , эһигиттэн да ырылыччы көстөр : хараҥа ааһан , дьиҥнээх сырдык хайыы-үйэ тыган эрэр .
62002009	Сырдыкка сылдьабын диир эрээри , быраатын абааһы көрөр киһи өссө да хараҥаттан тахса илик .
62002010	Быраатын таптыыр киһи сырдыкка сылдьар , онон кини туохтан да иҥнибэт ;
62002011	оттон быраатын абааһы көрөр киһи хараҥаттан тахса илик — им балайга былдьатан , хайа да диэки баран иһэрин билбэт .
62002012	Оҕолор , мин эһиэхэ суруйабын : эһиги аньыыгыт-буруйгут Кини аатын туһугар бырастыы буолбута .
62002013	Аҕалар , мин эһиэхэ суруйабын : эһиги аан бастааҥҥыттан Баары билбиккит . Эдэрдэр , мин эһиэхэ суруйабын : эһиги хара дьайдааҕы кыайбыккыт . Эрдэҕэс оҕолор , мин эһиэхэ суруйабын : эһиги Аҕаны биллигит .
62002014	Аҕалар , мин эһиэхэ суруйдум : эһиги аан бастааҥҥыттан Баары билбиккит . Эдэрдэр , мин эһиэхэ суруйдум : эһиги күүстээххит , эһиги Таҥара тылын сүрэххитинэн ылынан , хара дьайдааҕы кыайбыккыт .
62002015	Бу аньыылаах дойдуну да , бу дойдуга баары да таптаамаҥ : бу дойдуну таптыыр киһи сүрэҕэр Аҕа таптала суох .
62002016	Бу дойдуга баар барыта : аньыылаах киһи имэҥэ-кыдьыга , хараҕын абылаҥа , бу олоххо тугунан киэн туттара — Аҕаттан кэлбэт , бу дойдуттан бэйэтиттэн көбөн тахсар .
62002017	Бу дойду имэҥниин-кыдьыктыын симэлийэ сүтүөҕэ , оттон Таҥара көҥүлүн толорор киһи үйэлэр тухары олоруоҕа .
62002018	Оҕолоор ! Бу тиһэх кэм кэллэ . Антихрист кэлиэхтээҕин эһиги истэн тураҕыт . Тиһэх кэм кэлбитин биһиги Христоһу утарааччы хайыы-үйэ үксээбитинэн билэбит .
62002019	Кинилэр бэйэбит ортобутуттан тахсыбыттара эрээри , биһиэннэрэ буолбатах этилэр : биһиэннэрэ эбиттэрэ буоллар , биһигини кытта хаалыа этилэр , онон , бараннар , биһиэннэрэ буолбатахтара көстөн тахсыбыта .
62002020	Оттон эһиэхэ Сибэтиэй Таҥара Тыына баар буолан , эһиги тугу барытын билэҕит .
62002021	Мин эһиэхэ кырдьыгы билбэккит диэн суруйар буолбатахпын , кырдьыгы билэргит , ханнык да сымыйа кырдьыктан тахсыбатын өйдүүргүт иһин суруйдум .
62002022	Онон сымыйаччы диэн кимий ? Ол — Иисуһу , Кини Христос буоларын , мэлдьэһээччи . Антихрист Аҕаны да , Уолу да мэлдьэһэр .
62002023	Ким Уолун ылыммат , ол Аҕата суох , ким Уолун билинэр , ол Аҕалаах .
62002024	Онон аан маҥнайгыттан тугу истибиккитин тутуһан олоруҥ . Маҥнайгыттан истибиккитин тутуһа сырыттаххытына , эһиги Уолун да , Аҕатын да кытта бииргэ буолуоххут .
62002025	Бараммат олох — бу баар Кини биһиэхэ биэриэх буолан эрэннэрбитэ !
62002026	Маны эһигини дэҥ үктэтээччилэр тустарынан суруйдум .
62002027	Оттон эһиги тускутунан этэр буоллахха , эһиэхэ Таҥара Тыына баар буолан , эһиги ким да үөрэтэригэр наадыйбаккыт — Тыын Бэйэтэ эһигини барыга-барытыгар үөрэтэр . Ол үөрэтэрэ барыта дьиҥ кырдьыктаах , ханнык да албына суох , онон , Кини тугу үөрэтэрий да , эһиги ону тутуһан олоруҥ .
62002028	Онон , оҕолоор , Кини кэллэҕинэ куттаммат , саакка-суукка киирбэт туһугар , Кинилиин биир буолуҥ .
62002029	Кини кырдьыксытын билэр буоллаххытына , кырдьыгы оҥорор киһи барыта Киниттэн төрөөбүтүн эмиэ билиэхтээххит .
62003001	Аҕабыт биһиэхэ хайдахтаах курдук тапталы бэлэхтээбитий ! Биһиги Таҥара оҕолорунан ааттанабыт . Кырдьык , биһиги Кини оҕолоро буоллубут ; бу дойду Кинини билбэт буолан , биһигини билбэт .
62003002	Таптыыр бырааттарыам ! Биһиги билигин Таҥара оҕолорунабыт , оттон кэлин өссө хайдах уларыйарбыт биһиэхэ ситэ арыллан биллэ илик . Арай биири чуолкай билэбит : ол арылыннаҕына , биһиги Кинини дьиҥ Бэйэтин көрөммүт , Кини курдук буолуохпут .
62003003	Киниэхэ итинник эрэллээх киһи Кини ырааһын иһин , бэйэтин ыраастанар .
62003004	Аньыыны оҥорор киһи Таҥара Сокуонун кэһэр ; аньыы — суута-сокуона суох быһыыланыы .
62003005	Кини биһиги буруйбутун-аньыыбытын киэр илдьээри кэлбитин , Бэйэтэ туох да аньыыта суоҕун билэҕит .
62003006	Кинилиин биир буолбут киһи аньыыны оҥорбот , оттон аньыыны оҥорор киһи Кинини көрбөтөх да , билбэтэх да .
62003007	Оҕолоор ! Эһиги кимиэхэ да албыннатымаҥ . Кырдьыгынан сылдьар киһи Кини курдук кырдьыктаах .
62003008	Аньыыны оҥорор киһи — адьарай киһитэ , тоҕо диэтэххэ , аньыыны хара маҥнайгыттан адьарай оҥорбута ; ол иһин Таҥара Уола кини оҥорбутун үрэйэ кэлбитэ .
62003009	Таҥараттан төрөөбүт киһиэхэ Таҥара сиэмэтэ баар , онон кини аньыыны оҥорбот , Таҥараттан төрөөбүт буолан , аньыыны оҥорор кыаҕа суох .
62003010	Ким кырдьыгынан сылдьыбат , ол быраатын таптаабат киһи курдук , эмиэ Таҥара киһитэ буолбатах . Ким Таҥара оҕото , ким адьарай оҕото буоларын биһиги итинэн араарабыт .
62003011	Бу баар — эһиги аан маҥнайгыттан истибит кэриэс тылгыт : биһиги бэйэ-бэйэбитин таптыахтаахпыт ,
62003012	быраатын өлөрбүт , хара дьайдаах төрүөҕэ Каин курдук буолуо суохтаахпыт . Туох иһин кини быраатын өлөрбүтэй ? Бэйэтэ мөкүнү , быраата үтүөнү оҥорорун иһин буолбатах этэ дуо ?
62003013	Бырааттарыам , бу дойду эһигини абааһы көрөр буоллаҕына , эһиги ону дьиктиргээмэҥ .
62003014	Биһиги өлөр өлүүттэн туораан олоххо киирбиппитин билэбит , тоҕо диэтэххэ , бырааттарбытын таптыыбыт ; быраатын таптаабат киһи өлөр өлүү кытаҕаһыттан өссө да мүччүрүйэ илик .
62003015	Быраатын абааһы көрөр киһи — өлөрүөхсүт , оттон эһиги билэргит курдук , ханнык да өлөрүөхсүт бараммат олохтоммот , кини сүрэҕэр бараммат олох суох .
62003016	Иисус Христос биһиги туспутугар олоҕун толук ууран , биһиги тапталы билбиппит , онон бэйэбит эмиэ бырааттарбыт тустарыгар олохпутун кэрэйиэ суохтаахпыт .
62003017	Оттон баҕарара барыта баар үскэм олохтоох эрээри , биир итэҕэллээх быраата тиийиммэтин көрө-көрө , киниттэн хайыҥ охсунар киһиэхэ Таҥара таптала хайаан баар буолуоҕай ?
62003018	Оҕолоруом ! Кыһыл тылбытыгар , кэпсээммитигэр эрэ таптыыр буолумуоҕуҥ , дьиҥнээхтик таптыырбытын олорор олохпутунан көрдөрүөҕүҥ .
62003019	Биһиги дьиҥнээх кырдьык дьоно буоларбытын итинтэн билэбит , итинэн Кини иннигэр суобаспытын уоскутунабыт .
62003020	Оттон өскөтүн бэйэлээх бэйэбит суобаспыт биһигини дьүүллүүр буоллаҕына , биһиги суобаспытынааҕар улахан , тугу барытын билэр Таҥара биһигини дьүүллээбэт буолуо дуо !
62003021	Таптыыр бырааттарыам , өскөтүн суобаспыт дьүүллүүрүн оҥорбот буоллахпытына , биһиги Таҥараҕа эрдээхтик чугаһыыбыт ,
62003022	уонна Кини кэриэстэрин тутуһар , сөбүлүүрүн оҥорор буоламмыт , тугу баҕарар көрдөһөн , Киниттэн ылабыт .
62003023	Оттон Кини кэриэһэ — Уолун Иисус Христос аатыгар итэҕэл уонна , биһиэхэ ыйбытын курдук , бэйэ-бэйэҕэ таптал .
62003024	Кини кэриэһинэн олорор киһи Кинини кытта биир буолар , кини сүрэҕэр Таҥара баар . Оттон Таҥара биһиги сүрэхпитигэр баарын Кини биһиэхэ биэрбит Тыыныттан билэбит .
62004001	Таптыыр бырааттарым ! Бу аан дойдуга сымыйа пророк элбээтэ , онон эһиги киһини эрэ барытын итэҕэйбэт буолуҥ , киниэхэ Таҥара Тыына баар дуу , атын дуу диэн , кинилэри тургутан көрөр буолуҥ .
62004002	Таҥара Тыынын маннык арааран билиэххит : Киһи буолан кэлбит Иисус Христоһу билинэр дьоҥҥо Таҥара Тыына баар ,
62004003	оттон Киһи буолан кэлбит Иисус Христоһу билиммэт киһиэхэ Таҥара Тыына буолбатах , антихрист тыына баар ; ол антихрист кэлиэхтээҕин эһиги истэн тураҕыт , кини бу дойдуга билигин хайыы-үйэ баар буолбут .
62004004	Оҕолоор ! Эһиги , Таҥараттан төрөөбүт дьон , кинилэри баһыйбыккыт : эһиэхэ Баар бу дойдуга баардааҕар улахан .
62004005	Кинилэр бу дойду буоланнар , бу дойдулуу саҥараллар , онон дойдулара кинилэри истэр .
62004006	Оттон биһиги Таҥара дьонобут ; Таҥараны билэр киһи биһигини истэр , Таҥараны билбэт киһи биһигини истибэт . Кырдьык тыынын уонна албын тыынын биһиги итинэн арааран билэбит .
62004007	Таптыыр бырааттарым ! Бэйэ-бэйэбитин таптыаҕыҥ . Таптал Таҥараттан кэлэр , онон таптыыр киһи барыта Таҥараттан төрөөбүт буолан , Кинини билэр .
62004008	Таҥара — таптал . Таптаабат киһи Таҥараны билбэт .
62004009	Таҥара биһигини таптыырын бу аан дойдуга соҕотох Уолун , биһиги Кининэн олоххо тиксэрбит туһугар , ыытан биллэрбитэ .
62004010	Биһиги Таҥараны таптаабыппыт иһин буолбатах , Таҥара Бэйэтэ биһигини таптаан , аньыыттан-хараттан толуйан ылаары , биһиги туспутугар Уолун ыыппыта . Дьиҥнээх таптал диэн бу баар .
62004011	Таптыыр бырааттарым ! Таҥара биһигини ситигирдик таптаабытын кэннэ , биһиги эмиэ бэйэ-бэйэбитин таптыах тустаахпыт .
62004012	Таҥараны ким да хаһан да көрбөтөҕө , ол гынан баран , бэйэ-бэйэбитин таптыыр буоллахпытына , биһиги сүрэхпитигэр Таҥара баар , ол аата Кини таптала биһиэхэ дьиҥ-чахчы сиппит-хоппут .
62004013	Кинилиин биир буолбуппутун , Кини эмиэ биһиги сүрэхпитигэр баарын Бэйэтин Тыынын биһиэхэ биэрбитинэн билэбит .
62004014	Ону биһиги , Кинини көрбүт дьон , Аҕата Уолун аан дойдуну быыһатаары ыыппыта диэн туоһулуубут .
62004015	Иисус Таҥара Уола буоларын билинэр киһи сүрэҕэр Таҥара баар , онон кини Таҥараны кытта өрүү бииргэ сылдьар .
62004016	Биһиги , Таҥара биһигини таптыырын билэн , Кини тапталын итэҕэйбиппит . Таҥара — таптал , онон таптыыр киһи Таҥараны кытта биир буолар : кини сүрэҕэр Таҥара баар .
62004017	Таптал биһиги сүрэхпитигэр оннук ситэн-хотон , биһиги бу дойдуга , Кини олорбутун курдук олорор буоламмыт , Дьүүл Күнүн бигэ эрэмньилээх көрсөр кыахтаахпыт .
62004018	Таптал куттанары билбэт — сиппит-хоппут таптал кутталы киэр кыйдыыр . Куттанар киһи эрэйи көрөр , кини таптала ситэтэ суох .
62004019	Онон , доҕотторуом , Таҥара биһигини бастакынан таптаабытын быһыытынан , биһиги эмиэ Кинини таптыаҕыҥ .
62004020	« Таҥараны таптыыбын » диир эрээри , быраатын абааһы көрөр киһи — сымыйаччы : хараҕын далыгар сылдьар быраатын таптаабат киһи хайдах хараҕар көстүбэт Таҥараны таптыаҕай ?
62004021	Оттон Кини биһиэхэ биэрбит кэриэһэ этэр : Таҥараны таптыыр киһи быраатын эмиэ таптыахтаах .
62005001	Иисус Мессия буоларын итэҕэйэр киһи Таҥараттан төрөөбүт ; оттон Төрөппүтү таптыыр киһи Киниттэн Төрөөбүтү эмиэ таптыыр .
62005002	Биһиги Таҥара оҕолорун таптыырбытын маннык билэбит : өскөтүн Таҥараны таптыыр , Кини эппитин тутуһар буоллахпытына , ол аата Кини оҕолорун эмиэ таптыыбыт .
62005003	Таҥараҕа таптал диэн Кини кэриэстэрин тутуһуу буолар , оттон Кини кэриэстэрэ тутуһарга ыарахана суохтар .
62005004	Таҥараттан төрөөбүт ханнык баҕарар киһи бу дойдуну кыайар ; бу аан дойдуну баһыйбыт күүс — биһиги итэҕэлбит .
62005005	Иисус Таҥара Уола буоларын итэҕэйэр киһиттэн ураты бу аньыылаах дойдуну ким кыайыаҕай ?
62005006	Бу Кини буолар : уунан , хаанынан уонна Тыынынан , уунан эрэ буолбакка , хаанынан эмиэ кэлбит Иисус Христос . Тыын эмиэ Кини туһунан туоһулуур , тоҕо диэтэххэ , Тыын — кырдьык .
62005007	Халлааҥҥа үс туоһу баар : Аҕа , Тыл уонна Сибэтиэй Тыын . Бу Үс биир сомоҕолор .
62005008	Сиргэ эмиэ үс туоһу баар : тыын , уу уонна хаан , бу үс бары биири этэллэр .
62005009	Өскөтүн биһиги киһи туоһутун ылынар буоллахпытына , Таҥара туоһута оннооҕор быдан күүстээх : Уолун туһунан Кини Бэйэтинэн туоһулуур .
62005010	Таҥара Уолун итэҕэйэр киһиэхэ бу туоһу сүрэҕэр баар , оттон Таҥараны итэҕэйбэт киһи , Таҥара Бэйэтин Уолун туһунан туоһулаабытын итэҕэйбэт буолан , Кинини сымыйаччы курдук көрдөрөр .
62005011	Кини туоһута маннык : Таҥара биһиэхэ бараммат олоҕу биэрбитэ , оттон бу олох Кини Уолугар баар .
62005012	Уолун ылынар киһи — олоҕу ылынар , Уолун ылыммат киһи — олоҕу ылыммат .
62005013	Бу маны мин эһиэхэ , Таҥара Уолун аатыгар итэҕэйээччилэргэ , эһиги Кинини итэҕэйэн бараммат олохтоноргутун билэргит туһугар , суруйдум .
62005014	Ол иһин биһиги , Таҥара көҥүлүн хоту тугу да көрдөстөхпүтүнэ , Кини биһигини истэригэр бигэ эрэллээхпит .
62005015	Оттон Кини биһиги көрдөһөрбүтүн барытын истэрин билэр буоллахпытына , көрдөһөрбүтүн биэрэрин эмиэ билэбит .
62005016	Өскөтүн ким эмэ биир итэҕэллээх быраата аньыыны оҥорорун көрдөҕүнэ ( онто өлөр аньыы буолбатах буоллаҕына ) , быраатын туһугар үҥтүн , оччоҕо Таҥара ол киһиэхэ олоҕу биэриэҕэ ( өлөр аньыыны оҥорбот киһиэхэ ) . Өлөр аньыы диэн баар , ол туһугар үҥтүн диэбэппин .
62005017	Мөкү быһыы барыта аньыы , ол эрээри өлөр аньыы буолбатах .
62005018	Таҥараттан төрөөбүт киһи аньыыны оҥорботун биһиги билэбит ; Таҥараттан төрөөбүт киһи бэйэтин харыстанар , онон хара дьайдаах кинини таарыйбат .
62005019	Биһиги Таҥара дьоно буоларбытын , оттон аан дойду бүтүннүүтэ хара дьайга хам ылларан сытарын билэбит .
62005020	Итиэннэ Таҥара Уола кэлэн , биһиги дьиҥнээх Таҥараны билэрбит , Кини Уолун Иисус Христоһу кытта бииргэ буоларбыт туһугар , биһиэхэ сырдыгы , өйдүүр кыаҕы биэрбитин эмиэ билэбит . Кини баар дьиҥнээх Таҥара уонна бараммат олох .
62005021	Оҕолоор ! Сымыйа таҥаралартан харыстаныҥ ! Аминь .
63001001	Мин эрэ буолбатах , дьиҥ кырдьыгы билбиттэр бука барыбыт , биһиги сүрэхпитигэр иҥэн сылдьар , үйэлэр тухары биһигинниин буолар кырдьык туһугар , дьиҥ тапталынан таптыыр хотуммутугар эйиэхэ , Таҥара талыылааҕар , уонна эн оҕолоргор — миигиттэн , кырдьаҕастан , эҕэрдэ .
63001002	
63001003	Аҕа Таҥара уонна Кини Уола Иисус Христос Айыы Тойон илгэлээх үтүөлэрэ , аһыныгас сыһыаннара , иллэрэ-эйэлэрэ бары кырдьыгы уонна тапталы кытта эһигинниин эҥээрдэһиэхтин !
63001004	Аҕаттан ылбыт кэриэспитин толорон , кырдьыгы бэриниилээхтик тутуһа сылдьар дьон эн оҕолоруҥ ортолоругар баалларын көрөн , мин улаханнык үөрдүм .
63001005	Онон , күндү хотун , билигин саҥа кэриэһи буолбакка , хара маҥнайгыттан истибит кэриэспитин тоһоҕолоон туран , бэйэ-бэйэбитин таптыаҕыҥ диэн эһигиттэн көрдөһөбүн .
63001006	Таптал — Кини кэриэстэринэн олоруу . Бу кэриэһи тутуһуохтааххыт туһунан эһиги хара маҥнайгыттан истибиккит .
63001007	Киһи буолан кэлбит Иисус Христоһу билиммэт албын-көлдьүн дьон бу аан дойдуга элбээтилэр : кинилэр албыннарын ааһан , Христоһу утараллар .
63001008	Онон кытаатан бэйэҕитин көрүнэ сылдьыҥ : үлэбит түмүгүн үрэйэн-сарайан кэбиспэккэ , толору төлөбүрү ыларга дьулуһуҥ .
63001009	Христос үөрэҕин кэһэн туора хаамар , бу үөрэҕи тутуспат киһи Таҥарата суох , оттон Христос үөрэҕин тутуһан олорор киһиэхэ Аҕата да , Уола да баар .
63001010	Эһиэхэ кэлэр эрээри , бу үөрэҕи илдьэ кэлбэт киһини дьиэҕитигэр киллэримэҥ , эҕэрдэлээн көрсүмэҥ .
63001011	Эҕэрдэлээн көрсөр киһи кини мөкү дьайыытыгар кыттыгастанар .
63001012	Бэрт элбэҕи суруйуом этэ гынан баран , эһигини кытта кумааҕынан-чэрэниилэнэн кэпсэтиэхпин баҕарбаппын ; үөрүүгүт толору буоларын туһугар , бэйэҕитигэр тиийэн сирэй көрсөн олорон кэпсэтиэм диэн эрэнэ саныыбын .
63001013	Эйиэхэ эдьиийиҥ , Таҥара талыылааҕын , оҕолоро эҕэрдэлэрин ыыталлар . Аминь .
64001001	Күндүтүк саныыр Гаийбар — эйигин ис сүрэҕиттэн таптыыр кырдьаҕастан .
64001002	Таптыыр оҕом , мин эн тускар — барыга бары ситиһиилээх буоларгар , дууһаҥ чөлүн курдук , доруобуйаҥ эмиэ чэгиэн-чэбдик буоларыгар — Таҥарабыттан көрдөһөбүн .
64001003	Бырааттарбыт кэлэн , эн кырдьыгы эрэллээхтик тутуһарыҥ туһунан кэпсээбиттэригэр улаханнык үөрдүм .
64001004	Оҕолорум кырдьыгы тутуһан олороллорун истэртэн ордук улахан үөрүү миэхэ суох .
64001005	Таптыыр оҕом , бырааттаргар да , айан дьонугар да көмөлөһөргөр барытыгар дьиҥ итэҕэллээх киһи быһыытынан кыһаллаҕын .
64001006	Эн кинилэри таптыыргын церковка бырааттарыҥ туоһулаабыттара . Тоойуом , дьоҥҥун Таҥара туһугар сөптөөҕүнэн көрөн тэрийэн ыыттаргын бэрт буолуо этэ .
64001007	Итилэриҥ айаҥҥа туруналларыгар итэҕэлэ суохтартан тугу да ылбакка эрэ , Кини аатын туһугар туруммуттара .
64001008	Онон кырдьык иһин бииргэ үлэлиир туһугар , биһиги итинник дьоммутун өйүөх-убуох тустаахпыт .
64001009	Церковка суруйбутум гынан баран , бастыыр баҕалаах Диотреф биһигини билиммэт .
64001010	Чэ , тиийдэхпинэ , тугу оҥорбутун санатыам . Биһигини кырыктаах тылынан үөҕэригэр сөп буолбакка , өссө бырааттарбытын киллэрбэтин таһынан , киллэрэр баҕалаахтары кытта бобор , бэл , церковтан үүртэлиир .
64001011	Таптыыр оҕом , эн куһаҕан холобуру батыһыма , үтүө холобуру батыс . Үтүөнү оҥорор киһи — Таҥара киһитэ , оттон куһаҕаны оҥорор киһи Таҥараны билбэт .
64001012	Димитрий туһунан ким барыта , оннооҕор дьиҥ кырдьык бэйэтинэн туоһулаабыта ; биһиги эмиэ туоһулуубут , оттон биһиги этэрбит кырдьыктааҕын эһиги бэйэҕит билэҕит .
64001013	Бэрт элбэҕи суруйуом этэ гынан баран , бөрүөнэн-чэрэниилэнэн кэпсэтиэхпин баҕарбаппын ;
64001014	сотору бэйэҕэр тиийэн , сирэй көрсөн олорон сэһэргэһиэм диэн эрэл санаалаахпын .
64001015	Эйиэхэ эйэни баҕара хаалабын . Доҕотторуҥ эҕэрдэлэрин ыыталлар ; эн эмиэ доҕотторбутугар бука барыларыгар эҕэрдэтэ тириэрт . Аминь .
65001001	Аҕа Таҥара сибэтии гыммыт , Иисус Христос араҥаччылаабыт ыҥырыылаах дьонугар — Иисус Христос кулута , Иаков быраата Иудаттан .
65001002	Эһиэхэ Таҥара аһыныгас санаата , эйэтэ , таптала үүнэ-үксүү туруохтун !
65001003	Таптыыр бырааттарым ! Эһиэхэ барыбыт быыһаныыбыт туһунан суруйардыы ис сүрэхпиттэн соруна сылдьан , сибэтиэйдэргэ биирдэ букатыннаахтык бэриллибит итэҕэл иһин туруулаһаргытыгар ыҥыран суруйары уталыппат сөп дии санаатым .
65001004	Былыр-былыргыттан бу Дьүүлгэ анаммыт , Таҥараны билиммэт дьон биһиги кэккэбитигэр биллибэтинэн-көстүбэтинэн өтөн киирдилэр . Кинилэр содур олохторун көмүскэнэн , Таҥарабыт илгэлээх үтүө тапталын токурутан кэпсииллэр , соҕотох Улуу Баһылык Таҥараны , Айыы Тойоммутун Иисус Христоһу , билиммэттэр .
65001005	Төһө да итини хайыы-үйэ билбиккит иһин , мин эһиэхэ биир суолу санатыахпын баҕарабын : Айыы Тойон Бэйэтин норуотун Египет сириттэн быыһаан таһааран баран , итэҕэйбэтэхтэри кэлин имири эспитэ ;
65001006	оттон дьоһун былаастарын харыстаабакка , олорор эйгэлэрин хаалларан барбыт аанньаллары , Дьүүл улуу Күнэ үүнүөр диэри , алларааҥҥы им-балай түгэҕэр үйэлэр тухары сыаптаан сытыарар .
65001007	Кинилэр курдук эмиэ содур быһыыламмыт , түктэри дьалыҥҥа ылларбыт Содом , Гоморра уонна ол эргиннээҕи куораттар олохтоохторо , сэттэригэр умуллубат уокка умайаннар , сэрэтэр холобур буолбуттара .
65001008	Олор курдук бу « көрүүлэнээччилэр » эмиэ бэйэлэрин киртитэллэрин ааһан , Айыы Тойон былааһын билиммэттэр итиэннэ килбиэннээх Аанньаллары үөҕэллэр .
65001009	Бэл , Михаил Архангел өлбүт Моисей этин-сиинин туһуттан адьарайдыын мөккүһэллэригэр буруйдуур-хомуруйар тылы туттубатаҕа , арай : « Айыы Тойон эйигин бобуохтун ! » — эрэ диэбитэ .
65001010	Балар буоллаҕына оннооҕор тугу билбэттэрин кытары үөҕэллэр ; оттон дьиикэй кыыл курдук айылҕалара тардарынан эрэ билэр суоллара кинилэргэ алдьанар-сатарыйар төрүөттэрэ буолбут .
65001011	Сор-муҥ күүтэр бу Каин суолун кэтэр , барыстанар баҕаттан Валаам курдук аньыыга-хараҕа батыллар , Корей курдук өрө туран өлөр дьону !
65001012	Таптал Аһылыгар түмсэргитигэр кинилэр эһиэхэ моһол төрдө буолаллар ; бу бэйэлэрин эрэ көрүнэр маныыһыттар , саатар диэни билбэккэ , эһиэхэ аһыы эрэ кэлэллэр . Бу — тыал кыйдыы сылдьар кураан былыттара , ас биэрбэтэх , икки төгүл өлбүт , төрдүлэриттэн түөрүллүбүт күһүҥҥү мастар ;
65001013	сааттаах быһыыларынан күүгэн аллар байҕал суостаах долгуннара , үйэлэргэ халбарыйбат халыҥ хараҥа кэтэһэр муна-тэнэ сылдьар сулустара .
65001014	Бу кинилэр тустарынан Адам кэнниттэн сэттис сүһүөх Енох эмиэ өтө көрөн эппитэ : « Көр бу , Айыы Тойон аата-ахса биллибэт сибэтиэй Аанньалларыныын кэлэн иһэр !
65001015	Айыы Тойон тиийэн кэлэн , барыларын дьүүллүөҕэ , итиэннэ кинилэр ортолоругар баар суута-сокуона суох быһыыланааччылар Таҥараны билиммэккэ тугу быһыыламмыттарын , Кинини билиммэт аньыылаахтар туох дьэбир тылынан утаран саҥарбыттарын бүтүннүүтүн саралыаҕа ! »
65001016	Бу биир кэм саҥалаах сылдьар , туохха да сөп буолбат , аньыылаах баҕаларын батыһар дьон дарбааннаахтык тыллаһаллар , туһанар баҕаттан сирэй көрбөх быһыыланаллар .
65001017	Оттон эһиги , таптыыр бырааттарыам , Айыы Тойоммут Иисус Христос Апостоллара тугу өтө көрөн эппиттэрин өйдүү сылдьыҥ .
65001018	Кинилэр : « Тиһэх кэм кэллэҕинэ , Таҥараны билиммэккэ , эҥин кыдьыктарын хоту кэрээнэ суох быһыыланар күлүү-элэк оҥостооччулар баар буолуохтара » , — диэн эһиэхэ этэллэрэ .
65001019	Бу хайдыһыыны таһаарар , аньыылаах дойду сиэринэн олорор дьоҥҥо Таҥара Тыына суох .
65001020	Оттон эһиги , таптыыр бырааттарым , сибэтиэй итэҕэлгитинэн бэйэҕитин бөҕөргөтүнэн , Сибэтиэй Тыынынан үҥэн ,
65001021	Айыы Тойоммут Иисус Христос амарах санаатыттан биэрэр бараммат олоҕун кэтэһэн , Таҥара тапталыгар бигэ эрэлгитин энчирэппэккэ олоруҥ .
65001022	Сорохторго , өйдөөн-дьүүллээн туран , амарахтык сыһыаннаһыҥ ,
65001023	оттон сороҕу улуу сэрэҕинэн уоттан өрүһүйэн таһаарыҥ , кинилэр имэҥнээх эттэрэ киртиппит таҥаһын да таарыйартан дьиксинэн туран , аньыыларын саралыыр буолуҥ .
65001024	Эһигини охтууттан өрүһүйэн , эҥкилэ суох оҥорон , Бэйэтин Кэрэмэн Килбиэнин иннигэр үөрдэ-көтүтэ туруорар күүстээх
65001025	соҕотох Муударай Таҥара — Иисус Христос Айыы Тойоммутунан биһигини Быыһааччы — айхаллаах албан аата , улуу кыаҕа , сүдү күүһэ , бараммат былааһа бары үйэ инниттэн , билигин итиэннэ үйэттэн үйэлэр тухары туругура туруохтун ! Аминь .
66001001	Сотору кэминэн туох буолуохтааҕын кулуттарыгар биллэрээри Таҥара биэрбитин Иисус Христос арыйан көрдөрбүтүн туһунан кинигэ . Кини ону барытын Аанньалынан ыытан , кулутугар Иоаҥҥа биллэрбитэ .
66001002	Онон Иоанн Таҥара тылын , Иисус Христос туоһулаабыт кырдьыгын — тугу көрбүтүн барытын кэрэһилээн суруйда .
66001003	Бу билиҥҥини да , кэнэҕэһи да төлкөлүүр тыллары ааҕар киһи уонна кини ааҕарын истэн бу кинигэҕэ суруллубуту тутуһааччылар алгыстаахтар . Болдьохтоох кэм кэлэрэ чугаһаата .
66001004	Асиятааҕы сэттэ церковка Иоантан : билигин да баар , урут да баар , кэлиэхтээх Таҥараттан уонна Кини бүрүстүөлүн иннигэр сылдьар сэттэ тыынтан итиэннэ сир ыраахтааҕыларын Улуу Баһылыгыттан , өлбүттэртэн бастакынан тиллибит кырдьыктаах туоһу Иисус Христостан эһиэхэ Таҥара илгэлээх үтүөтэ , илэ-эйэтэ тосхойо туруохтун ! Киниэхэ , биһигини таптаан аньыыбытыттан-харабытыттан Бэйэтин Хаанынан сууйбукка ,
66001005	
66001006	Аҕатыгар Таҥараҕа анаан биһигини ыраахтааҕы , Таҥара үлэһитэ дьон оҥорбукка , үйэттэн үйэҕэ албан аат буолуохтун , Кини былааһа үйэлэр тухары туругура туруохтун ! Аминь .
66001007	« Көр бу , Кини былыты кытта кэлэн иһэр ! Харахтаах эрэ барыта , бэл Кинини хараҕалыы аспыттар кытта , Кини кэлэрин көрүөхтэрэ ; сир норуота барыта Кини иннигэр ытаан-соҥоон айманыаҕа » . Дьиҥ чахчы оннук буолуоҕа , аминь .
66001008	« Мин Альфабын уонна Омегабын , төрүппүн итиэннэ бүтэр уһукпун » , — диир билигин да , урут да баар , кэлиэхтээх Айыы Тойон , Барытын Тутан Олорооччу .
66001009	Мин , Иоанн , эһигини кытта бииргэ Иисус Христос туһугар эрэйдэнэр , Кини Саарыстыбатыгар кыттыгастанар , Киниэхэ тулуурдаахтык эрэнэр убайгыт , Таҥара тылын уонна Иисус Христоһу кэрэһиттээбитим иһин , Патмос диэн арыыга көскө ыытыллыбытым .
66001010	Айыы Тойон күнүгэр Сибэтиэй Тыын миэхэ сайан , кэннибэр турба дорҕоонун санатар улахан саҥаны истибитим : « Мин Альфабын уонна Омегабын , Бастакыбын уонна Тиһэхпин .
66001011	Тугу көрөргүн барытын кинигэҕэ суруйан Асиятааҕы сэттэ церковка : Ефескэ , Смирнаҕа , Пергамҥа , Фиатираҕа , Сардиска , Филадельфияҕа уонна Лаодикияҕа — ыыт » , — диэбитэ ол саҥа .
66001012	Ким миигинниин кэпсэтэрин көрөөрүбүн эргиллибитим — арай умайа турар сэттэ кыһыл көмүс сибэтиинньик көстүбүтэ ;
66001013	сэттэ сибэтиинньик быыһыгар бэрбээкэйигэр тиийэр уһун таҥастаах , кыһыл көмүс өҥнөөх таҥаһынан түөһүн курдуу бааммыт Киһи Уолугар майгыннаах баара .
66001014	Баттаҕа үрүҥ бараан түүтүнүү хаар маҥан этэ , хараҕа умайар уот төлөнүн санатара ;
66001015	атаҕа кыһаҕа уһаарыллыбыт боруонса курдуга ; куолаһа күүстээх күрүлгэн уута күрүлүүрүн санатара ;
66001016	уҥа илиитигэр сэттэ сулуһу тутан турара , уоһугар икки өттүнэн биилээх уһуктаах батастааҕа ; сирэйэ халлаан оройугар турар күлүмнэс күн курдуга .
66001017	Мин Кинини көрөн , өлбүттүү атаҕын аттыгар охтон түспүтүм . Кини , уҥа илиитин үрдүбэр ууран баран , эппитэ : « Куттаныма . Мин Бастакыбын уонна Тиһэхпин ,
66001018	үйэттэн үйэлэр тухары баарбын . Өлбүтүм гынан баран , көр бу , аны үйэлэр тухары тыыннаахпын , аминь ; аад уонна өлөр өлүү саарыстыбатын күлүүһүн тыла Миэхэ баар .
66001019	Онон тугу көрбүккүн , уонна билигин баары да , бу кэнниттэн туох буолуохтааҕын да барытын суруй .
66001020	Мин уҥа илиибэр көрбүт бу сэттэ сулуһуҥ итиэннэ сэттэ кыһыл көмүс сибэтиинньик кистэлэҥ суолталара маннык : сэттэ сулус сэттэ церковь Аанньаллара буолаллар , оттон бу көрбүт сэттэ сибэтиинньигиҥ сэттэ церковь буолар » .
66002001	Ефес церковын Аанньалыгар суруй : « Уҥа илиитигэр сэттэ сулуһу Тутан Турааччы , сэттэ кыһыл көмүс сибэтиинньик быыһынан Хаамааччы маннык этэр :
66002002	Эн бары дьайыыгын , сыралаах үлэҕин , кытаанах тулуургун билэбин ; содур дьону кыайан тулуйбаккын , Апостол буолбатах эрээрилэр , Апостолларбыт дэнээччилэри тургутан көрөн , сымыйаларын арыйбыккын эмиэ билэбин .
66002003	Эн эрэйи эҥээргинэн тэлэҥҥин , бөҕө тулуурдаммытыҥ , Мин аатым туһугар элбэх сыраҕын биэрэн туран үлэлээбитиҥ , ол үрдүнэн эр сэниэҥ эстибэтэҕэ .
66002004	Арай биири утарардаахпын : эн маҥнайгы тапталгын сүтэрдиҥ .
66002005	Онон хантан түспүккүн өйдөө , уонна аньыыгын-буруйгун билинэҥҥин , маҥнай утаа оҥорбут дьайыыларгын оҥор . Аньыыгын билинэн кэмсиммэтэххинэ , бэрт сотору эйиэхэ тиийэммин , сибэтиинньиккин турар сириттэн сыҕарытыам .
66002006	Ол эрээри хайгыырдаахпын : эн эмиэ Мин курдук николаиттар дьайыыларын абааһы көрөҕүн .
66002007	Тыын сэттэ церковка тугу этэрин истэр кулгаахтаах иһиттэҕэ буолуохтун . Кыайыылаахха Таҥара ырайыгар үүнэн турар олох аал луук маһын отонуттан сиирин көҥүллүөм » .
66002008	Смирна церковын Аанньалыгар суруй : « Бастакы уонна Тиһэх , өлөн баран Тиллибит маннык этэр :
66002009	Эн бары дьайыыгын , эрэйи-муҥу көрөргүн , дьадаҥыгын ( дьиҥэр эн баайгын ) , иудейдарбыт дэнээччилэр эйигин холуннаралларын билэбин ; кинилэр иудейдар буолбатахтар , сатана муспут дьонноро буолаллар .
66002010	Тулуйуохтаах эрэйгиттэн куттаныма . Адьарай эһигини холоон көрөөрү , сороххутун хаайыыга бырахтарыаҕа . Уон күн устата эһиги эрэйи-муҥу көрүөххүт . Өлүөххэр диэри , Миэхэ бэриниилээх буол , оччоҕо Мин эйиэхэ кыайыыҥ иһин Олох мэнньиэһин биэриэҕим .
66002011	Тыын сэттэ церковка тугу этэрин истэр кулгаахтаах иһиттэҕэ буолуохтун : кыайыылаахха иккиһин өлөр куттал суоһаабат » .
66002012	Пергам церковын Аанньалыгар суруй : « Икки өттүнэн сытыы биилээх батастаах манныгы этэр :
66002013	эн бары дьайыыгын билэбин . Төһө да эн сатана бүрүстүөлэ турар сиригэр олордоргун , Мин ааппын түһэн биэрбэтэҕиҥ , бэл эһиэхэ — сатана олорор сиригэр — эрэллээх кэрэһиппин Антипаны өлөрбүт күннэригэр Миэхэ итэҕэлгиттэн аккаастамматаҕыҥ .
66002014	Ол гынан баран утарардаахпын : Израиль уолаттарын аньыыга уккуйар туһуттан , кинилэри эмэгэккэ туттуллубут аһы аһыырга , содурдук быһыыланарга кучуйардыы Валаагы үөрэппит Валаам үөрэҕин тутуһааччылар итиннэ эйиэхэ бааллар .
66002015	Ону сэргэ , Мин абааһы көрөрбүн , николаиттар үөрэтиилэрин тутуһааччылар эмиэ эйиэхэ бааллар .
66002016	Аньыыгын билин ; билиммэтэххинэ , бэрт сотору эйиэхэ тиийэммин уоспар сылдьар батаһынан кинилэри кытта кыргыһыам .
66002017	Тыын сэттэ церковка тугу этэрин истэр кулгаахтаах иһиттэҕэ буолуохтун : кыайыылаахха кистэммит мааннаттан амсатыам , саҥа аат суруллан сылдьар үрүҥ тааһын туттарыам ; тааһы ылар киһиттэн ураты атын ким да ол ааты билбэт » .
66002018	Фиатира церковын Аанньалыгар суруй : « Умайар уот төлөнүн курдук харахтаах , күлүмүрдэс боруонса курдук атахтаах Таҥара Уола маннык этэр :
66002019	эн бары дьайыыгын , тапталгын , үлэҕин , итэҕэлгин , кытаанах тулуургун итиэннэ кэлиҥҥи дьайыыларыҥ маҥнайгыларгынааҕар ордук улаханнарын билэбин .
66002020	Ол эрээри утарардаахпын : пророкпун дэнэр Иезавель диэн дьахтар Мин кулуттарбын муннаран содурдук быһыыланарга , кэрэх аһылыгар эмэгэккэ туттуллубут аһы аһыырга үөрэтэрин бопсубаккын .
66002021	Содур быһыытын билинэригэр бириэмэ биэрбитим үрдүнэн , билиммэтэ .
66002022	Онон кинини ыарыһах гынан , ороҥҥо-тэллэххэ быраҕыам , оттон аньыыны оҥорсубут дьонун , кини содур дьайыыларыттан тэйбэтэхтэринэ , улуу кутурҕаҥҥа тиксэриэм .
66002023	Оҕолорун эмиэ имири эһитэлиэм ; оччоҕо церковь эрэ барыта Мин киһи сүрэҕин-быарын Курдат Көрөөччү буоларбын билиэҕэ . Хас биирдиигитигэр тугу оҥорбуккутунан көрөн төлүөм .
66002024	Оттон эһиэхэ уонна Фиатираҕа баар атын дьоҥҥо , ити үөрэҕи батыспатахтарга , „ сатана дириҥ далайа “ диэн тугу ааттыылларын билбэтэхтэргэ , этэбин : атын ханнык да сүгэһэри эһиэхэ сүктэриэм суоҕа ;
66002025	арай кэлиэхпэр диэри , туох баардааххытын ыһыктымаҥ .
66002026	Кыайыылаахха , тиһэҕэр диэри Мин көҥүлбүн толорооччуга , норуоттары баһылыыр былааһы биэриэҕим .
66002027	Оччоҕо кинилэри тимир торуосканан салайыаҕа , туой көһүйэлэри тоҕута сынньар курдук , үлтүрүтүөҕэ . Норуоттары баһылыыр былааһы Мин Аҕабыттан хайдах ылбыппыный да , кыайыылаахха эмиэ ол курдук биэриэҕим ;
66002028	итиэннэ киниэхэ сарсыардааҥҥы сулуһу туттарыаҕым .
66002029	Тыын сэттэ церковка тугу этэрин истэр кулгаахтаах иһиттэҕэ буолуохтун » .
66003001	Сардис церковын Аанньалыгар суруй : « Таҥара сэттэ тыынын кытта сэттэ сулуһу Тутан Турааччы маннык этэр : эн бары дьайыыгын билэбин — тыыннаах курдук ааттааххын-суоллааххын эрээри , дьиҥэр , өлбүккүн .
66003002	Мин көрдөхпүнэ , эн суолуҥ-ииһиҥ Таҥарам иннигэр эҥкилэ суох буолбатах эбит . Онон уһугун , туох ордон хаалбытын ситэри өлө илигинэ , бөҕөргөт .
66003003	Тугу ылыммыккын , тугу истибиккин өйдөө ; ону барытын тутуһан туран аньыыгын билин . Уһуктубатаххына , уоруйах курдук сэрэппэккэ , тиийиэҕим ; хайа кэмҥэ тиийэрбин билиэҥ да суоҕа .
66003004	Ол эрээри итиннэ эйиэхэ , Сардиска , таҥаһын киртиппэтэх хас да киһи баар ; кинилэр толору холоонноох дьон быһыытынан Миигин кытта үрүҥ таҥастаах хаамсыахтара .
66003005	Кыайыылаах үрүҥ таҥаһы таҥныаҕа ; Мин кини аатын-суолун олох кинигэтиттэн сотуом суоҕа , кини аатын Аҕам иннигэр , Аҕам Аанньалларын иннилэригэр бигэргэтиэҕим .
66003006	Тыын сэттэ церковка тугу этэрин истэр кулгаахтаах иһиттэҕэ буолуохтун » .
66003007	Филадельфия церковын Аанньалыгар суруй : « Сибэтиэй , Кырдьыктаах , Давид күлүүһүн тылын Илдьэ Сылдьааччы , ( Кини аспытын — ким да сабыа суоҕа , саппытын — ким да аһыа суоҕа ) этэр :
66003008	Эн бары дьайыыгын билэбин ; көр бу , Мин эйиэхэ ааны тэлэччи астым , ким да бу ааны төттөрү сабар кыаҕа суох ; күүһүҥ кыра да буоллар , Мин этэр тылбын тутустуҥ , Мин ааппыттан аккаастамматыҥ .
66003009	Бу , сатана муспут дьонун , иудейдарбыт дэнээччилэри ( дьиҥэр , кинилэр иудейдар буолбатахтар , сымыйалара ) , көр бу , кэлэн атаххар сүгүрүйэр оҥортоотохпуна , Мин эйигин таптыырбын билиэхтэрэ .
66003010	Тулуурдаах буол диэн эппиппин толорбутуҥ иһин , сир үрдүгэр олорооччулары барыларын тургутаары , бүтүн аан дойдуга ааҥнаан кэлэр ыарахан кэмҥэ Мин эйигин араҥаччылыам .
66003011	Көр бу , Мин сотору кэлиэм ; онон ким да эйигиттэн мэнньиэскин мүччү туттаран ылбатын туһугар , туох баардааххын ыһыктыма .
66003012	Кыайыылааҕы Таҥарам Дьиэтин тирэх баҕаната оҥостуоҕум , оччоҕо кини онтон хаһан даҕаны киэр тахсан барыа суоҕа . Мин киниэхэ Таҥарам аатын уонна халлаантан Таҥарабыттан түһэр Таҥарам куоратын , саҥа Иерусалим аатын итиэннэ Бэйэм саҥа ааппын суруйуом .
66003013	Тыын сэттэ церковка тугу этэрин истэр кулгаахтаах иһиттэҕэ буолуохтун » .
66003014	Лаодикия церковын Аанньалыгар суруй : « Эрэллээх , дьиҥ кырдьыктаах Туоһу , Таҥара тугу айбытын барытын төрдө-төрүөтэ Аминь маннык этэр :
66003015	эн бары дьайыыгын билэбин : эн тымныыта да , итиитэ да суоххун . Оо , арай тымныы дуу , итии дуу эбитиҥ буоллар !
66003016	Ону баара сылааскын эрэ , итиитэ да , тымныыта да суоххун , онон Мин эйигин уоспуттан төлө ыһан таһаарыам .
66003017	„ Баайбын , дэлэйдик олоробун , аны туохпунан да тутайбаппын “ , — дэнэҕин даҕаны , дьиҥэр , дьоло суоххун , муҥнааххын , дьадаҥыгын , хараҕа суоххун , сыгынньаххын билбэккин .
66003018	Онон байар туһугар Миигиттэн уокка ыраастаммыт кыһыл көмүһү , уонна таҥнаргар , сыгынньах сылдьарыҥ көстөн саакка-суукка киирбэтиҥ туһугар , маҥан таҥаһы атыылаһаргар , көрөр туһугар хараххын мааһынан сотторгор сүбэлиибин .
66003019	Таптыыр дьоммун , итэҕэстэрин көрдөрөн туран , дьарыйабын , онон дьаныардаах буол , аньыыгын билин .
66003020	Бу кэлэн ааҥҥытын тоҥсуйа турабын ; ким Мин саҥабын истэн аанын аспыкка дьиэтигэр киирэммин , киэһээҥҥи аһылыгар олорсуом , кини эмиэ Миигин кытта бииргэ олорсуо .
66003021	Кыайыылааҕы Бэйэбин кытта бүрүстүөлбэр олордуом ; Мин кыайан-хотон Аҕабын кытта , Аҕам бүрүстүөлүгэр олорбутум курдук , кыайыылаах эмиэ Миигинниин бииргэ олорсуо .
66003022	Тыын сэттэ церковка тугу этэрин истэр кулгаахтаах иһиттэҕэ буолуохтун » .
66004001	Бу кэнниттэн көрбүтүм , арай халлааҥҥа аан аһыллан турара . Били урут истибит турба дорҕоонун санатар саҥам эмиэ иһиллэн : « Манна үөһэ таҕыс , бу кэнниттэн туох буолуохтааҕын эйиэхэ көрдөрүөм » , — диэн ыҥырбыта .
66004002	Сонно миэхэ Сибэтиэй Тыын сайбытыгар , мин халлааҥҥа бүрүстүөл турарын уонна ол бүрүстүөлгэ Ким эрэ олорорун көрбүтүм .
66004003	Бүрүстүөлгэ Олорооччу яспис уонна сардис сарыалынан сыдьаайа сырдыыра , бүрүстүөлү тула кустук түһэн изумруд өҥүнэн суһумнуура .
66004004	Көрдөхпүнэ , тулатыгар өссө сүүрбэ түөрт бүрүстүөл турара , ол бүрүстүөллэргэ сүүрбэ түөрт ытык кырдьаҕас олороро . Кинилэр үрүҥ таҥастаахтара , төбөлөрүгэр кыһыл көмүс мэнньиэстээхтэрэ .
66004005	Бүрүстүөлтэн чаҕылҕан чаҕылыйара , этиҥ этэрэ , саҥа-иҥэ иһиллэрэ . Бүрүстүөл иннигэр Таҥара сэттэ тыына буолар сэттэ сибэтиинньик умайа турара ,
66004006	курустаал курдук дьэп-дьэҥкир өстүөкүлэ муора килбэйэ сытара ; бүрүстүөл ортотугар да , тулатыгар да — иннигэр-кэннигэр элбэх харахтаах түөрт харамай баара .
66004007	Бастакы харамай хахайга , иккис харамай оҕуска майгынныыра , үһүс киһи курдук сирэйдээҕэ , төрдүс көтөн иһэр хотойу санатара .
66004008	Бу түөрт харамай биирдии бэйэлэрэ эргиччи алталыы кынаттаахтара , ис өттүлэрэ бүтүннүү харах этэ . Кинилэр түүннэри-күннэри тохтоло суох : « Билигин да баар , урут да баар , кэлиэхтээх Айыы Тойон Таҥара , Барытын Тутан Олорооччу — сибэтиэй , сибэтиэй , сибэтиэй ! » — диэн ыллыыллара .
66004009	Харамайдар бүрүстүөлгэ Олорооччуну , үйэлэр тухары Тыыннааҕы айхаллаан , ытыктаан туран махтанан ыллаатахтарына ,
66004010	сүүрбэ түөрт ытык кырдьаҕас бүрүстүөлгэ Олорооччу иннигэр сөһүргэстии түһэн үйэлэр тухары Тыыннаахха сүгүрүйэллэрэ уонна мэнньиэстэрин устан бүрүстүөл иннигэр уура-уура этэллэрэ :
66004011	« Дьиҥ сөп , Айыы Тойон , Эн албан ааты , үрдүк чиэһи ыларыҥ , модун кыаххын айхаллатарыҥ — барытын Эн айбытыҥ , барыта Эн көҥүлгүнэн баар буолбута , Эн көҥүлгүнэн айыллыбыта » .
66005001	Бүрүстүөлгэ Олорооччу уҥа илиитигэр иһэ-таһа суруктаах , сэттэ сиринэн эпсэри бэчээттээх кинигэни көрбүтүм .
66005002	Онтон көрдөхпүнэ , арай биир сүдү күүстээх Аанньал : « Бу кинигэни бэчээтин көтүрэн арыйар кыахтаах ким баарый ? » — диэн ньиргиэрдээх куолаһынан ыйыппыта .
66005003	Онуоха халлааҥҥа да , сиргэ да , сир анныгар да бу кинигэни арыйан иһин көрөр кыахтаах ким да көстүбэтэҕэ .
66005004	Кинигэни арыйан ааҕар , муҥ саатар иһигэр туох баарын көрөр кыахтаах ким да көстүбэтэҕиттэн мин уйа-хайа суох ытаабытым .
66005005	Ытык кырдьаҕастартан биирдэстэрэ миэхэ туһаайан эппитэ : « Ытаама . Көр эрэ ол , Иуда аҕатын ууһуттан төрүттээх хахай , Давид силиһэ , кыайыылаах таҕыста , онон кини бу кинигэни арыйар , сэттэ бэчээтин төлөрүтэр кыахтаах » .
66005006	Онно көрө түспүтүм , арай бүрүстүөлү тула турар түөрт харамай уонна ытык кырдьаҕастар ортолоругар толук туттуллан өлөрүллүбүт курдук дьүһүннээх , сэттэ муостаах , Таҥара сири-дойдуну тилийэ ыыппыт сэттэ тыына буолар сэттэ харахтаах Агнец турара .
66005007	Кини баран бүрүстүөлгэ Олорооччу уҥа илиититтэн кинигэни ылбыта .
66005008	Кинигэни ылбытыгар түөрт харамай уонна сүүрбэ түөрт ытык кырдьаҕас Кини иннигэр сөһүргэстии түспүттэрэ ; кинилэр хас биирдиилэрэ арфалаах уонна кыһыл көмүс иһиккэ толору кутуллубут үчүгэй сыттаах фимиамнаах этилэр ( фимиам — сибэтиэйдэр мэлииппэлэрэ ) .
66005009	Кинилэр хаһан да ыллана илик саҥа ырыаны ыллаабыттара : « Эн бааргын кинигэни ылар , бэчээтин төлөрүтэр Улуу Кыахтаах ! Эн толук сиэртибэ буолбутуҥ , хас биирдии биис уустан , тылтан , норуоттан , омуктан биһигини Таҥараҕа анаан Хааҥҥынан толуйбутуҥ ,
66005010	Таҥарабытыгар анаан биһигини ыраахтааҕы , Таҥара үлэһитэ оҥорбутуҥ — онон биһиги сир үрдүгэр ыраахтааҕылыахпыт » .
66005011	Онтон бүрүстүөл , түөрт харамай уонна ытык кырдьаҕастар тула көй элбэх Аанньал баарын көрбүтүм , саҥаларын-иҥэлэрин истибитим ; ахсааннара үтүмэн-үгүс , аата-ахса биллибэт этэ .
66005012	« Сиэртибэҕэ бэриллибит Агнец муҥутуур кыаҕы , балысхан баайы , муударай өйү , модун күүһү , үрдүк чиэһи , албан-ааты , алгыһы ылара сөрү-сөптөөх ! » — дэһэр күүстээх саҥалара дуораһыйан иһиллэрэ .
66005013	Онтон иһиттэхпинэ , халлааҥҥа да , сиргэ да , сир анныгар да , муораҕа да баар — айыллыбыт эрэ барыта : « Бүрүстүөлгэ Олорооччуга уонна Агнецка үйэттэн үйэҕэ алгыс , үрдүк чиэс , албан аат буолуохтун , Кинилэр баһылыыр былаастара туругура туруохтун ! » — диэн этэрэ .
66005014	Түөрт харамай эмиэ « Аминь ! » дэспитэ , сүүрбэ ордугуна түөрт ытык кырдьаҕас сөһүргэстии түһэн үйэлэр тухары Тыыннаахха сүгүрүйбүтэ .
66006001	Онтон көрбүтүм Агнец сэттэ бэчээттэн бастакытын төлөрүтэн ылбыта , онуоха түөрт харамайтан биирдэстэрэ сүллэр этиҥ куолаһынан : « Кэлэҥҥин көр ! » — диир саҥата иһиллибитэ .
66006002	Көрбүтүм — арай үүт маҥан ат кэлэн турара ; ону миинэн олорооччу ох саалааҕа , киниэхэ төбөтүгэр мэнньиэс кэтэрпиттэрэ , онон кини кыайыылаах-хотуулаах сиэринэн өссө да кыайардыы-хотордуу тахсан барбыта .
66006003	Онтон иккис бэчээти төлөрүппүтүгэр иккис харамай : « Кэлэҥҥин көр ! » — диэн ыҥырар саҥатын истибитим .
66006004	Онуоха кугас ат тахсан кэлбитэ ; ол аты миинэн олорооччуга сиртэн эйэни мэлитэн ылар , дьону-сэргэни бэйэ-бэйэлэрин сэймэктэһиннэрэр көҥүл бэриллибитэ , илиитигэр сүүнэ улахан саабылаан батас туттарыллыбыта .
66006005	Онтон үһүс бэчээти төлөрүппүтүгэр үһүс харамай : « Кэлэҥҥин көр ! » — диир саҥатын истибитим . Көрбүтүм — арай хара ат турара ; ол аты миинэн олорооччу илиитигэр ыйааһын биэтэҥнии сылдьара .
66006006	Иһиттэхпинэ , түөрт харамай быыһыттан : « Биир динарийга — мээрэй эрэ сэлиэһинэй , биир динарийга — үс мээрэй эрэ дьэһимиэн . Олива арыытын уонна виноград арыгытын көҕүрэтимэҥ » , — диир саҥа иһиллибитэ .
66006007	Онтон төрдүс бэчээти төлөрүппүтүгэр төрдүс харамай : « Кэлэҥҥин көр ! » — диир саҥатын истибитим .
66006008	Көрбүтүм — арай күөх буурул ат турара , аты миинэн олорооччу аата « Өлөр Өлүү » диэн этэ , кинини аад батыһан иһэрэ ; киниэхэ сир үрдүн түөрт гыммыттан биирин батаһынан кырган , суту сатыылатан , өлүүлээх сутулу туруоран , сир үрдүгэр баар адьырҕа кыылынан кыдыйтаран имири эһэр кыах бэриллибитэ .
66006009	Онтон бэһис бэчээти төлөрүппүтүгэр сиэртибэнньик анныгар баар дьон дууһаларын көрбүтүм . Ол — Таҥара тылын биллэрбиттэрин , туоһулаабыттарын иһин , өлөрүллүбүт дьон дууһалара этэ .
66006010	Кинилэр : « Оо , Сибэтиэй , Кырдьыктаах Улуу Баһылык , хаһааҥҥа диэри бу сир үрдүгэр олорооччулары дьүүллээбэккин , биһиги хааммытын иэстэспэккин ? » — диэн үөгүлэһэр саҥалара иһиллибитэ .
66006011	Онуоха хас биирдиилэригэр маҥан таҥаһы биэрбиттэрэ , итиэннэ бииргэ үлэлээбит дьонноро , биир итэҕэллээх бырааттара эмиэ өлөрүллэн , кинилэр ахсааннарын ситэриэхтэригэр диэри , кыратык кэтэһэ түһэллэригэр эппиттэрэ .
66006012	Онтон алтыс бэчээти төлөрүппүтүгэр көрбүтүм , арай сүдү күүстээх сир хамсааһына буолбута , күн өлөн кутурҕан таҥаһын курдук хараара өспүтэ , толору ый хаан курдук кытарбыта ;
66006013	күүстээх тыал илигирэттэҕинэ , ситэ буспатах смоковница отоно сиргэ тохторун курдук , халлаан сулустара сиргэ сууллубуттара .
66006014	Халлаан түрбэ курдук түүрүллэ түһээт , сүтэн хаалбыта , хас хайа , хас арыы барыта турар сириттэн халбарыйбыта .
66006015	Сир ыраахтааҕылара , үрдүк сололоохтор , баайдар , сэрии тойотторо , кыахтаахтар-күүстээхтэр итиэннэ кулут да , көҥүл да дьон — бары хайа хаспахтарыгар , хапчааннарыгар хорҕойон баран ,
66006016	хайаларга , сымара таастарга туһаайан : « Биһиги үрдүбүтүгэр сууллуҥ , биһигини бүрүстүөлгэ Олорооччу хараҕыттан , Агнец уоруттан саһыарыҥ ! — диэн үөгүлэспиттэрэ . —
66006017	Кини уордайар улуу күнэ тирээн кэллэ ; оо , ким ону тулуйуо баарай ? »
66007001	Бу кэнниттэн көрбүтүм — сир түөрт муннугар түөрт Аанньал , сиргэ да , муораҕа да , хайа да маска тыалырбатын диэн , сир түөрт тыалын тутан тураллара .
66007002	Онтон тус илин диэкиттэн , күн тахсар сириттэн , атын Аанньал Тыыннаах Таҥара бэчээтин туппутунан , өрө дабайан иһэрин көрбүтүм . Кини сири , муораны буортулуур кыах бэриллибит түөрт Аанньалыгар туһаайан дорҕоонноох куолаһынан :
66007003	« Таҥарабыт кулуттарын сүүстэригэр бэчээт ууруохпутугар диэри , сиргэ да , муораҕа да , маска да буортуну оҥорумаҥ » , — диэн саҥаран дуораһыппыта .
66007004	Онтон иһиттэхпинэ , бэчээт бэлиэлээхтэр ахсааннара Израиль бары аҕатын ууһуттан сүүс түөрт уон түөрт тыһыынча киһи буолбута :
66007005	Иуда аҕатын ууһуттан уон икки тыһыынча киһи , Рувим аҕатын ууһуттан уон икки тыһыынча , Гад аҕатын ууһуттан эмиэ уон икки тыһыынча киһи ,
66007006	Асир аҕатын ууһуттан уон икки тыһыынча , Неффалим аҕатын ууһуттан уон икки тыһыынча , Манассия аҕатын ууһуттан уон икки тыһыынча ,
66007007	Симеон аҕатын ууһуттан уон икки тыһыынча , Левий аҕатын ууһуттан уон икки тыһыынча , Иссахар аҕатын ууһуттан уон икки тыһыынча ,
66007008	Завулон аҕатын ууһуттан уон икки тыһыынча , Иосиф аҕатын ууһуттан уон икки тыһыынча , Вениамин аҕатын ууһуттан уон икки тыһыынча киһи бэчээттэммитэ .
66007009	Онтон көрбүтүм , арай ким да ситэн аахпат үтүмэн үгүс киһитэ хас биирдии омуктан , биис уустан , норуоттан , тылтан кэлэн бүрүстүөл уонна Агнец иннигэр маҥан таҥаһы таҥнан , пальма лабааларын тутан тураллара .
66007010	Кинилэр : « Бүрүстүөлгэ олорор Таҥарабыт уонна Агнец биһигини быыһаатылар ! » — диир дуорааннаах саҥалара ньиргийэн иһиллэрэ .
66007011	Аанньаллар бары бүрүстүөлү , ытык кырдьаҕастары уонна түөрт харамайы тулалаан тураллара , бүрүстүөл иннигэр сөһүргэстээн туран , Таҥараҕа бокулуон уураллара .
66007012	« Аминь ! Дьиҥ чахчы биһиги Таҥарабыт үйэттэн үйэҕэ алгыстаах , албан ааттаах , муударай . Киниэхэ махтал уонна чиэс буолуохтун , Кини былааһа , модун кыаҕа үйэттэн үйэҕэ туругура туруохтун ! Аминь ! » — диир саҥалара эҥсиллэн иһиллэрэ .
66007013	Онтон кырдьаҕастартан биирдэстэрэ миигиттэн : « Бу маҥан таҥастаах дьон кимнээҕий , хантан кэлбиттэрэй ? » — диэн ыйыппыта .
66007014	Мин киниэхэ : « Тойонуом , эн билэҕин » , — диэн хоруйдаабытым . Онуоха эппитэ : « Бу улуу кутурҕантан кэлбит дьон , кинилэр таҥастарын Агнец Хааныгар сууйан туртаппыттара .
66007015	Ол иһин кинилэр билигин Таҥара бүрүстүөлүн иннигэр сылдьаллар , түүннэри-күнүстэри Киниэхэ Дьиэтин иһигэр сулууспалыыллар ; бүрүстүөлгэ Олорооччу кинилэргэ Бэйэтинэн халыҥ хахха , суон дурда буолуоҕа .
66007016	Аччыктыыр-утатар диэни аны хаһан да билиэхтэрэ суоҕа , күн уота кинилэри охсуо суоҕа , сыралҕан куйаас сырайыа суоҕа ;
66007017	бүрүстүөл ортотугар баар Агнец кинилэргэ Маныыһыт буолан , өлбөт мэҥэ уутун дьүүктэтигэр сирдээн илдьиэҕэ . Таҥара кинилэр харахтарын уутун хас биирдии таммаҕын сотуоҕа » .
66008001	Агнец сэттис бэчээти төлөрүппүтүгэр халлаан чаас аҥаарын кэриҥэ им-дьим буола иһийэн хаалбыта .
66008002	Онтон көрдөхпүнэ , Таҥара иннигэр турааччы сэттэ Аанньалга сэттэ үрэр турбаны туттарбыттара .
66008003	Аны биир атын Аанньал кэлэн , кыһыл көмүс хадьыыланы туппутунан сиэртибэнньик иннигэр турбута ; бары сибэтиэйдэр мэлииппэлэрин кытта холбуу бүрүстүөл иннинээҕи кыһыл көмүс сиэртибэнньиккэ уурдун диэн киниэхэ элбэх фимиамы биэрбиттэрэ .
66008004	Фимиам буруота сибэтиэйдэр мэлииппэлэрин кытта бииргэ Аанньал илиититтэн үөһэ диэки Таҥара иннигэр унаарыйа устан тахсыбыта .
66008005	Аанньал хадьыылатын сиэртибэнньиктэн ылбыт уотунан толорон баран , сиргэ таҥнары сүөкээбитэ — сонно тута сиргэ саҥа-иҥэ ньамаласпыта , этиҥ этэн ньириһиппитэ , чаҕылҕан чаҕылыйбыта , сир хамсааһына буолбута .
66008006	Онтон сэттэ турбалаах сэттэ Аанньал турбаларын үрэргэ бэлэмнэммиттэрэ .
66008007	Бастакы Аанньал турбатын үрбүтүгэр хаан булкаастаах уоттаах тобурах сиргэ түһэн , мас үс гыммыт биирэ хара хоруонан көрбүтэ , үүнэн турбут күөх от бүтүннүү умайбыта .
66008008	Иккис Аанньал турбатын үрбүтүгэр сүдү улахан хайа курдук туох эрэ умайан күүдэпчилэммитинэн муораҕа сууллан , муора үс гыммыт биирэ хааҥҥа кубулуйбута ,
66008009	муораҕа олохтоох харамай үс гыммыт биирэ өлбүтэ , уста сылдьыбыт хараабыллар үс гыммыт биирдэрэ тимирбитэ .
66008010	Үһүс Аанньал турбатын үрбүтүгэр халлаантан сүүнэ улахан сындыыс сулус , умайа сылдьар факел курдук , өрүстэр үс гыммыт биирдэригэр уонна сир тымырыгар түспүтэ .
66008011	Бу сулус аата Сытыган Эрбэһин диэн ; уу үс гыммыт биирэ аһыйан , ону иһэн элбэх киһи өлбүтэ .
66008012	Төрдүс Аанньал турбатын үрбүтүгэр күн үс гыммыт биирэ , ый үс гыммыт биирэ , сулустар үс гыммыт биирдэрэ эмсэҕэлээн , үс гыммыт биирдэрэ хараара өлбүтэ ; уһун күн үс гыммыт биирин тухары сырдык суох буолбута , түүн эмиэ биир оннуга .
66008013	Онтон көрдөхпүнэ , халлаан хабайар хаба ортотунан биир Аанньал көтөн иһэн : « Субу турбатын үрүөхтээх үс атын Аанньал турбата тыаһаатаҕына , сир үрдүгэр олорооччуларга сор-муҥ , сор-муҥ , сор-муҥ буолуо ! » — диэн саҥаран сатарыппыта .
66009001	Бэһис Аанньал турбатын үрбүтүгэр көрбүтүм , арай халлаантан сиргэ сулус түспүтэ , бу сулуска түгэҕэ биллибэт дириҥ аҥхай айаҕын аһар күлүүс тыла бэриллибитэ .
66009002	Кини аҥхай айаҕын аспытыгар ол иһиттэн , сүүнэ оһохтон тахсар курдук , өһөх буруо өрө оргуйбута ; күн будулуйа өһөн , салгын ыыс-быдаан буруо буолан хаалбыта .
66009003	Күдэрик быыһыттан сиргэ саранча үөрэ өрө анньан тахсыбыта ; бу саранчаҕа сир үрдүгэр баар сүлүһүннээх ооҕуй курдук киһини тигэр кыах бэриллибитэ .
66009004	Сир үрдүгэр үүнэн турар хайа да оту , үүнээйини , ханнык да маһы буортулаама , арай сүүһүгэр Таҥара бэчээтэ суох дьону эрэ эмсэҕэлэт диэн саранчаҕа этиллибитэ .
66009005	Онон дьону өлөрбөккө эрэ , биэс ый устата сордуур-муҥнуур кыах киниэхэ бэриллибитэ ; оннук сордоотоҕуна , киһи , сүлүһүннээх ооҕуй тиктэҕинэ , эрэйдэнэрин курдук , эрэйдэнэрэ .
66009006	Ол күннэргэ дьон өлөр өлүүнү көрдүөхтэрэ да , кыайан булуохтара суоҕа , өлүөхтэрин баҕарыахтара да , өлөр өлүү кинилэртэн куота көтөн биэриэҕэ .
66009007	Көстөр көрүҥүнэн саранча кыргыһыыга киирээри бэлэм турар сылгы курдуга ; баһыгар кыһыл көмүскэ маарынныыр хоруоналаахха дылыта , киһи сирэйин курдук сирэйдээҕэ ,
66009008	дьахтар баттаҕын курдук баттахтааҕа , тииһэ хахай тииһин курдуга .
66009009	Тимир куйаҕы санатар түөс куйахтааҕа , кынатын тыаһа сэриигэ көтүтэн иһэр үтүмэн үгүс аттар холбоммут колесницаларын тыаһын курдук тип-тилигирэс этэ ;
66009010	сүлүһүннээх ооҕуй курдук кутуруктааҕа , кутуругун уһугар иннэлээҕэ ; ол иннэтинэн дьону тигэн биэс ыйы быһа эмсэҕэлэтэр күүстээҕэ .
66009011	Бу саранча түгэҕэ биллибэт аҥхай аанньала баһылыктааҕа ; ол аанньал аата еврейдии — Аваддон , оттон гректии — Аполлион .
66009012	Биир иэдээн ити курдук кэлэн ааспыта ; көр бу , тилэх баттаһа өссө икки атын иэдээн иһэрэ .
66009013	Алтыс Аанньал турбатын үрбүтүгэр Таҥара иннигэр турар кыһыл көмүс сиэртибэнньик түөрт муннугуттан саҥа иһиллибитэ .
66009014	Ол истибит саҥам турбалаах алтыс Аанньалга туһаайан : « Улуу Ефрат өрүскэ кэлгиллэн сытар түөрт Аанньалы босхолоо » , — диэбитэ .
66009015	Онон болдьохтоох сылларын ыйаахтаах ыйыгар , күүтүллүбүт күнүгэр , анаммыт чааһыгар киһи аймах үс гыммыт биирин имири эһэргэ бэлэм сытыарыллыбыт түөрт Аанньал босхоломмута .
66009016	Аттаах сэрииһит ахсаана икки сүүс мөлүйүөн этэ . Бу ахсааны истэрбэр ааттаабыттара .
66009017	Ити көрөр көрүүбэр ыҥыырдаах аттаахтар бааллара , кинилэр умайар уот кыһыл өҥүнэн , сапфир курдук күөх , сиэрэ курдук араҕас өҥүнэн оонньуу сылдьар түөс куйахтаахтара ; аттара хахайга маарынныыр төбөлөөхтөрө , айахтарыттан уот уһуурара , буруо , сиэрэ бургучуйара .
66009018	Ити үс иэдээнтэн — аттар айахтарыттан уһуурар уоттан , буруоттан , сиэрэттэн киһи аймах үс гыммыт биирэ өлбүтэ .
66009019	Аттар күүстэрэ айахтарыгар уонна кутуруктарыгар түмүллэн сылдьара ; кутуруктара эриэн үөнү санаталлара ; ол кутуруктар хончоҥноһо сылдьар төбөлөрүнэн дьону кэйгэллииллэрэ .
66009020	Оттон ити иэдээнтэн өлбөтөх дьон аньыыларын билинэн кэмсиммэтэхтэрэ , абааһыга уонна көрөр хараҕа , истэр кулгааҕа , хаамар атаҕа суох кыһыл да , үрүҥ да көмүс , алтан , таас уонна мас эмэгэккэ сүгүрүйэллэрин уураппатахтара ;
66009021	дьону өлөрөллөрүн , абынан-хомуһунан дьарыгыралларын , содурдук быһыыланалларын , уоралларын тохтоппотохторо .
66010001	Онтон күүстээх атын Аанньал былыкка сууланан , халлаантан түһэн иһэрин көрбүтүм ; төбөтүн иилии кустук оонньуура , сирэйэ күн курдук күлүмүрдүүрэ , икки атаҕа икки уот баҕана курдуга ;
66010002	илиитигэр арыллыбыт кыра кинигэни тута сылдьара . Аанньал уҥа атаҕынан муораҕа , хаҥаһынан сиргэ үктэнэ түһэн баран ,
66010003	хахай хаһыытыырын курдук , күүстээх куолаһынан саҥаран сатарыппыта ; ол саҥарбытыгар хардаран , халлааҥҥа сэттэ сүллэр этиҥ эппитэ .
66010004	Сэттэ этиҥ эппитигэр мин сурунардыы оҥостон иһэн , халлаантан : « Сэттэ этиҥ тугу эппитин суруйума , кистэлэҥҥэ тут » , — диир саҥаны истибитим .
66010005	Муораҕа да , сиргэ да үктэнэн турарын көрбүт Аанньалым уҥа илиитин халлааҥҥа өрө уунан туран
66010006	үйэттэн үйэлэр тухары Тыыннааҕынан , халлааны уонна онно баары барытын , сири итиэннэ сиргэ баары барытын , муораны , муора түгэҕэр баары барытын Айбытынан андаҕайбыта . « Бириэмэ манан бүтэр , — диэбитэ кини . —
66010007	Ол гынан баран сэттис Аанньал турбатын үрэр күнүгэр Таҥара кистэлэҥ соруга , Кини Бэйэтин пророк кулуттарыгар хайдах биллэрбитэй да , ол курдук туолуоҕа » .
66010008	Халлаантан истибит саҥам эмиэ миэхэ туһулаан : « Муораҕа уонна сиргэ үктэнэн турар Аанньалга баран , арыллыбыт кинигэни илиититтэн ыл » , — диэбитэ .
66010009	Мин Аанньалга тиийэн : « Кинигэни миэхэ аҕал » , — диэн көрдөспүтүм . Онуоха Кини : « Мэ , ылан сиэн кэбис . Куртаххар аһыы буолуо гынан баран , айаххар мүөт курдук минньийэн киириэҕэ » , — диэбитэ .
66010010	Аанньал илиититтэн кинигэни ылан сиэбитим айахпар мүөт курдук минньийэн киирбитэ эрээри , ыйыстыбыппар куртахпын курулута аһыппыта .
66010011	Кини миэхэ : « Үгүс норуот , омук , тыл , ыраахтааҕы туһунан Таҥара тугу этэрин дьоҥҥо өссө төгүл иһитиннэриэх тустааххын » , — диэн эппитэ .
66011001	Онтон сири мээрэйдиир ураҕаска маарынныыр торуосканы илиибэр туттаран баран , эппиттэрэ : « Баран Таҥара Дьиэтин уонна сиэртибэнньиги мээрэйдээ , итиэннэ Дьиэ иһигэр баар сүгүрүйээччи дьон ахсаанын аах ;
66011002	арай тас тиэргэнин мээрэйдээмэ , хааллар ; тас тиэргэн атын омуктарга бэриллэн турар : кинилэр ытык куораты түөрт уон икки ый устата илдьи тэпсиэхтэрэ .
66011003	Мин бар дьоҥҥо этэр тылбын тиэрдэр күүһү икки кэрэһит киһибэр биэриэҕим . Оччоҕо кинилэр кутурҕан таҥаһын таҥнан , Мин этэрбин тыһыынча икки сүүс алта уон күн устата иһитиннэриэхтэрэ » .
66011004	Бу икки киһи сир Таҥаратын иннигэр турар икки олива мас уонна икки сырдатар сибэтиинньик буолар .
66011005	Кинилэри ким эмэ атаҕастыан баҕардаҕына , икки кэрэһит айаҕыттан уот уһууран тахсан өстөөхтөрүн түрүтэ сиэҕэ ; кинилэри атаҕастыырга санаммыт киһи ити курдук өлөрүллүөҕэ .
66011006	Кинилэр Таҥара этэрин биллэрэр кэммитигэр сиргэ ардах түспэтин диэн , халлааны хам хатыыр , ууну хааҥҥа кубулутар уонна хаһан баҕардылар да , сир үрдүгэр араас алдьархайы ааҥнатар былаастаахтар .
66011007	Кэрэһиттээн бүттэхтэринэ , түгэҕэ биллибэт аҥхайтан адьырҕа кыыл тахсан кинилэри кытта охсуһан , хотон иккиэннэрин өлөртүөҕэ уонна
66011008	өлүктэрин Айыы Тойоммут кириэскэ тиириллибит улуу куоратын уулуссатыгар хаалларыаҕа . Бу куорат аата — ханалытан этэр буоллахха , Содом уонна Египет .
66011009	Араас норуоттан , уустан , тылтан , омуктан үгүс киһи , үс түүннээх күн уонна күн аҥаарын устата кинилэр өлүктэрин көрүөҕэ уонна өлүктэри хоруопка сытыарары көҥүллүө суоҕа .
66011010	Бу икки пророк сир олохтоохторун эрэйдээбит буолан , сир дьоно кинилэр өллөхтөрүнэ , үөрүү-көтүү бөҕө буолуохтара , бэйэ-бэйэлэригэр бэлэх ыытыһыахтара .
66011011	Ол гынан баран үс түүннээх күн ордуга күн аҥаара ааспытын кэннэ , Таҥара кинилэргэ олох тыынын киллэрэн , бу икки киһи сүһүөҕэр туран кэлбитэ ; кинилэри көрбүт дьон уолуйа куттаммыттара .
66011012	Онтон икки кэрэһит халлаантан : « Манна тахсыҥ » , — диир саҥа дуораһыйарын истибиттэрэ . Иккиэн , өстөөхтөрө көрөн турдахтарына , былыкка куустаран үөһэ халлааҥҥа тахсыбыттара .
66011013	Сонно тута улуу сир хамсааһына буолан , куорат уон гыммыт биирэ урусхалламмыта ; бу сир хамсааһыныгар сэттэ тыһыынча киһи өлбүтэ , онтон ордубута кутталыттан Халлааҥҥа баар Таҥараҕа уруй-айхал эппитэ .
66011014	Иккис иэдээн ити курдук ааспыта эрээри , өр-өтөр буолбатаҕа , аны үһүс иэдээн иһэрэ .
66011015	Онтон сэттис Аанньал турбатын үрбүтүгэр халлааҥҥа : « Аан дойду саарыстыбата аны Айыы Тойоммут уонна Кини Христоһун Саарыстыбата буолла . Айыы Тойон үйэттэн үйэлэр тухары ыраахтааҕылыаҕа ! » — диир саҥа сатараабыта .
66011016	
66011017	Билигин да баар , урут да баар , кэлиэхтээх Айыы Тойон Таҥара , Барытын Тутан Олорооччу , Эн сүдү күүскүн көрдөрөҥҥүн , ыраахтааҕы буолбуккар Эйиэхэ махтанабыт !
66011018	Норуоттар суоһурҕаннылар эрээри , Эн уордайар кэмиҥ үүннэ , өлбүттэри дьүүллүүр күнүҥ , кулуттаргар , пророктаргар , сибэтиэйдэргэр , Эн ааккын ытыктааччыларга — кыраҕа да , улууга да иэстэрин төлүүр , сир үрдүн имири эһээччилэри бэйэлэрин имири эһэр кэмиҥ тиийэн кэллэ ! »
66011019	Халлааҥҥа Таҥара Дьиэтин аана тэлэччи аһыллыбыта , ол иһигэр Таҥара кэс тылын хоппото көстүбүтэ ; чаҕылҕан чаҕылыйбыта , этиҥ этэн ньириһиппитэ , саҥа-иҥэ , тыас-уус иһиллибитэ , сир хамсаабыта , улуу тобурах тоҕо түспүтэ .
66012001	Онтон халлааҥҥа сүдү бэлиэ көстүбүтэ : күнү таҥастыы сөрөммүт дьахтар ыйга үктэнэн турара , төбөтүгэр уон икки сулустаах мэнньиэстээҕэ ;
66012002	Дьахтар оһоҕостооҕо , талыыта киирэн ыарыыланан ыһыытыыра .
66012003	Халлааҥҥа аны атын дьикти бэлиэ — сэттэ төбөлөөх , уон муостаах , төбөтүн аайы кыракый хоруоналаах , уот кыһыл өҥнөөх сүүнэ улахан садаҕа моҕой — көстүбүтэ .
66012004	Моҕой халлаан сулуһун үс гыммыт биирин кутуругунан тоҕо сөрөөн ылан , сир диэки илгэн кэбиспитэ . Онтон кэмэ кэлбит дьахтар иннигэр , оҕолонноҕуна оҕотун мэҥиэстэн кэбиһээри , кэтэһэн турбута .
66012005	Дьахтар бары норуоту тимир торуосканан салайыахтаах уол оҕону төрөтөөтүн , оҕото сонно тута Таҥараҕа , Таҥара бүрүстүөлүгэр үөһэ ылыллыбыта .
66012006	Оттон бэйэтэ иччитэх бүөм сиргэ — тыһыынча икки сүүс алта уон күн устата көрүүгэ-харайыыга сырыттын диэн Таҥара киниэхэ анаан бэлэмнэттэрбит сиригэр — куоппута .
66012007	Онтон халлааҥҥа сэрии буолбута : Михаил уонна кини Аанньаллара садаҕа моҕойу утары охсуспуттара . Садаҕа моҕой аанньалларыныын эмиэ кинилэри кытта киирсибиттэрэ ,
66012008	ол гынан баран , өр тулуспатахтара , уонна халлааҥҥа кинилэргэ аны сылдьар сир ордубатаҕа даҕаны .
66012009	Онон сири-халлааны бүтүннүү албынныы сылдьыбыт улуу моҕой , атыннык адьарай уонна сатана диэн ааттаах былыргы эриэн кыыл , сиргэ таҥнары сатыылаабыта , аанньаллара эмиэ кинини кытта бииргэ аллара кыйдаммыттара .
66012010	Онтон халлааҥҥа ньиргиэрдээх саҥа иһиллибитэ : « Быыһаныы кэмэ кэллэ , Таҥарабыт күүһүн-күдэҕин көрдөрөн баһылыыр кэмэ үүннэ , Таҥара Христоһа былааһы ылла : бырааттарбытын түүннэри-күннэри Таҥарабыт иннигэр буруйдааччы аллара кыйданна !
66012011	Бырааттарбыт кинини Агнец Хаанынан , туоһулуур тылларынан кыайбыттара ; кинилэр , хара өлүөхтэригэр да диэри , олохторун таптаабатахтара .
66012012	Онон , мэҥэ Халлаан , өрөгөйдөө , Халлааҥҥа олохтоох эрэ барыта , үөр-көт ! Сор-муҥ буолуо эһиэхэ , сиргэ , муораҕа олорооччуларга ! Адьарай , өр уһаабатын билэн , эһиэхэ киҥэ-наара холлон түстэ » .
66012013	Сиргэ эһиллибиппин диэн өйдөөт , моҕой аны уол оҕону төрөппүт дьахтары сойуолаһан барбыта .
66012014	Дьахтар эриэн кыылтан куотан иччитэх бүөм сиргэ , тиийиэхтээх сиригэр көтөн тиийэрин туһугар , киниэхэ хотой икки модун кыната бэриллибитэ . Онно тиийдэҕинэ , кинини үс аҥаар сыл устата көрөн-харайан олордуохтаахтара .
66012015	Сүүрүккэ оҕустардын диэн , эриэн кыыл аны айаҕыттан өрүстүү суккуллар ууну дьахтар диэки ыыппыта .
66012016	Ол гынан баран сир дьахтарга көмөлөһөөрү , силлэн , моҕой айаҕыттан сүүрэр ууну иҥэринэн кэбиспитэ .
66012017	Дьахтарга суоһуран , садаҕа моҕой аны кини атын ыччатын , Таҥара кэриэстэрин тутуһар , Иисус Христос туоһулаабыт кырдьыгар бэриниилээх дьону кытта кыргыһа барбыта .
66013001	Мин муора кумах кытылыгар турбутум . Ол туран көрдөхпүнэ , арай муораттан сэттэ бастаах , уон муостаах кыыл тахсан иһэрэ : муоһун аайы биирдии кыра хоруоналааҕа , баһын аайы Таҥараны холуннарар ааттааҕа .
66013002	Бу көрбүт кыылым леопард курдук көрүҥнээх , эһэ курдук атахтаах , хахайдыы айахтаах этэ ; садаҕа моҕой киниэхэ бэйэтин күүһүн , бүрүстүөлүн , улуу былааһын биэрбитэ .
66013003	Көрдөхпүнэ , кыыл биир баһа өлөрдүү бааһырбыт курдук этэ да , ол бааһа мүлүрүччү оспута ; онон сир үрдэ бүтүннүүтэ сөҕөн-махтайан кыылы батыспыта уонна киниэхэ былаас биэрбит садаҕа моҕойго сүгүрүйбүтэ .
66013004	Кинилэр : « Кыылга холоонноох ким баарый , ким кинилиин күөн көрсөр кыахтааҕый ? » — дии-дии кыылга эмиэ сүгүрүйбүттэрэ .
66013005	Кыыл Таҥараны холуннаран улуутумсуйан саҥарара көҥүллэммитэ , киниэхэ түөрт уон икки ый устата дьайар былаас бэриллибитэ .
66013006	Онон кини Таҥара аатын , Таҥара олорор эйгэтин итиэннэ Халлааҥҥа олохтоохтору баһааҕырдар санааттан Таҥараны холуннаран киирэн барбыта .
66013007	Киниэхэ сибэтиэйдэри кытта сэриилэһэн кыайар көҥүл уонна хас биирдии биис ууһун , норуоту , тылы , омугу барытын баһылыыр былаас бэриллибитэ .
66013008	Сир дьоно барыта , аан дойду айыллыан инниттэн толук буоларга анаммыт Агнецка баар Олох Кинигэтигэр аата-суола киирбэтэх хас биирдии киһи — бу кыылга сүгүрүйүөҕэ .
66013009	Ким истэр кулгаахтаах иһиттэҕэ буолуохтун :
66013010	ким билиэн ылар — бэйэтэ билиэн барыаҕа , ким болотунан өлөрөр — бэйэтэ болоттон өлүөҕэ . Бу — сибэтиэйдэри улуу тулуурга , итэҕэлгэ ыҥырыы .
66013011	Онтон аны атын кыыл сиртэн тахсан эрэрин көрбүтүм . Ол кыыл бараан курдук икки муостааҕа , садаҕа моҕойдуу саҥарара ,
66013012	бастакы кыылы кытта бииргэ сылдьан , кини былааһын толору туһанара уонна сири , сир олохтоохторун барыларын өлөр бааһа оһо охсон хаалбыт кыылга сүгүрүйэллэригэр күһэйэрэ .
66013013	Кини улуу дьикти бэлиэлэри көрдөртүүрэ — дьон көрөн турдаҕына , оннооҕор халлаантан сиргэ уоту түһэрэрэ .
66013014	Бастакы кыылы кытта бииргэ сылдьан оҥороро көҥүллэммит дьиктилэринэн кини сир олохтоохторун албынныыра уонна батастан бааһыран баран тыыннаах ордубут кыыл мөссүөнүн үтүгүннэрэн ылыҥ диэн дьону күһэйэрэ ;
66013015	кыыл мөссүөнүгэр тыын киллэрэр кыах киниэхэ бэриллэн , кыыл мөссүөнэ саҥарар-иҥэрэр , киниэхэ сүгүрүйбэтэхтэри өлөртөрөр гына дьаһайар кыахтаммыта .
66013016	Бу иккис кыыл барыларыгар — кыраҕа да , улууга да , баайга да , дьадаҥыга да , көҥүлгэ да , кулукка да — уҥа илиилэригэр эбэтэр сүүстэригэр бэлиэ уурдарыаҕа ,
66013017	оччоҕо бэлиэлээхтэртэн , атыннык эттэххэ , кыыл аата эбэтэр кини аатын чыыһылата суруллубут киһиттэн ураты ким да атыылаһар да , атыылыыр да кыаҕа суох буолуоҕа .
66013018	Бу маны өйдүүргэ муударай өй ирдэнэр . Ким муударай өйдөөх , ол кыыл чыыһылатын ааҕан быһаардын , ол эбэтэр бу — киһи чыыһылата ; бу чыыһыла — алта сүүс алта уон алта .
66014001	Көрбүтүм , арай Сион хайатын үрдүгэр Агнец турара , аттыгар сүүс түөрт уон түөрт тыһыынча киһи — сүүстэригэр Кини Аҕатын аата суруллубут дьоно — турара .
66014002	Онтон халлаантан дохсун уу күрүлээн эрэригэр дуу , күүстээх этиҥ этэн ньириһитэригэр дуу холоонноох саҥаны истибитим . Ол истибит саҥам арфаҕа оонньооччулар таһаарар дорҕооннорун санатара .
66014003	Кинилэр бүрүстүөл , түөрт харамай уонна ытык кырдьаҕастар иннилэригэр туран эрэ саҥа ырыаны ыллыыллара ; сиртэн толуйуллан ылыллыбыт сүүс түөрт уон тыһыынча киһиттэн ураты ким да бу ырыаҕа үөрэнэр кыаҕа суоҕа .
66014004	Бу — дьахтарга чугаһаабатах , ыраастарын сүтэрбэтэх уолунан сылдьар дьон ; бу — Агнец хайа диэки барар да , ону батыһааччылар . Таҥараҕа уонна Агнецка анаммыт бастыҥ үүнүү буолалларын быһыытынан , Таҥара кинилэри киһи аймахтан толуйан ылбыта .
66014005	Бу — этэр тылларыгар сымыйаны сыһыарбатах , Таҥара бүрүстүөлүн иннигэр эҥкилэ суох ыраас дьон .
66014006	Онтон халлаан үөһүнэн атын Аанньал сир үрдүгэр олорооччуларга — хас биирдии омукка , биис ууска , тылга , норуокка — үйэттэн үйэлэр тухары өлбөөдүйбэт Евангелиены илдьэ көтөн иһэрин көрбүтүм .
66014007	Аанньал : « Таҥараттан толлуҥ-торуттуҥ , Кинини уруйдааҥ-айхаллааҥ ! Кини аан дойду дьонун дьүүллүүр кэмэ кэллэ ! Сири-халлааны , муораны , сир тымырын барытын Айбыкка сүгүрүйүҥ ! » — диир күүстээх саҥата эҥсиллэн иһиллэрэ .
66014008	Атын Аанньал кинини батыһан иһэн : « Содур олоҕун уохтаах арыгытынан бары омукка айах туппут улуу куорат Вавилон суулунна , суулунна ! » — диэн саҥара иһэрэ .
66014009	Онтон кэннилэриттэн иһэр үһүс Аанньал саҥата дуораһыйбыта : « Ким кыылга уонна кыыл мөссүөнүгэр сүгүрүйбүт , кини бэлиэтин сүүһүгэр дуу , илиитигэр дуу туруортарбыт ,
66014010	ол — Таҥара уор-кылын иһитигэр убаппакка эрэ куппут уохтаах утаҕын иһиэҕэ , уонна сибэтиэй Аанньаллар итиэннэ Агнец көрөн турдахтарына , уоттаах сиэрэҕэ умайан сору-муҥу көрүөҕэ ;
66014011	кинилэр сордонор күдэн буруолара үйэттэн үйэлэргэ өрө уста туруоҕа ; кыылга уонна кини мөссүөнүгэр сүгүрүйээччилэр , кыыл аатын бэлиэтин ылынааччылар күнүһүн да , түүнүн да уоскулаҥ диэни билиэхтэрэ суоҕа » .
66014012	Бу — Таҥара кэриэстэрин толорор , Иисуска бэриниилээх сибэтиэйдэри улуу тулуурдаах буолууга ыҥырыы .
66014013	Онтон мин халлаантан : « Суруй : „ Мантан инньэ Айыы Тойоҥҥо бэриниилээх өлөр киһи алгыстанар ! “ » — диир саҥаны истибитим . « Дьиҥ чахчы , — диир Тыын , — кинилэр үлэлэриттэн сынньаныахтара , оттон оҥорбут үтүөлэрэ кэннилэриттэн батыһан барыаҕа » .
66014014	Көрбүтүм , арай сырдык былыт көстүбүтэ , былыкка Киһи Уолугар майгыннаах Ким эрэ олороро ; төбөтүгэр кыһыл көмүс мэнньиэстээҕэ , илиитигэр сытыы сиэрпэлээҕэ .
66014015	Онтон атын Аанньал Таҥара Дьиэтиттэн тахсан кэлэн , былыкка Олорооччуга туһаайан : « Сиэрпэҕин ылаҥҥын быспытынан бар , хомуур кэмэ кэллэ , сир үүнүүтэ ситтэ » , — диэн саҥаран дуораһыппыта .
66014016	Былыкка Олорооччу сиэрпэтин сир диэки далайаатын кытта , сирдээҕи хомуур хомуллан бүппүтэ .
66014017	Аны атын Аанньал халлааҥҥа баар Таҥара Дьиэтиттэн илиитигэр сытыы сиэрпэни туппутунан тахсан кэлбитэ .
66014018	Онтон уоту дьаһайар былаастаах атын Аанньал сиэртибэнньиктэн тахсан , сытыы сиэрпэлээххэ туһаайан : « Виноград отоно буспут , сытыы сиэрпэҕинэн сиргэ баар виноград сүүмэхтэрин быһан ыл » , — диэн үөгүлээбитэ .
66014019	Аанньал сиэрпэтинэн сир диэки далайан сиргэ үүммүт винограды быһа охсон ылбыта уонна Таҥара уордаахтык тэпсэн сүмэһинин ыгар улуу ныһыырыгар бырахпыта .
66014020	Куорат таһыгар баар сүмэһин ыгар сиргэ виноград ныһыллан бүппүтэ ; ол сиртэн тохтор хаан ат үүнүгэр тиийэ таһымнаан , отучча көстөөх сиринэн халыйбыта .
66015001	Халлааҥҥа аны атын улуу дьикти бэлиэни — сэттэ тиһэх иэдээн төрдүн илдьэ сылдьар сэттэ Аанньалы — көрбүтүм . Ити сэттэ тиһэх иэдээн кэлэн аастаҕына , Таҥара уора-кылына уҕарыахтааҕа .
66015002	Онтон уоту кытта булкуллубут өстүөкүлэҕэ маарынныыр муора баарын көрбүтүм ; кыылы , кини мөссүөнүн , бэлиэтин , кини аатын чыыһылатын кыайбыт дьон ол өстүөкүлэ муора үрдүгэр Таҥара биэрбит арфатын тутан тураллара .
66015003	Кинилэр Таҥара кулута Моисей уонна Агнец ырыатын ыллыыллара : « Оо , Айыы Тойон Таҥара , Барытын Тутан Олорооччу ! Улуу да , сөҕүмэр да буоллаҕа Эн оҥоһууҥ ! Эн суолуҥ барыта көнө , кырдьыктаах , оо , сибэтиэйдэр Ыраахтааҕылара !
66015004	Айыы Тойон , ким Эйигиттэн толлуо суоҕай , ким айхаллыа суоҕай Эн ааккын ? Сибэтиэй соҕотох Эн эрэ бааргын эбээт . Эн кырдьыктаах дьүүлүҥ бары норуокка көһүннэ ; омук эрэ барыта кэлэн Эн иннигэр нөрүөн нөргүйүө » .
66015005	Бу кэнниттэн көрбүтүм — арай халлааҥҥа баар Таҥара Дьиэтэ — Туоһулааһын Скинията — арыллан кэлбитэ ,
66015006	Ол иһиттэн ыраас сырдык лүөн таҥастаах , түөстэрин кыһыл көмүс өҥнөөх таҥаһынан туора бааммыт сэттэ Аанньал сэттэ иэдээн төрдүн илдьэ тахсан кэлбиттэрэ .
66015007	Онуоха түөрт харамайтан биирдэстэрэ кинилэргэ үйэлэр тухары баар Таҥара уора-кылына толору кутуллубут сэттэ кыһыл көмүс кытаҕын туттарбыта .
66015008	Таҥара кэрэмэн килбиэниттэн , модун кыаҕыттан тунааран тахсар буруо Дьиэ иһин толорбута . Сэттэ Аанньал сэттэ иэдээнэ дьайан бүтүөр диэри , ким да иһирдьэ киирэр кыаҕа суоҕа .
66016001	Онтон Таҥара Дьиэтин иһиттэн ким эрэ күүстээх саҥата сэттэ Аанньалга туһаайан : « Барыҥ , Таҥара уора-кылына толору кутуллубут сэттэ кытаҕын сиргэ тоҕо анньыҥ ! » — диирин истибитим .
66016002	Бастакы Аанньал баран кытаҕын сиргэ сүөкээбитигэр кыыл бэлиэтин ылыммыт итиэннэ кыыл мөссүөнүгэр үҥэр-сүктэр дьон эттэрэ бүтүннүү тулуппат ыарыылаах , ириҥэлээх ынырык бааһынан бүрүллүбүтэ .
66016003	Иккис Аанньал кытаҕын муораҕа сүөкээбитигэр муора уута өлбүт киһи хаанын курдук буолбута , муораҕа баар хамсыыр харамай барыта имири эстибитэ .
66016004	Үһүс Аанньал кытаҕын өрүстэргэ , сир тымырдарыгар сүөкээбитигэр уу хааҥҥа кубулуйбута ,
66016005	онуоха уу Аанньалын саҥата сөҥөдүйбүтэ : « Оо , билигин баар , урут баар Сибэтиэй Айыы Тойон , маннык дьүүллээбитиҥ дьиҥ кырдьыктаах .
66016006	Сибэтиэйдэр , пророктар хааннарын тохпуттарын иһин , кинилэргэ хааны иһэрдэ биэрдиҥ : итинник дьүүллэнэллэрэ бэрт сөптөөх » .
66016007	Онтон аны сиэртибэнньик иһиттэн атын саҥа : « Айыы Тойон Таҥара , Барытын Тутан Олорооччу , Эн дьүүлүҥ дьиҥ сөптөөх , кырдьыктаах ! » — диирэ иһиллибитэ .
66016008	Төрдүс Аанньал кытаҕын күҥҥэ сүөкээбитигэр күн бэйэтин уотунан дьону түрүтэ сиэтэр буолбута .
66016009	Сыралҕан куйаас сырайан , дьон бу алдьархайы ааҥнатар былаастаах Таҥара аатын холуннаран-баһааҕырдан барбыттара . Ол тухары хайалара даҕаны аньыытын-харатын билинэн кэмсиммэтэҕэ , Таҥараны айхаллаабатаҕа .
66016010	Бэһис Аанньал кытаҕын кыыл бүрүстүөлүгэр сүөкээбитигэр кыыл бас билэр саарыстыбата хараҥара түспүтэ , дьон , тылларын быһа ыстыахтарыгар диэри , сору-муҥу көрбүттэрэ .
66016011	Сору көрөн , баастарын ыарыыта бэрдиттэн халлааҥҥа баар Таҥараны үөхпүттэрэ-таныйбыттара , оттон оҥорбут аньыыларын-хараларын кэмсиммэтэхтэрэ .
66016012	Алтыс Аанньал кытаҕын улуу Евфрат өрүскэ сүөкээбитигэр илинтэн , күн тахсар сирин диэкиттэн , кэлэр ыраахтааҕылар суоллара бэлэм буоларын туһугар , өрүс , уута уолан , кумаҕынан көрбүтэ .
66016013	Онтон садаҕа моҕой , кыыл уонна сымыйа пророк айахтарыттан хара баҕаҕа маарынныыр үс быртах тыын оронон тахсан эрэллэрин көрбүтүм ;
66016014	ол дьикти бэлиэлэри оҥорон көрдөрөр абааһы тыыннара этилэр ; кинилэр Барытын Тутан Олорооччу Таҥара улуу күнүгэр барыларын кырыктаах кыргыһыыга бииргэ түмээри , бүтүн аан дойду ыраахтааҕыларыгар тахсыбыттара .
66016015	« Көр бу , Мин уоруйах курдук эмискэ кэлиэҕим . Ким утуйан хаалбатах , таҥнардыы бэлэм сылдьыбыт — ол алгыстаах . Кини сыгынньаҕа көстөн саакка киириэ суоҕа » .
66016016	Кинилэр ыраахтааҕылары еврейдии Армагеддон диэн ааттаах сиргэ муспуттара .
66016017	Сэттис Аанньал кытаҕын салгыҥҥа сүөкээбитигэр Таҥара Дьиэтин иһиттэн , бүрүстүөлтэн : « Бүттэ ! » — диир күүстээх саҥа иһиллибитэ .
66016018	Чаҕылҕан чаҕылыйбыта , этиҥ этэн ньириһиппитэ , саҥа-иҥэ ньамаласпыта , сир дьигиһийбитэ ; киһи-аймах сиргэ үөскүөҕүттэн ыла буолбатах улуу сир хамсааһына этэ ол !
66016019	Улуу куорат үс аҥыы хайа ыстаммыта , омук-омук куората барыта урусхалламмыта . Таҥара улуу Вавилону умнууга хаалларбатаҕа : уорун-кылынын уохтаах арыгытын киниэхэ иһэрдэ биэрбитэ .
66016020	Биир да арыы сир суох буолбута , биир да хайа ордубатаҕа .
66016021	Халлаантан түөртүү буут ыйааһыннаах сүүнэ тобурах дьону тоҕута түспүтэ ; тобураҕы түһэрэн иэдээни оҥордо диэн дьон Таҥараны үөҕэн-таныйан барбыта . Ол курдук иэнэ биллибэт иэдээн этэ .
66017001	Онтон сэттэ кытахтаах сэттэ Аанньалтан биирдэстэрэ кэлэн миэхэ эппитэ : « Кэл , эйиэхэ элбэх ууга олорор улуу содур дьахтар дьүүллэнэрин көрдөрүөм .
66017002	Сир ыраахтааҕылара кинилиин көссүүлэһэллэрэ , сир олохтоохторо кини содур олоҕун арыгытын итириэхтэригэр диэри иһэллэрэ » .
66017003	Тыын миэхэ сайбытыгар Аанньал миигин иччитэх сиргэ илдьэ барбыта . Онно тиийэн көрбүтүм — биир дьахтар сэттэ бастаах , уон муостаах , бүүс бүтүннүүтэ Таҥараны холуннарар аатынан-суолунан бүрүллүбүт уот кыһыл кыылы миинэн олороро .
66017004	Дьахтар хараҥа кыһыл , сырдык уот кыһыл күндү таҥастааҕа , кыһыл көмүс , күндү таас , чөмчүүк киэргэллээҕэ , содур олоҕун бары сидьиҥэ , быртаҕа толору кутуллубут кыһыл көмүс иһитин тутан олороро ;
66017005	сүүһүгэр « Улуу Вавилон — сир бары содурун , бары сидьиҥин ийэтэ » диэн кистэлэҥ суолталаах аат суруллан сылдьара .
66017006	
66017007	Тоҕо дьиктиргиигин ? — диэбитэ Аанньал . — Мин эйиэхэ ити дьахтар уонна кини миинэ сылдьар сэттэ төбөлөөх , уон муостаах кыылын кистэлэҥин этиэм .
66017008	Бу көрбүт кыылыҥ баар этэ гынан баран , билигин суох , онтон кэлин түгэҕэ биллибэт аҥхайтан тахсан өлөр өлүүгэ барыаҕа ; ааттара-суоллара аан дойду саҕаланыаҕыттан ыла Олох Кинигэтигэр суруллубатах сир олохтоохторо бу кыылы көрөн сөҕүөхтэрэ . Бу баар буола сылдьыбыт кыыл билигин суох эрээри , эмиэ кэлиэхтээх .
66017009	Бу маны өйдүүргэ муударай өй ирдэнэр . Сэттэ төбө ити дьахтар олорор сэттэ булгунньаҕын ,
66017010	ону тэҥэ сэттэ ыраахтааҕыны көрдөрөр ; олортон биэс ыраахтааҕыта суулбута , биирэ баар , атына өссө кэлэ илик , оттон кэллэҕинэ да , уһаабат .
66017011	Баар буола сылдьан баран , суох буолбут кыыл — ахсыс ыраахтааҕы , сэттэттэн биирдэстэрэ , кини өлөр өлүүгэ баран иһэр .
66017012	Оттон көрбүт уон муоһуҥ — былааһын өссө тута илик уон ыраахтааҕы ; бу ыраахтааҕыларга кыылы кытта бииргэ биир чаас устата баһылыыр-көһүлүүр былаас бэриллиэҕэ .
66017013	Бу бары биир соруктаах-сыаллаах ыраахтааҕылар буолан , күүстэрин-былаастарын барытын кыылга туран биэриэхтэрэ .
66017014	Кинилэр Агнеһы утары охсуһуохтара эрээри , Агнец — тойоттор Тойонноро , ыраахтааҕылар Ыраахтааҕылара — кинилэри кыайыаҕа . Таҥара талан ыҥырбыт эрэллээх дьоно Кинини кытта бииргэ сылдьыахтара » .
66017015	Итиэннэ өссө эппитэ : « Эн көрбүт улахан ууҥ , ити содур дьахтар олорор уута , норуоттары , көй дьону , омуктары , араас тылы көрдөрөр .
66017016	Оттон кыыл төбөтүгэр көрбүт уон муоһуҥ ити содур дьахтары абааһы көрөн туруохтара , барытын бары кураанахтаан-эһэн баран бэйэтин сыгынньах хаалларыахтара , итиэннэ этин-сиинин мэҥиэстэн баран , уокка уматыахтара .
66017017	Таҥара , Бэйэтин көҥүлүн толортороору , кинилэргэ итинник биир өйү-санааны үөскэппит буолан , кинилэр , Таҥара эппит тыла туолуор диэри , былаастарын кыылга туран биэрбиттэрэ .
66017018	Оттон ити көрбүт дьахтарыҥ — сир ыраахтааҕыларын баһылаан олорор улуу куорат » .
66018001	Бу кэнниттэн сүдү былаастаах атын Аанньал халлаантан түһэн иһэрин көрбүтүм . Кини килбиэннээх сырдыгыттан сир үрдэ сандаара түспүтэ .
66018002	Аанньал күүстээх куолаһа дуораһыйбыта : « Улуу содур Вавилон суулунна , суулунна ! Кини аны билигин абааһы ордуута , бары быртах тыын барыта түһэр , бары кирдээх , куһаҕан көтөр барыта түһэр сирэ буолла ;
66018003	кини хаһан эрэ бары норуоттарга содур олоҕун уохтаах утаҕын иһэрдибитэ , сир ыраахтааҕылара кинилиин көссүүлэһэн көччүйбүттэрэ , сир-дойду эргиэмсиктэрэ кини улуу баайыттан ылан , эргинэн тиэрэ байбыттара » .
66018004	Онтон халлаантан атын саҥаны истибитим : « Кини аньыытыгар-харатыгар кыттыспат , буруйугар буруйдаммат туһугар , Мин норуотум , бу куораттан таҕыс !
66018005	Аньыыта-буруйа халлааҥҥа тиийэ халыҥаата , онон кини хара дьайыытын барытын Таҥара өйдөөн-санаан кэллэ .
66018006	Эһиэхэ хайдах сыһыаннаспытай да , эһиги эмиэ киниэхэ соннук сыһыаннаһыҥ ; тугу оҥорбутунан көрөн , икки бүктээн төлөөҥ ; эһиэхэ утах оҥорбут иһитигэр икки төгүл ордук уохтаах утахта бэлэмнээҥ .
66018007	Сарыысса буолан олоробун , огдообо буолбатахпын , сору-муҥу хаһан да көрүөм суоҕа дии саныыр . Онон төһөнөн аатырбытай-сураҕырбытай да , төһөнөн баай-дэлэй олоххо көччүйбүтэй да , соччонон үгүс сорго-муҥҥа , кыһалҕаҕа тиксэриҥ .
66018008	Сэтэ-сэлээнэ туолан , өлөр өлүү , ытабыл-соҥобул уонна сут кинини биир күн иһигэр ситиэҕэ , бэйэтэ уокка уматыллыаҕа ; кинини дьүүллүүр Айыы Тойон Таҥара оннук күүстээх » .
66018009	Кинини кытта көссүүлэспит , баайга-дуолга бииргэ көччүйбүт сир ыраахтааҕылара кини умайбыт уотун күдэн буруотун көрөннөр аһыйан ытаһыахтара-соҥоһуохтара , айманыахтара ,
66018010	уонна сордонорун көрөн , куттанан тэйиччи туран эрэ : « Оо , күүстээх-уохтаах улуу куорат Вавилон ! Сор-муҥ , сор-муҥ да буолар эбит эйиэхэ , дьүүлүҥ чаас иһинэн буола оҕустаҕа ! » — дэһиэхтэрэ .
66018011	Сир-дойду атыыһыттара эргинэр табаардарын аны ким да атыыласпат буолан , эмиэ кинини аһыйан ытаһыахтара-соҥоһуохтара , айманыахтара .
66018012	Кыһыл да , үрүҥ да көмүс табаары , күндү тааһы да , чөмчүүгү да , күндү лүөн таҥаһы , хараҥа кыһыл таҥаһы , солкону , уот кыһыл таҥаһы , араас үтүө сыттаах маһы , слон уҥуоҕа , күндү мас , боруонса , тимир уонна мрамор оҥоһуктары ким да атыыласпат буолуо ;
66018013	корицаны , фимиамы , мирраны итиэннэ лааданы , арыгыны , олива арыытын , үчүгэй бурдугу , сэлиэһинэйи , оҕуһу уонна барааны , сылгыны уонна колесницаны , кулуту , атыннык эттэххэ , тыыннаах дууһаны ким да аны ылыа суоҕа .
66018014	« Дууһаҥ туохха таласпыта барыта мэлийдэ , баайыҥ-дуолуҥ , килбэҥнэс киэбиҥ көстө сүттэ — аны хаһан да ону эргитиэҥ суоҕа ! »
66018015	Ити баайынан эргинэн байбыт эргиэмсиктэр , киниттэн байбыт атыыһыттар кини сордоноро бэрдиттэн куттанан , тэйиччи туран ытаһан-соҥоһон айманан
66018016	этиэхтэрэ : « Оо , сор-муҥ , сор-муҥ да буолар эбит эйиэхэ , улуу куорат ! Күндү лүөнү , хараҥа кыһыл , умайар уот кыһыл таҥаһы кэтэриҥ , кыһыл көмүһүнэн , күндү таастарынан , чөмчүүгүнэн симэнэриҥ .
66018017	Ол бэйэлээх баай барыта чаас иһигэр күдэҥҥэ көттөҕө ! » Бары хаппытааннар , муоранан айаннааччылар , мотуруостар уонна муора суолунан сылдьар эргиэмсиктэр — бары тэйиччи туран
66018018	кини умайар уотун буруотун көрө-көрө : « Хайа куорат бу улуу куоракка тэҥнэһиэ баарай ! » — диэн айманаллара ;
66018019	төбөлөрүгэр күлү куттан баран энэлийэ-энэлийэ , марылаччы ытыы-ытыы үөгүлэһэллэрэ : « Оо , сор-муҥ , сор-муҥ да буолар эбит эйиэхэ , улуу куорат ! Муораҕа хараабыллаах эрэ барыта эн баайгынан эргинэн байбыта ! Ол бэйэҥ биир чаас иһигэр кураанахтанныҥ ! »
66018020	Үөр-көт , мэҥэ Халлаан , үөрүҥ-көтүҥ , сибэтиэй Апостоллар уонна пророктар ! Эһигини утары оҥорбут бары буруйун иһин кини Таҥара дьүүлүгэр турда .
66018021	Онтон биир күүстээх Аанньал сүүнэ улахан суоруна моһуоннаах тааһы ылан муораҕа элитэн баран эппитэ : « Улуу куорат Вавилон субу курдук бүтэһиктээхтик — күөрэйбэттии суулларыллыаҕа !
66018022	Аны эйиэхэ арфа да , ханнык да музыка , свирель , турба дорҕооно иһиллиэ суоҕа ; аны эйиэхэ уран тарбахтаах мэлийиэҕэ , илии үлэтин идэтэ сүтүөҕэ , бурдук тардар тыас иһиллиэ суоҕа ;
66018023	Аны эйиэхэ сибэтиинньик сырдыга сандаарыа суоҕа ; күтүөт да , сүктэр кыыс да саҥата иһиллиэ суоҕа . Ол тоҕо оннугуй диэтэххинэ , эн эргиэмсиктэриҥ аан дойду улуу сололоохторо буолбуттара , норуот эрэ барыта эн алыпкар албыннатан муммута .
66018024	Пророктар уонна сибэтиэйдэр хааннарыгар , сир үрдүгэр өлөрүллүбүт дьон хааныгар барытыгар — бу куорат буруйдаах » .
66019001	Бу кэнниттэн халлааҥҥа үтүмэн үгүс киһи саҥатын санатар ньиргиэрдээх саҥа дуораана иһиллибитэ : « Аллилуйя ! Таҥарабыт биһигини быыһаата ! Кини албан ааттаах , сүҥкэн күүстээх !
66019002	Дьүүллүүр дьүүлэ дьиҥ сөптөөх , кырдьыктаах : содурунан сир үрдүн сатарыппыт улуу содур дьахтары дьүүллээтэ , кулуттарын хаанын иэстэстэ ! »
66019003	Иккистээн эмиэ : « Аллилуйя ! Содур дьахтар умайбыт уотун буруота үйэлэр тухары өрө устар ! » — диэбиттэрэ .
66019004	Онуоха сүүрбэ ордугуна түөрт ытык кырдьаҕас уонна түөрт харамай сөһүргэстии түһэн : « Аминь ! Аллилуйя ! » — дии-дии , бүрүстүөлүгэр олорор Таҥараҕа сүгүрүйбүттэрэ .
66019005	Бүрүстүөлтэн : « Таҥарабытын кулуттара бука бары — Киниттэн толлооччулар , кыра да , улуу да барыта — айхаллааҥ ! » — диир саҥа дуораһыйбыта .
66019006	Онуоха дохсун уу тыаһыгар , күүстээх этиҥ ньиргиэригэр холоонноох үтүмэн үгүс киһини санатар саҥаны истибитим : « Аллилуйя ! Айыы Тойон Таҥара , Барытын Тутан Олорооччу салайар кэмэ кэллэ !
66019007	Үөрүөҕүҥ-көтүөҕүҥ , өрөгөйдүөҕүҥ , Киниэхэ уруй-айхал этиэҕиҥ ! Агнец уруу күнэ үүннэ , кэргэнэ бэлэм буолла .
66019008	Сүктэр кыыс кэтэригэр ып-ыраас , сып-сырдык күндү лүөн таҥас бэрилиннэ » . ( Күндү лүөн таҥас — сибэтиэйдэр кырдьыктаах быһыылара . )
66019009	Онтон Аанньал миэхэ : « Сурун : Агнец уруутун малааһыныгар ыҥырыллыбыттар — алгыстаахтар ! » — диэбитэ . Итиэннэ өссө эппитэ : « Бу — Таҥара дьиҥ кырдьыктаах тыла » .
66019010	Сүгүрүйээрибин атаҕар бокулуоннуу түспүппэр : « Кэбис , итинник гыныма , — диэбитэ . — Мин эмиэ эйигин да , Иисуһу кэрэһиттиир бырааттаргын да кытта бииргэ сулууспалыыбын . Иисуһу кэрэһиттээһин — Таҥара этэрин дьоҥҥо биллэрии тыына , онон Таҥараҕа сүгүрүй » .
66019011	Онтон мин халлаан арыллыбытын көрбүтүм , арай көрдөхпүнэ , онно үүт маҥан ат турара . Аты миинэн Олорооччу « Эрэллээх уонна Дьиҥнээх » диэн ааттааҕа . Кини кырдьыктаахтык дьүүллүүр , кырдьык күүһүнэн кыргыһар .
66019012	Хараҕа уот төлөнүн курдук , төбөтүгэр элбэх мэнньиэстээх ; аата-суола Киниэхэ сурулла сылдьар да , ол ааты Бэйэтиттэн ураты атын ким да билбэт .
66019013	Таҥна сылдьар таҥаһа хаан буолбут . Кини аата — « Таҥара Тыла » .
66019014	Кэнниттэн ып-ыраас , мап-маҥан күндү лүөн таҥастаах , үрүҥ аттаах мэҥэ халлаан сэриилэрэ иһэллэрэ .
66019015	Аты миинэн Олорооччу уоһугар норуоттары кыргыахтаах сытыы батастааҕа . Кини норуоттары тимир торуосканан салайыаҕа ; Кини винограды илдьи тэпсэн , Таҥара , Барытын Тутан Олорооччу , уорун-кылынын уохтаах утаҕын ыган таһаарар .
66019016	Таҥаһыгар да , өттүгэр да « Ыраахтааҕылар Ыраахтааҕылара , Тойоттор Тойонноро » диэн аат сурулла сылдьар .
66019017	Онтон көрбүтүм , арай биир Аанньал күҥҥэ үктэнэн турара ; кини халлаан хаба ортотунан көтөн иһэр көтөрдөргө ньиргиэрдээх куолаһынан : « Кэлиҥ , — диэн хаһыытаабыта , — Таҥара тэрийэр улуукан дьоро малааһыныгар мунньустуҥ ,
66019018	ыраахтааҕылар , кыахтаахтар-күүстээхтэр , сэрии тойотторун , сылгылар , хаһааҥҥыта эрэ бу сылгылары миинэ сылдьыбыт дьон өлүктэрин , туох баар көҥүл да , кулут да , кыра да , улуу да дьон өлүктэрин тоҥсуйан сиэҥ ! »
66019019	Көрбүтүм — били кыылы кытта сир ыраахтааҕылара сэриилэрин мунньан , аты миинэн Олорооччуну уонна Кини сэриилэрин утары кыргыһаары мустубуттар этэ .
66019020	Онтон кыыл билиэн түбэспитэ , кинини кытта бииргэ сылдьыбыт , араас дьиктини көрдөрөн кыыл бэлиэтин ылыммыттары уонна кини мөссүөнүгэр сүгүрүйээччилэри албыннаабыт сымыйа пророк эмиэ тутуллубута . Иккиэннэрин сиэрэнэн уһуура турар уот байҕалга тыыннаахтыы бырахпыттара .
66019021	Атыттара аты миинэн Олорооччу уоһугар баар батастан өлбүттэрэ ; собулҕа аһылыктаах көтөр бииһин ууһа кинилэр өлүктэрин тото-хана сиэбитэ .
66020001	Онтон көрбүтүм — түгэҕэ биллибэт аҥхай күлүүһүн тылын кытта улахан сыабы туппут Аанньал халлаантан түһэн иһэрэ .
66020002	Аанньал садаҕа моҕойу , адьарай уонна сатана буолар былыргы эриэн үөнү тутан ылан , биир тыһыынча сылга сыаптаан
66020003	түгэҕэ биллибэт аҥхайга бырахпыта ; биир тыһыынча сыл бараныар диэри , норуоттары албыннаабатын диэн , үрдүнэн хам бэчээттээн кэбиспитэ . Ол кэмэ аастаҕына , моҕой кылгас кэмҥэ босхолоно сылдьыахтаах .
66020004	Онтон мин бүрүстүөллэр туралларын көрбүтүм , ол бүрүстүөллэргэ олорооччуларга дьүүллүүр былаас бэриллибит этэ . Итиэннэ Иисуһу уонна Таҥара тылын туоһулаабыттарын иһин , моонньоох бастара быһыллыбыт дьон дууһаларын көрбүтүм . Бу кыылга да , кини мөссүөнүгэр да сүгүрүйбэтэх , сүүстэригэр да , илиилэригэр да кыыл бэлиэтин уурдарбатах дьон этилэр . Кинилэр олоххо төннөн кэлэн , тыһыынча сыл устата Христостуун ыраахтааҕылаабыттара ;
66020005	оттон атын өлбүт дьон , тыһыынча сыл бараныар диэри , тилиннэриллибэтэхтэрэ . Бу — маҥнайгы тиллии .
66020006	Алгыстаах сибэтиэй дьон бу маҥнайгы тиллиигэ тиллэллэр . Иккистээн өлөр куттал кинилэргэ суоһаабат : кинилэр Таҥара уонна Христос үлэһиттэрэ буоланнар , Кинини кытта бииргэ тыһыынча сыл устата ыраахтааҕылыахтара .
66020007	Онтон , тыһыынча сыл аастаҕына , сатана хаайыытыттан босхолонон тахсан , сир түөрт муннугар баар Гог уонна Магог норуоттары , албыннаан-түөкэйдээн кыргыһыыга хомуйуоҕа ; бу норуоттар ахсааннара муора кумаҕын курдук аата-ахса биллибэт .
66020008	Кинилэр сир киэҥ иэнин биир гына ылан , сибэтиэйдэр олорор сирдэрин , Таҥара тапталлаах куоратын , төгүрүйбүттэрэ ;
66020009	ол гынан баран халлаантан Таҥараттан уот түһэн бэйэлэрин имири сотон ааспыта .
66020010	Оттон кинилэри албынныы сылдьыбыт адьарайы тутан ылан , кыыл уонна сымыйа пророк быраҕыллыбыт умайа турар сиэрэлээх күөлүгэр элиппиттэрэ . Кинилэр үйэлэр тухары түүннэри-күннэри быыстала суох муҥу-сору көрүөхтэрэ .
66020011	Онтон мин сүдү бэйэлээх үрүҥ бүрүстүөлү уонна ол бүрүстүөлгэ Олорооччуну көрбүтүм ; сир-халлаан Кини ньууруттан куотан , аны хаһан да эргийбэттии симэлийэ сүппүтэ .
66020012	Көрбүтүм , өлбүттэр — улуу да , кыра да барыта — Таҥара иннигэр тураллара , иннилэригэр кинигэлэр тэлэччи арыллыбыттар этэ . Өссө биир кинигэни , Олох Кинигэтин , арыйбыттара , онон өлбүттэр кинигэлэргэ хайдах суруллубутунан , тугу оҥорбуттарынан көрөн дьүүллэммиттэрэ .
66020013	Муора бэйэтин түгэҕиттэн өлбүттэрин таһаарбыта , өлүү уонна аад эмиэ өлбүттэрин биэрбиттэрэ ; хас биирдии киһи тугу оҥорбутунан көрөн дьүүллэммитэ ;
66020014	өлүү уонна аад иккиэн уот байҕалга быраҕыллыбыттара . Бу уот байҕал — иккис өлүү .
66020015	Олох Кинигэтигэр суруллубатах киһи барыта умайа турар байҕалга быраҕыллыбыта .
66021001	Онтон мин саҥа халлааны , саҥа сири көрбүтүм . Урукку сир-халлаан симэлийэ сүппүтэ , муора эмиэ аны суоҕа .
66021002	Мин , Иоанн , Сибэтиэй Куораты — сүктэр кыыс аналлааҕар симэммитин курдук бары силигэ ситэн мэҥэ халлаантан , Таҥараттан түһэн иһэр саҥа Иерусалимы — көрбүтүм .
66021003	Онтон халлаантан сүҥкэн улахан саҥа дуораһыйарын истибитим : « Көр бу , Таҥара олоҕо аны киһи аймаҕы кытта бииргэ буолуоҕа . Кини дьону кытта бииргэ олоруоҕа , кинилэр эмиэ Таҥара норуота буолуохтара . Кини Бэйэтинэн дьону кытта сылдьан , кинилэр Таҥаралара буолуоҕа ;
66021004	харахтарын уутун хас биирдии таммаҕын сотуоҕа , өлүү-сүтүү диэн аны суох буолуоҕа ; энэлгэн , ытабыл-соҥобул , ыарыы эмиэ сүтүөҕэ . Урукку барыта ааста » .
66021005	Бүрүстүөлгэ Олорооччу : « Көр бу , барыта саҥаны айабын ! » — диэбитэ . Онтон миэхэ эппитэ : « Сурун , бу дьиҥ кырдьыктаах , эрэбил тыл » .
66021006	Кини миэхэ өссө манныгы эппитэ : « Барыта туолла ! Мин Альфабын уонна Омегабын , Төрүппүн уонна Бүтэр Уһукпун . Утаппыкка өлбөт мэҥэ уутун дьүүктэтиттэн босхо иһэрдиэм ;
66021007	кыайааччы итини барытын ылыа , Мин кини Таҥарата буолуом , кини Мин уолум буолуо .
66021008	Оттон куттамсахтар , итэҕэлэ суохтар , сидьиҥнэр , өлөрүөхсүттэр , содурдар , абынан-хомуһунунан дьарыгырааччылар , эмэгэккэ сүгүрүйээччилэр уонна бары сымыйаччылар аналлара — сиэрэлээх уот байҕалга түһүү . Ити иккиһин , бүтэһиктээхтик , өлүү буолар » .
66021009	Тиһэх сэттэ иэдээн толору кутуллубут сэттэ кытахтаах сэттэ Аанньаллартан биирдэстэрэ миэхэ кэлэн : « Кэл , эйиэхэ сүктэр кыыһы — Агнец кэргэнин көрдөрүөм » , — диэбитэ .
66021010	Тыын миэхэ сайбытыгар Аанньал миигин сүдү үрдүк хайаҕа таһааран халлаантан , Таҥараттан түһэн иһэр улуу куораты , сибэтиэй Иерусалимы , көрдөрбүтэ .
66021011	Ол куорат Таҥара килбиэннээх сырдыгынан сыдьаайар сардаҥата күндүттэн күндү таастыы , курустаал курдук ыраас яспистыы , күлүмнүүрэ .
66021012	Куорат сүүнэ улахан үрдүк истиэнэлээҕэ , уон икки халҕан ааннааҕа , ол ааннарын аайы биирдии Аанньал турара . Халҕаннарга Израиль уолаттарын уон икки аҕатын ууһун аата суруллубут этэ .
66021013	Илин диэки үс халҕан аан баара , хоту үс , соҕуруу үс , арҕаа эмиэ үс халҕан аан баара .
66021014	Истиэнэтэ уон икки акылаат үрдүгэр тутуллубут этэ , хас биирдии акылаакка Агнец уон икки Апостолларын ааттара суруллан турара .
66021015	Миигин кытта кэпсэппит Аанньал куораты , куорат халҕаннарын , истиэнэлэрин кэмниир кыһыл көмүс ураҕастааҕа .
66021016	Куорат түөрт муннук быһыылааҕа , устата туоратыгар тэҥ этэ . Аанньал куораты ураҕаһынан кэмнээбитэ уон икки тыһыынча стадия буолбута ; устата , туората уонна үрдүгэ тэҥ этэ .
66021017	Истиэнэтин кэмнээбитэ сүүс түөрт уон түөрт тоҥолох буолбута , Аанньал кээмэйин кэриҥэ син биир дьон кээмэйин курдуга .
66021018	Яспис истиэнэлээх куорат атына барыта дьэҥкир өстүөкүлэ курдук ып-ыраас кутуу кыһыл көмүс этэ .
66021019	Куорат истиэнэтин акылаата араас күндү таас киэргэтиилээҕэ : бастакы акылаат — яспис , иккис — сапфир , үһүс — халцедон , төрдүс — изумруд ,
66021020	бэһис — сардоникс , алтыс — сердолик , сэттис — хризолит , ахсыс — берилл , тохсус — топаз , онус — хризопраз , уон биирис — бирюза , уон иккис — аметист .
66021021	Оттон уон икки халҕана уон икки чөмчүүк этэ : хас биирдии халҕан — биирдии чөмчүүк . Уулуссата — дьэп-дьэҥкир өстүөкүлэ курдук ыраас кыһыл көмүс .
66021022	Куоракка Таҥара Дьиэтэ — Храм баарын көрбөтөҕүм : Барытын Тутан Олорооччу Айыы Тойон Таҥара уонна Агнец Бэйэлэринэн куорат Храма буолаллар .
66021023	Таҥара килбиэннээх сырдыга сыдьаайар буолан куорат күн да , ый да сырдатарыгар наадыйбат ; куорат сыдьаайар сырдыга — Агнец .
66021024	Быыһаммыт норуоттар бу куорат сырдыгар сылдьыахтара , сир ыраахтааҕылара онно бэйэлэрин албан ааттарын , чиэстэрин илдьэ киириэхтэрэ .
66021025	Халҕан ааннар күнүһүн хатаммакка туруохтара , түүн диэн суох буолуоҕа .
66021026	Куоракка норуоттар албан ааттара , чиэстэрэ киллэриллиэҕэ .
66021027	Туох да кирдээх , ким да сидьиҥ , албыны-көлдьүнү тутуспут онно киириэ суоҕа , арай Агнецка баар Олох Кинигэтигэр ааттара суруллубут эрэ дьон киириэхтэрэ .
66022001	Аанньал миэхэ Таҥара уонна Агнец бүрүстүөлүн анныттан сүүрүгүрдэ сытар , курустаал курдук сып-сырдык , ып-ыраас өлбөт мэҥэ уутун өрүһүн көрдөрбүтэ .
66022002	Куорат уулуссатын ортотугар уонна өрүс уҥуор-маҥаар өттүгэр сылга уон икки төгүл , хас ый аайы ас кутар олох аал луук маһа үүнэн турара ; мас сэбирдэҕэ норуоттары үтүөрдэр аналлааҕа .
66022003	Куоракка аны кыраммыт диэн туох даҕаны суох буолуоҕа ; онно Таҥара уонна Агнец бүрүстүөлэ туруоҕа , итиэннэ Таҥара кулуттара Киниэхэ сулууспалыахтара .
66022004	Кинилэр Таҥара сирэйин көрүөхтэрэ , Таҥара аата сүүстэригэр суруллан сылдьыаҕа .
66022005	Түүн диэн онно суох буолуо , Айыы Тойон Таҥара кинилэри сырдатар буолан ханнык да уокка , күн уотугар да наадыйыахтара суоҕа . Кинилэр үйэлэр тухары ыраахтааҕылаан олоруохтара .
66022006	Аанньал миэхэ эппитэ : « Бу сөптөөх , дьиҥ кырдьыктаах тыл ; сибэтиэй пророктар Айыы Тойон Таҥаралара сотору кэминэн туох буолуохтааҕын кулуттарыгар көрдөрөөрү , Аанньалын ыытта » .
66022007	« Көр бу , Мин сотору кэлиэм : ким бу инникини төлкөлүүр кинигэ тылын тутуһар , ол алгыстаах ! »
66022008	Мин , Иоанн , маны барытын илэ бэйэбинэн көрбүт-истибит киһи буолабын . Барытын көрөн , ситэри истэн баран ону көрдөрбүт Аанньалга сүгүрүйээрибин , атаҕар бокулуоннуу түспүтүм .
66022009	« Кэбис , итинник гыныма , — диэбитэ кини . — Мин эйигин , эн пророк бырааттаргын уонна бу кинигэ тылын тутуһаачылары кытта бииргэ Таҥараҕа сулууспалыыбын , Таҥараҕа сүгүрүй ! »
66022010	Итиэннэ эппитэ : « Бу кинигэ билиҥҥини да , кэнэҕэһи да төлкөлүүр тылын хам бэчээттээн кэбиһимэ . Болдьохтоох кэм чугаһаата .
66022011	Аньыылаах өссө да аньыыны оҥоро түстүн , кирдээх өссө киртийдин , кырдьыксыт кырдьыгы оҥоро түстүн , сибэтиэй өссө ырааһырдын » .
66022012	« Көр бу , Мин сотору кэлиэм ! Хас биирдиигэ тугу оҥорбутунан көрөн биэрэрдии , төлөбүрбүн илдьэ кэлиэм .
66022013	Мин Альфа уонна Омега , Төрүт уонна Бүтэр Уһук , Бастакы итиэннэ Тиһэх буолабын » .
66022014	Кини кэриэстэрин тутуһааччылар алгыстаахтар . Кинилэр олох аал луук маһыттан амсайар бырааптаахтар , куорат аанынан киирэр кыахтаахтар .
66022015	Оттон ыттар , абынан-хомуһунунан дьарыгырааччылар , содурдар , өлөрүөхсүттэр , эмэгэккэ сүгүрүйээччилэр уонна сымыйаны таптааччылар , сымыйаны оҥорооччулар — олор бары куорат тас өттүгэр хаалыахтара .
66022016	« Мин , Иисус , бу туһунан эһиэхэ сэттэ церковка туоһулаттара Аанньалбын ыыттым . Мин Давид силиһинэбин , сарсыардааҥҥы сырдык сулуспун » .
66022017	Тыын уонна Сүктэр Кыыс иккиэн : « Кэл ! » — диэн ыҥыраллар . Истибит эрэ барыта : « Кэл ! » — диэн ыҥырыахтын . Утаппыт кэлиэхтин , иһиэн баҕалаах кэлэн , өлбөт мэҥэ уутун босхо ылыахтын !
66022018	Мин бу билиҥҥини да , кэнэҕэһи да төлкөлүүр кинигэ тылын истээччини сэрэтэбин : ким эрэ бу тылга тугу эмэ эптэҕинэ , Таҥара ол киһини бу кинигэҕэ этиллибит иэдээҥҥэ тиксэриэҕэ ;
66022019	оттон ким эмэ бу кинигэ билиҥҥини да , кэнэҕэһи да төлкөлүүр тылыттан тугу эмэ көҕүрэттэҕинэ , Таҥара кинини бу кинигэҕэ этиллибит Олох Кинигэтигэр суруллар , сибэтиэй куоракка киирэр аналыттан матарыаҕа .
66022020	Бу маны Кэрэһиттээччи этэр : « Дьиҥ чахчы , Мин сотору кэлиэм ! » Аминь , оо , кэл , Айыы Тойон Иисус !
66022021	Айыы Тойоммут Иисус Христос илгэлээх үтүөтэ барыгытын кытта эҥээрдэһиэхтин . Аминь .
84001001	Мин бырааттыылартан балыстара , аҕам дьиэтигэр саамай кыралара этим ; мин аҕам барааннарын маныырым .
84001002	Арфаны мин бэйэм илиибинэн оҥорбутум , лираны эмиэ бэйэм оҥостубутум .
84001003	Ким Айыы Тойоҥҥо мин туспунан иһитиннэриэ этэй ? Айыы Тойон Бэйэтэ , Кини Бэйэтэ миигин истибитэ .
84001004	Кини илдьит киһитин ыытан , аҕам барааннарыттан миигин ылларбыта , аҕыыр елей арыытынан аҕаабыта .
84001005	Убайдарым үтүөкэн бэйэлээх үөлэн дьоннор даҕаны , Айыы Тойон хайаларын да талан ылыан баҕарбатаҕа .
84001006	Омук дуоланыгар мин утары тахсыбытым , онуоха кини миигин эмэгэттэринэн кыраабыта .
84001007	Ол эрэн мин , киниттэн кылыһын былдьаан ыламмын , моонньоох баһын быһа дайбаабытым , онон Израиль уолаттарын сааттан-сууттан быыһаабытым .
