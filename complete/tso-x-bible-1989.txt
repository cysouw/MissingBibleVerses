# language_name:        Tsonga
# closest ISO 639-3:    tso
# ISO_15924:            Latn
# year_short:           1989
# year_long:            1907 complete Bible<br>1989 Latest translation of Bible
# vernacular_title:     
# english_title:        The New Testament in Tsonga
# URL:                  https://www.bible.com/de/bible/418/gen.1.tso89
# copyright_short:      © Bible Society of South Africa 1989
# copyright_long:       BIBELE Mahungu Lamanene<br>© 1989 Bible Society of South Africa. Used by permission. All rights reserved.<br>These Scriptures have been made available in electronic format and on this website for your personal use only. Any other use including but not limited to copying or re-posting elsewhere on the internet is prohibited. This text may not be sold or otherwise offered for sale. This Bible text may be quoted in any form (written, visual, electronic or audio), up to and inclusive of five hundred (500) verses without express written permission of the publisher, providing the verses do not amount to a complete book of the Bible nor do the verses quoted account for twenty-five percent (25%) or more of the total text of the work in which they are quoted. When these Scriptures are quoted in any work, notice of copyright must appear on the title or copyright page. For more information on copyright or to apply for copyright use, please visit www.biblesociety.co.za.<br>The first complete Bible was published in 1907. This Bible text is the latest translation of the Bible which was completed in 1989. This is a thought for thought translation undertaken by Rev SD Maluleke, Mr MJ Makuvele, Dr DC Marivate, Mrs AK Manyike and Dr TR Schneider as the project co-ordinator. Please visit www.biblesociety.co.za to order a printed copy of this Bible.
# notes:                
40001001	Lexi i xivongo xa Yesu Kriste , n'wana Davhida , n'wana Abrahama :
40001002	Abrahama a veleka Isaka , Isaka a veleka Yakobo , Yakobo a veleka Yuda na vamakwavo ,
40001003	Yuda na Tamari va veleka Faresi na Zera , Faresi a veleka Esromo , Esromo a veleka Arama ,
40001004	Arama a veleka Aminadaba , Aminadaba a veleka Nasoni , Nasoni a veleka Salmoni ,
40001005	Salmoni na Rahava va veleka Bowazi , Bowazi na Rhuti va veleka Obede , Obede a veleka Yese , Yese a veleka hosi Davhida .
40001006	Davhida na loyi a a ri nsati wa Uriya va veleka Solomoni ,
40001007	Solomoni a veleka Rhobuwamu , Rhobuwamu a veleka Abiya , Abiya a veleka Asafa ,
40001008	Asafa a veleka Yoxafati , Yoxafati a veleka Yorama , Yorama a veleka Uziya ,
40001009	Uziya a veleka Yohatama , Yohatama a veleka Akazi , Akazi a veleka Hezekiya ,
40001010	Hezekiya a veleka Manase , Manase a veleka Amosi , Amosi a veleka Yosiya ,
40001011	Yosiya a veleka Yekoniya na vamakwavo , enkarhini lowu va yisiweke ha wona evukhumbini , eBabilona .
40001012	Loko va yisiwile eBabilona , Yekoniya a veleka Salatiele , Salatiele a veleka Zerubabele ,
40001013	Zerubabele a veleka Abiyudi , Abiyudi a veleka Eliyakimi , Eliyakimi a veleka Azori ,
40001014	Azori a veleka Sadoki , Sadoki a veleka Akimi , Akimi a veleka Eliyudi ,
40001015	Eliyudi a veleka Eliyazara , Eliyazara a veleka Matani , Matani a veleka Yakobo ,
40001016	Yakobo a veleka Yosefa nuna wa Mariya , loyi Yesu la vuriwaka Kriste a velekiweke hi yena .
40001017	Hikwalaho ke , ku sukela eka Abrahama ku ya fika eka Davhida , tinxaka hinkwato i khume na mune ; ku sukela eka Davhida ku ya fika enkarhini wa ku yisiwa eBabilona i tinxaka ta khume na mune ; kutani ku sukela enkarhini wa ku yisiwa eBabilona ku ya fika eka Kriste , i tinxaka ta khume na mune .
40001018	Ku velekiwa ka Yesu Kriste ku humelele hi mukhuva lowu : Loko Mariya mana wa yena a vutiwile hi Yosefa , o tshuka a tika hi Moya lowo Kwetsima va nga si hlangana .
40001019	Leswi Yosefa nuna wa yena a a ri munhu wo lulama , naswona a nga lavi ku n'wi khomisa tingana , a endla makungu ya ku n'wi tshika exihundleni .
40001020	Loko a ha anakanya sweswo , ntsumi ya Hosi yi humelela eka yena hi norho , yi ku : “ Yosefa n'wana Davhida , u nga chavi ku titekela Mariya nsati wa wena , hikuva leswi a nga na swona swi huma eka Moya lowo Kwetsima ;
40001021	ú ta veleka n'wana wa mufana , kutani wena u ta n'wi thya vito ra Yesu , hikuva hi yena loyi a nga ta ponisa tiko rakwe eswidyohweni swa rona . ”
40001022	Sweswo hinkwaswo swi humelele leswaku ku hetiseka leswi Hosi a yi swi vurile hi muprofeta loyi a nga te :
40001023	“ Maswivo , wanhwana ú ta tika , a veleka n'wana wa mufana ; va ta n'wi thya vito ra ‘ Emanuwele ’ ( hileswaku : ‘ Xikwembu xi na hina ’ ) . ”
40001024	Loko Yosefa a pfukile evurhongweni , a endla hilaha ntsumi ya Hosi yi nga n'wi lerisa hakona , a titekela nsati wa yena .
40001025	Kambe a nga n'wi tivanga ku ko ku velekiwa n'wana wa mufana , kutani a n'wi thya vito ra Yesu .
40002001	Kuteloko Yesu a velekiwile eBetlehema wa Yudiya , enkarhini wa Hosi Heroda , tintlhari ta le vuxeni ti fika eYerusalema ,
40002002	ti ku : “ Yi kwihi Hosi ya Vayuda leyi velekiweke xana ? Hikuva hi vonile nyeleti ya yona le vuxeni , kutani hi tile ku ta yi gandzela . ”
40002003	Loko hosi Heroda a swi twa , a tshuka ngopfu , na vona vaaki va Yerusalema va tshuka hinkwavo .
40002004	A hlengeleta vaprista lavakulu hinkwavo ni vatsari va tiko , a va vutisa a ku : “ Xana Mesiya ú fanele ku velekiwa kwihi xana ? ”
40002005	Va n'wi byela , va ku : “ Emutini wa Betlehema wa Yudiya , hikuva hi leswi nga tsariwa hi muprofeta la nga te :
40002006	“ ‘ Na wena Betlehema , tiko ra Yudiya , a wu ntsongo exikarhi ka tihosi ta Yuda , hikuva eka wena ku ta huma hosi leyi nga ta fambisa tiko ra mina ra Israele . ’ ”
40002007	Hiloko Heroda a vitana tintlhari exihundleni , a va vutisisa nkarhi lowu nyeleti yi nga humelela ha wona .
40002008	Kutani a va rhuma eBetlehema , a ku : “ Fambani , mi ya lavisisa xihlangi swinene ; kutaku loko mi xi kumile , mi ta ndzi tivisa , leswaku na mina ndzi ta ya xi gandzela . ”
40002009	Loko va twile marito ya hosi , va suka va famba ; kutani nyeleti yoleyo va nga yi vona evuxeni , yi va rhangela emahlweni , yi ya yima ehenhla ka laha xihlangi a xi ri kona .
40002010	Loko va vona nyeleti , va tsaka hi ku tsaka lokukulu ngopfu .
40002011	Kutani va nghena ndlwini , va kuma xihlangi ni mana wa xona Mariya ; kwalaho va nkhinsama , va xi gandzela ; kutani va ntshunxa mindzhwalo ya vona , va xi humesela tinyiko ta nsuku , ni mirhi ya risuna , ni mafurha ya mirha .
40002012	Kuteloko va tivisiwile enorhweni leswaku va nga ha hundzi hi le ka Heroda , va tlhelela karikwavo hi ndlela yin'wana .
40002013	Kuteloko va tlhelele karikwavo , ntsumi ya Hosi yi humelela eka Yosefa enorhweni , yi ku : “ Pfuka , u teka xihlangi ni mana wa xona , u baleka u ya Egipta , u ya tshama kona ndzi ko ndzi ku byela ; hikuva Heroda ú ta lava xihlangi leswaku a xi dlaya . ”
40002014	Yosefa a pfuka , a teka xihlangi ni mana wa xona nivusiku , a ya le Egipta ,
40002015	a ya tshama kona Heroda a kondza a fa , leswaku ku hetiseka leswi nga vuriwa hi Hosi , hi nomo wa muprofeta la nga te : “ Ndzi vitanile n'wananga , a huma etikweni ra Egipta . ”
40002016	Loko Heroda a vona leswaku ú kanganyisiwile hi tintlhari , a kariha ngopfu , kutani a rhuma vanhu va ya dlaya vana hinkwavo va vafana va le Betlehema ni le tikweni ra kona hinkwaro , va malembe mambirhi ni lava tlhandlamaka , a ringanisa nkarhi lowu a nga vutisisa tintlhari ha wona .
40002017	Kwalaho ke ku hetiseka leswi vuriweke hi muprofeta Yeremiya , loko a te :
40002018	“ Rito ri twakele eRhama , ra nkosi ni ra xirilo lexikulu ; i Rahele la rilelaka vana vakwe a nga pfumeri ku chaveleriwa , hikuva a va ha ri kona . ”
40002019	Kuteloko Heroda a file , ntsumi ya Hosi yi humelela eka Yosefa enorhweni , le Egipta , yi ku :
40002020	“ Pfuka , u teka xihlangi ni mana wa xona , u tlhelela etikweni ra Israele , hikuva lava a va lava ku xi dlaya , va file . ”
40002021	Kutani Yosefa a pfuka , a teka xihlangi ni mana wa xona , a tlhelela etikweni ra Israele .
40002022	Kambe loko a twa leswaku Arkelawusi ú fuma Yudiya ematshan'wini ya Heroda tata wa yena , a chava ku ya kona ; kutani loko a tsundzuxiwile enorhweni , a tlhelela etikweni ra Galeliya ,
40002023	a ya aka emutini lowu vuriwaka Nazareta , leswaku ku hetiseka leswi vaprofeta va nga vula swona hi tlhelo ra Mesiya , loko va te : “ U ta vuriwa Munazarene . ”
40003001	Enkarhini wolowo ku humelela Yohane Mukhuvuri , a dyondzisa emananga ya Yudiya ,
40003002	a ku : “ Hundzukani , hikuva Mfumo wa matilo wu le kusuhi . ”
40003003	Yohane hi yena munhu loyi a nga vuriwa hi muprofeta Esaya , loko a te : “ Rito ra munhu la huwelelaka emananga , ri ri : ‘ Khulelani ndlela ya Hosi , mi lulamisa magondzo ya yona . ’ ”
40003004	Yohane yoloyi a a ambele nguvu yo lukiwa hi voya bya kamela , a tikhamile hi vamba ra dzovo , swakudya swa yena a swi ri tinjiya ni vulombe bya nhova .
40003005	Kutani vaaki va Yerusalema , ni vaaki hinkwavo va Yudiya ni va tiko hinkwaro leri nge kusuhi na Yordani , a va huma va ya ka yena ;
40003006	kutani a a va khuvula enambyeni wa Yordani , va ri karhi va tivula swidyoho swa vona .
40003007	Kambe loko a vona Vafarisi ni Vasaduki lavo tala va ta ku ta khuvuriwa hi yena , a ku ka vona : “ Rixaka ra timhiri , i mani la nga mi tsundzuxa ku baleka vukari bya Xikwembu lebyi taka xana ?
40003008	Vekani mihandzu leyi fambelanaka ni ku hundzuka ka n'wina .
40003009	Naswona mi nga anakanyi , mi ku : ‘ Hi na Abrahama , a nga yena tata wa hina . ’ Hikuva ndza mi byela leswaku Xikwembu xi nga pfuxela Abrahama evana hi maribye lawa .
40003010	Nisweswi xihloka xi vekiwile etimitswini ta mirhi ; murhi wun'wana ni wun'wana lowu nga vekiki mihandzu leyinene , wu ta tsemiwa wu hoxiwa endzilweni .
40003011	Loko ndzi ri mina , ndzi mi khuvula hi mati hi ku ya hi ku hundzuka ka n'wina , kambe loyi a taka endzhaku ka mina , wa ndzi tlula hi matimba ; a swi ndzi fanelanga ku n'wi hluvula tintanghu ; hi yena la nga ta mi khuvula hi Moya lowo Kwetsima ni ndzilo .
40003012	Rihlelo ri le vokweni ra yena ; ú ta peperha hinkwaswo leswi nge xivuyeni xa yena , a heta ; kutani mavele , ú ta ma chela enguleni ya yena ; kambe mungu wona , ú ta wu hisa endzilweni lowu nga timekiki . ”
40003013	Enkarhini wolowo Yesu a huma eGaleliya , a ya eYordani eka Yohane ku ya khuvuriwa hi yena .
40003014	Kambe Yohane a ala a ku : “ Hi mina loyi a fanelaka ku khuvuriwa hi wena , kasi wena u ta eka mina ! ”
40003015	Yesu a n'wi hlamula , a ku : “ Ndzi pfumelele sweswi , hikuva swa fanela leswaku hi hetisisa leswo lulama hinkwaswo hi ndlela leyi . ” Kutani Yohane a n'wi pfumelela .
40003016	Kuteloko Yesu a khuvuriwile , a hatla a huma ematini ; kutani hi nomu lo matilo ma pfuleka , a vona Moya wa Xikwembu wu xika tanihi tuva , wu ta ehenhla ka yena .
40003017	Kutani ku twakala rito leri humaka etilweni , ri ku : “ Loyi i N'wananga la rhandzekaka , loyi ndzi n'wi tsakelaka . ”
40004001	Endzhaku ka sweswo Yesu a yisiwa emananga hi Moya wa Xikwembu , a ya ringiwa hi Diyavulosi .
40004002	A tshama masiku ya 40 ni vusiku bya kona a nga dyi nchumu , a kondza a twa ndlala .
40004003	Kutani muringi a ta ka yena , a ta ku : “ Loko u ri N'wana wa Xikwembu , lerisa maribye lawa leswaku ma hundzuka vuswa . ”
40004004	Kambe yena a hlamula , a ku : “ Ku tsariwile leswi : “ ‘ Munhu a nga ka a nga hanyi hi vuswa ntsena , kambe ú ta hanya hi marito hinkwawo lama humaka enon'weni wa Xikwembu . ’ ”
40004005	Kutani Diyavulosi a n'wi yisa eMutini lowo hlawuleka , a n'wi veka exihlungwaneni xa Tempele ,
40004006	a ku ka yena : “ Loko u ri N'wana wa Xikwembu , jitama , hikuva ku tsariwile leswi : “ ‘ Xikwembu xi ta lerisa tintsumi ta xona hikwalaho ka wena , kutani ti ta ku qhavulela emavokweni ya tona , leswaku nenge wa wena wa nga tshuki wu vavisiwa hi ribye . ’ ”
40004007	Yesu a ku ka yena : “ Nakambe ku tsariwile leswi : ‘ U nga tshuki u ringa Hosi , Xikwembu xa wena . ’ ”
40004008	Diyavulosi a engeta a n'wi yisa entshaveni leyo leha ngopfu , a n'wi komba mimfumo hinkwayo ya misava ni ku dzuneka ka yona ,
40004009	kutani a ku ka yena : “ Swilo leswi hinkwaswo ndzi ta ku nyika swona loko u ndzi nkhinsamela , u ndzi gandzela . ”
40004010	Hiloko Yesu a ku ka yena : “ Suka Sathana , hikuva ku tsariwile leswi : “ ‘ U ta gandzela Hosi , Xikwembu xa wena , u tirhela xona ntsena . ’ ”
40004011	Kavaloko Diyavulosi a n'wi tshika ; kutani tintsumi ti ta ka Yesu , ti ta n'wi tirhela .
40004012	Loko Yesu a twa leswaku Yohane ú khomiwile , a tlhelela eGaleliya .
40004013	Kutani a suka eNazareta , a ya tshama eKapernawume , muti lowu nga kusuhi ni lwandle , emakumu ka matiko ya Zebuloni na Neftali ,
40004014	leswaku ku ta hetiseka leswi nga vula hi muprofeta Esaya , loko a te :
40004015	“ Wena tiko ra Zebuloni ni ra Neftali , endleleni yo ya elwandle entsungeni wa Yordani , wena Galeliya wa vamatiko !
40004016	Vanhu lava a va ri emunyameni , va vonile ku vonakala lokukulu ; lava a va tshama etikweni ra rifu ni xinyami , va fikeriwe hi ku vonakala . ”
40004017	Ku sukela enkarhini wolowo Yesu a sungula ku twarisa Evhangeli , a ku : “ Hundzukani , hikuva Mfumo wa matilo wu le kusuhi . ”
40004018	Loko a ri karhi a famba a lulama ni lwandle ra Galeliya , a vona vavanuna vambirhi , Simoni , la thyiweke Petro , na Andriya makwavo , va ri karhi va hoxa rikoka elwandle , hikuva a va ri vaphasi va tinhlampfi .
40004019	Kutani a ku ka vona : “ Ndzi landzeni , ndzi ta mi endla vaphasi va vanhu . ”
40004020	Hi nomu lo va siya tinkoka ta vona , va n'wi landza .
40004021	A hundzela emahlweni , kutani a vona vavanuna van'wana vambirhi , va nga Yakobo na Yohane vana va Zebediya ; a va ri ebyatsweni na tata wa vona , va ri karhi va lukelela tinkoka ta vona . A va vitana ;
40004022	hiloko va hatla va siya byatso ni tata wa vona , va n'wi landza .
40004023	Yesu a rhendzeleka ni tiko hinkwaro ra Galeliya , a ri karhi a dyondzisa emasinagogeni ya vona , a twarisa Evhangeli ya Mfumo , a herisa mavabyi hinkwawo , ni ku vaviseka hinkwako loku nge vanhwini .
40004024	Kutani ku twakala ka yena ku hangalaka etikweni hinkwaro ra Siriya . Va tisa hinkwavo lava vabyaka hi mavabyi ya tinxaka-xaka ni lava xanisekaka ngopfu , kukota lava nga ni mademona , ni lava nga ni rihuhe ra n'weti , ni lava nga lamala , kutani Yesu a va hanyisa .
40004025	Kutani mintshungu leyikulu leyi humaka eGaleliya , ni le Dekapolisi , ni le Yerusalema , ni le Yudiya , ni le ntsungeni wa Yordani , yi n'wi landza .
40005001	Loko Yesu a vona mintshungu , a tlhandlukela entshaveni ; kuteloko a tshamile , vadyondzisiwa va yena va n'wi tshinelela .
40005002	Kutani a sungula ku va dyondzisa , a ku :
40005003	“ Ku katekile swisiwana emoyeni , hikuva Mfumo wa matilo i wa swona .
40005004	Ku katekile lava rilaka , hikuva va ta chaveleriwa .
40005005	Ku katekile lavo rhula , hikuva va ta dya ndzhaka ya misava .
40005006	Ku katekile lava nga ni ndlala ni torha ra leswo lulama , hikuva va ta xurha .
40005007	Ku katekile lava nga ni tintswalo , hikuva va ta kombiwa tintswalo .
40005008	Ku katekile lava nga ni timbilu leti tengeke , hikuva va ta vona Xikwembu .
40005009	Ku katekile lava tisaka ku rhula , hikuva va ta thyiwa vana va Xikwembu .
40005010	Ku katekile lava xanisiwaka hikwalaho ka leswo lulama , hikuva Mfumo wa matilo i wa vona .
40005011	“ Mi ta kateka loko va mi rhuketela , loko va mi xanisa ni ku mi lumbeta hi mavunwa layo tala hikwalaho ka mina .
40005012	Tsakani , mi tsakisisa , hikuva hakelo ya n'wina i yikulu ematilweni ; naswona va xanisise sweswo vaprofeta lava a va ri kona , n'wina mi nga si va kona . ”
40005013	“ N'wina mi munyu wa misava ; kambe loko munyu wu phyama , ku dzunga ka wona ku ta pfuxetiwa hi yini ke ? A wa ha pfuni nchumu , loko ku nga ri ku cukumetiwa ehandle , wu kandziyeriwa hi vanhu .
40005014	“ N'wina mi ku vonakala ka misava ; muti lowu akiweke entshaveni a wu tumbeli .
40005015	Naswona , a va lumeki rivoni ku ri khubumeta hi xirhundzu , kambe va ri veka ehenhla , kutani ri voninga hinkwavo lava nge ndlwini .
40005016	Ku vonakala ka n'wina a ku voningele vanhu hi mukhuva wolowo , leswaku va ta vona mintirho ya n'wina leyo saseka , va dzunisa Tata wa n'wina la nge matilweni .
40005017	“ Mi nga anakanyi leswaku ndzi tile ku ta herisa Nawu hambi va ri Vaprofeta ; a ndzi tanga ku ta herisa , ndzi tile ku ta hetisisa .
40005018	Ndzi tiyisile ndzi ri ka n'wina : Tilo ni misava swi nga si nyamalala , xihikwana kumbe xirhatana , hambi xi ri xin'we , xi nga ka xi nga susiwi eNawini , ku kondza loko swilo hinkwaswo swi ta va swi hetisekile .
40005019	Hikwalaho loyi a nga ta tlula wun'wanyana wa milawu leyitsongo leyi , kutani a dyondzisa vanhu ku endlisa sweswo , ú ta vuriwa lontsongo eMfun'weni wa matilo . Kambe loyi a nga ta yi hlayisa ni ku yi dyondzisa , ú ta vuriwa lonkulu eMfun'weni wa matilo .
40005020	Hikuva ndza mi byela , ndzi ri : Loko ku lulama ka n'wina ku nga tluri ku lulama ka vatsari ni ka Vafarisi , a mi nga ngheni eMfun'weni wa matilo .
40005021	“ Mi swi twile leswi vuriweke eka lava khale , loko va te : ‘ U nga tshuki u dlaya ; loyi a dlayaka , ú ta fanela ku avanyisiwa . ’
40005022	Kambe mina ndzi ri ka n'wina : Un'wana ni un'wana la hlundzukelaka makwavo , ú ta fanela ku avanyisiwa ; loyi a nge ka makwavo : ‘ U xiphukuphuku ! ’ ú fanele ku yisiwa eka muavanyisi ; la nge ka yena : ‘ Xihunguki ndziwena ! ’ ú fanele hi ndzilo wa Tihele .
40005023	Hikwalaho , loko u humesa mhamba ya wena alitarini , kutani u tsundzuka kwalaho leswaku makwenu ú ni mhaka na wena ,
40005024	siya mhamba ya wena kwala alitarini , kutani u rhanga u ya rivalelana ni makwenu ; hi kona u nga ta ta , u ta humesa mhamba ya wena .
40005025	“ Hatlisa u pfumelelana ni loyi u tengisanaka na yena , ma ha ri endleleni , leswaku munhu loyi a ta ka a nga ku nyiketi eka muavanyisi , muavanyisi yena a ku nyiketa eka phorisa , kutani u nghenisiwa ekhotsweni ,
40005026	Ndzi tiyisile ndzi ri ka wena , u nga ka u nga humi kona , loko u nga si humesa mali hinkwayo , yi ku bì !
40005027	“ Mi swi twile leswi nga vuriwa loko va te : ‘ U nga tshuki u oswa . ’
40005028	Kambe mina ndzi ri ka n'wina : Un'wana ni un'wana la langutaka wansati hi ku n'wi navela , ú n'wi oswile embilwini ya yena .
40005029	Hikokwalaho loko tihlo ra wena ra xinene ri ku dyohisa , ri xokole , u ri cukumeta kule na wena ; hikuva swi nga antswa loko xirho xin'we xa wena xi lova , miri wa wena hinkwawo wu nga hoxiwi eTiheleni .
40005030	Loko voko ra wena ra xinene ri ku dyohisa , ri tseme , u ri cukumeta kule na wena , hikuva swi nga antswa loko xirho xin'we xa wena xi lova , miri wa wena hinkwawo wu nga yi eTiheleni .
40005031	“ Ku vuriwile , va te : ‘ Loyi a tshikaka nsati wa yena , a a n'wi nyike papila ra ku n'wi tshika . ’
40005032	Kambe mina ndzi ri ka n'wina : Un'wana ni un'wana la tshikaka nsati wa yena , loko ku nga ri hi mhaka ya vunghwavava , ú n'wi endla leswaku a hundzuka muoswi ; kutani un'wana ni un'wana la tekaka wansati la tshikiweke hi mukhuva wolowo , wa oswa .
40005033	“ Nakambe mi swi twile leswaku ku vuriwile eka lava khale , va te : ‘ U nga tshuki u hundzuka eku hlambanyeni ka wena , kambe u ta endla leswi u nga hlambanya swona emahlweni ka Hosi . ’
40005034	Kambe mina ndzi ri ka n'wina : Mi nga tshuki mi hlambanya ni kutsongo , hambi ku ri hi tilo , hikuva i xiluvelo xa Xikwembu ,
40005035	hambi ku ri hi misava , hikuva i vunavelo bya milenge ya xona , hambi ku ri hi Yerusalema , hikuva i muti wa Hosi leyikulu .
40005036	Hambi yi ri nhloko ya wena , u nga tshuki u hlambanya ha yona , hikuva u nga ka u nga swi koti ku hundzula ni nsisi ni wun'we , ku wu endla lowo basa kumbe lowa ntima .
40005037	Eku vulavuleni ka n'wina ‘ Ina ’ a a ve ‘ Ina ’ , ‘ E-e ’ a va ‘ E-e ’ ; leswi engeteleriwaka eka sweswo swi huma eka Lowo biha .
40005038	“ Mi swi twile leswi nga vuriwa loko va te : ‘ Tihlo ri rihiwa hi tihlo , tino hi tino . ’
40005039	Kambe mina ndzi ri ka n'wina : Mi nga tshuki mi alela loyi a mi endlaka swo biha ; kambe loko munhu a ku makala rhama ra xinene , n'wi kangatelele ni lerin'wana .
40005040	Ni loko munhu a lava ku ku mangalela , a ku tekela baji , n'wi tshike a teka na rona jasi .
40005041	Loko munhu a ku sindzisa ku famba mpfhuka wun'we , famba na yena mimpfhuka mimbirhi .
40005042	Nyika la kombelaka eka wena , u nga fularheli loyi a navelaka ku lomba xa nchumu eka wena .
40005043	“ Mi swi twile leswi nga vuriwa , loko va te : ‘ U ta rhandza warikwenu , u venga nala wa wena . ’
40005044	Kambe mina ndzi ri ka n'wina : Rhandzani valala va n'wina , mi khongelela lava va mi xanisaka ,
40005045	leswaku mi hundzuka vana va Tata wa n'wina la nge matilweni , hikuva ú tsuvukisa dyambu ra yena ehenhla ka lavo biha ni lavanene , ú nisa mpfula ehenhla ka lavo lulama ni lavo homboloka .
40005046	Loko mi rhandza lava va mi rhandzaka ntsena , xana mi nga langutela hakelo muni ke ? Na vona valuvisi a va endlisi sweswo xana ?
40005047	Ni loko mi xewetana na vamakwenu ntsena , mi tlula van'wana ha yini ke ? Na vona vamatiko a va endlisi sweswo xana ?
40005048	Hikwalaho ke , na n'wina mi fanele ku hetiseka , hilaha Tata wa n'wina wa le tilweni na yena a hetisekeke .
40006001	“ Tivoneleni leswaku mi nga endli tifanelo ta n'wina ta vukhongeri emahlweni ka vanhu ku endlela ku voniwa hi vona ; loko mi endlisa sweswo , a mi nga yi kumi hakelo eka Tata wa n'wina la nge matilweni .
40006002	“ Hikokwalaho ke , loko u nyika swisiwana , u nga tidzunisi ha swona kukotisa leswi vakanganyisi va swi endlaka emasinagogeni ne tindleleni , leswaku va ta dzunisiwa hi vanhu . Ndzi tiyisile ndzi ri ka n'wina : Hakelo ya vona va yi kumile .
40006003	Kambe wena , loko u nyika swisiwana , voko ra wena ra ximatsi ri nga tshuki ri tiva leswi endliwaka hi lera xinene ,
40006004	leswaku ku nyika ka wena ku endleriwa exihundleni ; kutani Tata wa wena la vonaka exihundleni , hi yena la nga ta ku hakela .
40006005	“ Naswona loko mi khongela , mi nga fani ni vakanganyisi ; hikuva vona va rhandza ku khongela va yimile emasinagogeni ne mahlanganeni ya tindlela , leswaku va ta voniwa hi vanhu . Ndzi tiyisile ndzi ri ka n'wina : Hakelo ya vona va yi kumile .
40006006	Kambe wena loko u khongela , nghena endlwini ya wena ; kutaku loko u pfarile nyangwa , khongela Tata wena la nge xihundleni , kutani Tata wa wena la vonaka exihundleni ú ta ku hakela .
40006007	“ Loko mi khongela , mi nga bokoxeli kukota vamatiko , hikuva va anakanya leswaku hi ku tata marito va ta yingisiwa .
40006008	Mi nga tshuki mi fana na vona , hikuva Tata wa n'wina ú tiva leswi mi swi pfumalaka mi nga si kombela .
40006009	“ N'wina ke , khongelani hi mukhuva lowu , mi ku : “ ‘ Tata wa hina la nge matilweni , vito ra wena a ri hlawuleke ;
40006010	a ku te ku fuma ka wena ; ku rhandza ka wena a ku endliwe misaveni , tanihi loko ku endliwa tilweni .
40006011	U hi nyika namuntlha vuswa bya hina bya siku rin'wana ni rin'wana ;
40006012	u hi rivalela swidyoho swa hina , tanihi loko na hina hi rivalela lava hi dyohelaka ;
40006013	u nga hi yisi emiringweni , kambe u hi ponisa eka Lowo biha , [ hikuva ku fuma , ni matimba , ni ku twala , i swa wena hi masiku ni masiku . Amen . ’ ]
40006014	“ Loko mi rivalela vanhu swidyoho swa vona , Tata wa n'wina wa le tilweni ú ta mi rivalela na n'wina ;
40006015	kambe loko mi nga rivaleli van'wana , Tata wa n'wina na yena a nga ka a nga mi rivaleli swidyoho swa n'wina .
40006016	“ Loko mi titsona swakudya , mi nga khanyanisi mimombo ku fana ni vakanganyisi lava tionhaka tinghohe , va ku va ta voniwa hi vanhu leswaku va le ku titsoneni ka swakudya . Ndzi tiyisile ndzi ri ka n'wina : Hakelo ya vona va yi kumile .
40006017	Kambe wena , loko u titsona swakudya , tota nhloko ya wena hi mafurha , u hlamba ni nghohe ;
40006018	u ta ka u nga vonaki eka vanhu leswaku u le ku titsoneni ka swakudya , kambe u ta voniwa hi Tata wa wena la nga kona , exihundleni ; kutani Tata wa wena la vonaka exihundleni , ú ta ku hakela .
40006019	“ Mi nga tihlengeleteli xuma emisaveni , laha tinsumba ni ku kurha swi dyaka kona , ni laha makhamba ma tshovaka kona , ma yiva .
40006020	Kambe tihlengeleteleni xuma etilweni , laha tinsumba ni ku kurha swi nga dyiki kona , ni laha makhamba ma nga tshoviki kona ma yiva .
40006021	Hikuva laha xuma xa wena xi nga kona , hi laha mbilu ya wena yi nga ta va kona na yona .
40006022	“ Rivoni ra miri i tihlo ; hikwalaho , loko tihlo ra wena ri tsakile , miri wa wena hinkwawo wu ta va eku vonakaleni .
40006023	Kambe loko tihlo ra wena ri nga lulamanga , miri hinkwawo wa wena wu ta va emunyameni . Kutani ke , loko ku vonakala loku nge ka wena ku ri munyama , munyama wa kona wu ta va lowukulu ngopfu !
40006024	“ A ku na munhu loyi a nga kotaka ku tirhela tihosi timbirhi ; hikuva ú ta venga yin'wana , a rhandza leyin'wana . Mi nge koti ku tirhela Xikwembu ni rifuwo ra misava .
40006025	“ Hikokwalaho ndzi nge ka n'wina : Mi nga tshuki mi vilela hi swa vutomi bya n'wina leswaku mi ta dya yini kumbe mi ta nwa yini , hambi ku ri ku vilela hi swa miri wa n'wina leswaku mi ta ambala yini . Xana vutomi a byi tluri swakudya ke ? Na wona miri a wu tluri swiambalo ke ?
40006026	Langutani tinyanyana leti hahaka empfhukeni : A ti byari , a ti tshoveri , a ti hlengeleti nchumu eswitlatini , hikuva Tata wa n'wina wa le tilweni wa ti fihluta ; xana n'wina a mi ti tluri ngopfu ke ?
40006027	Xana i mani eka n'wina la nga engetelelaka nkarhinyana wu ri wun'we eka ntsengo wa malembe ya yena hi ku vilela ka yena xana ?
40006028	“ Ni loko swi ri swiambalo , mi vilela ha yini ke ? Xiyani mukhuva lowu swiluva swa le nhoveni leswi va nge i makhon'wa swi kulaka ha wona ; a swi tirhi , a swi swuri ;
40006029	kambe ndza mi byela leswaku hambi a ri Solomoni evukosini bya yena hinkwabyo , a nga ambalanga tanihi xin'wana xa swona .
40006030	Kutani leswi Xikwembu xi ambexaka hi ndlela leyi byanyi bya nhova lebyi nga kona namuntlha , kasi mundzuku byi ta hoxiwa endzilweni , xana a xi nga mi ambexi ku tlurisa sweswo , n'wina vanhu va ku pfumela lokutsongo ke ?
40006031	Hikwalaho ke mi nga vileri mi ku : ‘ Xana hi ta dya yini ? ’ kumbe : ‘ Hi ta nwa yini ? ’ kumbe : ‘ Hi ta ambala yini ke ? ’
40006032	Hikuva swilo sweswo hinkwaswo swi laviwa hi vamatiko ; kutani Tata wa n'wina wa le tilweni wa swi tiva leswaku swilo leswi hinkwaswo ma swi pfumala .
40006033	Rhangani mi tilavela Mfumo wa yena ni ku lulama ka yena , kutani sweswo hinkwaswo mi ta engeteleriwa swona .
40006034	Hikwalaho ke mi nga tshuki mi vilela hi swa mundzuku , hikuva mundzuku wu ta tikarhatela swa wona . Ku karhateka ka siku rin'wana ni rin'wana , ku ringene rona .
40007001	“ Mi nga avanyisi , leswaku na n'wina mi ta ka mi nga avanyisiwi ;
40007002	hikuva mi ta avanyisiwa hi ku avanyisa loku mi avanyisaka van'wana ha kona ; ni mpimo lowu mi pimelaka van'wana ha wona , mi ta pimeriwa ha wona na n'wina .
40007003	U langutela yini xilavi lexi nga tihlweni ra makwenu , kambe u nga koti ku vona ntsandza lowu nga tihlweni ra wena , xana ?
40007004	U nga vurisa ku yini eka makwenu , u ku : ‘ Ndzi tshike ndzi susa xilavi etihlweni ra wena ’ , xana ? Kasi vona , ku ni ntsandza etihlweni ra wena !
40007005	Mukanganyisi ! Rhanga u susa ntsandza lowu nga tihlweni ra wena ; hi kona u nga ta vona swinene kutani u susa xilavi etihlweni ra makwenu .
40007006	Mi nga nyiki timbyana swilo leswi hlawulekeke , hikuva ti nga mi hundzukela , ti mi kavutlulela ; naswona mi nga hoxi tidayimani ta n'wina emahlweni ka tinguluve , hikuva ti ta ti kandziyela hi milenge .
40007007	“ Kombelani , mi ta nyikiwa ; lavani , mi ta swi kuma ; gongondzani , mi ta pfuleriwa ,
40007008	hikuva un'wana ni un'wana la kombelaka , wa nyikiwa ; la lavaka wa swi kuma ; ku ta pfuleriwa la gongondzaka .
40007009	Xana i mani exikarhi ka n'wina la nga nyikaka n'wana wa yena eribye , loko a kombela vuswa xana ?
40007010	Kumbe loko a kombela nhlampfi , xana a nga n'wi nyika nyoka ke ?
40007011	Kutani ke , leswi n'wina vanhu va tihanyi mi tivaka ku nyika vana va n'wina swilo leswinene , xana Tata wa n'wina la nge matilweni , a nge tlurisi ngopfu ku nyika leswinene eka lava kombelaka eka yena xana ?
40007012	Hikokwalaho hinkwaswo leswi mi lavaka leswaku vanhu va mi endla swona , va endleni swona na n'wina , hikuva hi swona leswi dyondzisiwaka hi Nawu ni Vaprofeta .
40007013	“ Nghenani hi nyangwa leyo khuma , hikuva nyangwa leyi yisaka eku loveni yi ahlamile , ni ndlela leyi yaka kona , yi anamile , kutani lava nghenaka hi yona va tele .
40007014	Kasi nyangwa leyi yisaka evutomini yi khumile swinene , ni ndlela leyi yaka kona yi larile , kutani lava va yi kumaka a va talanga .
40007015	“ Tivoneleni eka vaprofeta va mavunwa lava taka ka n'wina va ambele tanihi tinyimpfu , kasi etimbilwini ta vona , i timhisi leti bvanyengetaka .
40007016	Mi ta va tiva hi mintirho ya vona . Xana swichocho swa vhinya swi nga khiwa emitweni kumbe makuwa eswigatlwini xana ?
40007017	E-e ! Murhi lowunene wu tswala mihandzu leyo nandziha , ni murhi lowo biha wu tswala mihandzu leyo biha .
40007018	Murhi lowunene a wu koti ku tswala mihandzu leyo biha , ni murhi wo biha a wu koti ku tswala mihandzu leyo nandziha .
40007019	Murhi wun'wana ni wun'wana lowu nga tswariki mihandzu leyo nandziha , wu tsemiwa , wu hoxiwa endzilweni .
40007020	Hikokwalaho mi ta va tiva hi mintirho ya vona .
40007021	“ A hi hinkwavo lava nge ka mina : ‘ Hosi , Hosi ’ lava nga ta nghena eMfun'weni wa matilo , kambe ku ta nghena la endlaka ku rhandza ka Tata wa mina la nge matilweni .
40007022	“ Hi siku rolero lavo tala va ta ku ka mina : ‘ Hosi , Hosi , xana a hi vulavulanga hi vito ra wena ke ? Xana a hi hlongolanga mademona hi vito ra wena ke ? Xana a hi endlanga mahlori layo tala hi vito ra wena ke ? ’
40007023	Enkarhini wolowo ndzi ta va byela erivaleni , ndzi ku : A ndzi mi tivanga , ni siku ni rin'we ; sukani eka mina , n'wina lava endlaka leswo homboloka !
40007024	“ Hikwalaho ke un'wana ni un'wana la yingisaka marito ya mina lawa , a va a famba ha wona , ú ta fana ni wanuna lowo tlhariha la akeke yindlu ya yena eribyeni .
40007025	Kutani mpfula yi na , maboboma ma ta , timheho ti hunga , swi ba yindlu yoleyo ; kambe a yi wanga , hikuva masungulo ya yona a ma ri eribyeni .
40007026	“ Un'wana ni un'wana la yingisaka marito ya mina lawa , kutani a nga fambi ha wona , ú ta fana ni wanuna wa xiphukuphuku , la akeke yindlu ya yena esaveni .
40007027	Mpfula yi na , maboboma ma ta , timheho ti hunga , swi ba yindlu yoleyo , kutani yi wa , ku wa ka yona ku va lokukulu . ”
40007028	Kuteloko Yesu a hetile ku vula marito lawa , mintshungu a yi hlamele hi ku dyondzisa ka yena ;
40007029	hikuva a a va dyondzisa tanihi loyi a nga ni vuhosi , ku nga ri kukota vatsari va vona .
40008001	Loko Yesu a rhelerile hi le ntshaveni , mintshungu leyikulu yi n'wi landzelela .
40008002	Kutani ku ta munhu wa nhlokonho , a fika a n'wi nkhinsamela , a ku : “ Hosi , loko u swi rhandza , u nga ndzi basisa . ”
40008003	Yesu a tshambuluta voko , a n'wi khumba , a ku : “ Ndza swi rhandza , hlantsweka u basa ! ” Hi nomu lo , a basisiwa enhlokonhweni ya yena .
40008004	Yesu a ku ka yena : “ Tivonele , u nga tshuki u byela munhu swilo leswi ; kambe famba , u ya tikomba eka muprista , u humesa mhamba leyi nga lerisiwa hi Muxe , swi ta va vumbhoni eka vona . ”
40008005	Kakuloko a nghena eKapernawume , ndhuna ya dzana ra masocha yi ta ka yena , yi n'wi khongela ,
40008006	yi ku : “ Hosi , nandza wa mina ú lo lákáhlá endlwini , ú ome swirho , wa vaviseka ngopfu . ”
40008007	Yesu a ku ka yena : “ Ndzi ta ya , ndzi ya n'wi hanyisa . ”
40008008	Ndhuna ya dzana yi hlamula yi ku : “ Hosi , a swi ndzi fanelanga leswaku wena u ta nghena endlwini ya mina , kambe vula rito ntsena , kutani nandza wa mina ú ta hanya ;
40008009	hikuva , mina ndzi nga munhu la fumiwaka hi van'wana , ndzi ni masocha ehansi ka mina ; loko ndzi ku eka rin'wana ra wona : ‘ Famba ! ’ ra famba ; ni ka rin'wana : ‘ Tana ! ’ ra ta ; ni le ka nandza wa mina : ‘ Endla leswo karhi ! ’ wa swi endla . ”
40008010	Loko Yesu a swi twile , a hlamala , kutani a byela lava n'wi landzaka , a ku : “ Ndzi tiyisile ndzi ri ka n'wina : Exikarhi ka Vaisraele , a ndzi kumanga munhu ni un'we la nga ni ku pfumela loko tano .
40008011	Ndza mi byela , ndzi ri : Lavo tala va ta huma evuxeni ni le vupeladyambu , kutani va ta tshama swakudyeni eMfun'weni wa matilo kun'we na va Abrahama , na Isaka , na Yakobo .
40008012	Kambe lava Mfumo a wu ri wa vona , va ta cukumetiwa handle emunyameni , laha ku nga ta va ni minkosi ni ku getsela ka meno . ”
40008013	Kutani Yesu a ku ka ndhuna ya dzana : “ Thelela ekaya ! A ku endleke hilaha u pfumeleke hakona . ” Kutani nandza wa ndhuna a hanyisiwa hi nkarhi wolowo .
40008014	Loko Yesu a fika emutini wa Petro , a vona mana wa nkata Petro a etlele a vabya , miri wa yena wu hisa .
40008015	Yesu a n'wi khumba voko , kutani ku hisa ka miri wa yena ku suka . Hiloko a pfuka , a tirhela Yesu .
40008016	Nimadyambu , va tisa lavo tala lava a va ri ni mademona ; kutani a hlongola mimoya leyi hi rito ntsena , naswona a hanyisa hinkwavo lava vabyaka ,
40008017	leswaku ku endleka leswi nga vuriwa hi muprofeta Esaya la nga te : “ Ú titekele mahlomulo ya hina , a tirhwexa ni mavabyi ya hina . ”
40008018	Loko Yesu a vona ntshungu lowu a wu n'wi rhendzerile , a lerisa vadyondzisiwa va yena ku pelela entsungeni .
40008019	Kutani mutsari un'wana a ta ka yena , a ta ku : “ Mudyondzisi , ndzi ta ku landza hinkwako lomu u yaka kona . ”
40008020	Yesu a n'wi hlamula a ku : “ Vahlati va ni mincele , ni tinyanyana ti ni swisaka , kambe N'wana-wa-Munhu a nga na laha a nga seketelaka nhloko ya yena kona . ”
40008021	Un'wana wa vadyondzisiwa va yena a ku ka yena : “ Hosi , wa nga ndzi pfumelela ndzi rhanga hi ku ya lahla tatana . ”
40008022	Yesu a ku ka yena . “ Ndzi landze , kutani u tshika vafi , va lahla vafi va vona . ”
40008023	Loko a nghene ebyatsweni , vadyondzisiwa va yena va n'wi landza .
40008024	Kutani ku pfuka xidzedze lexikulu elwandle , byatso byi ko byi funengetiwa hi mangandlati ; kambe Yesu , yena , a a etlele .
40008025	Kutani va ya n'wi pfuxa , va ku : “ Hosi , hi ponise , ha lova ! ”
40008026	A ku ka vona : “ Hikwalaho ka yini mi ri ni vutoya ke , n'wina vanhu va ku pfumela lokutsongo ? ” Hiloko a yima , a tshinya mheho ni lwandle , kutani ku rhula lokukulu ku va kona .
40008027	Vanhu va hlamala va ku : “ Munhu loyi i munhu muni xana , leswi mheho ni lwandle swi n'wi yingisaka ke ? ”
40008028	Loko a fikile entsungeni wa lwandle etikweni ra Vagadara , a hlanganisiwa hi vanhu vambirhi lava a va ri ni mademona , va huma hi le masirheni ; a va ri lava chavisaka ngopfu , ku ri hava munhu ni un'we loyi a a tiyela ku hundza hi ndlela yoleyo .
40008029	Kutani va huwelela , va ku : “ Mhaka ya wena na hina hi yihi ke , wena N'wana wa Xikwembu ? Xana u tele ku ta hi xanisa nkarhi wu nga si fika ke ? ”
40008030	Kulenyana na vona , a ku ri ni ntlhambi lowukulu wa tinguluve , leti a ti ri eku dyeni .
40008031	Mademona ma n'wi kombela hi matimba ma ku : “ Loko u hi hlongola , hi rhumele entlhambini wa tinguluve . ”
40008032	A ku ka wona : “ Yanani ! ” Hiloko ma huma ma ya nghena etingulubyeni ; kutani ntlhambi hinkwawo wu tsutsumela eriweni wu ya tihoxa exidziveni , wu lovela ematini .
40008033	Varisi vona va baleka , va ya emutini , va ya rungula hinkwaswo , hambi swi ri leswi humeleleke eka lava a va ri ni mademona .
40008034	Kutani vanhu va muti hinkwawo va huma ku ya hlangana na Yesu ; loko va n'wi vonile , va n'wi kombela hi matimba leswaku a suka etikweni ra vona .
40009001	Kavaloko Yesu a nghena ebyatsweni , a tlhela a pela lwandle , a ya emutini wa ka rikwavo .
40009002	Kutani va tisa ka yena munhu wo khwanyala swirho , a lo lákáhlá evuhlakeni . Loko Yesu a vona ku pfumela ka vona , a ku ka lowo khwanyala swirho : “ Tiyisa mbilu n'wananga , u rivaleriwile swidyoho swa wena . ”
40009003	Vatsari van'wana va anakanya etimbilwini ta vona , va ku : “ Munhu loyi ú sandza Xikwembu ! ”
40009004	Yesu , hi ku tiva miehleketo ya vona , a ku : “ Hikwalaho ka yini mi ehleketa leswo biha etimbilwini ta n'wina ?
40009005	Xana ku olova yini , ku vula leswaku : ‘ U rivaleriwile swidyoho swa wena ’ , kumbe ku vula : ‘ Pfuka u famba ’ xana ?
40009006	Sweswi tivani leswaku N'wana-wa-Munhu ú ni matimba laha misaveni ku rivalela vanhu swidyoho . ” Kutani a ku ka loyi a khwanyaleke swirho : “ Pfuka , u teka vuhlaka bya wena , u ya ekaya . ”
40009007	Hiloko yena a pfuka , a ya ekaya .
40009008	Loko mintshungu yi vona sweswo , yi khomiwa hi ku chava , kutani yi dzunisa Xikwembu lexi nga nyika matimba layo tano eka vanhu .
40009009	Loko Yesu a sukile kwalaho , a ya emahlweni , kutani a vona munhu loyi a va ku i Matewu a tshamile endlwini ya ndzuvo . A ku ka yena : “ Ndzi landze ! ” Kavaloko Matewu a suka a yima a n'wi landza .
40009010	Kuteloko Yesu a tshamile eswakudyeni endlwini , valuvisi lavo tala ni vadyohi va fika , va tshama na yena eswakudyeni kun'we ni vadyondzisiwa va yena .
40009011	Loko Vafarisi va swi vona , va ku ka vadyondzisiwa va yena : “ Xana Mudyondzisi wa n'wina ú dyela yini ni valuvisi ni vadyohi ke ? ”
40009012	Loko Yesu a swi twa , a ku ka vona : “ Lava tsakeke emirini , a va lavi n'anga , kambe yi laviwa hi lava vabyaka .
40009013	“ Yanani , mi ya dyondza rito leri nge : ‘ Ndzi tsakela tintswalo , ku nga ri magandzelo . ’ Hikuva a ndzi tanga ku ta vitana lava lulameke , kambe vadyohi . ”
40009014	Enkarhini wolowo vadyondzisiwa va Yohane va ta ka yena va ku : “ Swi endlisa ku yini leswaku hina ni Vafarisi hi tala ku titsona swakudya , kasi vadyondzisiwa va wena vona va nga titsoniki ke ? ”
40009015	Yesu a ku ka vona : “ Xana tinxangwana ta muteki ti nga rila loko muteki a ha ri na tona ke ? Kambe masiku ma ta ta , lawa muteki a nga ta susiwa eka tona ; hi kona ti nga ta titsona swakudya .
40009016	A ku na munhu la rhungelaka xitiva lexintshwa engubyini ya khale , hikuva xitiva xa kona xi ta handzula nguvu , kutani ku handzuka ka kona ku ta ya ku engeteleka .
40009017	Naswona vanhu a va cheli vhinyo leyintshwa eminkwameni ya khale ya madzovo , hikuva loko va endlisa sweswo , minkwama yi ta handzuka , kutani vhinyo yi halaka , na yona minkwama yi onhaka ; kambe vhinyo leyintshwa va yi chela eminkwameni leyintshwa , kutani swi hlayiseka hi vumbirhi bya swona . ”
40009018	Loko a ha vulavula na vona hi timhaka teto , ku fika un'wana wa varhangeri va sinagoga , a n'wi nkhinsamela a ku : “ N'wana wa mina wa wanhwanyana wa ha ku fa sweswi , kambe wa nga ta , u ta n'wi tlhandleka mavoko , kutani ú ta tlhela a hanya . ”
40009019	Hiloko Yesu a suka a n'wi landza , kun'we ni vadyondzisiwa va yena .
40009020	Kambe a ku ri ni wansati loyi a a vabya hi vuvabyi bya ngati , a vabyile malembe ya 12 ; a ta hi ku nyandlamela hi le ndzhaku ka Yesu , a khumba makumu ya nguvu ya yena ;
40009021	hikuva a a te embilwini ya yena : “ Loko ndzi nga khumba nguvu ya yena ntsena , ndzi ta hanyisiwa . ”
40009022	Yesu a hundzuluka , kutani loko a n'wi vona , a ku ka yena : “ Tiyisa mbilu n'wananga , ku pfumela ka wena ku ku hanyisile . ” Ku sukela enkarhini wolowo , wansati loyi a va la hanyeke .
40009023	Kutani loko Yesu a fika emutini wa murhangeri ni loko a vona lava chayaka switiringo ni ntshungu lowu pfilunganeke ,
40009024	a ku ka vona : “ Sukani , hikuva wanhwanyana a nga fanga , ú lo etlela . ” Kutani va n'wi hleka .
40009025	Kambe loko ntshungu wu humeseriwe handle , Yesu a nghena a khoma wanhwanyana hi voko , yena a pfuka .
40009026	Mahungu ya mhaka yoleyo ma twakala etikweni rero hinkwaro .
40009027	Loko Yesu a sukile kwalaho ni ku hundzela emahlweni , lavo-fe-mahlo vambirhi va n'wi landza , va ri karhi va huwelela va ku : “ N'wana Davhida , hi twele vusiwana . ”
40009028	Kuteloko a nghenile ndlwini , lavo-fe-mahlo va ta eka yena , kutani Yesu a ku ka vona : “ Xana ma pfumela leswaku ndzi nga mi pfuna ke ? ” Va ku ka yena ; “ Ina Hosi ! ”
40009029	Hiloko a khumba mahlo ya vona , a ku : “ Mi ta endleriwa hilaha mi pfumelaka hakona . ”
40009030	Kutani mahlo ya vona ma pfuleka . Yesu a va laya ngopfu , a ku : “ Tivoneleni leswaku swi nga tshuki swi tiviwa hi munhu ! ”
40009031	Kambe loko va humile , va ya vulavula hi yena etikweni rero hinkwaro .
40009032	Loko va ri karhi va huma , ku tisiwa munhu wa mbheveve , la nga ni demona .
40009033	Kuteloko demona ri hlongoriwile , lowa mbheveve a vulavula . Kutani mintshungu yi hlamala , yi ku : “ Mhaka leyo tano a yi si vonaka exikarhi ka Vaisraele . ”
40009034	Kambe Vafarisi va ku : “ Ú hlongola mademona hi matimba ya hosi ya mademona . ”
40009035	Kutani Yesu a rhendzeleka ni miti hinkwayo ni swimitana hinkwaswo , a ri karhi a dyondzisa emasinagogeni ya vona , a twarisa Evhangeli ya Mfumo , a hanyisa hinkwavo lava xanisiwaka hi mavabyi ya tinxaka-xaka .
40009036	Loko a vona mintshungu ya vanhu , a va twela vusiwana , hikuva a va karhele , va tshamile ehansi , va fana ni tinyimpfu leti nga riki na murisi .
40009037	Hiloko a ku ka vadyondzisiwa va yena : “ Ntshovelo i wukulu , kambe vatirhi a va talanga .
40009038	Hikokwalaho , khongelani N'wini wa ntshovelo , leswaku a rhuma vatirhi eku tshoveleni ka yena . ”
40010001	Loko Yesu a vitanile vadyondzisiwa va yena lava khume na vambirhi , a va nyika matimba yo hlongola mimoya ya thyaka ni matimba ya ku hanyisa hinkwavo lava xanisiwaka hi mavabyi ya tinxaka-xaka .
40010002	Mavito ya vaapostola lava khume na vambirhi hi lawa : Wo sungula i Simoni la vuriwaka Petro , ku landza Andriya makwavo , na Yakobo n'wana Zebediya , na Yohane makwavo ;
40010003	Filipi na Bartolomi ; Tomasi na Matewu muluvisi ; Yakobo , n'wana Alfiya , na Tadiya ;
40010004	Simoni wa Kanana , na Yudasi Iskariyota , loyi a nga xenga Yesu .
40010005	Yesu a rhuma volavo va khume na vambirhi , endzhaku ka loko a va lerisile a ku : “ Mi nga tshuki mi ya eka vamatiko ; naswona mi nga ngheni emitini ya Vasamariya ,
40010006	kambe yanani eka Vaisraele , lava lahlekeke kukota tinyimpfu .
40010007	Kutani loko mi ri karhi mi famba , twarisani mhaka leyi nge : ‘ Mfumo wa matilo wu le kusuhi . ’
40010008	Hanyisani lava vabyaka , mi pfuxa vafi , mi basisa vanhlokonho , mi hlongola mademona . Mi nyikiwile ntsena ; na n'wina , nyikani ntsena .
40010009	Mi nga longi mali ya nsuku kumbe ya silivhere kumbe ya koporo eswikhwameni swa n'wina ;
40010010	mi nga fambi ni nkwama wa timbuva ta ndlela , hambi swi ri swiambalo swo ncinca , kumbe tintanghu , kumbe nhonga , hikuva mutirhi ú lulameriwe hi swakudya swa yena .
40010011	“ Hinkwako lomu mi nghenaka kona , emutini kumbe eximutaneni , lavani ndyangu lowu wu nga mi amukelaka , kutani mi tshama eka wona ku kondza loko mi suka .
40010012	Loko mi nghena endyangwini , xewetani .
40010013	Loko swi lulamele ndyangu wolowo , ku rhula ka n'wina a ku te ehenhla ka wona ; kambe loko swi nga wu lulamelanga , ku rhula ka n'wina a ku vuyele ka n'wina .
40010014	Kutani loko va nga mi amukeri , kumbe loko va nga yingisi marito ya n'wina , humani endyangwini wolowo , kumbe emutini wolowo , mi phumunha ntshuri emilengeni ya n'wina .
40010015	Ndzi tiyisile ndzi ri ka n'wina , hi siku ra ku avanyisiwa , tiko ra Sodoma na Gomora ri ta vevukiseriwa ku tlula muti wolowo .
40010016	“ Vonani , ndzi mi rhuma mi fana ni tinyimpfu exikarhi ka timhisi ; hikwalaho ke tlharihani kukota tinyoka , mi va lavo rhula kukota matuva .
40010017	Tivoneleni , hikuva vanhu va ta mi nyiketa etihubyeni , va mi ba hi minkhavi emasinagogeni ya vona .
40010018	Mi ta yisiwa emahlweni ka tindhuna ni le mahlweni ka tihosi hikwalaho ka mina , leswaku mi humesa vumbhoni eka vona ni ka vamatiko .
40010019	Kambe siku va mi nyiketaka eka vona , mi nga kanakani hi leswi mi nga ta vula swona ni mavulavulele ya kona ; hikuva sweswo , mi ta nyikiwa swona enkarhini wolowo .
40010020	A hi n'wina mi nga ta vulavula , kambe i Moya wa Tata wa n'wina lowu nga ta vulavula ha n'wina .
40010021	“ Munhu ú ta nyiketa makwavo wa yena eku dlaweni , ni tatana ú ta endlisa sweswo eka n'wana wa yena ; vana va ta pfukela vatswari va vona , va va dlaya .
40010022	Mi ta vengiwa hi vanhu hinkwavo hikwalaho ka vito ra mina ; kambe loyi a tiyiselaka ku fika makumu , hi yena loyi a nga ta ponisiwa .
40010023	Loko va mi xanisa emutini wun'wana , tsutsumelani eka wun'wanyana , hikuva ndzi tiyisile ndzi ri ka n'wina : N'wana-wa-Munhu ú ta humelela , mi nga si hlanganisa miti hinkwayo ya Israele .
40010024	“ Mudyondzisiwa a hi lonkulu eka mudyondzisi wa yena , ni nandza a hi nkulukumba eka n'wini wa yena .
40010025	Swi lulamile loko mudyondzisiwa a nga hundzuka la fanaka ni mudyondzisi wa yena , ni loko nandza a hundzuka la fanaka ni n'wini wa yena . Loko n'wini wa yindlu va n'wi vurile Belzebule , va yindlu ya yena va ta vuriwa swo biha ku tlula sweswo ngopfu .
40010026	“ Hikokwalaho mi nga tshuki mi chava vanhu , hikuva a ku na xilo lexi funengetiweke lexi nga ta ka xi nga fununguriwi , ni xilo xa xihundla lexi nga ta ka xi nga tiviwi .
40010027	Leswi ndzi mi byelaka swona emunyameni , swi vuleni eku vonakaleni ; ni leswi mi swi twaka swi hleveteriwa etindleveni , swi twariseni eswihlungwaneni swa tindlu .
40010028	“ Mi nga tshuki mi chava lava dlayaka miri , va ri hava matimba yo dlaya moya ; kambe chavani loyi a nga ni matimba yo lovisa moya ni miri wa munhu eTiheleni .
40010029	“ Xana swindzingiri swimbirhi a swi xaviwi hi sente yin'we ntsena ke ? Kasi a ku nga wi ni xin'we xa swona ehansi , Tata wa n'wina a nga swi tivi .
40010030	Loko mi ri n'wina , hambi yi ri misisi ya tinhloko ta n'wina yi hlayiwile hinkwayo .
40010031	Hikokwalaho mi nga chaveni , mi tlula swindzingiri leswo tala hi nkoka .
40010032	“ Un'wana ni un'wana la nga ta ndzi vula emahlweni ka vanhu , na mina ndzi ta n'wi vula emahlweni ka Tata wa mina la nge matilweni .
40010033	Kambe un'wana ni un'wana la nga ta ndzi landzula emahlweni ka vanhu , na mina ndzi ta n'wi landzula emahlweni ka Tata wa mina la nge matilweni .
40010034	“ Mi nga anakanyi leswaku ndzi tile ku ta veka ku rhula emisaveni ; ndzi tile ku ta veka fumu , ku nga ri ku rhula .
40010035	hikuva ndzi tile ku ta hambanisa “ ‘ munhu ni tata wakwe , wanhwana ni mana wakwe , mana wa nuna ni n'wingi wakwe ;
40010036	va ndyangu wa munhu va ta va valala va yena . ’
40010037	“ La rhandzaka tata wa yena kumbe mana wa yena ku tlula mina , a swi n'wi fanelanga ku va wa mina ; swi tano ni loyi a rhandzaka n'wana wa yena wa xinuna kumbe wa xisati ku tlula mina .
40010038	Naswona loyi a chavaka ku tirhwexa xihambano , a swi n'wi fanelanga ku ndzi landza .
40010039	Loyi a lavaka ku tihlayisela vutomi bya yena , ú ta lahlekeriwa ha byona ; kambe loyi a lahlekeriwaka hi vutomi bya yena hikwalaho ka mina , ú ta byi kuma .
40010040	“ Loyi a mi rhurhelaka , wa ndzi rhurhela ; ni loyi a ndzi rhurhelaka , ú rhurhela la ndzi rhumeke .
40010041	Loyi a rhurhelaka muprofeta hi leswi a nga muprofeta , ú ta kuma hakelo yo kota ya muprofeta ; ni loyi a rhurhelaka la lulameke hi leswi a nga la lulameke , ú ta kuma hakelo yo kota ya la lulameke .
40010042	Ndzi tiyisile ndzi ri ka n'wina : Un'wana ni un'wana la nyikaka hambi wu ri ndzheko wa mati yo titimela eka un'wana wa lavatsongo lava , hi ku tiva leswaku i mudyondzisiwa wa mina , a nga ka a nga pfumari hakelo ya yena . ”
40011001	Kuteloko Yesu a hetile ku lerisa vadyondzisiwa va yena lava va khume na vambirhi , a suka kwalaho , a ya dyondzisa ni ku twarisa Evhangeli emitini ya vona .
40011002	Kuteloko Yohane a ri ekhotsweni , a twa ta mintirho ya Kriste , kutani a rhuma vadyondzisiwa van'wana va yena , va ya vutisa Yesu , va ku :
40011003	“ Xana hi wena loyi va nge wa ta , kumbe xana ha ha langutela un'wana ke ? ”
40011004	Yesu a hlamula , a ku ka vona : “ Fambani , mi ya rungulela Yohane leswi mi swi twaka ni leswi mi swi vonaka :
40011005	Lavo-fe-mahlo va tlhela va vona , swilema swa famba , vanhlokonho va basisiwa , lavo-fe-tindleve va twa , vafi va pfuka , swisiwana swi byeriwa Mahungu Lamanene .
40011006	Kutani ku katekile la nga ta ka a nga khunguvanyeki hikwalaho ka mina . ”
40011007	Loko volavo va sukile , Yesu a sala a vulavula hi Yohane , a ku ka ntshungu : “ A mi yile ku ya hlalela yini emananga xana ? A ri ri rihlanga leri tsekatsekisiwaka hi mheho xana ? E-e !
40011008	Loko swi ri tano , a mi yela ku ya vona yini ke ? Xana a a ri munhu la ambaleke swo saseka ngopfu xana ? Vonani , lava ambalaka leswo saseka va le tindlwini ta vuhosi .
40011009	Kumbe ndzi byeleni , a mi yela ku ya vona yini ke ? A a ri muprofeta xana ? Ina , a a ri yena , ni ku tlula ni muprofeta .
40011010	Hi yena loyi ku nga tsariwa ta yena loko va te : “ ‘ Vona ! Ndzi rhuma ntsumi ya mina emahlweni ka wena ; yi ta ku rhangela emahlweni , yi lunghisa ndlela ya wena . ’
40011011	“ Ndzi tiyisile ndzi ri ka n'wina : Exikarhi ka vanhu lava tswariweke hi vavasati , a ku humelelanga loyi a tlulaka Yohane Mukhuvuri ; kasi la nga lontsongo eka hinkwavo eMfun'weni wa matilo i nkulukumba eka yena .
40011012	Ku sukela enkarhini wa Yohane Mukhuvuri ku fikela enkarhini wa sweswi , ku ngheniwa eMfun'weni wa matilo hi ku tirhisa matimba , kutani va matimba hi vona lava titekelaka wona .
40011013	Vaprofeta hinkwavo ni vatsari va Nawu va vhumbhile leswi nga ta humelela ku kondza loko Yohane a fika .
40011014	Kutani loko kunene mi amukela marito lawa , Yohane hi yena Eliya loyi a faneleke ku ta .
40011015	La nga ni tindleve , a a yingise !
40011016	“ Hikokwalaho , vanhu va masiku lawa , ndzi nga va fanisa na yini ke ? Va fana ni swihlangi leswi huhaka entsendzeleni , swi huwelelana swi ku :
40011017	“ ‘ Hi mi chayele nanga , kambe a mi cinanga ; hi yimbelerile tinsimu ta mahlomulo , kambe a mi rilanga . ’
40011018	“ Hi mukhuva lowu , Yohane ú tile a nga dyi , a nga nwi , kutani va ku : ‘ Ú ni rihuhe ! ’
40011019	N'wana-wa-Munhu ú tile a dya , a nwa , kutani va ku : ‘ Langutani , munhu wa makolo hi loyi , wa xidakwa , la twananaka ni valuvisi ni vadyohi ! ’ Kambe vutlhari bya Xikwembu byi tikomba byi ri lebyo lulama hi mintirho ya byona . ”
40011020	Enkarhini wolowo Yesu a sungula ku tshinya miti leyi a nga endla mahlori ya yena layo tala eka yona , hi mhaka ya leswi yi nga hundzukangiki ,
40011021	a ku : “ U ni khombo wena Korazini , na wena Betsayida , hikuva mahlori lama nga endliwa exikarhi ka n'wina , loko onge ma endliwile le Tiri ni le Sidoni , ingi miti leyi yi hundzukile khale , yi ambele leswo khwaxa , yi tshamile enkumeni .
40011022	Hambiswiritano , ndza mi byela leswaku , hi siku ra ku avanyisiwa , miti ya Tiri na Sidoni yi ta vevukiseriwa ku tlula n'wina .
40011023	“ Na wena Kapernawume : “ ‘ Xana u ta tlakusiwa ku ya fika etilweni ke ? E-e ! U ta tsongahatiwa ku fikela eTiheleni . ’ “ Hakunene , mahlori lama endliweke eka wena , loko onge ma endliwile eSodoma , ingi muti lowu ni namuntlha wa ha ri kona .
40011024	Hambiswiritano ndza ku byela leswaku , hi siku ra ku avanyisiwa , tiko ra Sodoma ri ta vevukiseriwa ku tlula wena . ”
40011025	Enkarhini wolowo Yesu a vulavula a ku : “ Ndza ku nkhensa Tatana , Hosi ya tilo ni misava , hikuva timhaka teto , u ti fihlele lavo tlhariha ni lava mano , kambe u ti hlavutele eka lavatsongo .
40011026	Ina Tatana , u swi lavise sweswo .
40011027	“ Tatana ú vekile swilo hinkwaswo emavokweni ya mina ; kutani a ku na loyi a tivaka N'wana , loko a nga ri Tatana ; naswona a ku na loyi a tivaka Tatana , loko a nga ri N'wana , ni loyi N'wana a lavaka ku hlavutela Tatana eka yena .
40011028	“ Tanani ka mina , n'wina hinkwenu lava karheleke , ni lava tikeriwaka , ndzi ta mi wisisa .
40011029	Rhwalani joko ra mina , mi dyondza ka mina , hikuva ndzi ni mbilu yo rhula ni ya tintswalo ; kutani mimoya ya n'wina yi ta kuma ku wisa ;
40011030	hikuva joko ra mina ra olova , ni ndzhwalo wa mina wa vevuka . ”
40012001	Enkarhini wolowo Yesu a hundza exikarhi ka masimu hi siku ra Savata . Vadyondzisiwa va yena a va twa ndlala , kutani va sungula ku tshova min'oko , va dya .
40012002	Loko Vafarisi va swi vona , va ku ka yena : “ Vona ! Vadyondzisiwa va wena va endla leswi nga pfumeleriwiki ku endliwa hi siku ra Savata . ”
40012003	Kambe Yesu a ku ka vona : “ Xana a mi hlayanga leswi endliweke hi Davhida , siku a nga twa ndlala , yena ni lava a va ri na yena ke ?
40012004	Ú tshama a nghena na vona endlwini ya Xikwembu , va dya swinkwa swa mhamba leswi a swi nga fanelanga ku dyiwa hi yena ni lava a va ri na yena , kambe a swi dyiwa hi vaprista ntsena .
40012005	Kumbe , a mi hlayanga eNawini xana leswaku , hi siku ra Savata , vaprista va tlula nawu wa Savata hi ku tirha eTempeleni , kambe va nga ri na nandzu ?
40012006	Ndza mi byela leswaku ku ni leswi tlulaka Tempele kwala .
40012007	Loko onge mi twisisile rito leri nge : ‘ Ndzi tsakela tintswalo , ku nga ri timhamba ’ , ingi mi nga solanga lava nga riki na nandzu ,
40012008	hikuva N'wana-wa-Munhu i Hosi ya Savata . ”
40012009	Loko Yesu a sukile kwalaho , a ya nghena esinagogeni ra vona .
40012010	Kona kwalaho , a ku ri ni munhu wo khwanyala voko . Kutani va vutisa Yesu hi ku lava xo n'wi veka nandzu hi xona va ku : “ Xana swa pfumeleriwa ku hanyisa munhu hi siku ra Savata ke ? ”
40012011	Yena a ku ka vona : “ Hi wihi munhu exikarhi ka n'wina loyi a nga ni nyimpfu yin'we ntsena , kungaku loko yi wela ekheleni hi siku ra Savata , a nga ta ka a nga yi tlakuli , a yi humesa hi siku rero ke ?
40012012	Kasi munhu ú tlula ngopfu tinyimpfu . Hikokwalaho , ku endla leswinene hi siku ra Savata , swa pfumeleriwa . ”
40012013	Kutani a ku ka munhu yoloye : “ Tshambuluta voko ra wena ! ” A ri tshambuluta ; kutani ri tlhela ri ololoka ri fana ni lerin'wana .
40012014	Vafarisi va humela ehandle , va ya tshama Yesu xikungu , ku vona hilaha va nga ta n'wi dlaya hakona .
40012015	Kambe loko Yesu a swi tiva , a suka kwalaho . Lavo tala va n'wi landzelela , kutani a va hanyisa hinkwavo .
40012016	Kambe a va laya ngopfu leswaku va nga tshuki va n'wi tivisa evanhwini ;
40012017	a ku ri ku hetisa leswi vuriweke hi muprofeta Esaya , loko a te :
40012018	“ Vonani nandza wa mina loyi ndzi nga tihlawulela yena , murhandziwa wanga loyi mbilu ya mina yi n'wi tsakelaka . Ndzi ta veka moya wa mina ehenhla ka yena , kutani ú ta tivisa vamatiko leswaku ku avanyisa loko lulama ku kona ;
40012019	a nga ka a nga holovi , a nge bi huwa , a ku na munhu la nga ta twa rito ra yena emintsendzeleni .
40012020	A nga ka a nga tshovi rihlanga leri khinyekeke , naswona a nga ka a nga timi rivoni leri nge keti-keti ,
40012021	a kondza a khanisa ku avanyisa loko lulama , kutani vamatiko va ta tshemba vito ra yena . ”
40012022	Kavaloko va tisa munhu wa mademona la feke mahlo , naswona a ri mbheveve . Yesu a n'wi hanyisa , kutani lowa mbheveve a vulavula , na ku vona a vona .
40012023	Ntshungu hinkwawo wu hlamala swona , vanhu va vutisana va ku : “ Xana munhu loyi a nga va yena N'wana Davhida ke ? ”
40012024	Loko Vafarisi va swi twa , va hlamula va ku : “ Munhu loyi a nge koti ku hlongola mademona loko ku nga ri hi Belzebule , hosi ya mademona . ”
40012025	Kambe Yesu , hi ku tiva miehleketo ya vona , a ku ka vona : “ Mfumo wun'wana ni wun'wana lowu avanaka hi le xikarhi , wu hundzuka wa hava ; muti wun'wana ni wun'wana , hambi wu ri ndyangu , lowu avanaka hi le xikarhi , a wu nga tiyi .
40012026	Ni loko Sathana a hlongola Sathana , wa tilwisa ; hikokwalaho mfumo wa yena wu nga ka wu nga tiyi .
40012027	Ni loko kunene ndzi hlongola mademona hi Belzebule , xana vana va n'wina vona va ma hlongola hi mani xana ? Loko swi ri tano va ta va vaavanyisi va n'wina .
40012028	Kambe loko ndzi hlongola mademona hi Moya wa Xikwembu , swi vula leswaku Mfumo wa Xikwembu wu tile eka n'wina .
40012029	Kumbe munhu a nga nghenisa ku yini endlwini ya nhenha ya matimba a phangha xuma xa yona , loko a nga sungulanga hi ku boha nhenha yoleyo ke ? Hi kona a nga ta phangha yindlu ya yena .
40012030	Loyi a nga yimiki na mina , ú lwa na mina ; kutani loyi a nga hlengeletiki na mina , wa hangalasa .
40012031	“ Hi laha ndzi nge ka n'wina : Vanhu va ta rivaleriwa xidyoho xihi ni xihi , hambi ri ri rito ra ku sandza Xikwembu ; kambe loko va sandza Moya lowo Kwetsima , va nga ka va nga rivaleriwi ;
40012032	un'wana ni un'wana la nga ta dyohela N'wana-wa-Munhu hi ku n'wi sandza , ú ta rivaleriwa ; kambe la nga ta dyohela Moya lowo Kwetsima hi ku wu sandza , a nga ka a nga rivaleriwi , hambi ku ri enkarhini wa sweswi , hambi ku ri enkarhini lowu taka .
40012033	“ Vonani murhi lowunene : Na yona mihandzu ya wona hi leyinene . Vonani murhi lowo biha : Na yona mihandzu ya wona hi leyo biha ; hikuva murhi wu tiviwa hi mihandzu ya wona .
40012034	“ N'wina rixaka ra timhiri , mi nga swi kotisa ku yini ku humesa marito lamanene , leswi mi nga lavo biha ke ? Nomo wu vula leswi mbilu yi teleke swona .
40012035	Munhu lonene ú humesa swilo leswinene exumeni xa yena lexinene , kambe munhu lowo biha ú humesa leswo biha exumeni xa yena lexo biha .
40012036	Hikokwalaho ndza mi byela leswaku , hi siku ra ku avanyisiwa , vanhu va ta tihlamulela eka rito rin'wana ni rin'wana ra hava leri va tshamaka va ri vula ,
40012037	hikuva wena , u ta hlayiwa la lulameke hi marito ya wena ; naswona , u ta avanyisiwa hi marito ya wena . ”
40012038	Enkarhini wolowo , van'wana va vatsari ni Vafarisi va ku ka Yesu : “ Mudyondzisi , hi lava ku ku vona u endla mahlori . ”
40012039	A va hlamula , a ku : “ Rixaka leri ro biha , leri sandzaka Xikwembu , ri kombela mahlori , kambe ri nga ka ri nga nyikiwi wona , loko ma nga ri ya muprofeta Yonasi .
40012040	Hikuva hilaha Yonasi a heteke hakona masiku manharhu ni vusiku bya kona ekhwirini ra nhlampfi leyikulu , N'wana-wa-Munhu na yena ú ta heta masiku manharhu ni vusiku bya kona emarhumbyini ya misava .
40012041	Hi siku ra ku avanyisiwa , vavanuna va Ninivha va ta humelela swin'we ni rixaka leri , va ri avanyisa , hikuva va hundzukile , loko va khongoteriwa hi Yonasi ; kutani maswivo , leswi nga kwala i swikulu ku tlula Yonasi .
40012042	Hi siku ra ku avanyisiwa , hosi ya wansati ya le dzongeni yi ta pfuka eku feni swin'we ni rixaka leri , yi ri avanyisa , hikuva yi sukile emakun'wini ya misava ku ta yingisa vutlhari bya Solomoni , kutani maswivo , leswi nga kwala i swikulu ku tlula Solomoni .
40012043	“ Loko moya wa thyaka wu sukile eka munhu , wu ya emananga ku ya lava ku wisa , kambe wu tsandzeka ku ku kuma ;
40012044	hiloko wu ku : ‘ Ndzi ta tlhelela endlwini ya mina leyi ndzi humeke eka yona . ’ Kutani loko wu fika , wu yi kuma yi nga ri na nchumu , yi kukuriwile , yi lunghisiwile .
40012045	Hiloko wu tlhela wu ya teka mimoya yin'wana ya 7 leyo biha ku tlula wona , kutani yi nghena , yi tshama endlwini leyi ; kutani matshamele yo hetelela ya munhu loyi , ma tlula layo sungula hi ku biha . Swi ta va tano eka rixaka leri ro biha . ”
40012046	A ku a ha vulavula ni mintshungu , ku humelela mana wa yena ni vamakwavo , va yima ehandle , va lava ku vulavula na yena .
40012047	Kutani munhu un'wana a ku ka yena : “ Vona , mana wa wena ni vamakwenu , hi lava la handle , va lava ku vulavula na wena . ”
40012048	Kambe Yesu a hlamula loyi a nga n'wi tivisa sweswo a ku : “ Manana i mani xana , ni vamakwerhu i vamani xana ? ”
40012049	Kutani a komba vadyondzisiwa va yena hi voko , a ku : “ Manana ni vamakwerhu hi volava ;
40012050	hikuva un'wana ni un'wana la endlaka ku rhandza ka Tata wa mina la nge tilweni , hi yena makwerhu wa xinuna , ni wa xisati , na manana . ”
40013001	Hi siku rero , Yesu a huma endlwini , a ya tshama kusuhi ni lwandle .
40013002	Kutani mintshungu leyikulu yi hlengeletana yi tela yena , a ko a nghena ebyatsweni , a tshama endzeni ka byona ; loko wu ri ntshungu hinkwawo , wona a wu yimile eribuweni .
40013003	Kutani a va byela timhaka leto tala hi swifaniso , a ku : “ Yingisani ! Muhaxi ú humile a ya eku haxeni .
40013004	Loko a ri karhi a haxa , timbewu tin'wana ti wela endleleni ; kutani tinyanyana ti ta , ti ta dya hinkwato .
40013005	Timbewu tin'wana ti wela emaribyeni , laha a ku nga ri na misava leyo tala , kutani ti hatla ti mila , hikuva misava ya kona a yi nga talanga .
40013006	Kambe loko dyambu ri tlhava , swimila swi vuna kutani swi oma hi ku pfumala timitsu .
40013007	Timbewu tin'wana ti wela exikarhi ka mitwa ; loko mitwa yi kula , yi ti kamanyeta .
40013008	Kasi tin'wana tona ti wela emisaveni leyinene , ti veka tindzhoho , yin'wana yi chela 100 , yin'wana 60 , yin'wana 30 .
40013009	La nga ni tindleve , a a yingise ! ”
40013010	Vadyondzisiwa va ta eka Yesu , va ku : “ Hikwalaho ka yini u vulavula na vanhu hi swifaniso ke ? ”
40013011	A va hlamula , a ku : “ Hileswaku n'wina , mi nyikiwile ku tiva swihundla swa Mfumo wa matilo , kambe vona a va nyikiwanga .
40013012	Loyi a nga ni xa nchumu , ú ta nyikiwa ni swin'wana , kutani ú ta va ni leswo tala ; kambe loyi a nga riki na nchumu , ú ta tekeriwa ni lexi a nga na xona .
40013013	Leswi endlaka leswaku ndzi vulavula na vona hi swifaniso , i mhaka ya leswaku va vona kambe a va voni , va twa kambe a va twi , ni ku twisisa a va twisisi .
40013014	Kutani ku endleka eka vona leswi nga vuriwa khale hi muprofeta Esaya , loko a te : “ ‘ Ku twa mi ta twa , kambe a mi nga twisisi , ku vona mi ta vona , kambe a mi nga vonisisi !
40013015	Timbilu ta vanhu lava ti tlanyarile , va tipfale tindleve ni mahlo , leswaku va nga ha voni , ni ku twa va nga ha twi , hambi ku ri ku twisisa va nga ha twisisi , ni leswaku va nga hundzuki , na mina ndzi nga va hanyisi . ’
40013016	“ Kambe ma katekile mahlo ya n'wina , hikuva ma vona , ni tindleve ta n'wina , hikuva ta twa .
40013017	Ndzi tiyisile ndzi ri ka n'wina , vaprofeta lavo tala ni lava lulameke lavo tala , va naverile ku vona leswi mi swi vonaka kambe a va swi vonanga ; hambi ku ri ku twa leswi mi swi twaka a va swi twanga .
40013018	“ Loko mi ri n'wina , yingisani ta xifaniso xa muhaxi mi xi twisisa :
40013019	Un'wana ni un'wana la twaka Rito ra Mfumo wa Xikwembu , kambe a nga ri twisisi , swi fana ni loko mbewu yi haxiwile endleleni . Lowo biha a ta , a n'wi tekela leswi haxiweke embilwini ya yena .
40013020	Mbewu leyi haxiweke emaribyeni , swi fana ni loko munhu a twile Rito , a hatla a ri amukela hi ku tsaka ;
40013021	kambe a nga na timitsu endzeni ka yena , ú tiyisela nkarhinyana ntsena ; kutani loko khombo kumbe ku xaniseka swi humelela hikwalaho ka Rito , a hatla a khunguvanyeka .
40013022	Mbewu leyi haxiweke emitweni , swi fana ni loko munhu a twa Rito ; kambe ku vilela hi swa misava ni ku kanganyisiwa hi rifuwo swi kamanyeta Rito , kutani ri tsandzeka ku veka mihandzu .
40013023	Kambe mbewu leyi haxiweke emisaveni leyinene , swi fana ni loko munhu a twa Rito a ri twisisa ; hi yena loyi a vekaka mihandzu hakunene , yin'wana ka 100 , yin'wana ka 60 , yin'wana ka 30 . ”
40013024	Yesu a va vekela xifaniso xin'wana , a ku : “ Mfumo wa matilo wu fana ni munhu loyi a byaleke mbewu leyinene ensin'wini ya yena .
40013025	Kambe loko vanhu va etlele , ku ta nala wa yena , a ta byala mfava exikarhi ka maxalana , kutani a tifambela .
40013026	Kuteloko maxalana ma tlhavile ni ku endla khava , na wona mfava wu vonaka .
40013027	Malandza ya n'wini wa muti ma ta , ma ku ka yena : ‘ Hosi , a hi ku u byarile mbewu leyinene ensin'wini ya wena ; xana mfava lowu wu pfa kwihi ke ? ’
40013028	A ku ka vona : ‘ I ku endla ka nala . ’ Malandza ma ku ka yena : ‘ Xana u lava leswaku hi ya tsuvula mfava ke ? ’
40013029	A ku ka vona : ‘ E-e , loko mi ya tsuvula mfava , kumbe xana mi nga tshuka mi tsuvurile na wona maxalana .
40013030	Swi tshikeni swi kula swin'we , ku kondza ku fika nkarhi wa ku tshovela ; hi kona ndzi nga ta ku eka vatshoveri : Rhangani hi mfava mi tsuvula , mi wu boha hi tinyandza , mi ta wu hisa ; kambe maxalana mi ma hlengeleta exitlatini xa mina . ’ ”
40013031	A va vekela xifaniso xin'wana , a ku : “ Mfumo wa matilo wu fana ni ndzhoho ya murhi wa sinapi leyi munhu a nga yi teka , a ya yi byala ensin'wini ya yena .
40013032	Mbewu ya kona hi leyitsongo eka timbewu hinkwato , kambe loko yi mirile , yi tlula swimila hinkwaswo hi ku kula , yi hundzuka nsinya , tinyanyana ti ko ti ta , ti ta aka emarhavini ya wona . ”
40013033	A engeta a va byela xifaniso xin'wana , a ku : “ Mfumo wa matilo wu fana ni comela lexi wansati a nga xi teka , a xi pfuva ni mimpimo minharhu ya mapa , swi ko swi kukumuka hinkwaswo . ”
40013034	Yesu ú byerile mintshungu timhaka teto hinkwato hi swifaniso ; a nga va byelanga nchumu loko ku nga ri hi swifaniso ,
40013035	leswaku ku ta endleka rito ra muprofeta la nga te : “ Ndzi ta vulavula hi swifaniso , ndzi twarisa timhaka leti a ti fihliwile , hi mpfhuka misava yi tumbuluka . ”
40013036	Kutani Yesu a suka entshungwini , a ya nghena endlwini ; vadyondzisiwa va yena va ta ka yena , va ku : “ Hi hlamusele xifaniso xa mfava wa le nsin'wini . ”
40013037	A va hlamula , a ku : “ Loyi a byaleke mbewu leyinene i N'wana-wa-Munhu ;
40013038	nsimu i misava ; mbewu leyinene i vana va Mfumo ; mfava i vana va Lowo biha .
40013039	Nala la byaleke mfava i Diyavulosi ; ku tshovela i ku hela ka minkarhi ; vatshoveri vona i tintsumi .
40013040	Kukotisa loko mfava wu tsuvuriwa , wu ya hisiwa endzilweni , swi ta va tano eku heleni ka minkarhi .
40013041	N'wana-wa-Munhu ú ta rhuma tintsumi ta yena , ti ta humesela ehandle ka Mfumo wa yena vakhunguvanyisi hinkwavo ni lava endlaka leswo biha ,
40013042	ti va cukumeta ekheleni ra ndzilo , laha minkosi yi nga ta va kona , ni ku getsela ka meno .
40013043	Enkarhini wolowo , lavo lulama va ta hatima kukotisa dyambu , eMfun'weni wa Tata wa vona . La nga ni tindleve , a a yingise !
40013044	“ Mfumo wa matilo wu fana ni xuma lexi celeriweke ensin'wini , kungate loko munhu a xi thumbhile , a nga tlhela a xi celela , kutani eku tsakeni ka yena , a ya xavisa swilo swa yena hinkwaswo , a tixavela nsimu yoleyo .
40013045	“ Naswona , Mfumo wa matilo wu fana ni muxavi la lavaka tidayimani letinene ;
40013046	kutani loko a kumile dayimani yin'wana ya nxavo lowukulu , a ya xavisa swilo swa yena hinkwaswo , a tixavela yona .
40013047	“ Ku engeta kambe : Mfumo wa matilo wu fana ni nkukuto lowu petiweke elwandle , wu phasa tinhlampfi ta tinxaka-xaka ;
40013048	loko wu tele , vaphasi va wu kokela eribuweni , va tshama hansi , va hlengeleta tinhlampfi letinene eswibyeni swa vona , leti nga pfuniki nchumu va ti cukumeta .
40013049	Swi ta va tano eku heleni ka minkarhi ; tintsumi ti ta huma , ti ta hlawula lavo biha eka lavo lulama ,
40013050	ti va cukumeta ekheleni ra ndzilo , laha minkosi yi nga ta va kona , ni ku getsela ka meno .
40013051	“ Xana ma ti twisisa timhaka leti hinkwato ke ? ” Va ku ka yena : “ Ina ! ”
40013052	A ku ka vona : “ Hi laha ndzi nge : Mutsari un'wana ni un'wana la dyondzisiweke hi ta Mfumo wa matilo , ú fana ni n'wini wa yindlu la humesaka evukosini bya yena swilo leswintshwa ni leswa khale . ”
40013053	Kuteloko Yesu a hetile ku vula swifaniso sweswo , a suka kwalaho ;
40013054	loko a fikile etikweni ra rikwavo , a dyondzisa vanhu esinagogeni ra vona , va kondza va hlamala , va ku : “ Xana vutlhari lebyi ni mintirho leyi ya matimba , ú swi kume kwihi ke ?
40013055	Xana a hi yena n'wana wa muvatli ke ? Mana wa yena , xana a hi yena loyi a vuriwaka Mariya ke ? Ni vamakwavo va yena , xana a hi vona va Yakobo , na Yosefa , na Simoni , na Yuda ke ?
40013056	Xana vamakwavo va xisati a hi na vona hinkwavo exikarhi ka hina ke , naswona swilo leswi hinkwaswo ú swi kuma kwihi xana ? ”
40013057	Kutani va vilela swinene hikwalaho ka yena . Kambe Yesu a ku ka vona : “ Muprofeta a nga soriwi , loko ku nga ri etikweni ra rikwavo , ni le maxakeni ya yena . ”
40013058	Hikokwalaho , a nga endlanga mahlori layo tala kona , hikuva a va nga ri na ku pfumela .
40014001	Enkarhini wolowo , loko ku twakala ka Yesu ku fikile etindleveni ta hosi Heroda ,
40014002	a ku ka malandza ya yena : “ Munhu loyi i Yohane Mukhuvuri ; ú lo pfuka eku feni ; kutani hi swona leswi endlaka leswaku mintirho leyi ya matimba yi vonaka eka yena . ”
40014003	Mhaka hi leswaku Heroda a a khomile Yohane , a n'wi boha , a n'wi nghenisa ekhotsweni hikwalaho ka Herodiya , nkata Filipi makwavo ;
40014004	hikuva Yohane a a tshamela ku byela Heroda , a ku : “ A wu pfumeleriwi ku tekela makwenu ensati wa yena . ”
40014005	Heroda a a navela ku n'wi dlaya , kambe a a chava vanhu hikuva a va ku : “ Yohane i muprofeta ! ”
40014006	Kambe enkhubyeni wa siku ra ku velekiwa ka Heroda , n'wana wa Herodiya wa xisati a cina emahlweni ka vanhu , a tsakisa Heroda ;
40014007	hikokwalaho , Heroda a n'wi tshembisa hi ku hlambanya , a ku : “ Xin'wana ni xin'wana lexi u nga ta xi kombela , ndzi ta ku nyika xona . ”
40014008	Hiloko nhwanyana a byeleteriwa hi mana wakwe ku hlamula , a ku : “ Ndzi nyike nhloko ya Yohane Mukhuvuri ko kwala , yi ri enkambaneni . ”
40014009	Hosi yi khomiwa hi tingana ; kambe hikwalaho ka ku hlambanya ka yona , ni hikwalaho ka lava tshameke na yona eswakudyeni , yi lerisa leswaku nhloko yi nyikiwa lowa nhwanyana .
40014010	Ku rhumiwa vanhu , va ya tsema nhloko ya Yohane ekhotsweni .
40014011	Kutani nhloko leyi yi tisiwa yi ri enkambaneni , va nyika nhwanyana ; yena a yi yisa eka mana wa yena .
40014012	Kavaloko vadyondzisiwa va Yohane va ta , va ta teka ntsumbu wa yena , va ya wu lahla ; kutani va ya tivisa Yesu .
40014013	Loko Yesu a twile timhaka teto , a suka kwalaho hi byatso , a pelela laha ku nga mananga , a ri yexe . Loko mintshungu yi swi twile , yi huma emitini , yi n'wi landza hi milenge .
40014014	Eku humeni ka yena ebyatsweni , a vona ntshungu lowukulu , kutani a wu twela vusiwana , a hanyisa lava vabyaka exikarhi ka wona .
40014015	Kuteloko ri perile , vadyondzisiwa va ta eka yena va ku : “ Lomu i mananga , na swona nkarhi wu hundzile , tlherisa mintshungu , yi ya emitini , yi ya tixavela swakudya . ”
40014016	Kambe Yesu a ku ka vona : “ A va fanelanga ku suka ; va phameleni n'wina . ”
40014017	Va ku ka yena : “ A hi na nchumu la , loko ku nga ri swinkwa swa ntlhanu ni tinhlampfi timbirhi . ”
40014018	A ku : “ Swi tiseni haleno . ”
40014019	Kutani loko a lerisile ntshungu ku tshama hansi ebyanyini , a teka swinkwa leswa ntlhanu ni tinhlampfi timbirhi , a languta henhla etilweni , a nkhensa . Kavaloko a phemelela swinkwa sweswo , a nyika vadyondzisiwa , vona va avela ntshungu .
40014020	Hinkwavo va dya va xurha ; kutani va rholela mahlanhla lawa ya nga sala , ma tata swirhundzu swa 12 .
40014021	Kasi lava dyeke a va ri vanhu lava lavaka ku va 5 000 , loko ku nga hlayiwi vavasati ni vana .
40014022	Endzhaku ka sweswo , Yesu a lerisa vadyondzisiwa leswaku va nghena ebyatsweni , va pfa va ya entsungeni , loko yena a ri karhi a tlherisa vanhu .
40014023	Kuteloko a tlherisile mintshungu leyi , a tlhandlukela entshaveni ku ya khongela hi tlhelo ; kutani a peleriwa hi dyambu a ha ri kwalaho a ri yexe .
40014024	Byatso byona , a byi fambile mpfhuka lowukulu byi sukile eribuweni , byi tsekatsekisiwa hi magandlati , hikuva mheho a yi byi sivela .
40014025	Hi nkarhi wa mahlamba-ndlopfu , a ta ka vona , a ri karhi a famba ehenhla ka lwandle .
40014026	Loko vadyondzisiwa va n'wi vona a ri karhi a famba ehenhla ka lwandle , va tshuka ngopfu va ku : “ I xipuku ! ” Kutani va huwelela hi ku chava .
40014027	Kambe Yesu a hatla a vulavula na vona , a ku : “ Tiyisani timbilu , hi mina ; mi nga chaveni ! ”
40014028	Petro a n'wi hlamula , a ku : “ Hosi , loko u ri wena hakunene , lerisa leswaku ndzi ta kwalaho hi le henhla ka mati . ”
40014029	Yesu a ku ka yena : “ Tana ! ” Kutani Petro a huma ebyatsweni , a famba ehenhla ka mati , a ya ka Yesu .
40014030	Kambe loko a vona mheho , a khomiwa hi ku chava ; kutani loko a sungula ku mbombomela , a huwelela a ku : “ Hosi , ndzi ponise ! ”
40014031	Yesu a hatla a tshambuluta voko , a n'wi khoma , a ku ka yena : “ Munhu wa ku pfumela lokutsongo , u kanakanile ha yini xana ? ”
40014032	Kuteloko va nghene ebyatsweni , mheho yi miyela .
40014033	Kutani lava a va ri ebyatsweni va nkhinsamela Yesu , va ku : “ Hakunene , u N'wana wa Xikwembu . ”
40014034	Loko va pelele entsungeni , va fika etikweni ra Genesareta .
40014035	Loko vanhu va kona va tivile leswaku hi yena Yesu , va rhumela rito ematlhelweni hinkwawo , kutani hinkwavo lava vabyaka va tisiwa eka yena .
40014036	Vanhu va n'wi khongela leswaku a pfumelela vavabyi ku khumba hambi ma ri makumu ya xiambalo xa yena ntsena ; kutani hinkwavo lava nga n'wi khumba , va hanyisiwa .
40015001	Enkarhini wolowo , Vafarisi ni vatsari lava humaka eYerusalema va ta ka Yesu , va ku :
40015002	“ Hikwalaho ka yini vadyondzisiwa va wena va tshika mikhuva leyi hi yi kumeke eka lava khale xana ? Hikuva va dya va nga hlambanga mavoko . ”
40015003	A va hlamula , a ku : “ Na n'wina , mi tlulela yini nawu xa Xikwembu hi mikhuva ya n'wina ke ?
40015004	Xikwembu xi te : ‘ U va ni xichavo eka tata wa wena ni ka mana wa wena . ’ Naswona xi te : ‘ Loyi a rhukanaka tata wa yena kumbe mana wa yena , a a dlawe ! ’
40015005	Kasi n'wina mi ri , munhu a nga byela tata wa yena kumbe mana wa yena , a ku : ‘ Leswi a ndzi ta fanela ku ku pfuna ha swona , i mhamba leyi hlayiseriweke Xikwembu . ’
40015006	Eka n'wina , munhu loyi a nga ha ri na fanelo ya ku pfuna tata wa yena . Kutani ke mi onha rito ra Xikwembu hi mikhuva ya n'wina .
40015007	Vakanganyisi , Esaya a a vula n'wina hakunene loko a te :
40015008	“ ‘ Vanhu lava va ndzi xixima hi nomo , kambe timbilu ta vona ti le kule na mina .
40015009	Va tikarhata ntsena hi ku ndzi nkhinsamela , tidyondzo leti va ti dyondzisaka i milawu ya vanhu ntsena . ’ ”
40015010	Kutani Yesu a vitana ntshungu , a ku ka wona : “ Yingisani , mi twisisa .
40015011	Leswi nghenaka enon'weni , a hi swona leswi nyamisaka munhu , kambe leswi humaka enon'weni , hi swona leswi nyamisaka munhu . ”
40015012	Kavaloko vadyondzisiwa va ta eka yena , va ku : “ Xana wa swi tiva leswaku Vafarisi va khunguvanyekile , loko va twile marito ya wena ke ? ”
40015013	A hlamula , a ku : “ Ximila xin'wana ni xin'wana lexi nga simekiwangiki hi Tata wa mina wa le tilweni , xi ta tsuvuriwa .
40015014	Va tshikeni , hi lavo-fe-mahlo lava fambisaka lavo-fe-mahlo . Loko lowo-fe-mahlo a fambisa lowo-fe-mahlo , va ta wela ekheleni hi vumbirhi bya vona . ”
40015015	Petro a n'wi hlamula a ku : “ Hi hlamusele xifaniso lexiyani . ”
40015016	A ku : “ Xana ni sweswi ma ha pfumala ku twisisa na n'wina ke ?
40015017	Xana a mi swi tivi leswaku hinkwaswo leswi nghenaka enon'weni , swi ya ekhwirini , kutani swi cukumetiwa enhoveni ke ?
40015018	Kasi leswi humaka enon'weni , swi pfa hi le mbilwini , kutani hi swona leswi nyamisaka munhu .
40015019	Hikuva miehleketo leyo biha , ni ku dlayana , ni vuoswi , ni vuphukuphuku , ni ku yiva , ni vumbhoni byo hemba , ni ku sandzana , swi huma embilwini ;
40015020	hi swona leswi nyamisaka munhu ; kambe ku dya hi mavoko lama nga hlambiwangiki , a hi xilo lexi nyamisaka munhu . ”
40015021	Yesu a suka kwalaho , a ya etikweni ra Tiri na Sidoni .
40015022	Kutani ku humelela wansati wa le Kanana la humeke ematlhelweni walawo , a huwelela a ku : “ Ndzi twele vusiwana , Hosi N'wana Davhida ! N'wana wa mina wa wanhwanyana ú xaniseka ngopfu hi demona . ”
40015023	Kambe Yesu a nga n'wi hlamulanga nchumu . Kutani vadyondzisiwa va yena va n'wi kombela va ku : “ N'wi hlongole , hikuva ú hi bela huwa a ri karhi a hi landzelela . ”
40015024	Yesu a hlamula a ku : “ A ndzi rhumiwanga eka van'wana , loko ku nga ri eka Vaisraele , lava lahlekeke kukota tinyimpfu . ”
40015025	Hiloko wansati a ta , a ta n'wi nkhinsamela , a ku : “ Hosi , ndzi pfune ! ”
40015026	A n'wi hlamula , a ku : “ A swi sasekanga ku tekela vana evuswa , u nyika timbyana . ”
40015027	Yena a ku : “ Ina Hosi , kambe hambi ti ri timbyana , ti dya mahlanhla lama waka hi le tafuleni ra vini va tona . ”
40015028	Kwalaho Yesu a hlamula , a ku ka yena : “ Manana , ku pfumela ka wena i kukulu ; a ku endliwe hilaha u kombelaka hakona ! ” Kutani n'wana wa yena a hanyisiwa hi nkarhi wolowo .
40015029	Loko Yesu a sukile kwalaho , a tlhelela kusuhi ni lwandle ra Galeliya , kutani a tlhandlukela entshaveni , a fika a tshama hansi .
40015030	Mintshungu leyikulu yi ta ka yena , yi ri ni lavo khwita , ni swilema , ni lavo-fe-mahlo , ni timbheveve , ni van'wana lavo tala ; yi va veka emilengeni ya Yesu , kutani a va hanyisa .
40015031	Mintshungu yi hlamala loko yi vona timbheveve ti vulavula , ni swilema swi hanyisiwa , ni lavo khwita va famba , ni lavo-fe-mahlo va vona ; kutani yi dzunisa Xikwembu xa Israele .
40015032	Yesu a vitana vadyondzisiwa va yena , a ku ka vona : “ Ndzi twela ntshungu lowu evusiwana , hikuva va xwile masiku manharhu na mina , kutani a va ha ri na swakudya ; a ndzi lavi ku va tlherisela emakaya va ri ni ndlala , hikuva va nga wa endleleni . ”
40015033	Vadyondzisiwa va ku ka yena : “ Xana hi nga swi kuma kwihi kwala mananga swakudya swo phamela ntshungu lowo tano , va dya va xurha ke ? ”
40015034	Yesu a ku ka vona : “ Mi ni swinkwa swingani ke ? ” Va ku : “ Hi ni swinkwa swa 7 , ni tinhlampfinyana ti nga ri tingani . ”
40015035	Kwalaho a lerisa ntshungu leswaku wu tshama hansi .
40015036	Kutani a teka swinkwa swa 7 ni tinhlampfi , a nkhensa , a phema , a nyika vadyondzisiwa , vona va avela ntshungu .
40015037	Hinkwavo va dya va xurha , va rholela ni mahlanhla lama nga sala , ma tata swirhundzu swa 7 leswikulu .
40015038	Lava nga dya , a va ri vanhu va 4 000 , loko ku nga hlayiwi vavasati ni vana .
40015039	Kuteloko a tlherisile mintshungu , a nghena ebyatsweni , a ya etikweni ra Magadani .
40016001	Vafarisi ni Vasaduki va ta ka Yesu va ta n'wi ringa , va kombela leswaku a endla mahlori lama humaka etilweni .
40016002	Yena a va hlamula , a ku : “ [ Nimadyambu , mi ri : ‘ Ri ta xa swinene , hikuva tilo ri tshwukile ku fana ni ndzilo . ’
40016003	Kutani nimixo mi ri : ‘ Namuntlha yi ta na , hikuva tilo ri tshwukile , ni ku vimba ri vimbile . ’ Mi tiva ku xiya xiyimo xa tilo , kambe mi tsandzeka ku xiya mahlori ya minkarhi leyi ! ]
40016004	Rixaka leri i ra lunya ni ra lava sandzaka Xikwembu ; ri kombela mahlori , kambe ri nga ka ri nga nyikiwi wona , loko ma nga ri mahlori ya muprofeta Yonasi . ” Kutani a va siya , a tifambela .
40016005	Loko vadyondzisiwa va pelela entsungeni , va rivala ku teka swinkwa .
40016006	Yesu a ku ka vona : “ Tlharihani , mi chava comela xa Vafarisi ni xa Vasaduki . ”
40016007	Kutani va kanetana va ku : “ Kumbe hi leswi hi nga tekangiki swinkwa . ”
40016008	Kuteloko Yesu a swi twile , a ku ka vona : “ Vanhu va ku pfumela lokutsongo , hikwalaho ka yini mi kanetana hi leswi mi nga riki na swinkwa xana ?
40016009	Xana a mi si twisisa ? Xana a mi tsundzuki swinkwa swa ntlhanu leswi nga phamela vanhu va 5 000 , ni leswaku mi tatile swirhundzu swingani leswikulu hi mahlanhla xana ?
40016010	A mi tsundzuki ni swinkwa swa 7 leswi nga phamela vanhu va 4 000 ni leswaku mi tatile swirhundzu swingani hi mahlanhla ke ?
40016011	Hikwalaho ka yini mi nga swi twi leswaku a ndzi nga vulavuli na n'wina hi ta swinkwa xana ? Chavani comela xa Vafarisi ni xa Vasaduki ! ”
40016012	Hi kona va twisisaka leswaku a a nga vuli ku chava comela xa swinkwa , kambe ku chava tidyondzo ta Vafarisi ni ta Vasaduki .
40016013	Loko Yesu a fikile etikweni ra Khezariya wa Filipi , a vutisa vadyondzisiwa va yena , a ku : “ Xana vanhu vona va ri , N'wana-wa-Munhu i mani ke ? ”
40016014	Va ku : “ Van'wana va ri , u Yohane Mukhuvuri ; van'wana va ri , hi we Eliya ; van'wana va ri , hi we Yeremiya , kumbe un'wana wa vaprofeta . ”
40016015	A ku ka vona : “ N'wina ke , mi ri ndzi mani xana ? ”
40016016	Kutani Simoni Petro a hlamula a ku : “ U Mesiya , N'wana wa Xikwembu lexi hanyaka . ”
40016017	Yesu a hlamula a ku : “ U katekile Simoni n'wana Yona , hikuva a hi munhu wa misava la nga ku pfuletela sweswo , kambe i Tata wa mina wa le tilweni .
40016018	Kwalaho ndzi ri ka wena : U ‘ Petro ’ , kutani ehenhla ka ribye reri , ndzi ta aka kereke ya mina ; kutani hambi wu ri ntamu wa rifu wu nga ka wu nga yi hluri .
40016019	Ndzi ta ku nyika swilotlelo swa Mfumo wa matilo ; kutani lexi u nga ta xi alela la misaveni , xi ta aleriwa ni le tilweni , ni lexi u nga ta xi pfumelela la misaveni , xi ta pfumeleriwa ni le tilweni . ”
40016020	Kutani a laya vadyondzisiwa leswaku va nga tshuki va byela munhu leswaku hi yena Mesiya .
40016021	Ku sukela nkarhini wolowo Yesu a sungula ku tivisa vadyondzisiwa va yena leswaku ú fanele ku ya eYerusalema , a twisiwa ku vaviseka lokukulu hi vakulukumba ni vaprista lavakulu ni vatsari , a dlawa , a tlhela a pfuka eku feni hi siku ra vunharhu .
40016022	Kambe Petro a n'wi kokela etlhelo , a n'wi tshinya a ku : “ Xikwembu xi nga swi pfumeleri leswi , we Hosi ! Swilo leswi , swi nga ka swi nga ku humeleri . ”
40016023	Yena a hundzuluka , a ku ka Petro : “ Suka ka mina Sathana ! U xikhunguvanyiso eka mina , hikuva a wu ehleketi swa Xikwembu , u ehleketa swa vanhu ntsena . ”
40016024	Yesu a engeta a ku ka vadyondzisiwa va yena : “ Loko munhu a lava ku ndzi landza , a a titshike , a tirhwexa xihambano xa yena , kutani a ndzi landza ,
40016025	hikuva la rhandzaka ku tihlayisela vutomi bya yena , ú ta lahlekeriwa hi byona ; kambe loyi a lahlekeriwaka hi vutomi bya yena hikwalaho ka mina , u ta tlhela a byi kuma .
40016026	Hikokwalaho loko munhu a kota ku fuwa misava hinkwayo , kambe a lahlekeriwa hi vutomi bya yena , swi ta va swi n'wi pfune yini ke ? Kumbe munhu ú ta humesa yini ku xava vutomi bya yena xana ?
40016027	Hikuva N'wana-wa-Munhu ú ta vuya hi ku kwetsima ka Tata wa yena , a ri ni tintsumi ta yena , kutani hi kona a nga ta nyika un'wana ni un'wana hi ku ya hi mintirho ya yena .
40016028	Ndzi tiyisile ndzi ri ka n'wina : Ku ni van'wana exikarhi ka lava nga kwala , lava nga ta ka va nga khumbiwi hi rifu va nga si vona N'wana-wa-Munhu a vuya eMfun'weni wa yena . ”
40017001	Loko ku hundzile masiku ya 6 , Yesu a teka va Petro na Yakobo na Yohane makwa Yakobo , a ya na vona entshaveni leyo leha va ri voxe .
40017002	Kutani a hundzuka emahlweni ka vona ; nghohe ya yena yi hatima kukotisa dyambu , na swona swiambalo swa yena swi hundzuka leswo basa , swi vangama kukotisa ku vonakala .
40017003	Hi nomu lo Muxe na Eliya va humelela kwalaho , va vulavula na yena .
40017004	Hiloko Petro a ku ka Yesu : “ Hosi , swi sasekile loko hi ri kwala ; loko u swi rhandza , ndzi nga aka mintsonga minharhu kwala , wun'wana wa wena , wun'wana wa Muxe , wun'wana wa Eliya . ”
40017005	A ku a ha vulavula , papa lero vangama ri humelela , ri va funengeta ; kutani ku twala rito leri humaka epapeni , ri ku : “ Loyi i N'wananga la rhandzekaka , loyi ndzi n'wi tsakelaka , n'wi yingiseni ! ”
40017006	Loko vadyondzisiwa va twa rito rero , va wa hi mimombo , va chava ngopfu .
40017007	Kambe Yesu a va tshinelela , a va khumba a ku : “ Sukani mi yima , mi nga chavi ! ”
40017008	Loko va tlakusa mahlo , va vona Yesu a ri yexe , ku nga ri na un'wana kwalaho .
40017009	Loko va ha rhelela hi le ntshaveni , Yesu a va laya a ku : “ Mi nga tshuki mi byela vanhu leswi mi swi voneke , ku fikela loko N'wana-wa-Munhu a ta va a pfukile eku feni . ”
40017010	Kutani vadyondzisiwa va n'wi vutisa , va ku : “ Hikwalaho ka yini vatsari va vula leswaku Eliya ú fanele ku rhanga a ta xana ? ”
40017011	A va hlamula a ku : “ Kunene Eliya wa ta , kutani ú ta tlhela a lulamisa hinkwaswo .
40017012	Kambe ndza mi byela leswaku Eliya ú tile , ntsena a va n'wi tivanga ; kutani va n'wi endlile hinkwaswo leswi va swi rhandzeke . Hi mukhuva wolowo , va ta twisa na yena N'wana-wa-Munhu eku vaviseka . ”
40017013	Kava kona vadyondzisiwa va twisisaka leswaku a a va hlambanyisela hi ta Yohane Mukhuvuri .
40017014	Kuteloko va fikile entshungwini , munhu a ta eka yena , a ta nkhinsama hi matsolo , a ku :
40017015	“ Hosi , wa nga twela n'wana wa mina evusiwana , hikuva ú xanisiwa ngopfu hi switshetshele ; hakanyingi ú wele endzilweni , ni le matini .
40017016	Ndzi n'wi tisile eka vadyondzisiwa va wena , kambe va tsandzekile ku n'wi hanyisa . ”
40017017	Yesu a hlamula , a ku : “ Ha ! Rixaka leri nga pfumeriki , lero homboloka , ndzi ta va na n'wina ku fikela rini ke ? Ndzi ta mi lehisela mbilu ku fikela rini ke ? N'wi tiseni haleno . ”
40017018	Kavaloko Yesu a tshinya demona , kutani demona ri huma eka n'wana ; ku sukela nkarhi wolowo n'wana loyi a va a hanyile .
40017019	Kavaloko vadyondzisiwa va ta ka Yesu hi tlhelo , va ku ka yena : “ Xana hina hi tsandzekile ha yini ku ri hlongola xana ? ”
40017020	A ku ka vona : “ Hikwalaho ka ku tsana ka ku pfumela ka n'wina . Ndzi tiyisile ndzi ri ka n'wina : Loko mi ri ni ku pfumela loku ringanaka ni ndzhoho ya murhi wa sinapi , mi nga ku ka ntshava leyi : ‘ Rhurhela lahaya ! ’ kutani yi ta rhurha , ku ri hava lexi xi mi tsandzaka . [
40017021	Demona ra rixaka leri a ri humi loko ku nga ri hi ku khongela ni ku titsona swakudya . ] ”
40017022	Loko vadyondzisiwa va tlhele va hlangana eGaleliya , Yesu a ku ka vona : “ N'wana-wa-Munhu ú ta nyiketiwa emavokweni ya vanhu ;
40017023	va ta n'wi dlaya , kambe ú ta tlhela a pfuka eku feni hi siku ra vunharhu . ” Kavaloko va twa ku vaviseka lokukulu .
40017024	Loko Yesu ni vadyondzisiwa va fika eKapernawume , lava hlengisaka nhlengo wa Tempele va ta ka Petro , va ku : “ Xana mudyondzisi wa n'wina a nga humesi nhlengo wa Tempele ke ? ”
40017025	A ku : “ Ina , wa humesa . ” Loko Petro a nghenile ndlwini , Yesu a tekelela ku n'wi vutisa , a ku : “ Xana u anakanya yini Simoni ? Tihosi ta misava ti luvisa kumbe ku therisa vamani xana ? Xana i vana va tona , kumbe i vanhu va le handle xana ? ”
40017026	Petro a ku ka yena : “ I vanhu va le handle . ” Yesu a ku ka yena : “ Loko swi ri tano , vana va tona a va therisiwi !
40017027	Kambe ku endlela leswaku hi nga va khunguvanyisi , yana elwandle , u ya ringela ; kutani nhlampfi leyo rhanga leyi u nga ta yi phasa , yi khome , u yi ahlamisa nomo ; u ta kuma mali kona ; yi teke , u va nyika yona , u humesela mina na wena . ”
40018001	Enkarhini wolowo , vadyondzisiwa va ta ka Yesu va ku : “ Lonkulu eMfun'weni wa matilo i mani xana ? ”
40018002	Yesu a vitana n'wana , a n'wi yimisa exikarhi ka vona , a ku :
40018003	“ Ndzi tiyisile ndzi ri ka n'wina , loko mi nga hundzuki mi fana ni vana , a mi nga ngheni eMfun'weni wa matilo .
40018004	Hikokwalaho ke , loyi a titsongahataka kukotisa n'wana loyi , hi yena la nga lonkulu eMfun'weni wa matilo .
40018005	Naswona loyi a amukelaka n'wana wo kota loyi hi vito ra mina , ú amukela mina .
40018006	“ Kambe loyi a khunguvanyisaka un'wana wa lavatsongo lava va pfumelaka ka mina , swi nga antswa loko a boheleriwa ribye ra ku sila enhan'wini , a hoxiwa exidziveni xa lwandle .
40018007	Yi ni khombo misava hikwalaho ka ku khunguvanyisa ; loko ku ri ku khunguvanyisa , kunene ku fanele ku va kona , kambe ú ni khombo munhu loyi ku khunguvanyeka ku humelelaka hikwalaho ka yena .
40018008	Loko voko ra wena kumbe nenge wa wena swi ku khunguvanyisa , swi tseme , u swi cukumeta kule na wena ; hikuva swi nga antswa loko u nghena evutomini u ri xilema kumbe u khwita , ku ri ni ku hoxiwa endzilweni lowu nga timekiki u ri ni milenge mimbirhi kumbe mavoko mambirhi .
40018009	Ni loko tihlo ra wena ri ku khunguvanyisa , ri xokole , u ri cukumeta kule na wena ; hikuva swi nga antswa ku nghena evutomini u ri ni tihlo rin'we , ku ri ni ku hoxiwa endzilweni wa Tihele u ri ni mahlo mambirhi .
40018010	“ Tilanguteleni leswaku mi nga sandzi un'wana wa lavatsongo lava ; hikuva ndza mi byela leswaku tintsumi ta vona le matilweni ti tshama ti langutile mombo wa Tata wa mina la nge matilweni , masiku hinkwawo . [
40018011	Hikuva N'wana-wa-Munhu ú tile ku ta lava ni ku ta ponisa leswi lahlekeke . ]
40018012	Xana mi anakanya yini hi mhaka leyi xana : Loko munhu a ri ni dzana ra tinyimpfu , kutani yin'we ya tona yi lahleka , xana a nga ka a nga siyi leta 99 enhoveni , a ya lava leyi lahlekeke xana ?
40018013	Ndzi tiyisile ndzi ri ka n'wina , loko a tshuka a yi kumile , ú ta yi tsakela ngopfu ku tlula leta 99 leti nga lahlekangiki .
40018014	Hi mukhuva wolowo , a hi ku rhandza ka Tata wa n'wina la nge matilweni leswaku ku lahleka na un'we wa lavatsongo lava .
40018015	“ Loko makwenu a ku dyoherile , yana u ya n'wi komba ku hoxa ka yena , mi ri vambirhi ntsena ; loko a ku yingisa , u ta va u vuyisile makwenu .
40018016	Kambe loko a nga ku yingisi , teka vanhu vambirhi , kumbe un'we , leswaku mhaka hinkwayo yi tiyisiwa hi milomo ya timbhoni tinharhu , kumbe timbirhi .
40018017	Loko a ala ku va yingisa , byela nhlengeletano ; loko a ala ku yingisa na yona nhlengeletano , eka wena a a kotise muhedeni ni muluvisi .
40018018	“ Ndzi tiyisile ndzi ri ka n'wina , hinkwaswo leswi mi nga ta swi alela la misaveni , swi ta aleriwa ni le tilweni ; ni hinkwaswo leswi mi nga ta swi pfumelela la misaveni , swi ta pfumeleriwa ni le tilweni .
40018019	Ndzi tiyisa kambe ndzi ri ka n'wina : Loko vambirhi exikarhi ka n'wina va twanana laha misaveni hi mhaka yihi na yihi , kutani va yi kombela hi ku khongela , va ta nyikiwa hi Tata wa mina la nge matilweni .
40018020	Hikuva laha vambirhi kumbe vanharhu va hlengeletaneke kona hi vito ra mina , na mina ndzi kona exikarhi ka vona . ”
40018021	Kavaloko Petro a ta eka Yesu , a fika a n'wi vutisa a ku : “ Hosi , loko makwerhu a tshamela ku ndzi dyohela , xana ndzi ta n'wi rivalela kangani xana ? Swi nga va ka 7 xana ? ”
40018022	Yesu a ku ka yena : “ A ndzi ku byeli ku n'wi rivalela ka 7 , kambe ndzi ri ka 7 loku andzisiwaka hi 70 .
40018023	Hikuva Mfumo wa matilo wu fana ni hosi leyi naveleke ku kambisisa timali leti tameriweke hi malandza ya yona .
40018024	Kuteloko yi sungurile ku kambisisa , ku tisiwa munhu un'wana la nga ni nandzu lowukulu wa mali ya magidi-gidi .
40018025	Kambe leswi munhu loyi a a pfumala xo n'wi tlherisela hi xona , n'wini wa yena a lerisa leswaku a xavisiwa , yena ni nsati ni vana ni hinkwaswo leswi a nga na swona , leswaku nandzu wu ta hela hi mukhuva wolowo .
40018026	Hiloko nandza yoloye a wela emilengeni ya n'wini wa yena , a khongela a ku : ‘ Ndzi lehisele mbilu , ndzi ta ku tlherisela hinkwaswo . ’
40018027	N'wini wa nandza loyi a n'wi twela vusiwana , a n'wi ntshunxa ni ku n'wi rivalela nandzu wa kona .
40018028	Kambe loko nandza loyi a humele handle , a hlangana ni nandza-kulobye loyi a a ri ni nandzu lowutsongo eka yena , wa mali ya makume ma nga ri mangani ; kavaloko a n'wi khoma , a n'wi tlimba minkolo , a ku : ‘ Humesa mali ya mina ! ’
40018029	Nandza-kulobye yoloye a wela emilengeni ya yena , a n'wi khongela a ku : ‘ Ndzi lehisele mbilu , ndzi ta ku tlherisela hinkwaswo . ’
40018030	Kambe yena a ala , a ya n'wi hoxa ekhotsweni , a kondza a tlherisa mali hinkwayo .
40018031	Kutani loko malandza laman'wana ma vona leswi humeleleke , ma khomiwa hi gome ngopfu , ma ya rungulela n'wini wa wona hinkwaswo leswi humeleleke .
40018032	Kavaloko n'wini a vitana nandza loyi , a ku ka yena : ‘ Nandza lowo biha ! A ndzi ku rivalele nandzu wa wena hinkwawo , leswi a wu ndzi komberile ;
40018033	xana a swi nga ku fanelanga na wena ku tsetselela nakuloni , kukotisa leswi na mina ndzi nga ku tsetselela ke ? ’
40018034	Kutani n'wini wa yena a n'wi karihela , a n'wi nyiketa emavokweni ya maphorisa , nandza yoloye a kondza a tlherisa mali hinkwayo .
40018035	Tata wa mina wa le matilweni ú ta endlisa sweswo eka n'wina , loko un'wana ni un'wana wa n'wina a nga rivaleri makwavo hi mbilu hinkwayo ya yena . ”
40019001	Kuteloko Yesu a hetile ku vulavula timhaka leti , a suka eGaleliya , a ya etikweni ra Yudiya , entsungeni wa Yordani .
40019002	Mintshungu leyikulu yi n'wi landza , kutani a va hanyisela kwale ntsungeni .
40019003	Vafarisi va ta ka yena ku n'wi ringa , va ku : “ Xana munhu wa pfumeleriwa ku tshika nsati wa yena hi mhaka yin'wana ni yin'wana ke ? ”
40019004	Yesu a va hlamula a ku : “ A mi hlayanga xana marito lama nge : ‘ Eku sunguleni Mutumbuluxi ú endlile munhu wa xinuna ni munhu wa xisati ’ xana ?
40019005	Naswona Mutumbuluxi ú te : ‘ Hikwalaho ka swona wanuna ú ta sukela tata wa yena ni mana wa yena , a namarhela nsati wa yena ; kutani lavambirhi va ta va nyama yin'we ntsena . ’
40019006	Swi vula leswaku a va ha ri vambirhi , kambe i nyama yin'we ntsena . Hikwalaho ke leswi Xikwembu xi swi hlanganiseke , swi nga tshuki swi hambanisiwa hi munhu . ”
40019007	Vafarisi va ku ka yena : “ Hikwalaho ka yini Muxe a lerisile vanhu leswaku wansati a nyikiwa papila leri n'wi ntshunxaka , kutani a tshikiwa ke ? ”
40019008	A ku ka vona : “ Muxe ú mi pfumelerile ku tshika vasati va n'wina hikwalaho ka ku nonon'hwa ka timbilu ta n'wina ; kambe eku sunguleni a swi nga ri tano .
40019009	Mina ndzi ri : Un'wana ni un'wana la tshikaka nsati wa yena , loko ku nga ri hi mhaka ya vunghwavava , kutani a teka un'wana , wa oswa . ”
40019010	Vadyondzisiwa va Yesu va ku ka yena : “ Loko timhaka ta wanuna ni nsati wa yena ti fambisa leswi , swa antswa ku tshama ntsena munhu a nga teki . ”
40019011	A va hlamula a ku : “ A hi hinkwavo lava va nga amukelaka mhaka leyi , kambe yi nga amukeriwa ntsena hi lava va nyikiweke swona .
40019012	Ku ni vatsheniwa lava nga velekiwa va ri tano emakhwirini ya vamana wa vona ; ku ni vatsheniwa lava nga endliwa vatsheniwa hi vanhu ; naswona ku ni lava nga titshena hi voxe hikwalaho ka Mfumo wa matilo . Loyi a kotaka ku amukela mhaka leyi , a a yi amukele ! ”
40019013	Kutani ku tisiwa vana eka Yesu leswaku a va tlhandleka mavoko , a va khongelela ; kambe vadyondzisiwa va tshinya lava tisaka vana lava .
40019014	Hiloko Yesu a ku : “ Tshikani vana , mi nga tshuki mi va sivela ku ta eka mina , hikuva Mfumo wa matilo i wa lava fanaka na vona . ”
40019015	Kuteloko a va tlhandlekile mavoko , a suka kwalaho .
40019016	Kavaloko munhu un'wana a ta ka yena a ku : “ Mudyondzisi , xana leswinene leswi ndzi fanelaka ku endla swona leswaku ndzi ta va ni vutomi lebyi nga heriki , hi swihi ke ? ”
40019017	Yesu a n'wi hlamula , a ku : “ U ndzi vutisela yini hi ta leswinene xana ? Lonene i un'we ntsena . Kambe loko u lava ku nghena evutomini , hlayisa Milawu . ”
40019018	Yena a ku ka Yesu : “ Hi yihi ke ? ” Yesu a n'wi hlamula , a ku : “ Hi leyi nge : ‘ U nga tshuki u dlaya , u nga tshuki u oswa , u nga tshuki u yiva , u nga tshuki u humesa vumbhoni byo hemba ;
40019019	u va ni xichavo eka tata wa wena ni ka mana wa wena . ’ Naswona : ‘ U rhandza munhu-kuloni kukota loko u tirhandza . ’ ”
40019020	Jaha leri ri ku ka yena : “ Hinkwaswo leswi ndzi swi hlayisile ; xana ndza ha pfumala yini ke ? ”
40019021	Yesu a ku ka yena : “ Loko u lava ku va la hetisekeke , famba u ya xavisa leswi u nga na swona , u nyika swisiwana , hikona u nga ta va ni xuma ematilweni ; kutani u ta , u ndzi landza . ”
40019022	Kambe loko jaha leri ri twa marito lawa , ri famba ri hlunamile , hikuva a ri ri ni rifuwo lerikulu .
40019023	Kutani Yesu a ku ka vadyondzisiwa va yena : “ Ndzi tiyisile ndzi ri ka n'wina : Swi ta nonon'hwa eka mufuwi ku nghena eMfun'weni wa matilo .
40019024	Ndzi engeta ndzi ku ka n'wina : Swi nga olovela kamela ku nghena hi ntuva wa neleta , ku ri ni leswaku mufuwi a nghena eMfun'weni wa matilo . ”
40019025	Loko vadyondzisiwa va twa marito lawa , va hlamala ngopfu , va ku : “ Loko swi ri tano , ku nga pona mani xana ? ”
40019026	Yesu a va langutisisa , a ku : “ Loko va ri vanhu , leswi swa va tsandza , kambe Xikwembu xona a xi tsandzi hi nchumu . ”
40019027	Kutani Petro a ku ka Yesu : “ Waswivo , hina hi tshikile hinkwaswo , hi ku landza ; xana hi ta vuyeriwa hi yini ? ”
40019028	Yesu a ku ka vona : “ Ndzi tiyisile ndzi ri ka n'wina , loko swilo hinkwaswo swi ta va swi vuyeteriwile , ni loko N'wana-wa-Munhu a tshamisile exiluvelweni xa yena lexo kwetsima , n'wina lava mi ndzi landzeke , na n'wina mi ta tshama eswiluvelweni swa 12 , mi avanyisa tinyimba ta Israele leta 12 .
40019029	Kutani un'wana ni un'wana la tshikeke tindlu ta yena , kumbe vamakwavo va xinuna ni va xisati , kumbe tata wa yena , kumbe mana wa yena , kumbe vana , kumbe masimu , hikwalaho ka vito ra mina , ú ta nyikiwa swona ka dzana , a tlhela a dya ndzhaka ya vutomi lebyi nga heriki .
40019030	Vanyingi lava nga va le mahlweni va ta va va le ndzhaku , ni va le ndzhaku va ta va va le mahlweni .
40020001	“ Mfumo wa matilo wu fana ni n'wini wa muti la humeke nimpundzu ku ya thola vatirhi , va ya tirha ensin'wini ya yena ya vhinya .
40020002	Kuteloko a twanene ni vatirhi lava leswaku va ta kuma denari yin'we , yi nga hakelo ya siku , a va rhuma va ya ensin'wini ya yena ya vhinya .
40020003	A tlhela a huma loko ku lava ku va nkarhi wa 9 nimixo , a vona van'wana lava a va ri erivaleni ra muti va nga tirhi nchumu ;
40020004	a ku ka vona : ‘ Na n'wina , yanani ensin'wini ya vhinya , ndzi ta mi nyika leswi nga swona . ’
40020005	Kutani va ya . A tlhela a huma loko ku lava ku va nkarhi wa 12 ni nhlekanhi ni nkarhi wa 3 nindzhenga , a endlisa sweswo .
40020006	Kuteloko a humile kambe kwalomu ka nkarhi wa 5 nimadyambu , a vona van'wana va lo yima , kutani a ku ka vona : ‘ Mi tshamele yini siku hinkwaro mi nga tirhi nchumu xana ? ’
40020007	Va n'wi hlamula va ku : ‘ Hi tshamile , hikuva a hi thoriwanga . ’ A ku ka vona : ‘ Na n'wina , yanani ensin'wini ya vhinya . ’
40020008	“ Kutani nimadyambu n'wini wa nsimu ya vhinya a ku ka mulanguteri wa swilo swa yena : ‘ Vitana vatirhi , u va nyika hakelo ya vona ; u ta sungula hi lava nga ta endzhaku , u hetelela hi lava nga rhanga va ta . ’
40020009	Kutani lava nga thoriwa kwalomu ka nkarhi wa 5 nimadyambu , va ta , un'wana ni un'wana a kuma denari yin'we .
40020010	Kutani ku ta fika lavo rhanga , va ehleketa leswaku vona va ta hakeriwa ku tlula sweswo ; kambe un'wana ni un'wana wa vona a kuma denari yin'we ;
40020011	loko va yi kumile , va dzumadzumela n'wini wa muti ,
40020012	va ku : ‘ Va le ndzhaku va tirhile awara yin'we ntsena , kasi u va ringanisile na hina hi nga khukhumbana ni siku hinkwaro , hi ri karhi hi tirha hi tshwa hi mumu ! ’
40020013	A hlamula un'wana wa vona , a ku : ‘ Nakulorhi , a ndzi ku dyelelanga ; xana a wu twanananga na mina ku hakeriwa denari yin'we ke ?
40020014	Teka xilo xa wena lexi , u famba ; munhu loyi a nga thoriwa endzhaku ka van'wana , ndzi rhandza ku n'wi hakela ku fana na wena .
40020015	Xana a ndzi pfumeleriwi ku endla leswi ndzi swi rhandzaka hi swilo swa mina xana ? Kumbe vunene bya mina bya ku vilerisa xana ? ’ ”
40020016	Yesu a engeta a ku : “ Hi mukhuva wolowo , va le ndzhaku va ta va va le mahlweni , ni va le mahlweni va ta va va le ndzhaku . ”
40020017	Loko Yesu a ri karhi a tlhandlukela eYerusalema , a teka vadyondzisiwa lava khume na vambirhi hi tlhelo , a vulavula na vona loko va ha ri endleleni , a ku :
40020018	“ Vonani , hi tlhandlukela eYerusalema , kutani N'wana-wa-Munhu ú ta nyiketiwa eka vaprista lavakulu ni ka vatsari ; va ta n'wi avanyisela rifu ;
40020019	va ta n'wi nyiketa eka vamatiko leswaku vona va tlanga hi yena , va n'wi ba hi minkhavi ni ku n'wi vamba exihambanweni ; kutani , hi siku ra vunharhu , ú ta pfuka eku feni . ”
40020020	Kutani nsati wa Zebediya a ta ni vana va yena vambirhi va xinuna , a nkhinsamela Yesu ku ta kombela xa nchumu eka yena .
40020021	Yesu a ku ka yena : “ U lava yini xana ? ” Yoloye a ku ka yena : “ Tshembisa leswaku vana lavambirhi va mina va ta tshama eMfun'weni wa wena , un'wana evokweni ra wena ra xinene , un'wana eka lera ximatsi . ”
40020022	Yesu a hlamula a ku : “ A mi tivi lexi mi xi kombelaka . Xana mi nga kota ku nwela exinwelweni lexi ndzi nga ta nwela ka xona ke ? ” Va ku ka yena : “ Hi nga swi kota . ”
40020023	A ku ka vona : “ Kunene mi ta nwela exinwelweni xa mina , kambe loko ku ri ku tshama evokweni ra mina ra xinene hambi ka lera ximatsi , a hi mina ndzi nga mi nyikaka swona , kambe swi ta va swa lava swi nga lunghiseriwa vona hi Tata wa mina . ”
40020024	Loko lava khume va twa mhaka leyi , va hlundzukela vamakwavo lavambirhi .
40020025	Kuteloko Yesu a va vitanile , a ku ka vona : “ Ma swi tiva leswaku tihosi ta matiko ti ma fuma hi ntamu , na vona vakulukumba va ma fuma hi matimba ;
40020026	swi nga tshuki swi va tano exikarhi ka n'wina , kambe un'wana ni un'wana la navelaka ku va lonkulu exikarhi ka n'wina , a a ve tanihi mutirheli wa n'wina ;
40020027	naswona un'wana ni un'wana la navelaka ku va wa le mahlweni exikarhi ka n'wina , a a ve nandza wa n'wina ;
40020028	hi mukhuva lowu , N'wana-wa-Munhu a nga telanga ku tirheriwa , kambe ku tirhela van'wana ni ku nyiketa vutomi bya yena ku kutsula lavo tala . ”
40020029	Kakuloko va huma eYeriko , ntshungu lowukulu wu landzelela Yesu .
40020030	Kutani vanhu vambirhi lavo-fe-mahlo a va tshamile kusuhi ni ndlela ; loko va twa leswaku i Yesu la hundzaka , va huwelela va ku : “ Hosi , N'wana Davhida , hi twele vusiwana ! ”
40020031	Ntshungu wu va tshinya leswaku va miyela , kambe vona va engeta va huwelela va ku : “ Hosi , N'wana Davhida , hi twele vusiwana ! ”
40020032	Yesu a yima , a va vitana , a ku : “ Mi lava leswaku ndzi mi endlela yini xana ? ”
40020033	Va ku ka yena : “ Hosi , hi pfule mahlo ! ”
40020034	Kavaloko Yesu a va twela vusiwana , a khumba mahlo ya vona ; hi nomu lo va tlhela va vona , kutani va n'wi landza .
40021001	Kuteloko va tshinelela Yerusalema , va fika eBetefage eNtshaveni ya Mitlhwari . Kutani Yesu a rhuma vadyondzisiwa vambirhi ,
40021002	a ku ka vona : “ Yanani emutini lowu vonakaka lahaya , mi ta hatla mi kuma mbhongolo ya ntswele leyi bohiweke , yi ri ni ximbhongolwana xa yona ; mi ti ntshunxa , mi ta na tona haleno .
40021003	Loko munhu a mi vutisa xo mi vutisa , mi ta ku : ‘ Hosi ya ti lava . ’ Kutani ú ta hatla a mi nyiketa tona . ”
40021004	Swilo leswi swi endliwile leswaku ku hetiseka rito ra muprofeta la nga te :
40021005	“ Byelani va le Siyoni , mi ku : ‘ Hosi ya n'wina hi leyi ! ’ Yi ta yi rhulile , yi gadile mbhongolo leyi nga ni ximbhongolwana , n'wana wa yona . ”
40021006	Vadyondzisiwa va ya , va ya endla hilaha Yesu a nga va lerisa hakona ;
40021007	va tisa mbhongolo ni ximbhongolwana xa kona , va kapeka tinguvu ta vona ehenhla ka tona , kutani Yesu a gada .
40021008	Kutani vanhu lavo tala va andlala tinguvu ta vona endleleni , van'wana va tshova switluka swa mirhi , va andlala endleleni .
40021009	Mintshungu leyi n'wi rhangeleke emahlweni , ni leyi yi n'wi landzeke hi le ndzhaku , yi huwelela yi ku : “ Hozana eka N'wana Davhida ! A ku dzunisiwe la taka hi vito ra Hosi ! Hozana ematilweni ya le henhla-henhla ! ”
40021010	Kuteloko Yesu a nghenile Yerusalema , vanhu hinkwavo va muti va yima-yimeka , va ku : “ Munhu loyi , i mani xana ? ”
40021011	Kutani mintshungu yi hlamula yi ku : “ Munhu loyi i Yesu , muprofeta la humaka eNazareta wa Galeliya . ”
40021012	Kutani Yesu a nghena eTempeleni , a hlongola hinkwavo lava xavisaka ni lava xavaka Tempeleni , va humela handle ; a wisetela matafula ya lava bindzurisaka mali , ni switshamu swa lava xavisaka matuva ,
40021013	a ku ka vona : “ Ku tsariwile leswi : “ ‘ Yindlu ya mina yi ta vuriwa yindlu ya xikhongelo ’ , kasi n'wina mi yi endlile ‘ bako ra makhamba ’ . ”
40021014	Lavo-fe-mahlo ni lavo khwita va ta ka Yesu eTempeleni , kutani a va hanyisa .
40021015	Kambe vaprista lavakulu ni vatsari va hlundzuka ngopfu loko va vona mahlori lawa a ma endlaka , ni loko va twa vana lava huwelelaka eTempeleni va ku : “ Hozana eka N'wana Davhida ! ”
40021016	Hiloko va ku ka yena : “ Xana wa swi twa leswi vana lava va vulaka swona xana ? ” Yesu a ku ka vona : “ Ina ! Xana a mi si hlaya rito leri nge : ‘ U dzunisiwile hi ndlela leyo hetiseka hi milomo ya vana ni ya lava mamaka ’ xana ? ”
40021017	Kutani a suka a va siya , a huma emutini ku ya eBetaniya , a ya etlela kona .
40021018	Nimixo loko a vuyela emutini , a twa ndlala ;
40021019	kutani a vona nkuwa kusuhi ni ndlela ; a hambuka a ya eka wona , kambe a nga kumanga nchumu eka wona loko ma nga ri matluka ntsena ; hiloko a ku ka murhi lowu : “ A ku nga ha kumeki mihandzu eka wena ni siku ni rin'we ! ” Hi nomu lo nkuwa wu oma .
40021020	Loko vadyondzisiwa va swi vona , va hlamala va ku : “ Xana nkuwa lowu wu omise ku yini hi ku hatlisa ke ? ”
40021021	Yesu a va hlamula a ku : “ Ndzi tiyisile ndzi ri ka n'wina , loko mi ri ni ku pfumela mi nga kanakani , a mi nga endli leswi endliweke eka nkuwa lowu ntsena , kambe ni loko mi ku eka ntshava leyi : ‘ Suka , u ya tihoxa elwandle ! ’ swi ta endleka ;
40021022	naswona hinkwaswo leswi mi swi kombelaka hi ku khongela , loko mi pfumela , mi ta nyikiwa swona . ”
40021023	Kuteloko Yesu a fikile eTempeleni , vaprista lavakulu ni vakulukumba va tiko va ta ka yena loko a ri karhi a dyondzisa , va ku ka yena : “ Xana u endla swilo leswi hi matimba wahi ke ? Naswona matimba walawo , u nyikiwile hi mani xana ? ”
40021024	Yesu a va hlamula , a ku : “ Na mina , ndzi ta mi vutisa xivutiso xin'we ; loko mi ndzi hlamula xona , hi kona na mina ndzi nga ta mi byela lomu matimba lawa ndzi tirhaka ha wona , ma humaka kona .
40021025	Xana nkhuvulo wa Yohane a wu huma kwihi ke ? A wu huma etilweni , kumbe eka vanhu ke ? ” Vona va kanetana va ku : “ Loko hi ku : ‘ A wu huma etilweni ’ , ú ta ku : ‘ Loko swi ri tano , hikwalaho ka yini mi nga pfumelanga eka yena ke ? ’
40021026	Kambe loko hi ku : ‘ A wu huma eka vanhu ’ , hi chava ntshungu , hikuva hinkwavo va kholwa leswaku Yohane a a ri muprofeta . ”
40021027	Kutani va hlamula Yesu , va ku : “ A hi swi tivi ! ” Hiloko a ku ka vona : “ Na mina , a ndzi nga mi byeli lomu matimba lawa ndzi tirhaka ha wona , ma humaka kona .
40021028	“ Xana mi ri yini hi mhaka leyi ? Munhu a a ri ni vana vambirhi ; a ya eka lowo rhanga , a ku : ‘ N'wananga , yana u ya tirha ensin'wini ya mina ya vhinya namuntlha . ’
40021029	N'wana loyi a hlamula a ku : ‘ A ndzi yi ! ’ kambe endzhaku a sala a tiehleketa , a ya .
40021030	Tata wa kona a ya eka lowun'wana , a n'wi byerisa sweswo . Yoloye a hlamula a ku : ‘ Ndzi ta ya tatana ! ’ kambe a nga yi .
40021031	Xana eka vona lavambirhi , hi wihi loyi a nga endla ku rhandza ka tata wa yena xana ? ” Va ku ka yena : “ Hi lowo rhanga . ” Yesu a ku ka vona : “ Ndzi tiyisile ndzi ri ka n'wina , valuvisi ni tinghwavava va mi rhangela ku nghena eMfun'weni wa Xikwembu .
40021032	Hikuva Yohane ú tile eka n'wina a ta mi tivisa ta ndlela ya ku lulama , kambe a mi pfumelanga timhaka ta yena ; kasi valuvisi ni tinghwavava , wona va pfumerile ; kutani n'wina , hambi mi swi vonile , a mi vanga ni ku tiehleketa endzhaku ka swona , ni ku pfumela a mi pfumelanga timhaka ta yena .
40021033	“ Yingisani xifaniso xin'wana : A ku ri ni nkulukumba un'wana loyi a a byarile mirhi ya vhinya ensin'wini ya yena ; a biyela hi rihlampfu , a cela xikamelo xo pyanyela kona mihandzu , a aka ni xihondzo ; kutani a lerisa vatirhi ku sala va swi vona , yena a teka riendzo a famba .
40021034	Loko nkarhi wa ku tshovela mihandzu wu ri kusuhi , a rhuma malandza ya yena eka vatirhi , ku ya teka mihandzu ya nsimu ya yena .
40021035	Kutani vatirhi va khoma malandza lawa , va ba un'wana , un'wana va n'wi dlaya , un'wana va n'wi khandla hi maribye .
40021036	A tlhela a rhuma malandza man'wana lama tlulaka layo rhanga hi ku tala , kambe na wona ma endliwa tanihi layo rhanga .
40021037	Endzhaku ka swona a rhuma n'wana wa yena eka vona , a ku : ‘ Va ta chava n'wana wa mina . ’
40021038	Kambe loko vatirhi va vona n'wana loyi , va byelana va ku : ‘ Mudyandzhaka hi loyi ! Tanani hi n'wi dlaya , hi ta kuma ndzhaka ya yena . ’
40021039	Kutani va n'wi khoma , va n'wi cukumeta ehandle ka nsimu , va n'wi dlaya .
40021040	Xana loko n'wini wa nsimu a vuya , ú ta endla yini hi vatirhi valavo ke ? ”
40021041	Va hlamula Yesu va ku : “ Ú ta lovisa vanhu lavo biha lava va hela ; nsimu ya vhinya , ú ta yi veka emavokweni ya vatirhi van'wana lava nga ta n'wi nyika mihandzu hi nguva ya kona . ”
40021042	Yesu a ku ka vona : “ Xana a mi si tshama mi hlaya , eMatsalweni , mhaka leyi nge : “ ‘ Ribye leri vaaki va nga ri nyenya , hi rona ri nga endliwa ribye lerikulu ra yinhla ’ , xana ? ‘ Swilo leswi swi endliwile hi Hosi , i mhaka leyi hlamarisaka loko hi yi languta ! ’
40021043	“ Hikokwalaho ndza mi byela leswaku mi ta tekeriwa Mfumo wa Xikwembu ; kutani wu ta nyikiwa tiko rin'wana leri nga ta veka mihandzu ya wona .
40021044	“ [ Loyi a nga ta wela ehenhla ka ribye rero ú ta phyandleka ; naswona ri ta phyandlasa loyi ri nga ta n'wi wela henhla . ] ”
40021045	Loko vaprista lavakulu ni Vafarisi va twa swifaniso leswi swa Yesu , va tiva leswaku ú vula vona ;
40021046	kutani va lava ku n'wi khoma , kambe va chava mintshungu , hikuva a yi ku : “ I muprofeta ! ”
40022001	Yesu a engeta a vulavula na vona hi swifaniso , a ku :
40022002	“ Mfumo wa matilo wu fana ni hosi leyi endlelaka n'wana wa yona enkhuvo wa vukati .
40022003	Yi rhuma malandza ya yona ku ya vitana lava nga rhambiwa enkhubyeni , kambe vona va ala ku ta .
40022004	Yi engeta yi rhuma malandza man'wana , yi ku : ‘ Tivisani lava rhambiweke , mi ku : Maswivo , ndzi lunghisile swakudya swa mina ; tihavi ta mina ni swifuwo swo nona swa mina swi tlhaviwile ; swilo hinkwaswo swi lunghisiwile , tanani enkhubyeni . ’
40022005	Kambe varhambiwa a va swi endlanga mhaka ; va tifambela , un'wana ensin'wini ya yena , un'wana eku xaviseni ka swilo swa yena ;
40022006	van'wana va khoma malandza ya hosi , va ma endla hi tihanyi , va ma dlaya .
40022007	Kwalaho hosi yi kariha , yi rhuma mavuthu ya yona ku ya lovisa vadlayi valavo ni ku hisa muti wa vona .
40022008	Kutani yi lerisa malandza ya yona , yi ku : ‘ Nkhuvo wa vukati wu lunghisiwile , kambe lava rhambiweke a wu nga va fanelanga .
40022009	Sweswi yanani emahandzeni ya tindlela , mi ya vitana hinkwavo lava mi nga ta va kuma , va ta enkhubyeni . ’
40022010	Kutani malandza walawo ma huma , ma ya etindleleni , ma hlengeleta hinkwavo lava va kumekaka , lavo biha ni lavo lulama , kutani yindlu ya nkhuvo yi tala hi vanhu lava tshamiseke eswakudyeni .
40022011	“ Kuteloko hosi yi nghenile ku ta languta lava tshamiseke eswakudyeni , yi vona munhu la nga ambalangiki xiambalo xa nkhuvo ;
40022012	kutani yi ku ka yena : ‘ Nakulorhi , u nghenise ku yini la , u nga ri na xiambalo xa nkhuvo ? ’ Yoloye a miyela .
40022013	Hiloko hosi yi ku ka malandza : ‘ N'wi boheni milenge ni mavoko , mi n'wi cukumeta ehandle munyameni laha ku nga ta va ni minkosi ni ku getsela ka meno . ’ ”
40022014	Kutani Yesu a ku : “ Lava vitaniwaka va tele , kambe lava hlawuriwaka a hi vangani . ”
40022015	Kutani Vafarisi va suka , va ya tshama Yesu xikungu , ku vona hilaha va nga n'wi phasaka hakona hi marito .
40022016	Kutani va rhuma vadyondzisiwa va vona ni va ntlawa wa Vaheroda , va ya n'wi byela , va ku : “ Mudyondzisi , ha swi tiva leswaku u vula leswi tiyeke , ni leswaku u dyondzisa ndlela ya Xikwembu hi ntiyiso u nga landzeleli swa vanhu , hikuva a wu yi hi nghohe .
40022017	U nga hi byela miehleketo ya wena emhakeni leyi : Xana swa fanela ku humesela Khezari endzuvo , kumbe a swi faneli ke ? ”
40022018	Yesu , hi ku tiva mano ya vona , a ku : “ Mi ndzi ringela yini , n'wina vakanganyisi ?
40022019	Ndzi kombeni mali ya ndzuvo . ” Kutani va n'wi tisela denari .
40022020	A ku ka vona : “ Xifaniso lexi i xa mani ke ? Ni vito leri i ra mani ke ? ”
40022021	Va n'wi hlamula va ku : “ I swa Khezari . ” Kutani a ku ka vona : “ Nyikani Khezari leswi nga swa Khezari , ni Xikwembu leswi nga swa Xikwembu . ”
40022022	Loko va twa sweswo , va hlamala , kutani va n'wi siya va suka va famba .
40022023	Hi siku rero , van'wana va Vasaduki , va nga vanhu lava vulaka leswaku vafi a va pfuki , va ta eka Yesu , va fika va n'wi vutisa , va ku :
40022024	“ Mudyondzisi , Muxe ú te : ‘ Loko munhu a fa a nga ri na vana , makwavo wa yena ú ta teka nsati wa mufi , a pfuxa ndyangu wa makwavo . ’
40022025	Sweswi ku ni mhaka leyi : A ku ri ni vamakwavo va 7 exikarhi ka hina ; lowa mativula a a tekile nsati , kutani a fa , a nga ri na vana ; hikwalaho ka swona , ndzisana ya yena yi sala yi hlayisa nsati wa kona .
40022026	Swi endlisa sweswo ni ka makwavo wa mufi wa vumbirhi , ni ka lowa vunharhu , ku ya fika eka lowa vu-7 .
40022027	Endzhaku ka vona hinkwavo , wansati na yena a fa .
40022028	Leswi lava 7 hinkwavo va veke vanuna va wansati loyi , xana hi siku ra ku pfuka eku feni , ú ta va nsati wa mani exikarhi ka vona xana ? ”
40022029	Yesu a va hlamula , a ku : “ Mi lahlekile ngopfu , hikuva a mi tivi Matsalwa ni matimba ya Xikwembu .
40022030	Hikuva enkarhini wa ku pfuka eku feni , vanhu a va ha teki hambi ku ri ku tekiwa , kambe va fana ni tintsumi ta le tilweni .
40022031	Loko ku ri ku pfuka ka vafi , xana a mi hlayanga leswi Xikwembu xi nga mi tivisa swona xana ? Xona xi te :
40022032	‘ Hi mina Xikwembu xa Abrahama , ni Xikwembu xa Isaka , ni Xikwembu xa Yakobo . ’ Xona a hi Xikwembu xa lava feke , kambe i Xikwembu xa lava hanyaka . ”
40022033	Loko mintshungu yi twa sweswo , yi hlamala ngopfu hi ku dyondzisa ka yena .
40022034	Loko Vafarisi va twile leswaku Yesu ú miyetile Vasaduki , va hlengeletana endhawini yin'we .
40022035	Kutani un'wana wa vona loyi a a ri mudyondzisi wa nawu , a ringa Yesu hi ku n'wi vutisa , a ku :
40022036	“ Mudyondzisi , xana nawu lowukulu eMilawini hi wihi xana ? ”
40022037	Yesu a ku ka yena : “ Hi lowu nge : ‘ Rhandza Hosi Xikwembu xa wena hi mbilu ya wena hinkwayo , ni moya wa wena hinkwawo , ni ku anakanya ka wena hinkwako . ’
40022038	Lowu hi wona nawu lowukulu , lowo rhanga ;
40022039	kutani lowa vumbirhi , lowu fanaka na wona , hi lowu nge : ‘ Rhandza munhu-kuloni , kukota loko u tirhandza . ’
40022040	Milawu lemimbirhi leyi yi katsa Milawu hinkwayo ni marito ya Vaprofeta . ”
40022041	Yesu a vutisa Vafarisi lava hlengeletaneke ,
40022042	a ku : “ Xana mi ehleketa yini hi Mesiya xana ? I n'wana mani ke ? ” Va n'wi hlamula va ku : “ I n'wana Davhida . ”
40022043	A ku ka vona : “ Loko swi ri tano , hikwalaho ka yini Davhida a kombisiwile hi Moya ku vula leswaku Mesiya i N'wini wa hinkwaswo ke ? Hakunene Davhida ú te :
40022044	“ ‘ Hosi Xikwembu xi te ka N'wini wanga : Tshama evokweni ra mina ra xinene , kutani ndzi ta veka valala va wena ehansi ka minkondzo ya wena . ’
40022045	“ Hikokwalaho , loko Davhida a vula Mesiya , a ku i N'wini wa hinkwaswo , xana a nga va n'wana wa yena hi ndlela yihi ke ? ”
40022046	A ka ha vanga na un'we la tiveke ku n'wi hlamula nchumu ; naswona , ku sukela enkarhini wolowo , a ka ha vanga na munhu la nga tiya nhlana ku n'wi vutisa xivutiso .
40023001	Kavaloko Yesu a byela mintshungu ni vadyondzisiwa va yena , a ku :
40023002	“ Vatsari ni Vafarisi va dyondzisa leswi Muxe a nga dyondzisa swona ;
40023003	hikokwalaho , endlani hinkwaswo leswi va mi byelaka swona , mi swi hlayisa , kambe mi nga endli leswi va swi endlaka , hikuva va vula , kambe a va endli .
40023004	Va boha mindzhwalo leyo tika , va yi rhwexa emakatleni ya vanhu , kasi vona a va lavi ni ku yi ninginisa hi ritiho .
40023005	Mintirho ya vona hinkwayo , va yi tirha leswaku va ta voniwa hi vanhu ; hikuva va kurisa swibokisana swa vona leswi nga ni tindzimana endzeni , va lehisa ni makumu ya tinguvu ta vona ;
40023006	va rhandza ku tshama lomu ko chaviseka eminkhubyeni , va hlawula ni switshamu leswinene emasinagogeni ;
40023007	va tsakela ku xewetiwa hi mafundzha emintsendzeleni , ni ku vitaniwa hi vito ra ‘ Mudyondzisi ’ hi vanhu .
40023008	“ Loko mi ri n'wina , mi nga tshuki mi vitaniwa hi vito ra ‘ Mudyondzisi ’ , hikuva Mudyondzisi wa n'wina i un'we ntsena ; n'wina hinkwenu mi vamakwavo .
40023009	Mi nga tshuki mi khongela munhu wa laha misaveni , mi ku , i ‘ Tata wa n'wina ’ , hikuva Tata wa n'wina i un'we ntsena , loyi a nge tilweni .
40023010	Naswona mi nga tshuki mi tsakela ku vuriwa ‘ Varhangeri ’ , hikuva Murhangeri wa n'wina i un'we ntsena , a nga yena Mesiya .
40023011	Lonkulu eka n'wina ú ta va nandza wa n'wina ,
40023012	hikuva un'wana ni un'wana loyi a tikurisaka , ú ta tsongahatiwa ; kutani un'wana ni un'wana la titsongahataka , ú ta kurisiwa .
40023013	“ Mi ni khombo n'wina vatsari ni Vafarisi , hikuva mi vakanganyisi : Mi alela vanhu ku nghena eMfun'weni wa matilo . N'wina a mi ngheni eka wona , naswona lava ringetaka ku nghena ma va sivela . [
40023014	Mi ni khombo n'wina vatsari ni Vafarisi , hikuva mi vakanganyisi : Mi dyelela tinoni ni mindyangu ya tona , mi endla ni swikhongelo leswo leha leswaku mi ta voniwa ; hikokwalaho mi ta avanyisiwa hi ku avanyisa loku tlurisaka . ]
40023015	“ Mi ni khombo n'wina vatsari ni Vafarisi , hikuva mi vakanganyisi : Mi rhendzeleka ni malwandle ni matiko , leswaku mi ta kuma mudyondzisiwa un'we ntsena ; kutani loko mi n'wi kumile , mi n'wi endla loyi a fanelaka hi Tihele ku tlula n'wina kambirhi .
40023016	“ Mi ni khombo n'wina vafambisi lavo-fe-mahlo , hikuva mi ri : ‘ Loko munhu a hlambanya hi Tempele , a swi na mhaka ; kambe loko a hlambanya hi nsuku wa Tempele , ú tibohile . ’
40023017	N'wina swihunguki ni lavo-fe-mahlo , lexikulu hi xihi , xana i nsuku , kumbe i Tempele , leyi nga yona yi hlawulekisaka nsuku ke ?
40023018	Naswona mi ri : ‘ Loko munhu a hlambanya hi alitari , a swi na mhaka , kambe loko a hlambanya hi nyiko leyi nge henhla ka alitari , ú tibohile . ’
40023019	N'wina lavo-fe-mahlo , lexikulu hi xihi , xana i nyiko , kumbe i alitari , leyi nga yona yi hlawulekisaka nyiko ke ?
40023020	Loko swi ri tano , loyi a hlambanyaka hi alitari , ú hlambanya ha yona kun'we ni swilo hinkwaswo leswi nge henhla ka yona ;
40023021	la hlambanyaka hi Tempele , ú hlambanya hi yona kun'we ni Loyi a tshamaka eka yona ;
40023022	naswona la hlambanyaka hi tilo , ú hlambanya hi xiluvelo xa Xikwembu kun'we ni Loyi a tshameke ehenhla ka xona .
40023023	“ Mi ni khombo n'wina vatsari ni Vafarisi , hikuva mi vakanganyisi : Mi humesa vukhume bya ximbowa-mbowani , ni bya aneta , ni bya kumini , kambe a mi na mhaka ni leswikulu swa Nawu , ku nga ku lulama , ni tintswalo , ni ku pfumela ; kasi a mi fanerile ku endla swilo leswi , loko mi ri karhi mi endla ni leswiya swin'wana .
40023024	N'wina vafambisi lavo-fe-mahlo , mi ungula nsuna , kambe mi mita kamela !
40023025	“ Mi ni khombo n'wina vatsari ni Vafarisi , hikuva mi vakanganyisi : Mi hlantswa ndzheko ni nkambana ehandle , kasi endzeni ku tele makwanga ni ku tsandzeka ku tikhoma .
40023026	We Mufarisi wo-fe-mahlo , rhanga u hlantswa ndzheko endzeni wu basa , hikona wu nga ta hlantsweka wu basa ni le handle .
40023027	“ Mi ni khombo n'wina vatsari ni Vafarisi , hikuva mi vakanganyisi : Mi fana ni masirha lama basisiweke , lama vonakaka ma sasekile ehandle , kasi endzeni ku tele marhambu ya vafi ni hinkwaswo leswa thyaka .
40023028	Hi mukhuva wolowo vanhu va mi vona mi ri lavo lulama ehandle , kasi endzeni , mi tele ku kanganyisa ni ku homboloka .
40023029	“ Mi ni khombo n'wina vatsari ni Vafarisi , hikuva mi vakanganyisi : Mi akela masirha ya vaprofeta , mi khavisa ni maribye yo tsundzuka lavo lulama , kutani mi ri :
40023030	‘ Loko onge hi hanyile eminkarhini ya vatata wa hina , ingi hi nga twanananga na vona ku dlaya vaprofeta . ’
40023031	Hi mukhuva wolowo , mi tivula mi ri n'wina leswaku mi vana va lava va nga dlaya vaprofeta .
40023032	Hiswona ke , hetisani leswi vatata wa n'wina va swi sunguleke .
40023033	N'wina tinyoka , vana va timhiri , xana mi ta ponisa ku yini ku avanyiseriwa Tihele xana ?
40023034	“ Hikwalaho , maswivo , ndza ha mi rhumela vaprofeta , ni tintlhari , ni vatsari ; mi ta dlaya van'wana va vona , van'wana mi ta va vamba eswihambanweni ; mi ta ba van'wana va vona emasinagogeni ya n'wina , mi va hlongorisa va suka emutini wun'wana , va ya eka wun'wana ;
40023035	sweswo swi ta endla leswaku mi va ni nandzu wa ku dlawa ka lavo lulama hinkwavo , ku sukela eku dlaweni ka Abele la lulameke , ku ya fika eku dlaweni ka Zakariya n'wana Barakiya , loyi mi n'wi dlayeke exikarhi ka Tempele ni alitari .
40023036	Ndzi tiyisile ndzi ri ka n'wina , sweswo hinkwaswo swi ta wela rixaka leri .
40023037	“ Yerusalema , Yerusalema , wena la dlayaka vaprofeta , la khandlaka hi maribye lava rhumiweke ka wena , kangani ndzi naverile ku hlengeleta vana va wena , kukotisa huku loko yi hlengeleta swiciwana swa yona ehansi ka timpapa ta yona , kambe a wu swi lavanga .
40023038	Vonani , muti wa n'wina wu ta sala wu nga ri na munhu ;
40023039	naswona ndza mi tivisa leswaku ku sukela sweswi , a mi nga ha ndzi voni , ku ko ku fika siku leri mi nga ta ku : ‘ A ku dzunisiwe la taka hi vito ra Hosi . ’ ”
40024001	Loko Yesu a ri karhi a huma hi le Tempeleni a famba , vadyondzisiwa va ta ka yena va n'wi komba tindlu ta Tempele .
40024002	Kambe Yesu a va hlamula , a ku : “ Xana ma swi vona swilo leswi hinkwaswo ? Ndzi tiyisile ndzi ri ka n'wina , a ku nga sali ribye ehenhla ka ribye rin'wana kwala ; hinkwawo ma ta hindzimuxiwa . ”
40024003	Kuteloko a tshamile eNtshaveni ya Mitlhwari , vadyondzisiwa va ta ka yena etlhelweni , va ku : “ Hi byele , xana timhaka leti ti ta humelela rini xana ? Xana xikombiso xa ku vuya ka wena ni xa ku hela ka minkarhi xi ta va xihi ke ? ”
40024004	Yesu a va hlamula a ku : “ Tivoneleni leswaku mi nga tshuki mi xisiwa hi munhu .
40024005	Hikuva lavo tala va ta ta hi vito ra mina , un'wana ni un'wana a ku : ‘ Hi mina Mesiya ’ , kutani va ta xisa lavo tala .
40024006	Mi ta twa huwa ya tinyimpi ni mahungundlela ya tinyimpi ; tivoneleni leswaku mi nga tshukisiwi , hikuva sweswo swi fanele ku humelela , kambe a hi wona makumu .
40024007	Tiko rin'wana ri ta pfukela tiko rin'wanyana , mfumo wun'wana wu ta lwa ni mfumo wun'wanyana ; ku ta va ni tindlala , ni ku tsekatseka ka misava ematlhelweni layo tala .
40024008	Swilo leswi hinkwaswo i ku sungula ka mahlomulo .
40024009	“ Enkarhini wolowo va ta mi nyiketa eku xanisiweni , va mi dlaya ; mi ta vengiwa hi vanhu va matiko hinkwawo hikwalaho ka vito ra mina .
40024010	Kutani lavo tala va ta khunguvanyeka ; va ta hehlana , va vengana .
40024011	Ku ta humelela vaprofeta va mavunwa lavo tala , va ta xisa vanhu lavo tala .
40024012	Kutani rirhandzu ra lavo tala ri ta sungula ku titimela , hikuva ku homboloka ku ta va ku andzile .
40024013	Kambe loyi a tiyiselaka ku fika makumu , hi yena loyi a nga ta ponisiwa .
40024014	Kutani Evhangeli leyi ya Mfumo yi ta twarisiwa emisaveni hinkwayo , leswaku yi va vumbhoni eka vanhu va matiko hinkwawo ; kutani hi kona makumu ma nga ta fika .
40024015	“ Kutaku loko mi vona xilo xa manyala lexi onhetelaka lexi vuriweke hi muprofeta Daniele , xi ri exivandleni lexo hlawuleka ( la hlayaka a a twisise ) ,
40024016	lava nge Yudiya a va tsutsumele etintshaveni ;
40024017	loyi a nge henhla ka lwangu , a nga tshuki a xika ku ya teka leswi nge ndlwini ya yena ;
40024018	la nge masin'wini , a nga tshuki a tlhelela ekaya ku ya teka xiambalo xa yena .
40024019	Va ta va ni khombo vavasati lava tikeke ni lava mamisaka eminkarhini yoleyo .
40024020	Khongelani leswaku ku tsutsuma ka n'wina ku nga humeleri hi vuxika , hambi ku ri hi siku ra Savata ,
40024021	hikuva nhlomulo wu ta va lowukulu enkarhini wolowo ; nhlomulo lowo tano a wu si va kona hi mpfhuka misava yi tumbulukile ku fikela namuntlha , naswona a wu nga ha vi kona ni siku ni rin'we .
40024022	Loko masiku walawo a ma nga hungutiwanga , a ku nga ta pona munhu , kambe hikwalaho ka vahlawuriwa va Xikwembu , masiku ya kona ma ta hungutiwa .
40024023	“ Enkarhini wolowo , loko munhu a mi byela a ku : ‘ Vonani , Mesiya hi loyi ! ’ kumbe : ‘ Hi luya ! ’ mi nga tshuki mi pfumela .
40024024	Hikuva ku ta humelela Vamesiya va mavunwa , ni vaprofeta va mavunwa , va ta endla mahlori lamakulu ni swihlamariso , ku xisa hambi va ri vona vahlawuriwa va Xikwembu , loko swi endleka .
40024025	Maswivo , ndzi mi byerile timhaka leti , ti nga si humelela ;
40024026	hikokwalaho , loko va ku ka n'wina ; ‘ Vonani , ú le mananga le ! ’ mi nga yi kona ; kumbe loko va ku : ‘ Vonani , ú tumbela laha ndlwini ! ’ mi nga swi pfumeli sweswo .
40024027	Hikuva kukotisa rihati loko ri hatima ku sukela evuxeni ku ya fika evupeladyambu , N'wana-wa-Munhu ú ta endlisa sweswo eku vuyeni ka yena .
40024028	Laha ntsumbu wu nga kona , hi laha makoti ma nga ta hlengeletana kona .
40024029	“ Kan'we-kan'we loko nhlomulo wa minkarhi yoleyo wu ta va wu herile , “ ‘ dyambu ri ta hundzuka ntima , ni n'weti a wu nga ha voningi ; tinyeleti ti ta wa hi le tilweni , ni leswa matimba swa le matilweni swi ta dzinginisiwa . ’
40024030	“ Hi kona xikombiso xa N'wana-wa-Munhu xi nga ta vonaka etilweni ; vanhu va tinxaka hinkwato ta misava va ta ba nkosi , kutani va ta vona N'wana-wa-Munhu a ta emapapeni ya le tilweni , hi matimba ni ku kwetsima lokukulu .
40024031	Hi mpfumawulo lowukulu wa mhalamhala , ú ta rhuma tintsumi ta yena ; ti ta hlengeleta vahlawuriwa va yena , va huma ematlhelweni ya mune ya misava , ku sungula emakun'wini man'wana ya tilo ku ya fika eka laman'wanyana .
40024032	“ Dyondzani leswi hi murhi wa nkuwa : Loko marhavi ya wona ma sungula ku olova , ni loko matluka ya wona ma hluka , mi tiva leswaku ximumu xi le kusuhi .
40024033	Hi mukhuva wolowo , loko mi vona swilo sweswo hinkwaswo , tivani leswaku nkarhi wu le kusuhi , wu le nyangweni .
40024034	Ndzi tiyisile ndzi ri ka n'wina : Rixaka leri ri nga ka ri nga hundzi , ku nga si humelela swilo leswi hinkwaswo .
40024035	Tilo ni misava swi ta hundza , kambe marito ya mina ma nga ka ma nga hundzi .
40024036	“ Loko ri ri siku ra kona ni nkarhi wa kona , a ku na loyi a swi tivaka , hambi ti ri tintsumi ta le matilweni , hambi a ri N'wana ; swi tiviwa hi Tatana ntsena .
40024037	Ku vuya ka N'wana-wa-Munhu ku ta fana ni leswi humeleleke emasikwini ya Nowa .
40024038	Hikuva emasikwini walawo , loko ndhambi ya mati yi nga si ta , vanhu a va ri eku dyeni , va nwa , va hlomisa ni ku hlomiselana , ku ko ku fika siku leri Nowa a ngheneke engalaveni ha rona ;
40024039	a va nga anakanyi nchumu ku kondza loko ndhambi leyi ya mati yi ta , kutani yi va kukula hinkwavo ; swi ta va tano ni le ku vuyeni ka N'wana-wa-Munhu .
40024040	“ Enkarhini wolowo , eka vanhu vambirhi lava nga ta va emasin'wini , ku ta tekiwa un'wana , un'wana a siyiwa ;
40024041	eka vavasati vambirhi lava nga ta va eku sileni , ku ta tekiwa un'wana , un'wana a siyiwa .
40024042	Hitekani ke , hikuva a mi tivi siku leri Hosi ya n'wina yi nga ta ta ha rona .
40024043	“ Swi tiveni ke : Loko onge n'wini wa yindlu ú tivile nkarhi lowu khamba ri nga ta ta ha wona , ingi a hitekile , a nga tshikanga yindlu ya yena yi tshoviwa .
40024044	Hikokwalaho na n'wina , tshamani mi tilunghisile , hikuva N'wana-wa-Munhu ú ta ta enkarhini lowu mi nga wu ehleketiki .
40024045	“ Xana nandza la tshembekaka , wo tlhariha , hi wihi xana ? Hi loyi n'wini wa yena a n'wi vekeke ku hlayisa malandza laman'wana la mutini , a ma phamela swakudya hi nkarhi wa kona .
40024046	Ku katekile nandza loyi a nga ta kumiwa a ri karhi a endlisa sweswo , siku n'wini wa yena a vuyaka .
40024047	Ndzi tiyisile ndzi ri ka n'wina , ú ta vekiwa ku va mulanguteri wa rifuwo hinkwaro ra n'wini wa yena .
40024048	Kambe loko nandza yoloyi a ri lowo biha , ú ta ehleketa embilwini ya yena a ku : ‘ N'wini wa mina wa hlwela ku vuya ’ ,
40024049	kutani a sungula ku ba malandza-kulobye , a dya , a nwa ni swidakwa .
40024050	Kasi n'wini wa yena a nga tshuka a fika , hi siku leri nandza loyi a nga n'wi langutelangiki ku vuya ha rona , ni le nkarhini lowu a nga wu tiviki ;
40024051	kutani n'wini wa nandza loyi ú ta n'wi ba swinene , a n'wi cukumeta kun'we ni vakanganyisi , laha ku nga ta va ni minkosi , ni ku getsela ka meno .
40025001	“ Enkarhini wolowo , Mfumo wa matilo wu ta fana ni vanhwana va khume lava nga teka timboni ta vona ku ya hlanganisa muteki .
40025002	Lava ntlhanu eka vona a va ri lavo rivala , lavan'wana va ntlhanu a va tlharihile .
40025003	Lavo rivala a va tekile timboni ta vona , kambe va nga longanga ni mafurha hi tlhelo ;
40025004	kasi lavo tlhariha a va longile swimbitana swa mafurha swin'we ni timboni ta vona .
40025005	Hi ku hlwela ka muteki , va khudzehela hinkwavo , va etlela .
40025006	Hi vusiku lebyikulu ku twala huwa leyi nge : ‘ Muteki hi loyi , humani , mi ya n'wi hlanganisa ! ’
40025007	Kutani vanhwana va pfuka hinkwavo , va lunghisa timboni ta vona .
40025008	Lavo rivala va ku ka lavo tlhariha : ‘ Hi cheleleni mafurhanyana , hikuva timboni ta hina ta timeka . ’
40025009	Kambe lavo tlhariha va hlamula va ku : ‘ E-e , mafurha lawa ma nga ka ma nga ringani hina na n'wina ; yanani mi ya xava ya n'wina eka lava xavisaka . ’
40025010	Va ku va ha ya eku xaveni , muteki a sala a fika . Lava a va tilunghisile , va nghena na yena enkhubyeni , kutani nyangwa yi pfariwa .
40025011	Endzhakunyana , vanhwana lavan'wana va fika na vona , va ku : ‘ Hosi , hosi , hi pfulele ! ’
40025012	Kambe a va hlamula , a ku : ‘ Ndzi tiyisile ndzi ri ka n'wina , a ndzi mi tivi . ’ ”
40025013	Yesu a engeta a ku : “ Hitekani ke , hikuva siku a mi ri tivi , na wona nkarhi a mi wu tivi .
40025014	“ Swi fana ni munhu la lavaka ku khoma riendzo . U vitana malandza ya yena , a veka xuma xa yena emavokweni ya vona .
40025015	A nyika un'wana titalenta ta ntlhanu , un'wana titalenta timbirhi , un'wana talenta yin'we ; un'wana ni un'wana a nyikiwa hi ku ringana matimba ya yena ; kutani n'wini wa muti a ya endzela kule .
40025016	Loyi a a nyikiwile titalenta ta ntlhanu , a hatla a ya bindzula ha tona , kutani a kuma tin'wana ta ntlhanu .
40025017	Na yena loyi a a nyikiwile titalenta timbirhi , a ya bindzula ha tona , kutani a kuma tin'wana timbirhi .
40025018	Kambe loyi a a nyikiwile talenta yin'we a ya cela ehansi , a yimbela mali ya n'wini wa yena .
40025019	Endzhaku ka masiku layo tala , n'wini wa malandza walawo a fika , kutani a ma kambela .
40025020	Loyi a a nyikiwile titalenta ta ntlhanu , a tisa tin'wana ta ntlhanu a ku : ‘ Hosi , u ndzi nyikile titalenta ta ntlhanu ; vona , ndzi ti bindzurisile ndzi kuma tin'wana ta ntlhanu . ’
40025021	N'wini wa yena a ku ka yena : ‘ Hiswona nandza lonene , la tshembekeke ; u tshembekile eswilweni swi nga ri swingani , ndzi ta ku veka ku va mulanguteri wa leswo tala ; nghena eku tsakeni ka n'wini wa wena . ’
40025022	Ku ta ni loyi a a nyikiwile titalenta timbirhi , a ku : ‘ Hosi , u ndzi nyikile titalenta timbirhi ; vona , ndzi ti bindzurisile ndzi kuma tin'wana timbirhi . ’
40025023	N'wini wa yena a ku ka yena : ‘ Hiswona nandza lonene , la tshembekeke ; u tshembekile eswilweni swi nga ri swingani , ndzi ta ku veka ku va mulanguteri wa leswo tala ; nghena eku tsakeni ka n'wini wa wena . ’
40025024	Loyi a a nyikiwile talenta yin'we , na yena a ta , a ku : ‘ Hosi , ndzi tivile leswaku u munhu wa ku nonon'hwa ; u tshovela laha u nga byalangiki kona , u hlengeleta laha u nga haxangiki mbewu kona ;
40025025	hikokwalaho ndzi chavile , kutani ndzi yile ndzi ya yimbela talenta ya wena emisaveni ; vona , xa ha ri xolexi xilo xa wena . ’
40025026	N'wini wa yena a n'wi hlamula a ku : ‘ Nandza lowa lunya , wo loloha , a wu ri karhi u tiva leswaku ndzi tshovela laha ndzi nga byalangiki kona , ni leswaku ndzi hlengeleta laha ndzi nga haxangiki mbewu kona ! Xana a hi swona xana ?
40025027	Loko swi ri tano , a wu fanerile ku va u vekile mali ya mina eka vabindzurisi , kutani loko ndzi fika , a ndzi ta teka xilo xa mina swin'we ni bindzu ra xona .
40025028	Sweswi ke , n'wi tekeleni talenta , mi nyika loyi a nga ni titalenta ta khume .
40025029	Hikuva ku ta nyikiwa un'wana ni un'wana la nga ni xa nchumu , kutani a va ni leswo tala ; kambe loyi a nga riki na nchumu , ú ta tekeriwa ni lexi a nga na xona .
40025030	Loko a ri nandza loyi , wo ka a nga pfuni nchumu , n'wi cukumeteni ehandle emunyameni ; kona ku ta va ni minkosi , ni ku getsela ka meno . ’
40025031	“ Siku N'wana-wa-Munhu a taka hi ku kwetsima ka yena , ni tintsumi hinkwato ti ri na yena , ú ta tshamisa exiluvelweni xa yena xo kwetsima .
40025032	Kutani vanhu va matiko hinkwawo va ta hlengeletiwa emahlweni ka yena ; ú ta hlawula van'wana a siya van'wana , kukotisa murisi loko a hlawula tinyimpfu exikarhi ka timbuti .
40025033	Ú ta yisa tinyimpfu evokweni ra yena ra xinene , timbuti tona eka lera ximatsi .
40025034	“ Hi laha Hosi yi nga ta byela lava nge vokweni ra yona ra xinene yi ku : ‘ Tanani n'wina lava katekisiweke hi Tata wa mina , amukelani Mfumo lowu nga lunghiseriwa n'wina hi mpfhuka misava yi tumbuluka ;
40025035	hikuva a ndzi ri ni ndlala , kutani mi ndzi fihlutile ; a ndzi ri ni torha , mi ndzi siyele ndzi nwa ; a ndzi ri muendzi , mi ndzi rhurherile ;
40025036	a ndzi swerile , mi ndzi ambexile ; a ndzi vabya , mi ndzi ongorile ; a ndzi ri ekhotsweni , mi tile mi ta ndzi kamba . ’
40025037	“ Hi kona lava lulameke va nga ta hlamula , va ku : ‘ Hosi , hi tshama hi ku vona rini u ri ni ndlala , kutani hi ku fihluta , kumbe u ri ni torha , hi ku siyela u nwa ke ?
40025038	Hi ku vone rini u ri muendzi , hi va hi ku rhurhela , kumbe u swerile , hi ku ambexa ke ?
40025039	Hi ku vone rini u ri karhi u vabya , kumbe u ri ekhotsweni , kutani hi ta hi ta ku kamba ke ? ’
40025040	Hosi yi ta va hlamula , yi ku : ‘ Ndzi tiyisile ndzi ri ka n'wina , loko mi tshame mi endla swilo leswi eka un'wana wa vamakwerhu lavatsongo lava , mi swi endlele mina . ’
40025041	“ Kutani Hosi yi ta byela lava nge vokweni ra yona ra ximatsi yi ku : ‘ Sukani ka mina , n'wina lava rhukaniweke hi Xikwembu ; yanani endzilweni lowu nga timekiki , lowu lunghiseriweke Diyavulosi ni tintsumi ta yena ;
40025042	hikuva a ndzi ri ni ndlala , a mi ndzi fihlutanga ; a ndzi ri ni torha , a mi ndzi siyelanga ndzi nwa ;
40025043	a ndzi ri muendzi , a mi ndzi rhurhelanga ; a ndzi swerile , a mi ndzi ambexanga ; a ndzi ri eku vabyeni ni le khotsweni , a mi tanga mi ta ndzi pfuxela . ’
40025044	“ Hi laha na vona va nga ta hlamula , va ku : ‘ Hosi , hi tshama hi ku vona rini u ri ni ndlala , kumbe u vabya , kumbe u ri ni torha , kumbe u ri muendzi , kumbe u swerile , kumbe u ri ekhotsweni , kutani hi nga ku pfuni ke ? ’
40025045	Kutani Hosi yi ta va hlamula , yi ku : ‘ Ndzi tiyisile ndzi ri ka n'wina , loko mi nga endlelanga un'wana wa lavatsongo lava , na mina a mi ndzi endlelanga . ’
40025046	Kutani volavo va ta ya eku biweni loku nga heriki , kambe lavo lulama va ta ya evutomini lebyi nga heriki . ”
40026001	Kuteloko Yesu a hetile ku vulavula timhaka teto hinkwato , a ku ka vadyondzisiwa va yena :
40026002	“ Ma swi tiva leswaku , loko ku ta va ku hundzile masiku mambirhi , nkhuvo wa Paseka wu ta va kona ; kutani N'wana-wa-Munhu ú ta nyiketiwa leswaku a vambiwa exihambanweni . ”
40026003	Enkarhini wolowo vaprista lavakulu , ni vakulukumba , va hlengeletana ehubyeni ya Muprista lonkulu loyi a va ku i Kayafasi ,
40026004	kutani va kanela makungu ya ku khoma Yesu hi vutlhari , va ta n'wi dlaya .
40026005	Kambe a va ku : “ Swi nga endliwi enkhubyeni , hikuva ku nga tshuka ku pfuka dzolonga exikarhi ka vanhu . ”
40026006	Yesu a a ri eBetaniya , emutini wa Simoni lowa nhlokonho .
40026007	Kutani ku ta wansati la tameleke ximbitana lexi teleke hi mafurha layo nun'hwela yo durha ngopfu , a ma chela enhlokweni ya Yesu va ri eswakudyeni .
40026008	Loko vadyondzisiwa va vona sweswo , va vilela swinene , va ku : “ Swilo leswi swi halateriwa yini ke ?
40026009	A swi ta xavisiwa hi mali leyo tala , kutani yona yi nyikiwa swisiwana . ”
40026010	Yesu a tiva ku vilela ka vona , kutani a ku ka vona : “ Xana wansati loyi mi n'wi karhatela yini xana ? U ndzi endlele ntirho lowo saseka .
40026011	Hikuva , loko swi ri swisiwana , mi ta va na swona hi masiku hinkwawo , kambe mina , ndzi nga ka ndzi nga vi na n'wina hi masiku hinkwawo .
40026012	Loko a tota miri wa mina hi mafurha lawa , ú endlela siku ra ku lahliwa ka mina .
40026013	Ndzi tiyisile ndzi ri ka n'wina : Emisaveni hinkwayo laha Evhangeli leyi yi nga ta twarisiwa kona , leswi a swi endleke swi ta vuriwa na swona , a anakanyiwa ha swona . ”
40026014	Kutani un'wana wa lava khume na vambirhi loyi a va ku i Yudasi Iskariyota , a ya eka vaprista lavakulu ,
40026015	a ku : “ Mi ta ndzi nyika yini , loko ndzi mi nyiketa yena ke ? ” Kutani va n'wi humesela mali yo ringana tisilivhere ta 30 .
40026016	Kavaloko Yudasi a sungula ku lava nkarhi lowunene wo va nyiketa Yesu ha wona .
40026017	Hi siku ro rhanga ra nkhuvo wa Xinkwa lexo-ke-comela , vadyondzisiwa va ta ka Yesu , va ku : “ Xana u lava leswaku hi ya ku lunghisela kwihi , laha u nga ta dyela kona Paseka xana ? ”
40026018	Yesu a va lerisa ku ya emutini eka munhu wo karhi , va fika va ku ka yena : “ Mudyondzisi ú ri : ‘ Nkarhi wa mina wu kusuhi ; ndzi ta dya nkhuvo wa Paseka laha ka wena , kun'we ni vadyondzisiwa va mina . ’ ”
40026019	Vadyondzisiwa va endla hilaha Yesu a va leriseke hakona , kutani va lunghisa Paseka .
40026020	Loko dyambu ri perile , Yesu a tshama eswakudyeni ni lava khume na vambirhi .
40026021	Va ku va ha dya , a ku ka vona : “ Ndzi tiyisile ndzi ri ka n'wina : Un'wana wa n'wina ú ta ndzi xenga . ”
40026022	Va khomiwa hi gome ngopfu , kutani va sungula ku n'wi vutisa ha un'we-un'we , va ku : “ A ndzi ri , a wu vuli mina , Hosi ! ”
40026023	A hlamula , a ku : “ La nga ta ndzi xenga , hi loyi a xevaka na mina enkambaneni .
40026024	Loko a ri N'wana-wa-Munhu , ú ta tifambela hilaha ku tsariweke hakona ehenhla ka yena , kambe ú ni khombo munhu loyi N'wana-wa-Munhu a xengiwaka ha yena ! A swi ta antswa eka munhu loyi loko onge a nga velekiwanga . ”
40026025	Na yena Yudasi la n'wi xengaka a ku : “ A ndzi ri , a wu vuli mina , Mufundhisi ! ” Yesu a ku ka yena : “ Ku vula wena sweswo ! ”
40026026	Loko va ha ri eku dyeni , Yesu a teka xinkwa , kutani loko a nkhensile , a xi phema , a nyika vadyondzisiwa , a ku : “ Tekani mi dya , leswi i miri wa mina . ”
40026027	Kutani a teka xinwelo , a nkhensa , a va nyika xona a ku : “ Nwelani ka xona hinkwenu ;
40026028	hikuva leswi i ngati ya mina , ngati ya ntwanano leyi halateriwaka lavo tala leswaku va rivaleriwa swidyoho .
40026029	Kambe ndzi ri ka n'wina : Ku sukela sweswi , a ndzi nga ha nwi kambe swa mihandzu ya vhinya , ku ko ku fika siku leri ndzi nga ta swi nwa na n'wina swi ri leswintshwa , eMfun'weni wa Tata wa mina . ”
40026030	Kuteloko va yimbelerile risimu , va ya eNtshaveni ya Mitlhwari .
40026031	Kutani Yesu a ku ka vona : “ Vusiku byebyi , mi ta khunguvanyeka hinkwenu hikwalaho ka mina , hikuva ku tsariwile leswaku : “ ‘ Ndzi ta ba murisi , kutani tinyimpfu ta ntlhambi ti ta hangalaka . ’
40026032	“ Kambe loko ndzi ta va ndzi pfukile eku feni , ndzi ta mi rhangela ku ya eGaleliya . ”
40026033	Kambe Petro a ku ka yena : “ Hambiloko va nga khunguvanyeka hinkwavo hikwalaho ka wena , mina ndzi nga ka ndzi nga khunguvanyeki , ni siku ni rin'we . ”
40026034	Yesu a ku ka yena : “ Ndzi tiyisile ndzi ri ka wena , vusiku byebyi , nkuku wu nga si ringa , u ta va u ndzi landzurile kanharhu . ”
40026035	Petro a ku ka yena : “ Hambiloko ndzi fanele ku fa na wena , ndzi nga ka ndzi nga ku landzuri ! ” Vadyondzisiwa hinkwavo na vona va vurisa sweswo .
40026036	Hiloko Yesu a ya ni vadyondzisiwa exivandleni lexi vuriwaka Getsemani , kutani a ku ka vona : “ Tshamani kwala , ndza ha ya lahaya , ndzi ya khongela . ”
40026037	A famba na Petro ni vana lavambirhi va Zebediya ; kavaloko a sungula ku khomiwa hi gome ni ku kanakana lokukulu .
40026038	Kutani a ku ka vona : “ Moya wa mina wu khomiwa hi gome lerikulu , gome ra ku fa ; salani kwala , mi hiteka na mina . ”
40026039	Kutani a ya kulenyana , a wa hi mombo , a ri karhi a khongela a ku : “ Tatana , loko swi nga endleka , xinwelo lexi a xi fambele kule na mina ! Ntsena ku nga endliwi ku rhandza ka mina , kambe a ku endliwe ku rhandza ka wena ! ”
40026040	A tlhelela ka vadyondzisiwa , a va kuma va etlele ; a ku ka Petro : “ Xana mi tsandzekise ku yini ku hiteka na mina hambi yi ri awara yin'we ntsena xana ?
40026041	Hitekani mi khongela , leswaku mi nga weli emiringweni , hikuva moya wa swi lava , kambe nyama yi tsanile . ”
40026042	Kutani a tlhela a ya ra vumbirhi etlhelweni , a khongela a ku : “ Tatana , loko swi nga endleki leswaku xinwelo lexi xi fambela kule na mina , ni loko ndzi boheka ku nwela eka xona , a ku endliwe ku rhandza ka wena ! ”
40026043	Kuteloko a tlhelele ka vona kambe , a va kuma va etlele , hikuva mahlo ya vona a ma tika .
40026044	A va siya , a tlhela a ya khongela ra vunharhu etlhelweni , kukotisa eku sunguleni .
40026045	Kutani a vuyela ka vadyondzisiwa , a ku ka vona : “ Xana ma ha etlela ni ku wisa xana ? Vonani , nkarhi wu fikile , N'wana-wa-Munhu ú nyiketiwa emavokweni ya vadyohi .
40026046	Sukani mi yima , a hi yeni ! Langutani , la ndzi xengaka ú le kusuhi . ”
40026047	A ku a ha vulavula , ku humelela Yudasi , un'wana wa lava khume na vambirhi , a ta ni ntshungu wa vanhu lava hlomeke mabanga ni tinhonga , va rhumiwile hi vaprista lavakulu ni vakulukumba .
40026048	Loyi a n'wi xengaka a a va nyikile xikombiso , a ku : “ Loyi ndzi nga ta n'wi ntswontswa , hi yena , n'wi khomeni ! ”
40026049	Hiloko Yudasi a ta , a hatla a kongoma Yesu , a ku : “ Xewani Mufundhisi ! ” kutani a n'wi ntswontswa .
40026050	Yesu a ku ka yena : “ Nakulorhi , leswi u nga tela swona , swi endle . ” Hiloko va tshinelela Yesu , va tshambuluta mavoko va n'wi khoma .
40026051	Hi nomu lo un'wana wa lava a va ri na Yesu , a hlomula banga ra yena , a ba nandza wa Muprista lonkulu , a n'wi tsema ndleve .
40026052	Yesu a ku ka yena : “ Tlherisela banga ra wena enkotlotweni wa rona , hikuva hinkwavo lava tirhisaka mabanga , va ta dlawa hi mabanga .
40026053	Xana u ehleketa leswaku ndzi nga tsandzeka ku khongela Tata wa mina , a ndzi pfuna sweswi-sweswi hi mavandla ya tintsumi lama tlulaka 12 xana ?
40026054	Kambe loko swi nga va tano , Matsalwa ma ta endlekisa ku yini , leswi ma vulaka leswaku swi fanekele ku famba hi ndlela yoleyo ke ? ”
40026055	Enkarhini wolowo , Yesu a ku ka ntshungu : “ Leswi mi humeke mi ri ni mabanga ni tinhonga ku ta ndzi khoma , ndzo va xigevenga xana ? Masiku hinkwawo a ndzi tshama eTempeleni , ndzi karhi ndzi dyondzisa : A mi ndzi khomanga .
40026056	Hambiswiritano , swilo leswi hinkwaswo swi humelerile leswaku ku hetiseka leswi tsariweke hi vaprofeta . ” Hiloko vadyondzisiwa hinkwavo va n'wi siya , va tsutsuma .
40026057	Lava nga khoma Yesu va n'wi yisa eka Kayafasi Muprista lonkulu , laha vatsari ni vakulukumba a va hlengeletanile kona .
40026058	Petro a n'wi landza hi le kule , a ko a fika exivaveni xa Muprista lonkulu ; loko a nghenile , a tshamisa ni malandza , leswaku a ta vona ku hela ka swona .
40026059	Kutani vaprista lavakulu , ni huvo hinkwayo ya Sanedri , a va lava vumbhoni bya mavunwa byo hehla Yesu ha byona leswaku va ta n'wi dlaya ;
40026060	kambe a va byi kumanga , hambiloko ku humelerile timbhoni ta mavunwa leto tala . Eku heteleleni , ku humelela timbhoni timbirhi ti ku :
40026061	“ Munhu loyi ú te : ‘ Ndzi ni matimba ya ku nhlanhla Tempele ya Xikwembu , ni ku tlhela ndzi yi pfuxa endzhaku ka masiku manharhu . ’ ”
40026062	Hiloko Muprista lonkulu a yima , a ku ka Yesu : “ Xana a wu hlamuri nchumu xana ? Hi yihi mhaka leyi va ku hehlaka ha yona xana ? ”
40026063	Kambe Yesu a miyela . Muprista lonkulu a engeta , a ku ka yena : “ Ndzi ri ka wena : Hlambanya hi Xikwembu lexi hanyaka , u hi byela loko u ri Mesiya , N'wana wa Xikwembu . ”
40026064	Yesu a n'wi hlamula a ku : “ Leswi u vulaku ke ! Ntsena ndza mi byela ndzi ku : “ ‘ Ku sukela sweswi , mi ta vona N'wana-wa-Munhu a tshamile evokweni ra xinene ra Loyi a nga ni matimba hinkwawo , mi n'wi vona a ta hi mapapa ya le tilweni . ’ ”
40026065	Kavaloko Muprista lonkulu a handzula tinguvu ta yena , a ku : “ Ú sandzile Xikwembu ; ha ha lavela yini timbhoni ke ? Ma ha ku twa ku sandza ka yena sweswi . N'wina mi ri yini ? ”
40026066	Va hlamula , va ku : “ Ú fanekele ku fa . ”
40026067	Kutani va n'wi tshwutela marha exikandzeni , va n'wi ba hi swibakela , van'wana va n'wi ba hi timpama , va ku :
40026068	“ Vhumbha loyi a ku beke , wena Mesiya ! ”
40026069	Petro a a tshamile ehandle exivaveni ; kutani nandza un'wana wa wansati a ta ka yena , a ku : “ Na wena , a wu ri na Yesu wa Galeliya . ”
40026070	Kambe Petro a kaneta emahlweni ka hinkwavo , a ku : “ Leswi u swi vulaka , a ndzi swi tivi . ”
40026071	Hiloko a huma , a ya yima enyangweni ; kutani wansati un'wana a n'wi vona , a ku ka lava a va ri kwalaho : “ Wanuna loyi a a ri na Yesu wa Nazareta . ”
40026072	Petro a engeta a kaneta a ku : “ Mina ndza hlambanya leswaku munhu loyi , a ndzi n'wi tivi . ”
40026073	Endzhakunyana , lava a va ri kwalaho va tshinela , va ku ka Petro : “ Hakunene , na wena , u un'wana wa vona , hikuva u tikomba hi mavulavulele ya wena . ”
40026074	Hiloko a sungula ku hlambanya hi matimba a ku : “ Ndzi tiyisile leswaku munhu loyi , mina a ndzi n'wi tivi ! ” Hi nomu lo , nkuku wu ringa .
40026075	Kutani Petro a tsundzuka rito leri vuriweke hi Yesu , loko a te : “ Nkuku wu nga si ringa , u ta va u ndzi landzurile kanharhu . ” Kavaloko a humela ehandle , a ya rila hi xiviti .
40027001	Loko ri xile , vaprista hinkwavo ni vakulukumba va kanela makungu ya ku dlaya Yesu .
40027002	Kuteloko va n'wi bohile , va famba na yena , va ya n'wi nyiketa eka hosi Pilato .
40027003	Loko Yudasi loyi a nga n'wi xenga a vona leswaku Yesu ú avanyisiwile , a tivona nandzu , kutani a ya tlherisa mali ya tisilivhere leta 30 eka vaprista lavakulu ni ka vakulukumba ,
40027004	a ku ka vona : “ Ndzi dyohile hi ku xenga munhu la nga riki na nandzu . ” Va ku : “ Ku yini ka swona eka hina ke ? Swi vone wena hi wexe sweswo . ”
40027005	Kavaloko Yudasi a ya cukumeta mali ya kona eTempeleni , kutani a suka , a ya tisunga .
40027006	Vaprista lavakulu va teka mali leyi , kutani va ku : “ Leswi yi nga mali ya ngati , a swi fanelanga leswaku yi nghenisiwa enhlengweni wa Tempele . ”
40027007	Kuteloko va kanerile makungu , va tirhisa mali leyi ku xava nsimu leyi vuriwaka “ Nsimu ya muvumbi ” , ku lahlela kona vamatiko .
40027008	Hikwalaho ka sweswo nsimu leyi yi vuriwa “ Nsimu ya ngati ” ni namuntlha .
40027009	Hi laha ku hetisekeke leswi vuriweke hi muprofeta Yeremiya , loko a te : “ Va tekile mali yo ringana tisilivhere ta 30 , yi nga nhlayo leyi vanhu va Israele a va pimile leswaku munhu wa kona ú ta xaviwa ha yona ,
40027010	kutani va humesile mali leyi ku xava ‘ Nsimu ya muvumbi ’ , hilaha Hosi yi ndzi leriseke hakona . ”
40027011	Yesu a yimisiwa emahlweni ka hosi ; kutani yona yi n'wi vutisa , yi ku : “ Xana u hosi ya Vayuda ke ? ” Yesu a ku ka yona : “ U vula swona ! ”
40027012	Kambe loko vaprista lavakulu ni vakulukumba va n'wi veka nandzu , a nga hlamulanga nchumu .
40027013	Hiloko Pilato a ku ka yena : “ Xana a wu ti twi timhaka leto tala leti va ku vekaka nandzu ha tona ke ? ”
40027014	Kambe Yesu a nga ha n'wi hlamulanga nchumu , hosi yi kondza yi hlamala ngopfu .
40027015	Hi nkarhi wa nkhuvo , hosi a yi tolovele ku ntshunxa mubohiwa un'we loyi tiko ri n'wi kombelaka .
40027016	Enkarhini wolowo a ku ri ni mubohiwa un'wana loyi a tiviweke swinene , loyi a va ku i Barabasi .
40027017	Loko va hlengeletanile , Pilato a ku ka vona : “ Xana mi lava leswaku ndzi mi ntshunxela wihi : Barabasi , kumbe Yesu la vuriwaka Mesiya ke ? ”
40027018	A a vutisisa sweswo hi ku tiva leswaku a va nyiketile Yesu hikwalaho ka mavondzo .
40027019	Kuteloko Pilato a tshamile exitshan'wini xa ku avanyisa , nsati wa yena a rhumela rito eka yena , a ku : “ U nga tshuki u nghena emhakeni ya munhu yoloye wo lulama , hikuva matolo ndzi vavisekile ngopfu enorhweni hikwalaho ka yena . ”
40027020	Kambe vaprista lavakulu ni vakulukumba va hlohlotela ntshungu leswaku va kombela Barabasi , Yesu yena a dlawa .
40027021	Hosi yi engeta yi va vutisa yi ku : “ Xana mi lava leswaku ndzi mi ntshunxela wihi eka lavambirhi lava ? ” Va ku : “ Barabasi ! ”
40027022	Pilato a ku ka vona : “ Loko swi ri tano , Yesu la vuriwaka Mesiya , ndzi ta endla yini ha yena ke ? ” Hinkwavo va ku : “ A a vambiwe ! ”
40027023	Kavaloko hosi yi ku : “ Xana ú endlile yini xo biha ke ? ” Vona va huwelela hi matimba , va ku : “ A a vambiwe ! ”
40027024	Loko Pilato a vona leswaku a nga ha pfuni nchumu , ni leswaku dzolonga ri ya ri kula , a teka mati , a hlamba mandla emahlweni ka ntshungu , a ku : “ A ndzi na nandzu wa rifu ra munhu loyi , swi voneni mi ri n'wina . ”
40027025	Tiko hinkwaro ri hlamula , ri ku : “ Rifu ra yena a ri ve ehenhla ka hina ni le henhla ka vana va hina . ”
40027026	Kutani a va ntshunxela Barabasi ; kambe a lerisa leswaku Yesu a biwa , kutani a n'wi nyiketa leswaku a vambiwa .
40027027	Masocha ya hosi ma yisa Yesu endlwini ya vuhosi , kutani ma hlengeleta ntlawa hinkwawo wa masocha , wu n'wi rhendzela .
40027028	Va n'wi hluvula swiambalo swa yena , va n'wi ambexa xin'wana xo tshwuka ,
40027029	kutani va luka harhi ya mitwa , va n'wi tlhandleka enhlokweni , va n'wi tamerisa nhonga evokweni ra xinene ; kutani va nkhinsama hi matsolo emahlweni ka yena , va n'wi tseketsela , va ku : “ Xewani , Hosi ya Vayuda ! ”
40027030	Va n'wi tshwutela marha ; va teka nhonga , va n'wi ba nhloko ha yona .
40027031	Kuteloko va hetile ku n'wi tseketsela , va n'wi hluvula xiambalo xa kona , va tlhela va n'wi ambexa swa yena , kutani va famba na yena va ya n'wi vamba .
40027032	Loko va ri karhi va huma , va hlangana ni wanuna un'wana wa Kirene , loyi a va ku i Simoni , va n'wi sindzisa ku rhwala xihambano xa Yesu .
40027033	Loko va fikile endhawini leyi va nge i Gologota , hileswaku “ Ndhawu ya Pala ” ,
40027034	va n'wi nyika vhinyo leyi pfanganyisiweke ni nyongwa leswaku a nwa ; kambe loko a nantswile , a ala ku yi nwa .
40027035	Loko va n'wi vambile , va avelana swiambalo swa yena hi ku hoxa vuhlolotwana ,
40027036	kutani va tshama hansi kwalaho , va n'wi rindza .
40027037	Ehenhlanyana ka nhloko ya yena , va nameketa papila ra nandzu wa yena leri nge : “ Loyi i Yesu , Hosi ya Vayuda . ”
40027038	Kutani va n'wi vamba swin'we ni swigevenga swimbirhi , xin'wana evokweni ra xinene , xin'wana eka lera ximatsi .
40027039	Vahundzi va ndlela va n'wi rhuketela , va hlakahla tinhloko , va ku :
40027040	“ Wena la nhlanhlaka Tempele , u ku u ta yi pfuxa hi masiku manharhu , tiponise ke , u xika la xihambanweni , loko u ri N'wana wa Xikwembu ! ”
40027041	Hi mukhuva wolowo , na vona vaprista lavakulu , swin'we ni vatsari ni vakulukumba , va n'wi tseketsela , va ku :
40027042	“ U ponisile van'wana , kambe wa tsandzeka ku tiponisa ! A hi ku , hi yena Hosi ya Israele . A a xike sweswi exihambanweni , hi ta pfumela eka yena .
40027043	Ú tshembile Xikwembu , a xi n'wi ponise sweswi loko xi n'wi tsakela , hikuva ú te : ‘ Ndzi N'wana wa Xikwembu . ’ ”
40027044	Ni swigevenga leswi nga vambiwa kun'we na yena , a swi n'wi sandza hi mukhuva wolowo .
40027045	Ku sukela nkarhi wa 12 ni nhlekanhi ku fikela nkarhi wa 3 ni ndzhenga , munyama wu funengeta tiko hinkwaro .
40027046	Loko ku lavile ku va nkarhi wa 3 ni ndzhenga , Yesu a huwelela hi rito leri tlakukeke , a ku : “ Eli , Eli , lama sabaktani ? ” hileswaku : “ Xikwembu xanga , Xikwembu xanga , u ndzi tshikele yini ? ”
40027047	Van'wana lava a va ri kona kwalaho , loko va n'wi twa , va ku : “ U vitana Eliya . ”
40027048	Kan'we-kan'we un'wana wa vona a tsutsuma , a ya teka xiponji , a xi peta endzeni ka ntsuvi , kutani a xi tlhoma erihlangeni , a n'wi nyika leswaku a nwa .
40027049	Kambe van'wana va ku : “ Tshika , hi ta vona loko kunene Eliya a ta ta , a ta n'wi ponisa . ”
40027050	Kavaloko Yesu a engeta a huwelela hi rito leri tlakukeke , kutani a hlala a fa .
40027051	Hi nomu lo , xisirhelelo xa Tempele xi handzuka hi le xikarhi , ku sukela ehenhla , ku ya fika ehansi ; misava yi tsekatseka , ni maribye ma pandzeka .
40027052	Masirha ya pfuleka ; vahlawuriwa va Xikwembu lavo tala lava a va file , va pfuka eku feni hi miri wa vona ;
40027053	va suka emasirheni , kutani loko Yesu a pfukile eku feni , va nghena eMutini lowo hlawuleka , va ri karhi va voniwa hi lavo tala .
40027054	Loko ndhuna ya dzana ra masocha ni lava a va ri na yona ku rindza Yesu , va vona ku tsekatseka ka misava ni leswi humeleleke , va chava ngopfu , va ku : “ Hakunene munhu loyi a a ri N'wana wa Xikwembu . ”
40027055	A ku ri ni vavasati lavo tala kwalaho , a va languta va ri kule . A va ri lava a va landzelele Yesu ni ku n'wi tirhela loko a huma eGaleliya .
40027056	Exikarhi ka vona , a ku ri na Mariya wa Magadala , na Mariya mana wa Yakobo na Yosefa , ni mana wa vana va Zebediya .
40027057	Kuteloko ri ya eku peleni , ku ta mufuwi un'wana wa le Arimatiya ; vito ra yena a a ri Yosefa , kutani na yena a a ri mudyondzisiwa wa Yesu .
40027058	A ta eka Pilato , a ta kombela ntsumbu wa Yesu ; kutani Pilato a lerisa leswaku va n'wi nyika wona .
40027059	Kuteloko Yosefa a wu tekile , a wu phutsela hi nceka lowu a wu nga si tirhisiwa ,
40027060	kutani a veka ntsumbu esirheni ra yena lerintshwa , leri a a ri kovotlile eribyeni ; kutani a vumbuluxa ribye lerikulu ro pfala nomo wa sirha , a tifambela .
40027061	Mariya wa Magadala na Mariya loyi un'wana , a va ri kwalaho , va tshamile va langutene ni sirha .
40027062	Loko ri xa hi siku leri tlhandlamaka , ri nga ra Savata , vaprista lavakulu ni Vafarisi va hlengeletana eka Pilato , va ku :
40027063	“ Hosi , ha ha tsundzuka leswaku muxisi loyi , loko a ha hanya , ú te : ‘ Endzhaku ka masiku manharhu , ndzi ta pfuka eku feni . ’
40027064	Hikwalaho , lerisa leswaku sirha ri rindziwa ku ko ku fika siku ra vunharhu , leswaku vadyondzisiwa va yena va nga tshuki va ta n'wi yiva , kutani va ta byela vanhu va ku : ‘ Ú pfukile ku feni ! ’ Vunwa lebyi a byi ta tlula lebyo rhanga hi ku biha . ”
40027065	Pilato a ku ka vona : “ Mi ni ntlawa wa valanguteri , yanani mi ya rindza sirha , hilaha mi swi vonaka hakona . ”
40027066	Kutani va ya , va ya tiyisa ribye hi mfungho wa vona , va veka ni valanguteri leswaku va sala va rindza .
40028001	Loko siku ra Savata ri hundzile , Mariya wa Magadala , na Mariya loyi un'wana , va hubuta wa ha ri mpundzu wa siku ra Sonto , va ya languta sirha .
40028002	Hi nomu lo , ku tsekatseka lokukulu ka misava ku va kona ; ntsumi ya Hosi yi xika hi le tilweni , yi vumbuluxa ribye , yi tshamisa ehenhla ka rona .
40028003	A yi vangama ku fana ni rihati , ni swiambalo swa yona a swi basile kukota gamboko .
40028004	Valanguteri va rhurhumela hi ku chava , va vonaka wonge hi loko va file .
40028005	Hiloko ntsumi yi byela vavasati yi ku : “ Mi nga chavi , hikuva ndza swi tiva leswaku mi lava Yesu la vambiweke ;
40028006	a nga kona la , hikuva ú pfukile eku feni , hilaha a tshamaka a mi byela hakona . Tanani , mi ta vona laha a a latiwile kona .
40028007	Sweswi ke , hatlisani , mi ya tivisa vadyondzisiwa va yena mi ku : ‘ Ú pfukile exikarhi ka vafi ; wa mi rhangela ku ya eGaleliya , mi ta ya n'wi vona kona . ’ Hi swo sweswo ke , ndzi mi byerile . ”
40028008	Vavasati va suka esirheni hi ku chava ni ku tsaka lokukulu , va tsutsuma va ya tivisa vadyondzisiwa va yena .
40028009	Hi nomu lo Yesu a va hlanganisa , u ku : “ Avuxeni ! ” Vona va tshinelela va khoma milenge ya yena va n'wi nkhinsamela .
40028010	Hiloko Yesu a ku ka vona : “ Mi nga chaveni , fambani mi ya lerisa vamakwerhu leswaku va ya eGaleliya ; va ta ndzi vona kona . ”
40028011	Kuteloko va sukile , van'wana va valanguteri va ya emutini , va ya tivisa vaprista lavakulu hinkwaswo leswi humeleleke .
40028012	Loko vaprista va hlengeletanile ni vakulukumba , va kanela makungu , kutani va nyika masocha mali leyo tala , va ku :
40028013	“ Mi nge : ‘ Vadyondzisiwa va yena va tile ni vusiku , va ta n'wi yiva , hina hi etlele . ’
40028014	Ni loko mhaka leyi yi fika etindleveni ta hosi , hina hi ta yi khorwisa , hi mi sirhelela . ”
40028015	Valanguteri va teka mali , va endla hilaha va lerisiweke hakona ; kutani mhaka yoleyo yi twakarile exikarhi ka Vayuda ku fikela ni namuntlha .
40028016	Vadyondzisiwa lava khume na un'we va ya eGaleliya , entshaveni leyi Yesu a va leriseke yona .
40028017	Loko va n'wi vona , va nkhinsama , kambe van'wana va kanakana .
40028018	Kutani Yesu a va tshinelela , a vulavula na vona , a ku : “ Ndzi nyikiwile vuhosi hinkwabyo etilweni ni la misaveni ;
40028019	hikokwalaho , yanani eka vamatiko hinkwavo , mi va endla vadyondzisiwa va mina , mi va khuvula hi vito ra Tatana , ni ra N'wana , ni ra Moya lowo Kwetsima ,
40028020	mi va dyondzisa ku hlayisa hinkwaswo leswi ndzi mi leriseke swona ; kutani vonani , ndzi na n'wina masiku hinkwawo , ku ko ku hela misava . ”
41001001	Lawa hi wona masungulo ya Evhangeli ya Yesu Kriste , [ N'wana wa Xikwembu ] .
41001002	Ma ve hilaha ku tsariweke hakona ebukwini ya muprofeta Esaya , loko a te : “ Vona , ndzi rhuma ntsumi ya mina emahlweni ka wena , leyi nga ta lunghisa ndlela ya wena .
41001003	Rito ra munhu la huwelelaka emananga ri ri : ‘ Khulelani ndlela ya Hosi , mi lulamisa magondzo ya yona . ’ ”
41001004	Yohane Mukhuvuri ú humelerise xisweswo emananga a ri karhi a huwelela , a byela vanhu ku hundzuka va khuvuriwa , leswaku Xikwembu xi va rivalela swidyoho swa vona .
41001005	Kutani vanhu hinkwavo va tiko ra Yudiya ni vaaki hinkwavo va Yerusalema , a va ya va ya khuvuriwa hi yena enambyeni wa Yordani , va ri karhi va tivula swidyoho swa vona .
41001006	Yohane a a ambele nguvu yo lukiwa hi voya bya kamela , a tikhamile hi vamba ra dzovo , a dya tinjiya ni vulombe bya nhova .
41001007	A a twarisa mahungu lama nge : “ Wa ta un'wana endzhaku ka mina , loyi a ndzi tlulaka hi matimba , loyi swi nga ndzi fanelangiki ku korhama ndzi ntshunxa ngoti ya tintanghu ta yena .
41001008	Mina ndzi mi khuvurile hi mati , kambe yena ú ta mi khuvula hi Moya lowo Kwetsima . ”
41001009	Hi masiku walawo , Yesu a huma eNazareta , wu nga muti wa le Galeliya , a ya khuvuriwa hi Yohane eYordani .
41001010	Kutani loko a ri karhi a huma ematini , a vona tilo ri pfuleka , ni Moya wu xikela ehenhla ka yena wu fana ni tuva ;
41001011	kutani rito leri humaka etilweni ri ku : “ U N'wananga la rhandzekaka , loyi ndzi n'wi tsakelaka . ”
41001012	Hi nomu lo Moya wu n'wi yisa emananga ;
41001013	kutani a tshama kona masiku ya 40 , a ri karhi a ringiwa hi Sathana . A a ri exikarhi ka swivandzana , tintsumi na tona a ti n'wi tirhela .
41001014	Endzhaku ka loko Yohane a nghenisiwile ekhotsweni , Yesu a ya eGaleliya , a twarisa Evhangeli ya Xikwembu , a ku :
41001015	“ Minkarhi yi hetisekile , Mfumo wa Xikwembu wu le kusuhi ; hundzukani , mi pfumela Evhangeli . ”
41001016	Loko a ri karhi a lulama ni lwandle ra Galeliya , a vona Simoni , na Andriya makwavo , va ri karhi va hoxa tinkoka ta vona elwandle , hikuva a va ri vaphasi va tinhlampfi .
41001017	Yesu a ku ka vona : “ Ndzi landzeni , ndzi ta mi endla vaphasi va vanhu . ”
41001018	Kutani hi nomu lo va tshika tinkoka ta vona , va n'wi landza .
41001019	Loko a hundzanyana a ya emahlweni , a vona Yakobo na Yohane vana va Zebediya va ri ebyatsweni , va ri karhi va lukelela tinkoka ta vona .
41001020	Kuteloko a va vitanile , va siya tata wa vona Zebediya ebyatsweni swin'we ni vatirhi , va n'wi landza .
41001021	Va ya nghena Kapernawume ; kutani hi siku ra Savata a nghena esinagogeni , a dyondzisa .
41001022	A va hlamala dyondzo ya yena , hikuva a a va dyondzisa kukotisa la nga ni vuhosi , ku nga ri kukota vatsari .
41001023	Esinagogeni ra vona a ku ri ni munhu la ngheniweke hi moya wa thyaka ; wona wu huwelela ,
41001024	wu ku : “ Mhaka ya hina na wena hi yihi , we Yesu wa Nazareta ? Xana u tele ku ta hi lovisa xana ? Ndza ku tiva leswaku u mani , u lowo Hlawuleka wa Xikwembu . ”
41001025	Yesu a wu tshinya , a ku : “ Miyela ! Huma ka munhu yoloye ! ”
41001026	Kutani moya wa thyaka wu n'wi rhurhumerisa hi matimba , wu huwelela hi rito lerikulu , wu huma eka yena .
41001027	Kutani hinkwavo va hlamala ngopfu , lero kala va vutisana va ku : “ Hi leswo yini leswi ? I dyondzo leyintshwa ! Hikuva ú lerisa hi matimba mimoya ya thyaka , kutani na yona yi n'wi yingisa ! ”
41001028	Kutani ku twakala ka yena ku hatla ku hangalaka ematlhelo hinkwawo ya Galeliya .
41001029	Loko va huma esinagogeni , va ya emutini wa Simoni na Andriya va ri na Yakobo na Yohane .
41001030	Mana wa nkata Simoni a a etlele a vabya , miri wa yena wu hisa ; kutani va n'wi vika eka Yesu .
41001031	Hiloko a tshinela , a n'wi khoma hi voko , a n'wi pfuxa ; hi nomu lo ku hisa ka miri wa yena ku suka , kutani a va tirhela .
41001032	Nimadyambu , loko ri perile , va n'wi tisela hinkwavo lava a va ri na mavabyi , ni lava a va ri na mademona .
41001033	Vaaki hinkwavo va muti a va hlengeletanile enyangweni .
41001034	Kutani a hanyisa vanhu lavo tala lava vabyaka hi mavabyi ya tinxaka-xaka , a hlongola ni mademona layo tala . Ntsena a a nga pfumeleri mademona lawa ku vulavula , hikuva a ma n'wi tiva .
41001035	Yesu a vindzuka swinene a huma emutini , a ya mananga a ya khongela kona .
41001036	Kambe Simoni ni lava a va ri na yena va famba va n'wi lava .
41001037	Kuteloko va n'wi kumile , va ku ka yena : “ Hinkwavo va ku lava . ”
41001038	Yena a ku ka vona : “ A hi yeni kun'wana , emitini leyi nge kusuhi , leswaku na kona ndzi ta twarisa Evhangeli , hikuva ndzi tele swona . ”
41001039	Kutani a famba , a twarisa Evhangeli emasinagogeni ya vona , etikweni hinkwaro ra Galeliya , a ri karhi a hlongola mademona .
41001040	Munhu un'wana wa nhlokonho a ta ka yena , a nkhinsama emahlweni ka yena , a n'wi khongela a ku : “ Loko u swi rhandza , u nga ndzi basisa . ”
41001041	Yesu a n'wi twela vusiwana , a tshambuluta voko , a n'wi khumba , a ku ka yena : “ Ndza swi rhandza , hlantsweka u basa ! ”
41001042	Kutani hi nomu lo nhlokonho yi n'wi sukela , a hlantsweka .
41001043	Yesu a n'wi laya hi matimba , a n'wi tlherisa hi ku hatlisa , a ku ka yena :
41001044	“ Tivonele , u nga tshuki u byela munhu swilo leswi , kambe famba , u ya tikomba eka muprista , u humesa swa ku basisiwa ka wena leswi lerisiweke hi Muxe , swi ta va vumbhoni eka vona . ”
41001045	Kambe yena loko a sukile kwalaho , a famba a twarisa ni ku hangalasa hinkwako mahungu walawo , Yesu a kondza a tiviwa emitini hinkwayo leyi a a nghena eka yona ; hiloko a ya titshamela handle erivaleni ; kutani vanhu va ta eka yena , va huma ematlhelweni hinkwawo .
41002001	Loko ku hundzile masiku ma nga ri mangani Yesu a vuyela Kapernawume , kutani ku twakala leswaku ú kona le kaya .
41002002	Vanhu lavo tala va hlengeletana kona , ku ko ku pfumaleka ni vutshamo emahlweni ka nyangwa , kutani Yesu a va dyondzisa Rito ra Xikwembu .
41002003	Kutani ku fika eka yena lava tisaka munhu la khwanyaleke swirho , a rhwariwile hi mune wa vanhu .
41002004	Vona hi ku tsandzeka ku n'wi fikisa eka Yesu hi ku tala ka vanhu , va hahlula lwangu ra yindlu leyi a a ri ka yona . Loko va ri hahlurile , va nembeleta masangu lawa loyi a khwanyaleke swirho a etleleke ka wona .
41002005	Loko Yesu a vona ku pfumela ka vona , a ku ka loyi a khwanyaleke swirho : “ N'wananga , u rivaleriwile swidyoho swa wena . ”
41002006	Kambe vatsari van'wana lava a va tshamile kwalaho , va vilela etimbilwini ta vona , va ku :
41002007	“ Hikwalaho ka yini munhu loyi a vulavurisa leswi ke ? Ú sandza Xikwembu ! I mani la nga rivalelaka swidyoho , loko xi nga ri Xikwembu ntsena ke ? ”
41002008	Yesu a hatla a swi tiva emoyeni wa yena leswaku va vilerisa sweswo etimbilwini ta vona , kutani a ku ka vona : “ Mi vilela hikwalaho ka yini etimbilwini ta n'wina ke ?
41002009	Ku olova yini ke ? Xana hi loko ndzi ku ka loyi a khwanyaleke swirho : ‘ U rivaleriwile swidyoho swa wena ’ , kumbe hi loko ndzi ku ka yena : ‘ Pfuka , u teka masangu ya wena , u famba ’ xana ?
41002010	Sweswi mi ta tiva leswaku N'wana-wa-Munhu ú ni matimba la misaveni ku rivalela vanhu swidyoho . ” Kutani a ku ka loyi a khwanyaleke swirho :
41002011	“ Ndzi ri ka wena , pfuka , u teka masangu ya wena , u ya kaya . ”
41002012	Kutani yena a pfuka , a teka masangu ya yena , a famba emahlweni ka vanhu hinkwavo ; hiloko hinkwavo va hlamala ngopfu , va dzunisa Xikwembu , va ku : “ Swilo leswo tano a hi si swi vona . ”
41002013	Yesu a tlhela a suka , a ya tlhelo ra lwandle ; ntshungu hinkwawo wu ta ka yena , kutani a va dyondzisa .
41002014	Kakuloko a hundza , a vona Levhi , n'wana Alfiya , a tshamile endlwini ya ndzuvo ; a ku ka yena : “ Ndzi landze ! ” Kutani Levhi a suka a yima a n'wi landza .
41002015	Kutani loko Yesu a tshamile eswakudyeni ekaya ka Levhi , valuvisi lavo tala ni vadyohi va tshama na yena swin'we ni vadyondzisiwa va yena , hikuva vanhu lavo tala a va n'wi landza .
41002016	Kambe loko vatsari va ntlawa wa Vafarisi va n'wi vona a dya ni vadyohi ni valuvisi , va ku ka vadyondzisiwa va yena : “ Xana ú dyela yini ni valuvisi ni vadyohi ke ? ”
41002017	Loko Yesu a twa sweswo , a ku ka vona : “ Lava tsakeke emirini a va lavi n'anga , kambe yi laviwa hi lava vabyaka . A ndzi tanga ku ta vitana lava lulameke , kambe vona lava dyoheke . ”
41002018	Loko vadyondzisiwa va Yohane ni Vafarisi va ri karhi va titsona swakudya , ku ta vanhu van'wana va ta vutisa Yesu , va ku : “ Xana vadyondzisiwa va Yohane ni vadyondzisiwa va Vafarisi va titsonela yini swakudya , leswi vadyondzisiwa va wena va nga titsoniki ke ? ”
41002019	Yesu a ku ka vona : “ Xana tinxangwana ta muteki ti nga titsona swakudya loko muteki a ha ri na tona ke ? Nkarhi hinkwawo loko muteki a ha ri kona na tona , ti nga ka ti nga titsoni swakudya .
41002020	Kambe masiku ma ta ta , lawa muteki a nga ta susiwa eka tona ; hi kona ti nga ta titsona swakudya , hi siku rorero .
41002021	A ku na munhu loyi a rhungelaka xiqhivi lexintshwa engubyini ya khale ; hikuva loko a endlisa sweswo xiqhivi lexintshwa xi ta handzula nguvu leya khale , kutani ku handzuka ka kona ku ta ya ku engeteleka .
41002022	Naswona a ku na munhu loyi a chelaka vhinyo leyintshwa eminkwameni ya khale ya madzovo , hikuva loko a endlisa sweswo vhinyo yi ta handzula minkwama , yi halaka , na yona minkwama yi ta onhaka ; kambe vhinyo leyintshwa va yi chela eminkwameni leyintshwa . ”
41002023	Hi siku ra Savata loko Yesu a ri karhi a hundza exikarhi ka masimu , vadyondzisiwa va yena va sungula ku tshova min'oko , va ri karhi va famba .
41002024	Vafarisi va ku ka yena : “ Vona ! Xana va endlela yini leswi nga pfumeleriwiki hi siku ra Savata ? ”
41002025	Yesu a ku ka vona : “ Xana a mi si hlaya leswi endliweke hi Davhida , siku a pfumaleke swakudya , a khomiwe hi ndlala , yena ni lava a va ri na yena ke ?
41002026	U nghenile endlwini ya Xikwembu , enkarhini wa Abiyatara Muprista lonkulu , a dya swinkwa swa mhamba leswi nga fanelangiki ku dyiwa hi vanhu van'wana , loko ku nga ri hi vaprista ntsena , a tlhela a nyika ni lava a va ri na yena . ”
41002027	Kutani a ku ka vona ; “ Savata ri endleriwe munhu , a hi munhu la nga endleriwa Savata .
41002028	Hikwalaho ke , N'wana-wa-Munhu i hosi ni ya siku ra Savata . ”
41003001	Yesu a tlhela a nghena esinagogeni ; kwalaho a ku ri ni munhu la khwanyaleke voko .
41003002	Kutani Vafarisi va xiya Yesu ku vona loko a ta hanyisa munhu loyi hi siku ra Savata , leswaku va ta kota ku n'wi veka nandzu .
41003003	Kavaloko a ku ka munhu la khwanyaleke voko : “ Suka , u yima la xikarhi . ”
41003004	Kutani a ku ka vona : “ Leswi lulameke ku endliwa hi Savata hi swihi xana : Ku endla leswinene kumbe ku endla leswo biha , ku hanyisa munhu kumbe ku n'wi dlaya xana ? ” Kambe va miyela .
41003005	Yesu a va rhalarhala hi mahlo a hlundzukile , a vavisekile hi ku nonon'hwa ka timbilu ta vona , kutani a ku ka munhu loyi : “ Tshambuluta voko ra wena . ” A ri tshambuluta , kutani voko ra yena ri tlhela ri ololoka .
41003006	Kutani Vafarisi va huma esinagogeni , va ya n'wi tshama xikungu swin'we ni va ntlawa wa Heroda , ku vona hilaha va nga ta n'wi dlaya hakona .
41003007	Yesu a suka a ya kusuhi ni lwandle swin'we ni vadyondzisiwa va yena , kutani ntshungu lowukulu wu n'wi landza , wu huma eGaleliya , van'wana va huma eYudiya ,
41003008	na Yerusalema , na Idumiya , ni le ntsungeni wa Yordani , ni le matikweni ya Tiri na Sidoni . A va tshirimukela ka yena hi ku twa leswikulu leswi a swi endleke .
41003009	Kutani a lerisa vadyondzisiwa va yena leswaku byatso byi tshama byi yimelerile kusuhi , leswaku ntshungu wu nga n'wi kamanyeti .
41003010	Hinkwavo lava a va ri ni mavabyi a va kamanyetana ku ya eka yena leswaku va ta n'wi khumba , hikuva a a hanyisile lavo tala .
41003011	Na vona lava a va ri ni mimoya ya thyaka , loko va n'wi vona , a va nkhinsama emahlweni ka yena , va huwelela , va ku : “ U N'wana wa Xikwembu ! ”
41003012	Kambe Yesu a a laya mimoya hi matimba leswaku yi nga tshuki yi n'wi twarisa .
41003013	Kutani Yesu a tlhandlukela entshaveni , a tivitanela lava a va rhandzaka ; hiloko va ta eka yena .
41003014	A hlawula khume na vambirhi leswaku va va na yena , ni leswaku a ta va rhuma ku twarisa Evhangeli ,
41003015	a va nyika ni matimba ya ku hlongola mademona .
41003016	Vaapostola va khume na vambirhi lava a nga va hlawula hi lava : I Simoni ( loyi a nga n'wi thya vito ra Petro ) ,
41003017	na Yakobo na Yohane vana va Zebediya ( lava a nga va thya vito ra Bowanergesi , hileswaku “ va-ka-dzindzatilo ” ) ,
41003018	ku landza Andriya , na Filipi , na Bartolomi , na Matewu , na Tomasi , na Yakobo n'wana Alfiya , na Tadiya , na Simoni wa Kanana ,
41003019	na Yudasi Iskariyota , loyi a xengeke Yesu .
41003020	Loko Yesu a tlhelele emutini , ntshungu wu engeta wu hlengeletana kona , vanhu va ko va tsandzeka ni ku dya swakudya .
41003021	Loko varikwavo va twa sweswo , va ta hi le kaya va ta n'wi teka , hikuva vanhu a va ku : “ Ú hlangene nhloko . ”
41003022	Na vona vatsari lava rheleleke va huma eYerusalema , a va ku : “ Ú fumiwa hi Belzebule , naswona ú hlongola mademona hi hosi ya mademona . ”
41003023	Kuteloko Yesu a va vitanile , a vulavula na vona hi swifaniso , a ku : “ Xana Sathana a nga swi kotisa ku yini ku hlongola Sathana ke ?
41003024	Naswona , loko mfumo wu avana hi le xikarhi , mfumo lowu a wu koti ku tiya .
41003025	Ni loko ndyangu wu avene hi le xikarhi , ndyangu wolowo a wu nga tiyi .
41003026	Na yena Sathana , loko a tilwisa , a avana hi le xikarhi , a nga ka a nga tiyi , ku ta va ku hela ka yena .
41003027	A ku na munhu loyi a kotaka ku nghena endlwini ya nhenha ya matimba ku ya phangha xuma xa yona , a nga si rhanga a boha nhenha yoleyo ; hi kona a nga ta phangha swa yindlu ya yona .
41003028	“ Ndzi tiyisile ndzi ri ka n'wina : Loko vanhu va dyohela Xikwembu kumbe loko va xi sandza , va nga rivaleriwa ;
41003029	kambe loyi a nga ta sandza Moya lowo Kwetsima a nga ka a nga rivaleriwi ni siku ni rin'we ; hileswaku ú ni nandzu wa xidyoho lexi nga heriki . ”
41003030	A a vurisa sweswo , hikuva a va ku : “ Ú ni moya wa thyaka . ”
41003031	Mana wa Yesu ni vamakwavo va ta , va yima handle , va rhuma van'wana ku ya n'wi vitana .
41003032	Kambe ntshungu a wu tshamile , wu n'wi rhendzerile . Kutani va ku ya yena : “ Vona , mana wa wena ni vamakwenu va kona la handle , va ku lava . ”
41003033	A va hlamula a ku : “ Manana ni vamakwerhu i vamani ? ”
41003034	Kutani Yesu a languta vanhu lava a va n'wi rhendzerile , a ku : “ Langutani , manana ni vamakwerhu , hi volava ;
41003035	hikuva un'wana ni un'wana la endlaka ku rhandza ka Xikwembu , hi yena makwerhu wa xinuna , ni wa xisati , na manana . ”
41004001	Yesu a sungula ku dyondzisa na kambe kusuhi ni lwandle . Kutani ntshungu lowukulu wu hlengeletana wu tela yena , ku kondza a nghena ebyatsweni , a tshamisa endzeni ka byona elwandle ; loko wu ri ntshungu hinkwawo , wona a wu tshame eribuweni ra lwandle .
41004002	Kutani a va dyondzisa timhaka leto tala hi swifaniso ; eku dyondziseni ka yena a va byela a ku :
41004003	“ Yingisani ! Muhaxi ú humile a ya eku haxeni .
41004004	Loko a ri karhi a haxa , timbewu tin'wana ti wela endleleni , kutani tinyanyana ti ta , ti ta dya hinkwato .
41004005	Tin'wana ti wela emaribyeni , laha a ku nga ri na misava leyo tala , kutani ti hatla ti mila , hikuva misava a yi nga talanga .
41004006	Kambe loko dyambu ri tlhava , swimila swi vuna , kutani swi oma hi ku pfumala timitsu .
41004007	Timbewu tin'wana ti wela exikarhi ka mitwa ; loko mitwa yi kula , yi ti kamanyeta , kutani a ti vekanga nchumu .
41004008	Tin'wana kambe ti wela emisaveni leyinene , ti mila , ti kula , ti veka tindzhoho , yin'wana yi chela 30 , yin'wana 60 , yin'wana 100 . ”
41004009	Kutani a ku : “ La nga ni tindleve to yingisa , a a yingise ! ”
41004010	Kuteloko Yesu a yile etlhelweni , lava a va ri na yena , swin'we ni lava khume na vambirhi , va n'wi vutisa hi ta swifaniso .
41004011	Kutani a ku ka vona : “ N'wina mi nyikiwile ku tiva xihundla xa Mfumo wa Xikwembu , kasi eka lava va nge handle , hinkwaswo swi humelela hi swifaniso .
41004012	Swi ri leswaku , “ ‘ loko ku ri ku vona , va vona kambe va nga vonisisi , hambi ku ri ku twa , va twa kambe va nga twisisi , leswaku va nga tshuki va hundzuka , va rivaleriwa swidyoho . ’ ”
41004013	Yesu a ku ka vona : “ Xana a mi twisisi xifaniso lexi ke ? Loko swi ri tano , mi ta twisisisa ku yini swifaniso hinkwaswo ke ?
41004014	Muhaxi ú haxa Rito .
41004015	Timbewu leti nga wela endleleni i vanhu lava Rito ri haxiwaka eka vona ; kutani loko va ri twile , Sathana a hatlisa a ta eka vona , a va tekela Rito leri haxiweke eka vona .
41004016	Timbewu leti haxiweke emaribyeni i vanhu lava , loko va twa Rito , va hatlisaka ku ri amukela hi ku tsaka ;
41004017	kambe a va ri nyiki nkarhi wo veka timitsu , va tiyisela nkarhinyana ntsena ; kutani loko khombo kumbe ku xaniseka swi humelela hikwalaho ka Rito , va hatlisa va khunguvanyeka .
41004018	Timbewu leti haxiweke emitweni , hi lava va twaka Rito ;
41004019	kambe ku vilela hi swa misava leyi , ni ku kanganyisiwa hi rifuwo , ni ku navela swilo swin'wana ni swin'wana , swi nghena eka vona , swi kamanyeta Rito , kutani ri tsandzeka ku veka mihandzu .
41004020	Timbewu leti haxiweke emisaveni leyinene , hi lava va yingisaka Rito , va ri amukela , va veka mihandzu ; mbewu yin'we yi chela 30 , yin'wana 60 , yin'wana 100 . ”
41004021	A va byela nakambe a ku : “ Xana rivoni ri tisiwa leswaku ri ta khubumetiwa hi xirhundzu , kumbe ku vekiwa ehansi ka mubedo ke ? Xana a ri tisiwi ku ta vekiwa ehenhla ke ?
41004022	A ku na xilo lexi nga xihundleni , lexi nga ta ka xi nga paluxiwi ; nakambe a ku na xilo lexi fihliweke lexi nga ta ka xi nga humeli erivaleni .
41004023	Loko munhu a ri ni tindleve ta ku yingisa , a a yingise . ”
41004024	Yesu a engeta a va byela a ku : “ Yingisani swinene leswi mi swi twaka . Mpimo lowu mi pimelaka van'wana ha wona , na n'wina , mi ta pimeriwa ha wona , ni ku tlula kwalaho .
41004025	La nga ni xa nchumu , ú ta nyikiwa ni swin'wana , kasi loyi a nga riki na nchumu , ú ta tekeriwa ni lexi a nga na xona . ”
41004026	Yesu a engeta a ku : “ Mfumo wa Xikwembu wu fana ni munhu la byaleke mbewu emisaveni ;
41004027	hambi a etlele , hambi a pfukile , vusiku ni nhlekanhi mbewu yi tlhava , yi kula , yena a nga tivi leswi yi kurisaka swona .
41004028	Misava hi yoxe yi mirisa ximila , xi rhanga xi va khava , xi humesa nchocho , endzhaku ku huma tindzhoho enchochweni , ti vupfa ;
41004029	kutani loko ti vupfile , va hatla va nghenisa rihwevo , hikuva ku tshovela ku fikile . ”
41004030	A engeta a ku : “ Mfumo wa Xikwembu hi ta wu fanisa na yini ? Hi ta wu fanisa hi xifaniso xihi ?
41004031	Wu fana ni ndzhoho ya murhi wa sinapi leyi nga yona leyitsongo eka timbewu hinkwato ta misava loko yi byariwa .
41004032	Kambe loko yi byariwile , yi mila , yi tlula swimila hinkwaswo hi ku kula , yi va ni marhavi lamakulu , tinyanyana ti ko ti ta , ti ta aka endzhutini wa yona . ”
41004033	Hi swifaniso leswo tala swo tano , Yesu a a vula Rito eka vona , hilaha a va kota ku twisisa hakona .
41004034	A nga va byelanga nchumu , loko ku nga ri hi ku tirhisa xifaniso ; kambe loko va ri etlhelweni , a hlamusela hinkwaswo eka vadyondzisiwa va yena .
41004035	Hi siku rero , hi nkarhi wa madyambu , Yesu a ku ka vona : “ A hi peleleni entsungeni . ”
41004036	Kuteloko va siyile ntshungu , va famba na yena hi byatso lebyi a a ri eka byona , kutani mabyatso man'wana na wona a ma ri kwalaho .
41004037	Kutani ku pfuka xidzedze lexikulu ; magandlati a ma nghena ebyatsweni , byi ko byi lava ku tala hi mati .
41004038	Yena a a ri exihondzweni xa le ndzhaku , a etlele exiseketelweni . Va ya n'wi pfuxa , va ku ka yena : “ Mudyondzisi , xana a hi nchumu eka wena loko hi lova ke ? ”
41004039	Hiloko a pfuka , a tshinya mheho , a ku ka lwandle : “ Miyela , u ku ntse ! ” Mheho yi va yi miyela , ku va ni ku rhula lokukulu .
41004040	Kutani a ku ka vona : “ Hikwalaho ka yini mi ri ni vutoya ke ? A mi si va ni ku pfumela xana ? ”
41004041	Kutani va chava hi ku chava lokukulu , va byelana va ku : “ Xana munhu loyi i munhu muni , leswi mheho ni lwandle swi n'wi yingisaka ke ? ”
41005001	Kutani va fika entsungeni wa lwandle , etikweni ra Vagerasi .
41005002	Loko Yesu a ha ku huma ebyatsweni , kan'we kan'we munhu un'wana loyi a a ri ni moya wa thyaka , la humaka hi le masirheni , a hlangana na yena .
41005003	A a tshama emasirheni , kutani a ku nga ri na munhu la kotaka ku n'wi boha , hambi ku ri hi tinketani ;
41005004	hakanyingi , a a bohiwa mavoko ni milenge , kambe a a tshovile tinketani ta kona , kutani a ku nga ri na munhu loyi a a ri ni matimba yo n'wi hlula .
41005005	Hi masiku hinkwawo , vusiku ni nhlekanhi , a a tshama emasirheni ne tintshaveni , a ri karhi a huwelela , a tixekelela hi maribye .
41005006	Kuteloko a vonile Yesu , a ha ri kule , a tsutsuma , a ya n'wi nkhinsamela ;
41005007	kutani a huwelela hi rito leri tlakukeke , a ku : “ Mhaka ya mina na wena hi yihi ke , wena Yesu N'wana wa Xikwembu xa le henhla-henhla ? Ndza ku khongela hi vito ra Xikwembu , u nga ndzi xanisi ! ”
41005008	( A a vula sweswo , hikuva Yesu a a te ka yena : “ Huma eka munhu loyi , we moya wa thyaka ! ” )
41005009	Kutani Yesu a n'wi vutisa , a ku : “ Vito ra wena u mani ? ” A hlamula a ku : “ Vito ra mina ndzi Vandla , hikuva hi tele . ”
41005010	Kutani a khongela Yesu a ku : “ U nga hi hlongoli hi huma etikweni leri ! ”
41005011	Kambe a ku ri ni ntlhambi lowukulu wa tinguluve emagangeni , leti a ti ri eku dyeni ,
41005012	kutani mimoya yoleyo ya thyaka yi khongela Yesu , yi ku : “ Wa nga hi rhumela etingulubyeni , hi ya nghena eka tona . ”
41005013	Yena a yi pfumelela . Kavaloko mimoya ya thyaka yi huma , yi nghena etingulubyeni , kutani ntlhambi wolowo wu tsutsumela eriweni , wu ya tihoxa exidziveni ; tinguluve a ti lava ku ringana 2 000 , kutani ti nwela kona .
41005014	Varisi va tona va baleka , va ya rungulela va muti ni va le masin'wini , kutani vona va ta , va ta vona leswi humeleleke .
41005015	Kuteloko va fikile eka Yesu , va vona loyi a a ngheniwile hi vandla ra mademona a tshamile , a ambele a ri munhu , kutani va chava ngopfu .
41005016	Lava swi voneke va va hlamusela leswi humeleleke eka munhu loyi wa mademona , ni le ka tinguluve .
41005017	Hiloko vona va khongela Yesu leswaku a suka etikweni ra vona .
41005018	Loko Yesu a ri karhi a nghena ebyatsweni , munhu loyi a a ri na mademona a kombela hi matimba leswaku a pfumeleriwa ku famba na yena .
41005019	Kambe Yesu a nga n'wi pfumelelanga , ntsena ú te ka yena : “ Famba , u ya ekaya eka varikwenu , u ya va tivisa hinkwaswo leswi Hosi yi ku endleleke swona ni hilaha yi ku tweleke vusiwana hakona . ”
41005020	Kavaloko a suka , a ya etikweni ra Dekapolisi , a ya twarisa hinkwaswo leswi Yesu a n'wi endleleke swona ; kutani hinkwavo va hlamala .
41005021	Kuteloko Yesu a tlhelele entsungeni hi byatso , ntshungu lowukulu wu ta hlengeletana ka yena , kusuhi ni lwandle .
41005022	Kutani ku fika un'wana wa varhangeri va sinagoga loyi a va ku i Yayiro . Loko a n'wi vona , a tiwisela emilengeni ya yena ,
41005023	a n'wi khongela ngopfu , a ku : “ N'wana wa mina wa wanhwanyana wa fa . Wa nga ta , u ta n'wi tlhandleka mavoko leswaku a pfuka a hanya . ”
41005024	Kutani Yesu a famba na yena ; ntshungu lowukulu a wu n'wi landzelela , wu n'wi kamanyeta .
41005025	Kambe a ku ri ni wansati loyi a a ri ni vuvabyi bya ngati , a vabyile malembe ya 12 ;
41005026	a a xanisekile ngopfu emavokweni ya tin'anga leto tala ; a a hetile xuma xa yena hinkwaxo , kambe a swi n'wi pfunanga nchumu , hikuva vuvabyi a byi ya byi kula .
41005027	Hi ku twa ta Yesu , a ta entshungwini hi le ndzhaku ka yena , a khumba nguvu ya yena , hikuva a a te :
41005028	“ Loko ndzi nga khumba nguvu ya yena ntsena , ndzi ta hanyisiwa . ”
41005029	Kutani hi nomu lo ngati ya yena yi yima yi nga ha humi , a titwa emirini wa yena leswaku vuvabyi bya yena byi horile .
41005030	Kan'we kan'we Yesu a titwa leswaku ku humile matimba man'wana eka yena , kutani a hundzulukela ka ntshungu , a ku : “ I mani la khumbeke nguvu ya mina ? ”
41005031	Vadyondzisiwa va yena va ku ka yena : “ Wa wu vona ntshungu lowu wu ku kamanyetaka ; xana u vutisela yini leswaku : ‘ Ndzi khumbe hi mani ’ xana ? ”
41005032	Yena a rhalarhala hinkwako ku vona loyi a swi endleke .
41005033	Kutani wansati yoloye a khomiwa hi ku chava , a rhurhumela hi ku tiva leswi swi n'wi humeleleke , kutani a ta , a tiwisela hansi emahlweni ka yena , a n'wi byela ntiyiso hinkwawo .
41005034	Yesu a ku ka yena : “ N'wananga , ku pfumela ka wena ku ku hanyisile , famba hi ku rhula , ntshunxeka enhlomulweni wa wena . ”
41005035	A ku a ha vulavula , vanhu lava humaka ekaya ka murhangeri wa sinagoga va fika va byela murhangeri wa kona va ku : “ N'wana wa wena ú file , wa ha n'wi karhatela yini Mudyondzisi ke ? ”
41005036	Kambe Yesu a nga landzelelanga marito lawa , kutani a ku ka murhangeri wa sinagoga : “ U nga chavi , pfumela ntsena . ”
41005037	Kutani a nga pfumelelanga munhu ku n'wi heleketa , loko va nga ri va Petro , na Yakobo , na Yohane makwa Yakobo .
41005038	Loko va fika emutini wa murhangeri wa sinagoga , Yesu a kuma ku ri ni pongo lerikulu , van'wana va rila swinene , van'wana va ba nkalanga .
41005039	Hiloko a nghena , a ku ka vona : “ Mi bela yini pongo leri , mi rilela yini ? Nhwanyana loyi a nga fanga , ú lo etlela . ”
41005040	Kutani va n'wi hleka , kambe Yesu a va humesela handle hinkwavo , a teka tata wa nhwanyana ni mana wa yena , ni vadyondzisiwa lavanharhu , a nghena laha nhwanyana a a latiwile kona .
41005041	Kutani a khoma nhwanyana hi voko , a ku ka yena : “ Talita , kumi ! ” hileswaku : “ Nhwanyana , ndzi ri ka wena , pfuka ! ”
41005042	Kan'we kan'we nhwanyana a pfuka , a famba-famba ( malembe ya yena a ma ringana 12 ) ; kwalaho vanhu va hlamala hi ku hlamala lokukulu .
41005043	Kambe Yesu a va laya swinene leswaku swi nga tshuki swi tiviwa hi munhu ; kutani a ku : “ N'wi nyikeni swakudya . ”
41006001	Yesu a suka kwalaho , a tlhelela etikweni ra rikwavo , kutani vadyondzisiwa va yena va famba na yena .
41006002	Hi siku ra Savata a sungula ku dyondzisa esinagogeni , kutani lavo tala lava va n'wi yingisaka , va hlamala va ku : “ Timhaka leti , ú ti kume kwihi ke ? I vutlhari byihi lebyi a nyikiweke byona , leswi ni mahlori a kotaka ku ma endla hi mavoko ya yena xana ?
41006003	Xana yoloyi a hi yena muvatli , n'wana Mariya , ni makwa Yakobo , na Yosi , na Yuda , na Simoni ke ? Xana vamakwavo va yena va xisati a hi na vona kwala ke ? ” Kutani va vilela swinene hikwalaho ka yena .
41006004	Yesu a ku ka vona : “ Muprofeta a nga soriwi , loko ku nga ri etikweni ra yena , ni karikwavo , ni le maxakeni ya yena . ”
41006005	Kutani a tsandzeka ku endla mahlori kona , loko ku nga ri ku hanyisa vavabyi va nga ri vangani , hi ku va tlhandleka mavoko .
41006006	Naswona a hlamala hi ku vona leswaku a va nga ri na ku pfumela . Kutani a rhendzeleka ni miti leyi nga kusuhani , a ri karhi a dyondzisa .
41006007	A vitana lava khume na vambirhi , a va rhuma ha vambirhi-mbirhi , a va nyika matimba yo hlula mimoya ya thyaka .
41006008	A va lerisa leswaku va nga tshuki va longa nchumu xa ndlela loko ku nga ri nhonga ntsena ; va nga teki timbuva ni nkwama , hambi yi ri mali eswikhwameni swa vona ;
41006009	tintanghu tona va nga ambala , kambe va nga teki swiambalo swo ncinca .
41006010	A ku ka vona : “ Loko mi nghena emutini , tshamani endyangwini lowu wu mi amukelaka , mi ko mi suka emutini wolowo .
41006011	Hinkwako laha va alaka ku mi amukela ni ku mi yingisa , phumunhani ntshuri ehansi ka minkondzo ya n'wina loko mi huma , swi ta va vumbhoni eka vona . ”
41006012	Kuteloko va sukile , va dyondzisa vanhu erivaleni leswaku va hundzuka ;
41006013	va hlongola mademona layo tala , va tota vavabyi lavo tala hi mafurha , va va hanyisa .
41006014	Hosi Heroda a a twile ta Yesu , hikuva vito ra yena a ri dumile ngopfu , naswona vanhu a va ku : “ Yohane Mukhuvuri ú pfukile eku feni ; hi swona leswi endlaka leswaku mintirho leyi ya matimba yi vonaka eka yena . ”
41006015	Van'wana a va ku : “ I Eliya . ” Van'wana a va ku : “ I muprofeta la fanaka na un'wana wa vaprofeta va khale . ”
41006016	Kambe Heroda , loko a swi twa , a ku : “ Hi ye Yohane loyi ndzi nga n'wi tsema nhloko . U lo pfuka eku feni . ”
41006017	Heroda hi yena kunene loyi a a rhumile vanhu ku ya khoma Yohane , a va a n'wi boha ekhotsweni . A a endlile sweswo hikwalaho ka Herodiya , nkata Filipi makwavo , hikuva a a tekile wansati loyi ;
41006018	kutani Yohane a a tshamela ku byela Heroda a ku : “ A wu pfumeleriwi ku tekela makwenu ensati wa yena . ”
41006019	Herodiya a a hlundzukele Yohane , a navela ku n'wi dlaya , kambe a a tsandzekile ,
41006020	hikuva Heroda a a chava Yohane , hi ku tiva leswaku i munhu wo lulama , la hlawulekeke ; kutani a a n'wi lwela . Masiku hinkwawo loko a twa Yohane , a a kanakana swinene ; hambiswiritano a a tsakela ku n'wi yingisa .
41006021	Kambe siku rinene ri fika , ra loko Heroda a endlela tihosana ta yena , ni tindhuna ta nyimpi , ni vakulukumba va Galeliya enkhuvo wa siku ra ku velekiwa ka yena .
41006022	Loko n'wana wa Herodiya wa xisati a nghena a cina , ú tsakisile Heroda ni lava tshameke eswakudyeni na yena . Hosi yi ku ka nhwanyana : “ Kombela leswi u swi rhandzaka eka mina , ndzi ta ku nyika swona . ”
41006023	A engeta a n'wi hlambanyela hi matimba , a ku : “ Leswi u nga ta swi kombela eka mina , ndzi ta ku nyika swona , hambi ku ri ku ku avanyisela hi le xikarhi tiko leri ndzi ri fumaka . ”
41006024	Nhwanyana a huma , a ya vutisa mana wa yena a ku : “ Ndzi ta kombela yini xana ? ” Yena a ku : “ Kombela nhloko ya Yohane Mukhuvuri ! ”
41006025	Hi ku hatlisa ni mahika a nghena ka hosi , a kombela , a ku : “ Ndzi lava leswaku u ndzi nyika nhloko ya Yohane Mukhuvuri enkambaneni , sweswi-sweswi . ”
41006026	Hosi yi khomiwa hi tingana ngopfu , kambe hikwalaho ka ku hlambanya ka yona , ni hikwalaho ka lava tshameke swakudyeni , a yi kotanga ku n'wi alela .
41006027	Hosi yi hatla yi rhuma mulanguteri , yi lerisa leswaku ku tisiwa nhloko ya Yohane .
41006028	Mulanguteri a famba , a ya n'wi tsema nhloko ekhotsweni , a tisa nhloko enkambaneni , a nyika nhwanyana ; yena a nyika mana wa yena .
41006029	Loko vadyondzisiwa va Yohane va swi twa , va ya teka ntsumbu wa yena , va ya wu lata esirheni .
41006030	Vaapostola va ya hlangana na Yesu , va n'wi rungulela hinkwaswo leswi va swi endleke , ni leswi va swi dyondziseke .
41006031	Kambe a va nga ri na nkarhi wa ku dya , hikuva vanhu lavo tala a va ta , va tlhela va famba . Kutani Yesu a ku ka vona : “ Tanani hi ya tshama hi ri hexe emananga , mi ta kota ku wisanyana . ”
41006032	Kavaloko vadyondzisiwa va nghena ebyatsweni , va ya laha ku nga mananga va ri voxe .
41006033	Kambe lavo tala va va vona loko va famba , va va tiva , kutani va huma emitini hinkwayo , va tsutsumela kwale hi milenge , va va rhangela emahlweni .
41006034	Loko Yesu a huma ebyatsweni , a vona ntshungu lowukulu wa vanhu , a va twela vusiwana , hikuva a va fana ni tinyimpfu leti nga riki na murisi ; kutani a va dyondzisa leswo tala .
41006035	Leswi dyambu a ri rhengile , vadyondzisiwa va yena va n'wi tshinelela , va ku : “ Lomu i mananga , naswona ri perile ;
41006036	va tlherise , va ya eswimitaneni ni le mitini leyi nge kusuhi , va ya tixavela swakudya . ”
41006037	A va hlamula , a ku : “ Va phameleni n'wina ! ” Va ku ka yena : “ Xana u ri hi ya va xavela swinkwa swa tidenari ta 200 , hi ta va phamela ha swona xana ? ”
41006038	Yena a ku ka vona : “ Mi ni swinkwa swingani ke ? Yanani mi ya languta . ” Kuteloko va swi kambile , va ku : “ I swinkwa swa ntlhanu , ni tinhlampfi timbirhi . ”
41006039	Hiloko a va lerisa ku tshamisisa vanhu hinkwavo hi mintlawa-ntlawa ebyanyini bya rihlaza .
41006040	Kutani va tshama hi ku longoloka , va avene hi mintlawa ya vanhu va dzana ni ya vanhu va 50 .
41006041	Kavaloko a teka swinkwa swa ntlhanu ni tinhlampfi timbirhi , a languta henhla etilweni , a nkhensa , a phema swinkwa , a nyika vadyondzisiwa va yena leswaku va swi veka emahlweni ka vanhu , ni tinhlampfi timbirhi a ti avela hinkwavo .
41006042	Va dya hinkwavo , va xurha .
41006043	Kutani va rholela mahlanhla ni swihluvi swa tinhlampfi va tata swirhundzu swa 12 .
41006044	Vanhu lava dyeke swinkwa a va ringana 5 000 .
41006045	Endzhaku ka sweswo , Yesu a lerisa vadyondzisiwa va yena leswaku va nghena ebyatsweni , va pfa va ya entsungeni , le Betsayida , loko yena a ri karhi a tlherisa ntshungu .
41006046	Kuteloko a lelanile ni vanhu , a ya entshaveni ku ya khongela kona .
41006047	Nimadyambu , byatso a byi ri exikarhi ka lwandle , yena a ha ri entsungeni a ri swakwe .
41006048	Kutani a va vona va karhateka ngopfu hi ku tluta , hikuva mheho a yi va sivela ; kakuloko ku lava ku va nkarhi wa mahlamba-ndlopfu , a ta ka vona , a ri karhi a famba ehenhla ka lwandle , a endla onge ú hundzela emahlweni .
41006049	Loko va n'wi vona a famba ehenhla ka lwandle , va anakanya leswaku i xipuku , kutani va huwelela ;
41006050	a va n'wi vonile hinkwavo , kutani a va tshukile ngopfu ; kambe a hatla a vulavula na vona , a ku : “ Tiyisani timbilu , hi mina mi nga chaveni ! ”
41006051	Kutani a nghena ebyatsweni laha a va ri kona ; hiloko mheho yi miyela , kutani va hlamala ngopfu ,
41006052	hikuva a va nga twisisanga swa mahlori ya swinkwa , naswona timbilu ta vona a ti ri leto nonon'hwa .
41006053	Kuteloko va pelele entsungeni , va fika etikweni ra Genesareta , kutani va xikela eribuweni .
41006054	Loko va ri karhi va huma ebyatsweni , vanhu va kona va hatla va tiva Yesu ,
41006055	kutani va tsutsuma-tsutsuma na tiko rero hinkwaro , va tisa hi vuhlaka vanhu lava vabyaka , hinkwako lomu a va twa leswaku Yesu ú kona .
41006056	Hinkwako laha a a nghena kona , eswimitaneni ni le mitini ni le tikweni , vanhu a va lata lava vabyaka emintsendzeleni , kutani va n'wi khongela leswaku a va pfumelela ku khumba hambi ma ri makumu ya nguvu ya yena ntsena ; kutani hinkwavo lava va n'wi khumbeke , a va hanyisiwa .
41007001	Vafarisi ni vatsari van'wana lava humaka Yerusalema , va ta hlengeletana laha a a ri kona ;
41007002	loko va vona vadyondzisiwa van'wana va yena va dya swakudya hi mavoko lama nyameke , hileswaku lawa ma nga hlambiwangiki , va va sola .
41007003	Mhaka hileswaku Vafarisi ni Vayuda hinkwavo a va dyi va nga si hlamba mavoko hi nawu wa kona , kutani , hi ndlela yoleyo , va hlayisa mikhuva leyi va yi amukeleke eka lava khale .
41007004	Ni loko va vuya hi le ku xaveni , a va dyi va nga si hlamba , va ha hlayisa ni mikhuva yin'wana leyo tala leyi va yi toloveleke , tanihi leya ku hlantswa mindzheko , ni timbita , ni swibya swa koporo , ni switshamu .
41007005	Kutani Vafarisi ni vatsari va n'wi vutisa , va ku : “ Hikwalaho ka yini vadyondzisiwa va wena va nga fambi hi mikhuva ya lava khale xana ; naswona , hikwalaho ka yini va dya va nga hlambanga mavoko ? ”
41007006	A va hlamula a ku : “ Esaya a a vula n'wina hakunene , n'wina vakanganyisi , loko a tsarile a ku : “ ‘ Vanhu lava va ndzi xixima hi nomo , kambe timbilu ta vona ti le kule na mina ;
41007007	va tikarhata ntsena hi ku ndzi nkhinsamela , tidyondzo leti va ti dyondzisaka i milawu ya vanhu ntsena . ’
41007008	“ Mi tshika nawu wa Xikwembu , kambe mi namarhela mikhuva leyi mi yi kumeke eka vanhu ntsena . ”
41007009	A tlhela a ku ka vona : “ Mi ni tindlela to tala to tshika ha tona nawu wa Xikwembu , mi endlela ku hlayisa mikhuva ya n'wina leyi mi yi toloveleke .
41007010	Hikuva Muxe ú te : ‘ U va ni xichavo ka tata wa wena ni ka mana wa wena . ’ Naswona ú te : ‘ La rhuketelaka tata wa yena , kumbe mana wa yena , a a dlawe ! ’
41007011	Kasi n'wina mi ri , loko munhu a ku ka tata wa yena , kumbe ka mana wa yena : ‘ Leswi ndzi nga ku pfunaka ha swona , i korbani ’ ( hileswaku mhamba leyi hlayiseriweke Xikwembu ) ,
41007012	a nga ha pfumeleriwi ku endlela tata wa yena kumbe mana wa yena xa nchumu ;
41007013	hi ndlela leyi , mi onha rito ra Xikwembu hi mikhuva ya n'wina leyi mi nyikaka ni van'wana ; mi endla ni swin'wana leswo tala swo fana ni sweswo . ”
41007014	Yesu a engeta a vitana kambe ntshungu a ku ka vona : “ Ndzi yingiseni hinkwenu , mi twisisa .
41007015	A ku na nchumu lexi nga handle ka munhu , lexi kotaka ku n'wi nyamisa loko xi nghena eka yena , kambe leswi humaka ka munhu , hi swona leswi swi n'wi nyamisaka . ” [
41007016	La nga ni tindleve ku yingisa , a a yingise . ]
41007017	Loko a sukile entshungwini , ni ku nghena ndlwini , vadyondzisiwa va yena va n'wi vutisa xifaniso lexi .
41007018	A ku ka vona : “ Kasi na n'wina , a mi twisisi xana ? A mi swi tivi xana leswaku hinkwaswo swa le handle , loko swi nghena eka munhu , a swi koti ku n'wi nyamisa ,
41007019	hikuva a swi ngheni embilwini ya yena , kambe swi ya ekhwirini , kutani swi ya humela enhoveni ke ? ” ( Hi ku vula sweswo Yesu a a komba leswaku swakudya hinkwaswo swi tengile . )
41007020	A tlhela a ku : “ Leswi humaka eka munhu hi swona leswi n'wi nyamisaka ,
41007021	hikuva endzeni , etimbilwini ta vanhu , hi kona ku humaka miehleketo leyo biha , ni vuphukuphuku , ni ku yiva , ni ku dlayana ,
41007022	ni vuoswi , ni ku navela rifuwo ; hi kona ku humaka lunya , ni ku xisa , ni swa tingana , ni mavondzo , ni ku sandza , ni ku tikurisa , ni vuhunguki .
41007023	Hinkwaswo leswo biha leswi , swi huma endzeni ka mbilu , kutani hi swona leswi nyamisaka munhu . ”
41007024	Loko a suka kwalaho , a ya etikweni ra Tiri . Kutani a nghena endlwini yin'wana , kambe a nga lavi ku tiviwa hi munhu ; hambi swi ri tano a nga kotanga ku tifihla .
41007025	Kutani wansati un'wana loyi n'wana wa yena wa wanhwanyana a ngheniweke hi moya wa thyaka , loko a twile timhaka ta yena , a ta hi ku hatlisa , a nkhinsama emilengeni ya yena .
41007026	Wansati loyi a a ri wamatiko , wa rixaka ra Vasiro-Fenikiya ; a kombela Yesu leswaku a hlongola demona , ri huma ka n'wana wa yena .
41007027	Kambe Yesu a ku ka yena : “ Tshika vana , va rhanga va dya va xurha , hikuva a swi sasekanga ku tekela vana evuswa u nyika timbyana . ”
41007028	Wansati a n'wi hlamula , a ku : “ Hosi ! Hambi ti ri timbyana leti nge hansi ka tafula , ti dya mahlanhla lama wisiwaka hi vana . ”
41007029	Hiloko a ku ka yena : “ Hikwalaho ka rito leri , famba , demona ri humile eka n'wana wa wena . ”
41007030	Loko wansati a tlhelela kaya , a kuma n'wana a etlele esangwini , ni demona ri fambile .
41007031	Loko Yesu a vuya hi le tikweni ra Tiri , a hundza hi le Sidoni , a kongoma lwandle ra Galeliya hi ku tsemakanya tiko ra Dekapolisi .
41007032	Kutani va n'wi tisela munhu la feke tindleve , wa mbheveve ; va khongela Yesu leswaku a n'wi tlhandleka mavoko .
41007033	Kuteloko Yesu a n'wi susile entshungwini , a n'wi tekela etlhelo , a nghenisa tintiho etindleveni ta yena , a tshwutela marha , a khumba ririmi ra yena ha wona ;
41007034	kutani a languta ehenhla tilweni , a hefemuteka , a ku ka munhu loyi : “ Efata ! ” hileswaku : “ Pfuleka ! ”
41007035	Hiloko tindleve ta yena ti hatla ti pfuleka , na rona ririmi ra yena ri ntshunxeka , kutani a vulavula hi ku olova .
41007036	Kavaloko Yesu a va lerisa leswaku va nga byeli munhu ; kambe , hambiloko a va lerisile ko tala , ko va kona va swi hangalasaka hi matimba .
41007037	Kutani vanhu va hlamala ngopfu , va ku : “ Ú endlile hinkwaswo hi ndlela leyinene ; ú pfula tindleve ta lava nga twiki , ú endla leswaku na timbheveve ti kota ku vulavula . ”
41008001	Emasikwini walawo ntshungu lowukulu wu tlhela wu hlengeletana , kutani a va nga ri na swakudya ; hiloko Yesu a vitana vadyondzisiwa va yena , a ku ka vona :
41008002	“ Ndzi twela ntshungu lowu evusiwana , hikuva swi endla masiku manharhu va tshame na mina , kutani a va ha ri na swakudya .
41008003	Hikokwalaho loko ndzi va tlherisela makaya va ri ni ndlala , va ta wa endleleni , hikuva van'wana va vona va huma kule . ”
41008004	Vadyondzisiwa va yena va n'wi hlamula va ku : “ Va nga laveriwa kwihi swinkwa leswi va nga dyaka va xurha kwala mananga ke ? ”
41008005	A va vutisa a ku : “ Mi ni swinkwa swingani ke ? ” Va ku : “ Hi ni swinkwa swa 7 . ”
41008006	Hiloko a lerisa ntshungu leswaku wu tshama hansi , kutani a teka swinkwa leswa 7 , a nkhensa , a swi phema , a nyika vadyondzisiwa va yena , leswaku va avela ntshungu ; hiloko ntshungu wu averiwa .
41008007	Naswona a va ri ni tinhlampfinyana ti nga ri tingani ; kuteloko a nkhensile hikwalaho ka tona , a lerisa leswaku na tona ti averiwa vanhu .
41008008	Kutani va dya va xurha , va rholela ni mahlanhla lama seleke , ma tata swirhundzu swa 7 ;
41008009	kasi vanhu a va lava ku ringana 4 000 . Kutani a va tlherisela makaya .
41008010	Kutani a hatla a nghena ebyatsweni swin'we ni vadyondzisiwa va yena , a ya etikweni ra Dalmanuta .
41008011	Ku humelela Vafarisi , va sungula ku kanetana na yena , va n'wi ringa hi ku kombela mahlori lama humaka etilweni .
41008012	Yesu a hefemuteka ngopfu emoyeni wa yena a ku : “ Rixaka leri ri kombelela yini mahlori ? Ndzi tiyisile ndzi ri ka n'wina : Rixaka leri a ri nga kombiwi mahlori ! ”
41008013	Kutani a va siya , a tlhela a nghena ebyatsweni , a pelela entsungeni .
41008014	Vadyondzisiwa a va rivarile ku teka swinkwa , a vo va ni xinkwa xin'we ntsena ebyatsweni .
41008015	Kutani a va laya , a ku : “ Tlharihani , mi chava comela xa Vafarisi , ni comela xa Heroda ! ”
41008016	Kutani va kanetana va ku : “ Kumbe hileswi hi nga riki na swinkwa . ”
41008017	Kuteloko Yesu a swi twa , a ku ka vona : “ Hikwalaho ka yini mi kanetana hileswi mi nga riki na swinkwa xana ? A mi si swi twa ni ku swi twisisa xana ? Xana timbilu ta n'wina ta ha nonon'hwa ke ?
41008018	Leswi mi nga ni mahlo a mi voni ke ? Leswi mi nga ni tindleve , a mi twi ha yini ke ? A mi tsundzuki xana ?
41008019	Siku ndzi phemeleleke swinkwa swa ntlhanu ndzi nyika lava va 5 000 , xana mi rhwele swirhundzu swingani leswi a swi tele hi mahlanhla ke ? ” Va ku ka yena : “ Hi rhwele 12 . ”
41008020	“ Ni siku ndzi phameleke lava va 4 000 hi swinkwa swa 7 , mi rhwele swirhundzu swingani leswi a swi tele hi mahlanhla ke ? ” Va ku : “ Hi rhwele 7 . ”
41008021	Kutani a ku ka vona : “ A mi si twisisa na sweswi ke ? ”
41008022	Va fika eBetsayida . Kutani va tisa munhu la feke mahlo , va khongela Yesu leswaku a n'wi khumba .
41008023	Hiloko a khoma lowo-fe-mahlo hi voko , a n'wi yisa ehandle ka muti , a n'wi tshwutela marha ematihlweni a n'wi tlhandleka mavoko , a n'wi vutisa a ku : “ Xana u vona xa nchumu ? ”
41008024	Munhu loyi a tlakusa mahlo , a ku : “ Ndzi vona vanhu , ndzi va vona va famba-famba , va fana ni mirhi . ”
41008025	Yesu a tlhela a veka mavoko ya yena ematihlweni ya lowo-fe-mahlo , yena a honoka kutani a hanyisiwa , a vona swilo hinkwaswo swinene .
41008026	Yesu a n'wi lerisa ku muka , a ku : “ U nga tshuki u tlhelela emutini . ”
41008027	Kutani Yesu a suka ni vadyondzisiwa va yena , va ya emitini ya Khezariya wa Filipi . Endleleni , a vutisa vadyondzisiwa va yena a ku ka vona : “ Vanhu va ri ndzi mani xana ? ”
41008028	Vona va ku : “ Van'wana va ri , hi we Yohane Mukhuvuri ; van'wana va ri , hi we Eliya ; van'wana va ri , hi we un'wana wa vaprofeta . ”
41008029	Kutani a va vutisa a ku : “ Xana n'wina , mi ri ndzi mani ke ? ” Petro a hlamula a ku ka yena : “ Hi wena Mesiya . ”
41008030	Kavaloko a va laya ngopfu leswaku va nga tshuki va vulavula hi yena evanhwini .
41008031	Kutani Yesu a sungula ku va dyondzisa a ku : “ N'wana-wa-Munhu ú ta fanela ku twisiwa ku vaviseka lokukulu , a soriwa hi vakulukumba , ni vaprista lavakulu , ni vatsari ; ú ta dlawa , a tlhela a pfuka hi siku ra vunharhu . ”
41008032	A vula mhaka leyi erivaleni ; kutani Petro a n'wi tekela etlhelo , a sungula ku n'wi tshinya .
41008033	Kambe Yesu a hundzuluka ; kuteloko a langutile vadyondzisiwa va yena , a tshinya Petro , a ku : “ Suka ka mina Sathana , hikuva a wu ehleketi swa Xikwembu , u ehleketa swa vanhu ntsena . ”
41008034	Kuteloko a vitanile ntshungu ni vadyondzisiwa va yena , a ku ka vona : “ Loko munhu a lava ku ndzi landza , a a titshike , a tirhwexa xihambano xa yena , kutani a ndzi landza .
41008035	La rhandzaka ku tihlayisela vutomi bya yena , ú ta lahlekeriwa ha byona ; kambe la lahlekeriwaka hi vutomi bya yena hikwalaho ka mina ni hikwalaho ka Evhangeli , ú ta byi ponisa .
41008036	Hikokwalaho , loko munhu a kota ku fuwa misava hinkwayo , kambe a lahlekeriwa hi vutomi bya yena , swi nga n'wi pfuna yini ke ?
41008037	Xana munhu a nga humesa yini ku xava vutomi bya yena ke ?
41008038	Loyi a nga ni tingana hikwalaho ka mina ni marito ya mina erixakeni leri ra lava sandzaka Xikwembu ni ra vadyohi , N'wana-wa-Munhu na yena ú ta khomiwa hi tingana hikwalaho ka munhu loyi siku a nga ta vuya eku kwetsimeni ka Tata wa yena , a ri ni tintsumi leto hlawuleka . ”
41009001	A engeta a ku ka vona : “ Ndzi tiyisile ndzi ri ka n'wina , exikarhi ka lava nga kwala , ku ni van'wana lava nga ta ka va nga khumbiwi hi rifu , va nga si vona Mfumo wa Xikwembu wu ta hi matimba . ”
41009002	Endzhaku ka masiku ya 6 , Yesu a teka Petro na Yakobo na Yohane , a ya na vona entshaveni leyo leha va ri voxe . Kutani a hundzuka nghohe emahlweni ka vona ;
41009003	swiambalo swa yena swi sungula ku vangama , swi basa swinene , ku tlula leswi vahlantswi va swiambalo va laha misaveni va nga swi basisisaka xiswona .
41009004	Kutani Eliya na Muxe va humelela ka vona , va ri karhi va vulavula na Yesu .
41009005	Hiloko Petro a ku ka Yesu : “ Mufundhisi , swi sasekile loko hi ri kwala ; a hi akeni mintsonga minharhu , wun'wana wa wena , wun'wana wa Muxe , wun'wana wa Eliya . ”
41009006	A a nga tivi leswaku ú ta vula yini , hikuva a va tshukile ngopfu .
41009007	Kutani papa ri ta ri ta va funengeta , ku huma ni rito epapeni leri nge : “ Loyi i N'wananga la rhandzekaka ; n'wi yingiseni . ”
41009008	Hi nomu lo va rhalarhala hinkwako , kambe va nga ha voni munhu , loko a nga ri Yesu ntsena .
41009009	Loko va ha rhelela hi le ntshaveni , Yesu a va laya a ku : “ Mi nga tshuki mi byela munhu leswi mi swi voneke , N'wana-wa-Munhu a nga si pfuka eku feni . ”
41009010	Vona va hlayisa mhaka leyi , va ri karhi va vutisana va ku : “ Ku pfuka eku feni hi leswo yini ? ”
41009011	Kutani va n'wi vutisa va ku : “ Hikwalaho ka yini vatsari va vula leswaku Eliya ú fanele ku rhanga a ta ? ”
41009012	A va hlamula a ku : “ Eliya ú fanele ku rhanga a ta hakunene , a tlhela a pfuxeta hinkwaswo ; kambe hikwalaho ka yini ku tsariwile leswaku N'wana-wa-Munhu ú ta fanela ku twisiwa ku vaviseka lokukulu , a va a soriwa ke ?
41009013	Ntsena ndza mi byela leswaku Eliya ú tile , kutani va n'wi endlile hinkwaswo leswi va swi rhandzeke , hilaha ku tsariweke hakona ehenhla ka timhaka ta yena . ”
41009014	Kuteloko va fikile eka vadyondzisiwa lavan'wana , va kuma ntshungu lowukulu wu va rhendzerile va sala xikarhi , ni vatsari va ri karhi va kanetana na vona .
41009015	Loko ntshungu hinkwawo wu vona Yesu , wu hlamala ngopfu , wu tsutsuma wu ya hlangana na yena , wu n'wi xeweta .
41009016	Yena a va vutisa a ku : “ I ncini lexi mi kanetanaka na vadyondzisiwa ha xona xana ? ”
41009017	Un'wana exikarhi ka ntshungu a hlamula a ku : “ Mudyondzisi , ndzi tisile n'wana wa mina eka wena ; ú ni moya lowu wu n'wi endlaka mbheveve .
41009018	Loko wu n'wi khoma , wa n'wi tlatlalata , a tlhutlha xikhuvi , a getsela meno , kutani a oma ; ndzi komberile vadyondzisiwa va wena leswaku va wu hlongola , kambe va tsandzekile . ”
41009019	Yesu a hlamula , a ku : “ Ha ! Rixaka leri nga pfumeriki , ndzi ta va na n'wina ku fikela rini ? Ndzi ta mi lehisela mbilu ku fikela rini ke ? N'wi tiseni haleno ! ”
41009020	Kutani va n'wi tisa ka yena . Loko moya wu vona Yesu , wu rhurhumerisa n'wana hi matimba , a wela hansi , a vumbuluka a ri karhi a tlhutlha xikhuvi .
41009021	Yesu a vutisa tata wa yena , a ku : “ Xana swi n'wi sungurile rini ? ” A ku : “ Ku sukela loko a ha ri ntsongo !
41009022	Ko tala wu n'wi wisele endzilweni kumbe ematini ku n'wi lovisa ; kambe loko u swi kota , hi twele vusiwana u hi pfuna . ”
41009023	Yesu a ku ka yena : “ U ri , ‘ loko u swi kota ’ ? Hinkwaswo swi nga kota ku endleriwa la pfumelaka . ”
41009024	Tata wa n'wana a hatla a tlakusa rito , a ku : “ Ndza pfumela ! Ndzi pfune eku kanakaneni ka mina . ”
41009025	Loko Yesu a vona leswaku ntshungu wu ya wu engeteleleka , a tshinya moya wa thyaka , a ku : “ Wena moya lowu nga vulavuriki , lowu nga twiki , ndza ku lerisa ndzi ri , huma ka n'wana loyi , u nga ha tlheli u vuya ka yena ni siku ni rin'we ! ”
41009026	Kutani wu huma wu ri karhi wu huwelela , wu rhurhumerisa n'wana hi matimba , a va tanihi mufi , lavo tala va kala va ku : “ Ú file . ”
41009027	Kambe Yesu a n'wi khoma hi voko , a n'wi pfuxa , kutani a yima .
41009028	Kuteloko Yesu a nghenile ndlwini , vadyondzisiwa va yena va n'wi vutisa va ri etlhelo va ku : “ Xana hina hi tsandzekile ha yini ku hlongola moya lowu ke ? ”
41009029	A ku ka vona : “ Moya lowo tano a wu koti ku huma loko ku nga ri hi ku khongela ntsena . ”
41009030	Loko va suka kwalaho , va tsemakanya Galeliya , kambe Yesu a a nga lavi leswaku swi tiviwa hi munhu ;
41009031	hikuva a a dyondzisa vadyondzisiwa va yena , kutani a ku ka vona : “ N'wana-wa-Munhu ú ta nyiketiwa sweswi emavokweni ya vanhu . Va ta n'wi dlaya ; loko va n'wi dlele , ú ta pfuka eku feni hi siku ra vunharhu . ”
41009032	Kambe a va twisisanga marito lawa , naswona a va chava ku n'wi vutisa .
41009033	Va fika eKapernawume . Loko Yesu a nghenile ndlwini , a vutisa vadyondzisiwa a ku : “ A mi kanetana hi tihi endleleni ? ”
41009034	Kambe va miyela , hikuva endleleni a va kanetana hi ta vukulukumba .
41009035	Kuteloko Yesu a tshamile hansi , a vitana lava khume na vambirhi , a ku ka vona : “ Loko un'wana a rhandza ku va lowo rhanga , a a ve lowo hetelela eka hinkwavo , a va nandza wa hinkwavo . ”
41009036	Kutani a teka n'wana , a n'wi yimisa exikarhi ka vona ; kuteloko a n'wi vukarhile , a ku ka vona :
41009037	“ Loyi a amukelaka un'wana wa vana lava hi vito ra mina , ú amukela mina ; ni loyi a ndzi amukelaka , a nga amukeri mina ntsena , kambe ú amukela ni loyi a ndzi rhumeke . ”
41009038	Yohane a n'wi tivisa a ku : “ Mudyondzisi , hi vonile un'wana la nga riki wa hina , a hlongola mademona hi vito ra wena , kutani hi n'wi siverile , hikuva a hi wa hina . ”
41009039	Kambe Yesu a ku : “ Mi nga tshuki mi n'wi sivela , hikuva a ku na munhu loyi a nga hatlaka a vula swo biha hi mina , loko a endlile mahlori hi vito ra mina .
41009040	Loyi a nga lwiki na hina ú yima na hina .
41009041	Ndzi tiyisile ndzi ri ka n'wina , munhu loyi a mi nyikaka ndzheko wa mati hi leswi mi vuriwaka va ka Kriste , a nga ka a nga pfumali hakelo ya yena .
41009042	“ La khunguvanyisaka un'wana wa lavatsongo lava pfumelaka eka mina , swi nga antswa loko a boheleriwa ribye ra ku sila enhan'wini , a hoxiwa elwandle .
41009043	Loko voko ra wena ri ku khunguvanyisa , ri tseme ; swi nga antswa loko u nghena evutomini u ri xilema , ku ri na ku ya eTiheleni , endzilweni lowu nga timekiki , u ri ni mavoko mambirhi . [
41009044	Exivandleni xexo , ‘ xivungu lexi xi va dyaka a xi fi , ni ndzilo a wu timeki . ’ ]
41009045	Ni loko nenge wa wena wu ku khunguvanyisa , wu tseme ; swi nga antswa loko u nghena evutomini u ri karhi u khwita , ku ri na ku hoxiwa eTiheleni u ri ni milenge mimbirhi . [
41009046	Exivandleni xexo , ‘ xivungu lexi xi va dyaka a xi fi , ni ndzilo a wu timeki . ’ ]
41009047	Ni loko tihlo ra wena ri ku khunguvanyisa , ri xokole ; swi nga antswa loko u nghena eMfun'weni wa Xikwembu u fe tihlo rin'we , ku ri na ku hoxiwa eTiheleni u ri ni mahlo mambirhi .
41009048	Exivandleni xexo , ‘ xivungu lexi xi va dyaka a xi fi , ni ndzilo a wu timeki . ’
41009049	“ Un'wana ni un'wana ú ta basisiwa hi ndzilo , ku fana ni magandzelo yo cheriwa munyu .
41009050	“ Munyu i xilo lexo nandziha ; kambe loko munyu wu phyama , mi ta wu lunga hi yini ke ? Lungani ku fana ni munyu , mi hanyisana hi ku rhula . ”
41010001	Loko Yesu a sukile kwalaho , a ya etikweni ra Yudiya ni le ntsungeni wa Yordani . Mintshungu yi tlhela yi ta yi ta hlengeletana eka yena ; kutani a engeta a va dyondzisa , hilaha a a tolovele ku endla hakona .
41010002	Kutani Vafarisi va ta va ta n'wi vutisa , ku ri ku n'wi ringa , va ku : “ Xana wanuna a nga pfumeleriwa ku tshika nsati wa yena ke ? ”
41010003	Na yena a va vutisa a ku : “ Muxe ú mi lerisile yini xana ? ”
41010004	Va ku : “ Muxe ú swi pfumelerile leswaku ku tsariwa papila ra ku ntshunxa nsati , ni ku n'wi tshika . ”
41010005	Yesu a va hlamula a ku : “ Muxe ú mi tsalele nawu lowu hikwalaho ka ku nonon'hwa ka timbilu ta n'wina .
41010006	Kambe eku sunguleni ka ntumbuluko , ku vuriwe leswi : ‘ Xikwembu xi endlile munhu wa xinuna ni munhu wa xisati .
41010007	Hikwalaho ka swona wanuna ú ta sukela tata wa yena ni mana wa yena , a namarhela nsati wa yena ;
41010008	kutani lavambirhi va ta va nyama yin'we ntsena . ’ Swi vula leswaku a va ha ri vambirhi kambe i nyama yin'we ntsena .
41010009	Hikokwalaho , leswi Xikwembu xi swi hlanganiseke , swi nga tshuki swi hambanyisiwa hi munhu ! ”
41010010	Loko va tlhelele ndlwini , vadyondzisiwa va vutisa Yesu mhaka yoleyo .
41010011	Yena a ku ka vona : “ Loyi a tshikaka nsati wa yena a ya teka un'wana , wa oswa , naswona ú dyohela nsati wa yena .
41010012	Na yena wansati , loko a tshika nuna wa yena a ya tekiwa hi un'wana , wa oswa . ”
41010013	Vanhu van'wana va tisa vana eka Yesu leswaku a va khumba ; kambe vadyondzisiwa va va tshinya .
41010014	Loko Yesu a swi vona , a vilela ngopfu , a ku ka vona : “ Tshikani vana va ta ka mina , mi nga tshuki mi va sivela , hikuva Mfumo wa Xikwembu i wa lava fanaka na vona .
41010015	Ndzi tiyisile ndzi ri ka n'wina : La nga amukeriki Mfumo wa Xikwembu tanihi n'wana , a nga ka a nga ngheni ka wona . ”
41010016	Kuteloko a vukarhile vana , a va tlhandleka mavoko , a va katekisa .
41010017	Kuteloko Yesu a humile ni ku khoma ndlela , munhu un'wana a ta ka yena hi ku tsutsuma , a fika a nkhinsama emahlweni ka yena , a n'wi vutisa a ku : “ Mudyondzisi lonene , ndzi nga endla yini leswaku ndzi ta dya ndzhaka ya vutomi lebyi nga heriki ? ”
41010018	Yesu a ku ka yena ; “ U ndzi vulela yini lonene ? A ku na lonene , loko ku nga ri Xikwembu ntsena .
41010019	U tiva Milawu leyi nge : ‘ U nga tshuki u dlaya , u nga tshuki u oswa , u nga tshuki u yiva , u nga tshuki u humesa vumbhoni byo hemba , u nga dyeleli van'wana , u va ni xichavo ka tata wa wena ni ka mana wa wena . ’ ”
41010020	Munhu loyi a hlamula , a ku ka yena : “ Mudyondzisi , hinkwaswo leswi ndzi swi hlayisile ku sukela evuntshweni bya mina . ”
41010021	Kuteloko Yesu a n'wi langutile , a n'wi rhandza , kutani a ku ka yena : “ Wa ha pfumala xilo xin'we ntsena ; famba , u ya xavisa hinkwaswo leswi u nga na swona , u nyika swisiwana , kutani u ta va ni xuma etilweni ; kutani u ta , u ndzi landza . ”
41010022	Kambe munhu loyi a tsuva hi ku twa marito lawa , a famba a hlunamile , hikuva a a ri ni rifuwo lerikulu .
41010023	Kutani Yesu a rhalarhala , a ku ka vadyondzisiwa va yena : “ Swi ta nonon'hwa ngopfu eka lava nga ni rifuwo ku nghena eMfun'weni wa Xikwembu . ”
41010024	Vadyondzisiwa va hlamala swinene hi marito ya yena . Kambe Yesu a engeta a ku ka vona : “ Vanakulorhi , swi nonon'hwa ngopfu ku nghena eMfun'weni wa Xikwembu .
41010025	Swi nga olovela kamela ku nghena hi ntuva wa neleta , ku ri ni leswaku mufuwi a nghena eMfun'weni wa Xikwembu . ”
41010026	Kutani ku hlamala ka vona ku engeteleleka ; va vutisana , va ku : “ Loko swi ri tano , ku nga pona mani xana ? ”
41010027	Yesu a va languta a ku : “ Loko va ri vanhu swa va tsandza , kambe a swi tsandzi Xikwembu , hikuva Xikwembu xi kota hinkwaswo . ”
41010028	Kutani Petro a ku ka Yesu : “ Waswivo , hina hi tshikile hinkwaswo , hi ku landza . ”
41010029	Yesu a ku : “ Ndzi tiyisile ndzi ri ka n'wina : Un'wana ni un'wana la tshikeke muti wa yena , kumbe makwavo wa xinuna kumbe wa xisati , kumbe mana wa yena , kumbe tata wa yena , kumbe vana , kumbe masimu , hikwalaho ka mina ni hikwalaho ka Evhangeli ,
41010030	ú ta nyikiwa swilo leswi ka dzana eminkarhini ya sweswi : hi leswaku tindlu , ni vamakwavo , ni vamanana , ni vana , ni masimu , swin'we ni ku xaniseka ; kutani eminkarhini leyi taka , ú ta nyikiwa vutomi lebyi nga heriki .
41010031	Kambe vanyingi lava nga va le mahlweni va ta va va le ndzhaku , ni va le ndzhaku va ta va va le mahlweni . ”
41010032	Loko va ha ri endleleni , va ri karhi va tlhandlukela eYerusalema , Yesu a a va rhangele mahlweni ; vadyondzisiwa a va hlamala ; ni vanhu lava a va va landzelela , a va chava ; kutani a engeta a vitanela lava khume na vambirhi etlhelo , a va tivisa leswi nga ta n'wi humelela ,
41010033	a ku : “ Vonani , hi tlhandlukela eYerusalema , kutani N'wana-wa-Munhu ú ta nyiketiwa eka vaprista lavakulu ni ka vatsari ; va ta n'wi avanyisela rifu ni ku n'wi nyiketa eka vamatiko ;
41010034	va ta tlanga hi yena , va n'wi tshwutela marha , va n'wi ba hi minkhavi , va n'wi dlaya ; kutani endzhaku ka masiku manharhu ú ta pfuka eku feni . ”
41010035	Yakobo na Yohane , vana va Zebediya , va ta ka yena , va ku : “ Mudyondzisi , hi rhandza leswaku u hi endlela leswi hi nga ta ku kombela swona . ”
41010036	A ku ka vona : “ Mi lava leswaku ndzi mi endlela yini xana ? ”
41010037	Va ku ka yena : “ Hi kombela ku nyikiwa leswaku hi tshama eMfun'weni wa wena lowo kwetsima , un'wana evokweni ra wena ra xinene , un'wana eka lera ximatsi . ”
41010038	Yesu a ku ka vona : “ A mi tivi lexi mi xi kombelaka . Xana mi nga swi kota ku nwela exinwelweni lexi ndzi nwelaka eka xona , ni ku khuvuriwa hi ku khuvula loku ndzi khuvuriwaka ha kona ke ? ”
41010039	Va ku ka yena : “ Hi nga swi kota . ” Yesu a ku ka vona : “ Kunene mi ta nwela exinwelweni lexi ndzi nwelaka eka xona , mi ta khuvuriwa hi ku khuvula loku ndzi khuvuriwaka ha kona ;
41010040	kambe loko ku ri ku tshama evokweni ra mina ra xinene , hambi ka lera ximatsi , a hi mina ndzi nga mi nyikaka swona , kambe swi ta va swa lava swi lunghiseriweke vona . ”
41010041	Kutani lava khume , loko va twa mhaka leyi , va hlundzukela Yakobo na Yohane .
41010042	Kavaloko Yesu a va vitana a ku ka vona : “ Ma swi tiva leswaku lava tivulaka tihosi ta matiko va ma fuma hi ntamu ; na vona vakulukumba va matiko lawa va ma fuma hi matimba .
41010043	Kambe swi nga tshuki swi va tano exikarhi ka n'wina ; un'wana ni un'wana la lavaka ku va lonkulu exikarhi ka n'wina , a a ve mutirheli wa n'wina ;
41010044	naswona , un'wana ni un'wana la lavaka ku va wa le mahlweni exikarhi ka n'wina , a a ve nandza wa hinkwavo ;
41010045	hikuva na yena N'wana-wa-Munhu , a nga telanga ku ta tirheriwa , kambe ku tirhela van'wana ni ku nyiketa vutomi bya yena ku kutsula lavo tala . ”
41010046	Va fika eYeriko . Kakuloko a huma eYeriko , swin'we ni vadyondzisiwa va yena , ni ntshungu lowukulu , Bartimiya lowo-fe-mahlo , n'wana Timiya , a a tshamile kusuhi ni ndlela , a ri karhi a kombela .
41010047	Loko a twa leswaku i Yesu wa Nazareta la taka , a sungula ku huwelela , a ku : “ Yesu N'wana Davhida , ndzi twele vusiwana ! ”
41010048	Lavo tala va n'wi tshinya leswaku a miyela ; kambe yena a engeta a huwelela , a ku : “ N'wana Davhida , ndzi twele vusiwana ! ”
41010049	Kutani Yesu a yima , a ku : “ N'wi vitaneni ! ” Va vitana lowo-fe-mahlo , va ku ka yena : “ Tiyisa mbilu , suka u yima , wa ku vitana . ”
41010050	Kavaloko a hluvula jasi ra yena , a tlula , a ta ka Yesu .
41010051	Kutani Yesu a n'wi vutisa a ku : “ U lava yini ? Ndzi nga ku pfuna hi yini ? ” Lowo-fe-mahlo a ku ka yena : “ Mufundhisi , ndzi navela ku tlhela ndzi vona ! ”
41010052	Yesu a ku ka yena : “ Famba , ku pfumela ka wena ku ku hanyisile . ” Hi nomu lo a tlhela a vona , kutani a landza Yesu .
41011001	Loko va tshinelela Yerusalema ni miti ya Betefage na Betaniya , kusuhi ni Ntshava ya Mitlhwari , Yesu a hlawula vambirhi exikarhi ka vadyondzisiwa va yena , a va rhuma ,
41011002	a ku : “ Yanani emutini lowu vonakaka lahaya , kutani loko mi nghena ka wona , mi ta kuma ximbhongolwana lexi bohiweke , lexi nga si gadiwaka hi munhu ; xi ntshunxeni , mi ta na xona haleno .
41011003	Loko munhu a mi vutisa a ku : ‘ Mi endlela ku yini sweswo ? ’ mi ta ku : ‘ Hosi ya xi lava ; yi ta xi vuyisa sweswi . ’ ”
41011004	Kutani va famba , va ya kuma ximbhongolwana xi ri handle , xi bohiwile enyangweni kusuhi ni ndlela , kutani va xi ntshunxa .
41011005	Van'wana lava a va yimile kwalaho , va ku ka vona : “ Mi ntshunxela yini ximbhongolwana xexo ke ? ”
41011006	Vona va va hlamula hilaha Yesu a nga va lerisa hakona , kutani va va tshika .
41011007	Va ta na ximbhongolwana eka Yesu , kutani va kapeka tinguvu ta vona ehenhla ka xona , Yesu a xi gada .
41011008	Vanhu lavo tala va andlala tinguvu ta vona endleleni , van'wana va tshova swirhabyana leswi nga na matluka swa le nhoveni , va andlala endleleni .
41011009	Lava rhangeke mahlweni , ni lava landzelelaka , va huwelela , va ku : “ Hozana ! A ku dzunisiwe la taka hi vito ra Hosi !
41011010	A ku dzunisiwe Mfumo wa tatana Davhida lowu taka eka hina ! Hozana ematilweni lama nga henhla-henhla ! ”
41011011	Yesu a fika eYerusalema , a ya nghena eTempeleni , a rhendzeleka a ri karhi a languta hinkwaswo ; kambe leswi a ri perile , a huma , a ya eBetaniya ni lava khume na vambirhi .
41011012	Hi siku leri tlhandlamaka loko va vuya hi le Betaniya , a twa ndlala .
41011013	Kutani a vona nkuwa lowu nga ni matluka a ha ri kulenyana ; a hambuka ku ya kamba loko kumbexana a nga kuma xa nchumu eka wona , kambe loko a fika kona , a nga kumanga nchumu , loko ma nga ri matluka ntsena , hikuva a wu nga ri nkarhi wa makuwa .
41011014	Kutani a ku ka murhi lowu : “ A ku nga ha vi na munhu la nga ta dya mihandzu ya wena ni siku ni rin'we ! ” Vadyondzisiwa va yena a va ri karhi va swi twa .
41011015	Kutani va fika eYerusalema . Kuteloko a nghenile exivaveni xa Tempele , a hlongola lava xavisaka ni lava xavaka kona , a wisetela matafula ya lava bindzurisaka mali , ni switshamu swa lava xavisaka matuva .
41011016	Naswona , a nga pfumelelanga munhu ku tsemakanya xivava xa Tempele , a rhwele xa nchumu .
41011017	Kutani a va dyondzisa , a ku : “ Xana a ku tsariwanga leswaku : “ ‘ Yindlu ya mina yi ta vuriwa yindlu ya xikhongelo eka matiko hinkwawo ’ xana ? Kasi n'wina mi yi endlile ‘ bako ra makhamba ’ . ”
41011018	Vaprista lavakulu ni vatsari va swi twa , kutani va lava hilaha va nga ta n'wi dlaya hakona ; hikuva a va n'wi chava , hileswi ntshungu hinkwawo a wu hlamala dyondzo ya yena .
41011019	Kutani loko ri perile , Yesu ni vadyondzisiwa va huma emutini .
41011020	Nimixo loko va hundza kwalaho , va vona nkuwa wolowo wu omile ku sukela etimitswini .
41011021	Petro a tsundzuka leswi humeleleke , a ku ka Yesu : “ Mufundhisi , vona , nkuwa lowu u nga wu rhuketela wu omile . ”
41011022	Yesu a va hlamula , a ku : “ Mi va ni ku pfumela eka Xikwembu !
41011023	Ndzi tiyisile ndzi ri ka n'wina , loko munhu a ku ka ntshava leyi : ‘ Suka , u ya tihoxa elwandle ’ , a nga kanakani embilwini ya yena , kambe a pfumela leswaku leswi a swi vulaka swi ta endleka , ú ta endleriwa swona .
41011024	Hikokwalaho ndzi ri ka n'wina : Hinkwaswo leswi mi swi kombelaka hi ku khongela , pfumelani leswaku mi nyikiwile swona , kutani mi ta endleriwa swona .
41011025	Loko mi yima mi khongela , rivalelani loyi mi nga va ni mhaka na yena , leswaku na yena Tata wa n'wina la nge matilweni , a mi rivalela swidyoho swa n'wina . ” [
41011026	“ Hikuva loko mi nga rivaleri van'wana , Tata wa n'wina la nga matilweni na yena a nga ka a nga mi rivaleri swidyoho swa n'wina ! ” ]
41011027	Kutani va tlhela va vuyela Yerusalema ; kakuloko Yesu a ri karhi a rhendzeleka ni xivava xa Tempele , vaprista lavakulu ni vatsari ni vakulukumba va ta ka yena
41011028	va ku : “ Xana u endla swilo leswi hi matimba wahi ke ? Xana i mani la nga ku nyika matimba ya ku endla swilo sweswo ke ? ”
41011029	Yesu a va hlamula a ku : “ Ndzi ta mi vutisa xivutiso xin'we ; loko mi ndzi hlamula xona , hi kona na mina ndzi nga ta mi byela lomu matimba lawa ndzi tirhaka ha wona , ma humaka kona .
41011030	Xana nkhuvulo wa Yohane a wu huma etilweni , kumbe eka vanhu ke ? Ndzi hlamuleni . ”
41011031	Vona va kanetana va ku : “ Loko hi ku : ‘ A wu huma etilweni ’ , ú ta ku : ‘ Loko swi ri tano , hikwalaho ka yini mi nga pfumelanga eka yena ke ? ’
41011032	Kumbe loko hi ku : ‘ A wu huma eka vanhu ’ . . . ( A va chava ntshungu ; hikuva hinkwavo a va kholwa leswaku Yohane a a ri muprofeta wa xiviri . ) ”
41011033	Kutani va hlamula Yesu , va ku : “ A hi swi tivi . ” Hiloko Yesu u ku ka vona : “ Na mina a ndzi nga mi byeli lomu matimba lawa ndzi tirhaka ha wona , ma humaka kona . ”
41012001	Yesu a vulavula na vona hi swifaniso , a ku : “ Munhu un'wana a a byarile mirhi ya vhinya ensin'wini ya yena , a yi biyela hi rihlampfu , a cela xikamelo xo pyanyela kona mihandzu , a aka ni xihondzo ; kutani a lerisa vatirhi ku sala va swi vona , yena a teka riendzo a famba .
41012002	Hi nkarhi wa kona , a rhuma nandza eka vatirhi , leswaku a ya teka mihandzu yin'wana ya vhinya eka vona .
41012003	Kambe va n'wi khoma , va n'wi ba , kutani va n'wi tlherisa a nga ri na nchumu .
41012004	A tlhela a rhuma nandza un'wana ; kambe yena , va n'wi balesa nhloko , va n'wi khomisa ni tingana .
41012005	A engeta a rhuma un'wanyana ; yena , va khoma va dlaya . A rhuma van'wana lavo tala ; ku biwa van'wana , van'wana va dlawa .
41012006	A a sele na un'we ntsena , a nga n'wana wa yena la rhandziwaka ; kutani a n'wi rhuma ku ya ka vona a ri yena wo hetelela , a ku : ‘ Va ta chava n'wana wa mina . ’
41012007	Kambe vatirhi va byelana va ku : ‘ Mudyandzhaka hi loyi ; tanani hi n'wi dlaya , ndzhaka yi ta va ya hina . ’
41012008	Kutani va n'wi khoma , va n'wi dlaya , va n'wi cukumeta ehandle ka nsimu ya vhinya .
41012009	Xana n'wini wa nsimu ú ta endla yini ke ? Ú ta ta , a ta lovisa vatirhi lava , kutani nsimu ya vhinya , ú ta yi nyika van'wana .
41012010	Xana a mi si tshama mi hlaya tsalwa leri nge : “ ‘ Ribye leri vaaki va nga ri nyenya , hi rona leri nga endliwa ribye lerikulu ra yinhla ’ xana ?
41012011	‘ Swilo leswi swi endliwile hi Hosi , i mhaka leyi hlamarisaka loko hi yi languta ! ’ ”
41012012	A va navela ku n'wi khoma , hikuva a va swi vonile leswaku a a vula vona hi xifaniso lexi ; kambe a va chava ntshungu , kutani va n'wi tshika , va hangalaka .
41012013	Vafarisi ni va ntlawa wa Heroda va rhuma van'wana va vona eka Yesu , leswaku va ya n'wi phasa hi xivutiso .
41012014	Kutani va ta , va ta ku ka yena : “ Mudyondzisi , ha swi tiva leswaku u vula ntiyiso , ni leswaku a wu landzeleli swa vanhu , hikuva a wu yi hi nghohe , kambe u dyondzisa ndlela ya Xikwembu hi ntiyiso . Xana swa fanela ku humesela Khezari endzuvo , kambe a swi faneli ke ? Xana ha humesa , kumbe a hi humesi ke ? ”
41012015	Kambe Yesu , hi ku tiva vukanganyisi bya vona , a ku ka vona : “ Mi ndzi ringela yini ? Ndzi tiseleni denari ndzi yi vona . ”
41012016	Va yi tisa . Kutani a ku ka vona : “ Xifaniso lexi i xa mani ke ? Ni vito leri i ra mani ke ? ” Vona va ku : “ I swa Khezari . ”
41012017	Hiloko Yesu a ku : “ Nyikani Khezari leswi nga swa Khezari , ni Xikwembu leswi nga swa Xikwembu . ” Kutani va hlamala ngopfu hi ku hlamula ka yena .
41012018	Vasaduki a va vula leswaku vafi va nge pfuki , kutani siku rin'wana van'wana va vona va ta eka Yesu , va fika va n'wi vutisa va ku :
41012019	“ Mudyondzisi , Muxe ú hi tsalele leswi : ‘ Loko munhu a fa a siya nsati , kambe a nga si va ni n'wana , makwavo ú ta hlayisa nsati wa mufi , a pfuxa ndyangu wa makwavo . ’
41012020	Kutani mhaka hi leyi : A ku ri ni vamakwavo va xinuna va 7 ; lowa hosi a teka nsati , kutani a fa , a nga si va ni vana .
41012021	Lowa vumbirhi a hlayisa nsati wa mufi , kutani na yena a fa , a nga si va ni vana ; ni ka lowa vunharhu swi va tano .
41012022	Hinkwavo va 7 va fa va nga si va ni vana . Endzhaku ka vona hinkwavo , wansati na yena a fa .
41012023	Leswi lava 7 hinkwavo va veke vanuna va wansati loyi , xana ú ta va nsati wa mani exikarhi ka vona , loko va pfuka esikwini ra ku pfuka eku feni , xana ? ”
41012024	Yesu a va hlamula a ku : “ Mi lahlekile ngopfu , hikuva a mi tivi Matsalwa ni matimba ya Xikwembu !
41012025	Loko vanhu va pfuka eku feni , a va ha teki , hambi ku ri ku tekiwa , kambe va fana ni tintsumi ematilweni .
41012026	Loko va ri vafi ni ku pfuka ka vona , xana a mi hlayanga ta vona ebukwini ya Muxe xana ? Loko Xikwembu xi vulavule na yena exihlahleni , xi te : ‘ Hi mina Xikwembu xa Abrahama , ni Xikwembu xa Isaka , ni Xikwembu xa Yakobo ! ’
41012027	Xona a hi Xikwembu xa vafi , kambe i Xikwembu xa lava hanyaka . Mi lahlekile ngopfu . ”
41012028	Un'wana wa vatsari a ta fika kwalaho a va twa va ri karhi va kanetana ; kutani loko a vona leswaku Yesu ú va hlamurile swinene , a n'wi vutisa a ku : “ Nawu lowo rhanga eka milawu hinkwayo hi wihi xana ? ”
41012029	Yesu a n'wi hlamula , a ku : “ Nawu lowo rhanga hi lowu nge : ‘ Yingisa we Israele , Hosi Xikwembu xa hina i Hosi yi ri yoxe , a ku na yin'wana .
41012030	Rhandza Hosi Xikwembu xa wena hi mbilu ya wena hinkwayo , ni moya wa wena hinkwawo , ni ku anakanya ka wena hinkwako , ni matimba ya wena hinkwawo . ’
41012031	Nawu wa vumbirhi hi lowu nge : ‘ Rhandza munhu-kuloni , kukota loko u tirhandza . ’ A ku na nawu wun'wana lowu tlulaka milawu yoleyo . ”
41012032	Mutsari a ku ka yena : “ Hiswona Mudyondzisi , u vule ntiyiso loko u te : ‘ Hosi Xikwembu i Hosi yi ri yoxe ’ , ni leswaku : ‘ A ku na yin'wana ehandle ka yona . ’
41012033	Loko ku ri ‘ ku rhandza Hosi Xikwembu hi mbilu hinkwayo , ni ku anakanya hinkwako , ni matimba hinkwawo ’ , swin'we ni ‘ ku rhandza munhu-kulobye , tanihi loko munhu a tirhandza ’ , swi tlula magandzelo hinkwawo lama hisiwaka ni timhamba hinkwato . ”
41012034	Loko Yesu a vona leswaku mutsari ú hlamule hi ku tlhariha , a ku ka yena : “ A wu le kule ni Mfumo wa Xikwembu . ” Kutani a ka ha vanga na munhu la nga tiya nhlana ku n'wi vutisa .
41012035	Loko Yesu a ri karhi a dyondzisa eTempeleni , a vutisa vanhu a ku : “ Vatsari va vurisa ku yini loko va ku : ‘ Mesiya i n'wana Davhida ’ ke ?
41012036	Kasi yena Davhida ú vurile hi Moya lowo Kwetsima , a ku : “ ‘ Hosi Xikwembu xi te ka N'wini wanga : Tana u ta tshama evokweni ra mina ra xinene , ndzi ko ndzi veka valala va wena ehansi ka minkondzo ya wena . ’
41012037	“ Kutani loko Davhida a vula Mesiya a ku i N'wini wa yena , xana a nga va n'wana wa yena hi ndlela yihi ke ? ” Ntshungu lowukulu a wu n'wi yingisa hi ku tsaka .
41012038	Yesu loko a ri karhi a va dyondzisa , a va byela a ku : “ Chavani vatsari lava rhandzaka ku famba-famba , va ambele tinguvu leto leha , va rhandza ni ku xewetiwa hi mafundzha emitsendzeleni ;
41012039	va hlawula switshamu leswinene emasinagogeni , va tsakela ni ku tshama lomu ko chaviseka eminkhubyeni .
41012040	Hi vona lava dyelelaka tinoni ni mindyangu ya tona , va endla ni swikhongelo leswo leha leswaku va ta voniwa . Va ta avanyisiwa hi ku avanyisa loku tlurisaka . ”
41012041	Yesu a a tshamile kusuhi ni xibya xa nhlengo wa Tempele , a languta hilaha vanhu va hoxaka mali exibyeni hakona ; vafuwi lavo tala a va hoxa mali leyo tala .
41012042	Ku ta ni noni leyi a yi ri xisiwana , yi hoxa swimalana swimbirhi leswi lavaka ku ringana sente yin'we ntsena .
41012043	Yesu a vitana vadyondzisiwa va yena , a ku ka vona : “ Ndzi tiyisile ndzi ri ka n'wina , noni leyi ya xisiwana yi humesile ku tlula hinkwavo lava nga hoxa mali exibyeni xa nhlengo ,
41012044	hikuva hinkwavo va humesile hi ku pambula eka leswo tala swa vona , kasi wansati loyi ú humesile hinkwaswo leswi a a ri na swona evusiwaneni bya yena , swi nga hinkwaswo leswi a a ta tihanyisa ha swona . ”
41013001	Loko Yesu a ha ku huma eTempeleni , un'wana wa vadyondzisiwa va yena a ku ka yena : “ Mudyondzisi , languta ku kula ni ku hlamarisa ka maribye lawa ni ka tindlu leti ! ”
41013002	Yesu a n'wi hlamula a ku : “ Xana wa ti vona tindlu letikulu leti ke ? A ku nga sali ribye ehenhla ka ribye rin'wana ; hinkwawo ma ta hindzimuxiwa . ”
41013003	Kuteloko a tshamile eNtshaveni ya Mitlhwari , a langutene ni Tempele , Petro na Yakobo swin'we na Yohane na Andriya , va n'wi tekela tlhelo , va n'wi vutisa va ku :
41013004	“ Hi byele , xana timhaka leti ti ta humelela rini xana ? Ni xikombiso xi ta va xihi xa leswaku hinkwaswo leswi swi le kusuhi ni ku humelela ke ? ”
41013005	Hiloko Yesu a sungula ku va dyondzisa a ku : “ Tivoneleni leswaku mi nga tshuki mi xisiwa hi munhu .
41013006	Lavo tala va ta ta hi vito ra mina , un'wana ni un'wana a ku : ‘ Mina ndzi yena ’ , kutani va ta xisa lavo tala .
41013007	Kutaku loko mi twa huwa ya tinyimpi ni mahungu-ndlela ya tinyimpi , mi nga chaveni , hikuva sweswo swi fanela ku humelela ; kambe a hi wona makumu .
41013008	Tiko rin'wana ri ta pfukela tiko rin'wanyana , mfumo wun'wana wu ta lwa ni mfumo wun'wanyana ; ku tsekatseka ka misava ku ta va kona ematlhelweni layo tala , ni tindlala ti ta va kona . Sweswo i ku sungula ka mahlomulo .
41013009	“ Loko mi ri n'wina , tivoneleni ; va ta mi nyiketa etihubyeni ; mi ta biwa emasinagogeni , mi ta yimisiwa emahlweni ka tindhuna ni tihosi hikwalaho ka mina , mi va timbhoni eka tona .
41013010	Kambe Evhangeli yi fanele ku rhanga yi twarisiwa ematikweni hinkwawo .
41013011	Kutani siku va nga ta mi khoma , va mi yisa eku avanyisiweni , mi nga tshuki mi vilela hi leswi mi nga ta vula swona , kambe vulani leswi mi nga ta nyikiwa swona enkarhini wolowo , hikuva a hi n'wina mi nga ta vulavula , kambe i Moya lowo Kwetsima .
41013012	“ Munhu ú ta nyiketa makwavo eku dlaweni , tatana ú ta endlisa sweswo eka n'wana wa yena ; ni vana va ta pfukela vatswari va vona , va va dlaya .
41013013	Mi ta vengiwa hi vanhu hinkwavo hikwalaho ka vito ra mina , kambe loyi a tiyiselaka ku fika makumu hi yena loyi a nga ta ponisiwa .
41013014	“ Kutaku loko mi vona ‘ xilo xa manyala lexi onhetelaka ’ xi ri laha xi nga faneriki ku va kona ( la hlayaka a a twisise ) , enkarhini wolowo , lava nge Yudiya a va tsutsumele etintshaveni ;
41013015	la nge henhla ka lwangu , a nga tshuki a xika ku ya nghena ndlwini a ya teka xa nchumu kona ;
41013016	la nge masin'wini , a nga tshuki a tlhelela kaya ku ya teka xiambalo xa yena .
41013017	Va ta va ni khombo vavasati lava tikeke ni lava mamisaka eminkarhini yoleyo .
41013018	Khongelani leswaku swilo leswi swi nga humeleri hi vuxika .
41013019	Hikuva eminkarhini yoleyo , ku ta va ni nhlomulo lowu nga si tshamaka wu humelela , hi mpfhuka Xikwembu xi tumbuluxa hinkwaswo , ku fikela namuntlha ; naswona nhlomulo lowo tano wu nga ka wu nga ha vi kona .
41013020	Loko Hosi a yi nga hungutanga masiku walawo , a ku nga ta pona munhu ni un'we ; kambe yi ma hungutile hikwalaho ka vahlawuriwa va yona .
41013021	“ Enkarhini wolowo , loko munhu a mi byela a ku : ‘ Vonani , Mesiya hi loyi ’ , kumbe : ‘ Hi luya ’ , mi nga tshuki mi pfumela ;
41013022	hikuva ku ta humelela Vamesiya va mavunwa , ni vaprofeta va mavunwa ; va ta endla mahlori ni swihlamariso ku hambukisa na vona vahlawuriwa va Xikwembu , loko swi endleka .
41013023	Loko mi ri n'wina , tlharihani ! Ndzi mi byerile hinkwaswo swi nga si humelela .
41013024	“ Eminkarhini yoleyo , endzhaku ka nhlomulo wolowo , “ ‘ dyambu ri ta hundzuka ntima , ni n'weti a wu nga ha voningi ;
41013025	tinyeleti ti ta wa hi le tilweni , ni leswa matimba swa le matilweni swi ta dzinginisiwa . ’
41013026	“ Hi kona a nga ta vona N'wana-wa-Munhu a ta hi mapapa , a ri ni matimba lamakulu ni ku kwetsima .
41013027	Kutani ú ta rhuma tintsumi ta yena ku ta hlengeleta vahlawuriwa va yena ; va ta huma ematlhelweni ya mune ya misava , ku sukela emakun'wini ya yona ku yisa emakun'wini ya tilo .
41013028	“ Dyondzani leswi hi murhi wa nkuwa : Loko marhavi ya wona ma sungula ku olova ni loko matluka ya wona ma hluka , mi tiva leswaku ximumu xi le kusuhi .
41013029	Hi mukhuva wolowo , loko mi vona swilo sweswo swi humelela , tivani leswaku nkarhi wu le kusuhi , wu le nyangweni .
41013030	Ndzi tiyisile ndzi ri ka n'wina : Rixaka leri ri nga ka ri nga hundzi , ku nga si humelela swilo leswi hinkwaswo .
41013031	Tilo ni misava swi ta hundza , kambe marito ya mina ma nga ka ma nga hundzi .
41013032	“ Loko ri ri siku ra kona ni nkarhi wa kona , a ku na loyi a swi tivaka , hambi ti ri tintsumi ta le tilweni , hambi a ri N'wana ; swi tiviwa hi Tatana ntsena .
41013033	Tlharihani mi hiteka , hikuva a mi tivi leswaku nkarhi wu ta va rini .
41013034	Swi fana ni munhu loko a endza , a suka emutini wa yena , a siyile hinkwaswo emavokweni ya malandza ya yena , un'wana ni un'wana entirhweni wa yena , a lerisile ni mulanguteri wa nyangwa leswaku a hiteka .
41013035	Hitekani ke , hikuva a mi tivi nkarhi lowu n'wini wa muti a nga ta ta ha wona ; ku nga va nimadyambu , kumbe nivusiku lebyikulu , kumbe loko nkuku wu ringa , kumbe nimixo ;
41013036	loko a fika hi xitshuketa , a nga mi kumi mi etlele .
41013037	Kutani leswi ndzi mi byelaka swona , ndzi byela hinkwavo , ndzi ri : Hitekani ! ”
41015001	Loko ra ha ku xa , vaprista lavakulu va hatla va lunghisa makungu ni vakulukumba , swin'we ni vatsari ni huvo hinkwayo ; kuteloko va bohile Yesu , va famba na yena , va ya n'wi nyiketa eka Pilato .
41015002	Pilato yena a n'wi vutisa , a ku : “ Xana u hosi ya Vayuda ke ? ” A hlamula a ku ka yena : “ U vula swona . ”
41015003	Kavaloko vaprista lavakulu va n'wi veka nandzu hi timhaka to tala .
41015004	Pilato a engeta a n'wi vutisa , a ku : “ Xana a wu hlamuli nchumu ke ? Yingisa timhaka leto tala leti va ku vekaka nandzu ha tona ! ”
41015005	Kambe Yesu a nga ha hlamulanga nchumu , Pilato a ko a hlamala .
41015006	Hi nkarhi wa nkhuvo Pilato a a tolovele ku ntshunxa mubohiwa un'we loyi vanhu va n'wi kombeleleke .
41015007	Kutani a ku ri ni un'wana la vuriwaka Barabasi , loyi a a bohiwile ni van'wana lava a va pfuxile dzolonga , va dlele na munhu edzolongeni ra kona .
41015008	Loko ntshungu wu khandziyile wu ya ehubyeni , wu kombela leswaku Pilato a endla hilaha a toloveleke ku va endlela hakona .
41015009	Pilato a va hlamula , a ku : “ Xana mi rhandza leswaku ndzi mi ntshunxela hosi ya Vayuda ke ? ”
41015010	A a vula sweswo hi ku tiva leswaku vaprista lavakulu a va nyiketile Yesu hikwalaho ka mavondzo .
41015011	Kambe vaprista lavakulu va hlohletela ntshungu , leswaku Pilato a va ntshunxela Barabasi , ku nga ri Yesu .
41015012	Pilato a tlhela a vulavula na vona , a ku : “ Loko swi ri tano , mi ri ndzi ta endla yini hi munhu loyi mi n'wi vulaka Hosi ya Vayuda ke ? ”
41015013	Vona va engeta va huwelela , va ku : “ N'wi vambe ! ”
41015014	Pilato a va vutisa a ku : “ Xana ú dyohile yini ke ? ” Vona va ba huwa leyikulu , va ku : “ N'wi vambe ! ”
41015015	Kutani Pilato , hi ku rhandza ku tsakisa ntshungu , a va ntshunxela Barabasi ; kutani loko a lerisile leswaku Yesu a biwa , a n'wi nyiketa leswaku va ya n'wi vamba .
41015016	Masocha ma famba na Yesu , ma n'wi yisa exivaveni xa yindlu ya vuhosi ; kutani ma vitanana ma ya kona hinkwawo .
41015017	Kuteloko va n'wi ambexile xiambalo xo vangama xa xivunguvungu , va luka harhi ya mitwa , va n'wi tlhandleka enhlokweni .
41015018	Kutani va n'wi xeweta , va ku : “ Xewani , Hosi ya Vayuda ! ”
41015019	Va n'wi ba nhloko hi nhonga , va n'wi tshwutela marha , va wa hi matsolo va n'wi nkhinsamela .
41015020	Kuteloko va hetile ku n'wi tseketsela , va n'wi hluvula xiambalo xo vangama xa xivunguvungu , va tlhela va n'wi ambexa swiambalo swa yena .
41015021	Va n'wi yisa ehandle ku ya n'wi vamba . Va hlangana na wanuna un'wana loyi a a ri karhi a hundza kwalaho a huma emasin'wini , kutani va n'wi sindzisa ku rhwala xihambano xa Yesu ; wanuna loyi a a ri Simoni wa Kirene , tata wa Aleksandro na Rhufasi ;
41015022	va yisa Yesu endhawini leyi va nge i Gologota , hileswaku “ Ndhawu ya Pala ” .
41015023	Va n'wi nyika vhinyo leyi nga pfanganyisiwa na murhi wa mirha ; kambe a nga yi nwanga .
41015024	Hiloko va n'wi vamba , va avelana swiambalo swa yena hi ku hoxa vuhlolotwana , ku ta tiva leswi un'wana na un'wana a nga ta kuma swona .
41015025	A wu ri nkarhi wa 9 nimixo loko va n'wi vamba .
41015026	Papila ro tivisa nandzu wa yena a ri tsariwe marito lawa : “ Hosi ya Vayuda . ”
41015027	Va n'wi vamba ni swigevenga swimbirhi , xin'wana evokweni ra yena ra xinene , xin'wana eka lera ximatsi . [
41015028	Hiloko ku hetiseka tsalwa leri nge : “ Ú hlayiwile exikarhi ka swidyohi . ” ]
41015029	Vahundzi va ndlela va n'wi rhuketela , va hlakahla tinhloko va ku : “ Ha ! Wena la nhlanhlaka Tempele , u tlhela u yi pfuxa hi masiku manharhu ,
41015030	tiponise ke , u xika exihambanweni ! ”
41015031	Hi mukhuva wolowo , na vona vaprista lavakulu swin'we ni vatsari va n'wi tseketsela va ku : “ Munhu loyi ú ponisile van'wana , kambe yena wa tsandzeka ku tiponisa !
41015032	Mesiya Hosi ya Israele a a xike sweswi exihambanweni , leswaku hi swi vona , hi ta pfumela eka yena . ” Lava nga vambiwa na yena , na vona a va n'wi sandza .
41015033	Loko ku fikile nkarhi wa 12 ninhlekanhi , munyama wu funengeta tiko hinkwaro , ku fikela nkarhi wa 3 ni ndzhenga .
41015034	Hi nkarhi wolowo wa ndzhenga , Yesu a huwelela hi rito leri tlakukeke a ku : “ Eloyi , Eloyi , lama sabaktani ? ” hileswaku : “ Xikwembu xanga , Xikwembu xanga , u ndzi tshikele yini ? ”
41015035	Van'wana lava a va ri kwalaho , loko va n'wi twa va ku : “ Yingisani , ú vitana Eliya . ”
41015036	Un'wana a tsutsuma , a ya peta xiponji endzeni ka ntsuvi , a xi tlhoma erihlangeni , a n'wi nyika leswaku a nwa , a ku : “ Tshikani , hi ta vona loko kunene Eliya a ta ta , a ta n'wi hawula . ”
41015037	Kavaloko Yesu a huwelela hi rito leri tlakukeke , a hlala a fa .
41015038	Kutani xisirhelelo xa Tempele xi handzuka hi le xikarhi , ku sukela ehenhla ku ya fikela ehansi .
41015039	Loko ndhuna ya dzana ra masocha leyi a yi yimile emahlweni ka yena , yi vonile hilaha a nga huwelela ni ku fa hakona , yi ku : “ Hakunene munhu loyi a a ri N'wana wa Xikwembu . ”
41015040	Vavasati na vona a va ri kona , va languta va ri kule ; exikarhi ka vona a ku ri na Salome , na Mariya wa Magadala , na Mariya mana wa va Yakobo lontsongo na Yosi ;
41015041	hi lava a va hamba va landza Yesu ni ku n'wi tirhela loko a ha ri Galeliya . A ku ri ni van'wana lavo tala lava tlhandlukeke na yena loko a ya eYerusalema .
41015042	Dyambu a ri ya eku peleni , kutani siku rero a ri ri Ravuntlhanu , ro lunghisa swa siku ra Savata .
41015043	Hikokwalaho , nkulukumba un'wana wa huvo , loyi a va ku i Yosefa wa Arimatiya , munhu wo fundzheka loyi na yena a a langutela Mfumo wa Xikwembu , a ta eka Pilato a kanye mbilu , a kombela ntsumbu wa Yesu .
41015044	Pilato a hlamala ku twa leswaku Yesu nakhale ú file . Hiloko a vitana ndhuna ya dzana ra masocha , a yi vutisa a ku : “ I khale a file xana ? ”
41015045	Loko ndhuna ya dzana yi tiyise sweswo , a pfumelela Yosefa ku ya teka ntsumbu .
41015046	Yosefa a ya xava nceka wo saseka wo lahla ha wona ; kutani a n'wi hawula , a n'wi phutsela ha wona , a n'wi veka esirheni leri kovotliweke eribyeni , kutani a vumbuluxa ribye ri pfala nomo wa sirha .
41015047	Kambe Mariya wa Magadala , na Mariya mana wa Yosi , a va languta laha a vekiwaka kona .
41016001	Loko siku ra Savata ri hundzile , Mariya wa Magadala , na Mariya mana wa Yakobo , na Salome , va xava mirhi leyo nun'hwela ku ya n'wi tota ha yona .
41016002	Nimpundzu wa siku leri ra Sonto , eku humeni ka dyambu , va ya esirheni .
41016003	A va ri karhi va vutisana , va ku : “ I mani la nga ta hi vumbuluxela ribye , a ri susa enon'weni wa sirha ke ? ”
41016004	Kambe loko va tlakusa mahlo , va vona leswaku ribye ri vumbuluxiwile , kasi a ri ri lerikulu ngopfu .
41016005	Loko va nghenile esirheni , va vona jaha leri tshameke etlhelweni ra xinene , ri ambele nguvu yo leha yo basa ; kutani va hlamala .
41016006	Kambe jaha ri ku ka vona : “ Mi nga hlamaleni ; Yesu wa Nazareta la vambiweke , loyi mi n'wi lavaka , ú pfukile , a nga kona la ; laha a va n'wi vekile kona hi kwala .
41016007	Fambani , mi ya tivisa vadyondzisiwa va yena , na Petro , leswaku wa mi rhangela ku ya eGaleliya ; hi kona laha mi nga ta n'wi vona kona , hilaha a mi byeleke hakona . ”
41016008	Vavasati va huma esirheni , va tsutsuma va khomiwe hi ku rhurhumela ni ku hloleriwa ; kutani a va vulanga nchumu eka munhu ni un'we hikuva a va chavile . [
41016009	Loko Yesu a pfukile eku feni , empundzwini wa siku lero sungula ra vhiki , a rhanga a tikomba eka Mariya wa Magadala , a nga wansati loyi Yesu a a hlongorile mademona ya 7 eka yena .
41016010	Mariya a ya tivisa vadyondzisiwa lavan'wana va Yesu lava a va ri enkosini , va n'wi rila ;
41016011	loko vona va twa leswaku Yesu wa hanya , ni leswaku ú voniwile hi Mariya , a va swi kholwanga .
41016012	Endzhaku ka swona , a tikomba hi xivumbeko xin'wana eka vambirhi va vona , loko va ri endleleni va timukela .
41016013	Vona va tlhela , va ya rungulela lavan'wana , kambe na vona lava a va va kholwanga .
41016014	Eku heteleleni , Yesu a tikomba eka lava khume na un'we loko va ri eku dyeni ; kutani a va sola hi leswi a va kala ku pfumela ni leswi a va ri ni timbilu to nonon'hwa , hikuva a va nga pfumelanga lava va n'wi voneke loko a pfukile eku feni .
41016015	Kutani a ku ka vona : “ Yanani emisaveni hinkwayo , mi ya twarisa Evhangeli eka swivumbiwa hinkwaswo .
41016016	La nga ta pfumela , a vuya a khuvuriwa , ú ta ponisiwa ; kambe la nga pfumeriki , ú ta avanyisiwa .
41016017	Mahlori lama nga ta endliwa hi lava pfumelaka hi lawa : Hi vito ra mina va ta hlongola mademona ; va ta vulavula tindzimi letintshwa ;
41016018	va ta khoma tinyoka hi mavoko ; kutani hambi va nga nwa leswi dlayaka , swi nga ka swi nga va endli nchumu ; va ta tlhandleka mavoko ehenhla ka lava vabyaka , va va hanyisa . ”
41016019	Kuteloko Hosi Yesu a vulavurile na vona , a tlakuriwa a ya etilweni , a ya tshama evokweni ra xinene ra Xikwembu .
41016020	Loko va ri vona , va suka va famba , va ya twarisa Evhangeli hinkwako , Hosi yi ri karhi yi tirhisana na vona , yi tiyisa marito ya vona hi mahlori lawa a ma humelela enkarhini wolowo . ]
42001001	Lavo tala va ringetile ku tsala marungulo ya timhaka leti humeleleke exikarhi ka hina ;
42001002	va ti rungurile hilaha na hina hi nga ti twa hakona eka lava a va ri timbhoni ta tona ni malandza ya rito ra Xikwembu ka ha ri eku sunguleni ;
42001003	hikwalaho ke na mina ndzi kambisisile timhaka leti hinkwato ku sukela emasungulweni ya tona , kutani ndzi vonile leswaku swi nga saseka loko ndzi ku longoloxela tona hi ku tsala , wena Teyofilo la chavisekaka ,
42001004	leswaku u ta tiva ku tiya ka timhaka leti u dyondzisiweke tona .
42001005	Hi masiku ya ku fuma ka Heroda hosi ya Yudiya , a ku ri ni muprista loyi vito ra yena a va ku i Zakariya , wa ntlawa wa Abiya ; nsati wa yena a a ri wa rixaka ra va ka Aroni , vito ra yena a a ri Elizabeta .
42001006	Ha vambirhi a va lulamile emahlweni ka Xikwembu , a va famba emilawini hinkwayo ya Hosi ni le swilerisweni swa yona , va ri hava xisolo .
42001007	Ntsena a va nga ri na n'wana , hikuva Elizabeta a a ri mhika ; naswona hi vumbirhi bya vona , a va dyuharile .
42001008	Loko Zakariya a ri karhi a tirha ntirho wa yena wa vuprista emahlweni ka Xikwembu hi masiku ya ku tirha ka ntlawa wa yena ,
42001009	swi wela yena hi nawu wa vuprista ku nghena eTempeleni ya Hosi , a ya hisa magandzelo ya risuna .
42001010	Ntshungu hinkwawo a wu ri ehandle , wu khongela hi nkarhi wolowo wa magandzelo ya risuna .
42001011	Kutani ntsumi ya Hosi yi tikomba eka Zakariya , yi ri etlhelweni ra xinene ra alitari ya magandzelo .
42001012	Loko Zakariya a yi vona , a tshuka , a chava ngopfu .
42001013	Kambe ntsumi yi ku ka yena : “ U nga chavi Zakariya , hikuva ku khongela ka wena ku yingisiwile ; Elizabeta , nsati wa wena , ú ta ku velekela n'wana wa mufana , kutani u ta n'wi thya vito ra Yohane ,
42001014	u tsaka u tsakisisa . Naswona lavo tala va ta tsakela ku velekiwa ka n'wana ,
42001015	hikuva ú ta va nkulukumba emahlweni ka Hosi ; a nga ka a nga nwi vhinyo ni byalwa , kambe ú ta tala Moya lowo Kwetsima a nga si velekiwa .
42001016	Ú ta endla leswaku lavo tala xikarhi ka Vaisraele va hundzukela eka Hosi Xikwembu xa vona ;
42001017	kutani , hi makungu ya Xikwembu , ú ta va murhangeri , a ri ni moya wa Eliya ni matimba ya yena ; ú ta vuyisela timbilu ta vatatana eka vana va vona , a vuyisela ni vakaneti evutlharini bya lavo lulama , leswaku a lunghisela Hosi tiko leri lulameke . ”
42001018	Kutani Zakariya a ku ka ntsumi : “ Xana mhaka leyi yi nga ndzi khorwisisa ku yini , leswi ndzi dyuhaleke , ni nsati wa mina a nga xikoxa ke ? ”
42001019	Ntsumi yi n'wi hlamula , yi ku : “ Hi mina Gabriele , la yimaka emahlweni ka Xikwembu ; ndzi rhumiwile ku ta vulavula na wena ni ku ku tivisa mahungu lamanene lawa .
42001020	Languta , u ta hundzuka mbheveve , u hluleka ku vulavula ku ko ku fika siku leri swilo leswi swi nga ta humelela ha rona , hikuva a wu pfumelanga marito ya mina , lama nga ta hetiseka hi nkarhi wa wona . ”
42001021	Vanhu a va langutela Zakariya ku huma eTempeleni , kutani va hlamala hi mhaka ya ku hlwela ka yena .
42001022	Loko a huma , a hluleka ku vulavula na vona , kutani va tiva leswaku ú vonile mahlori eTempeleni ; na yena a kombetela ntsena hi mavoko , hikuva a a hundzukile mbheveve .
42001023	Kuteloko masiku ya ku tirha ka yena ma herile , a tlhelela ekaya .
42001024	Endzhaku ka masiku wolawo , Elizabeta nsati wa yena a tika , kutani a tifihla ntlhanu wa tin'hweti , a ri karhi a ku :
42001025	“ Hakunene Hosi yi ndzi pfunile , yi ndzi susa tingana exikarhi ka vanhu . ”
42001026	Hi n'hweti ya vu-6 ntsumi Gabriele yi rhumiwa hi Xikwembu emutini wa Galeliya lowu va nge i Nazareta .
42001027	Yi ta eka wanhwana loyi a a vutiwile hi wanuna loyi a va ku i Yosefa , wa rixaka ra Davhida ; vito ra wanhwana loyi a a ri Mariya .
42001028	Ntsumi yi fika yi ku ka yena : “ Avuxeni , wena la nga kombiwa tintswalo , Hosi yi na wena . ”
42001029	Mariya a tshukisiwa hi marito ya ntsumi , a hlamala leswaku xana ku xeweta ka yona hi loku ko yini ?
42001030	Kambe ntsumi yi ku ka yena : “ U nga chavi we Mariya , hikuva u kumile tintswalo emahlweni ka Xikwembu .
42001031	Vona , u ta tika , kutani u ta veleka n'wana wa mufana ; u ta n'wi thya vito ra Yesu .
42001032	Yena ú ta va nkulukumba , a vuriwa N'wana wa Loyi-a-nge-henhla-henhla ; Hosi Xikwembu xi ta n'wi nyika xiluvelo xa Davhida tata wa yena .
42001033	Ú ta fuma rixaka ra Yakobo hilaha ku nga heriki ; vuhosi bya yena byi nga ka byi nga vi na makumu . ”
42001034	Kambe Mariya a ku ka ntsumi : “ Swi nga endlekisa ku yini , leswi ndzi nga si tivanaka ni wanuna ke ? ”
42001035	Ntsumi yi n'wi hlamula , yi ku : “ Moya lowo Kwetsima wu ta xikela ka wena , ni matimba ya Loyi-a-nge-henhla-henhla ma ta ku funengeta ; hikwalaho n'wana lowo hlawuleka la nga ta velekiwa , ú ta vuriwa N'wana wa Xikwembu .
42001036	Kutani tiva leswaku xaka ra wena Elizabeta na yena ú tikile eku dyuhaleni ka yena ; n'hweti leyi i ya vu-6 eka yena loyi a a vuriwa mhika ,
42001037	hikuva a ku na xilo na xin'we lexi hlulaka Xikwembu . ”
42001038	Kutani Mariya a ku : “ Hiswona , ndzi nandza wa Xikwembu ; a ku endliwe ka mina hilaha u nga vula hakona . ” Kutani ntsumi yi suka yi n'wi siya .
42001039	Eminkarhini yoleyo , Mariya a suka hi ku hatlisa a ya emagangeni , emutini wun'wana wa ka Yuda ;
42001040	a nghena endlwini ya Zakariya , a xeweta Elizabeta .
42001041	Loko Elizabeta a twa ku xewetiwa hi Mariya , n'wana a tshuka-tshuka endzeni ka yena . Kutani Elizabeta a tala Moya lowo Kwetsima ,
42001042	a tlakusa rito a ku : “ U katekile exikarhi ka vavasati , ku katekile ni n'wana la nge ndzeni ka wena .
42001043	Swi endlise ku yini leswaku mana wa Hosi yanga a ta eka mina xana ?
42001044	Loko ku xeweta ka wena ku fikile etindleveni ta mina , n'wana ú tshuka-tshukile hi ku tsaka endzeni ka mina .
42001045	Ku katekile la pfumelaka leswaku leswi Hosi yi n'wi byeleke swona , swi ta endleka . ”
42001046	Kutani Mariya a ku : “ Mbilu yanga yi dzunisa Hosi ,
42001047	ni moya wa mina wu titsakela eka Xikwembu , Muponisi wanga ,
42001048	hikuva ú langutile vusiwana bya mina nandza wa yena , kutani ku sukela sweswi , vanhu va minkarhi hinkwayo va ta ku , ndzi katekile .
42001049	Lowa matimba hinkwawo ú ndzi endlerile leswikulu , vito ra yena ri hlawulekile ,
42001050	ni tintswalo ta yena i ta minkarhi ni minkarhi eka lava n'wi chavaka .
42001051	Ú tirhile hi matimba hi voko ra yena , ú hangalasile lava tikurisaka eku anakanyeni ka vona .
42001052	Tihosi ta matimba ú ti susile eswiluvelweni swa tona , kutani ú tlakusile lava titsongahataka .
42001053	Lava nga ni ndlala , ú va phamerile leswo nandziha , va dya va xurha , kambe lavo fuma ú va tlherisile va nga ri na nchumu .
42001054	Ú lwerile Israele nandza wa yena , hi ku anakanya tintswalo ta yena ,
42001055	leti a ti tshembiseke vatata wa hina , a nga Abrahama ni rixaka ra yena hilaha ku nga heriki . ”
42001056	Mariya ú tshamile na Elizabeta tin'hweti leti laveke ku ringana tinharhu , kutani a tlhelela ekaya .
42001057	Loko nkarhi wa Elizabeta wa ku kuma xihlangi wu fikile , a veleka n'wana wa mufana .
42001058	Lava akeke na yena ni maxaka ya yena va twa leswaku Hosi yi n'wi katekisile swinene , kutani va tsaka swin'we na yena .
42001059	Kutani hi siku ra vu-8 va ya yimbisa xihlangi ; van'wana a va lava ku xi thya vito ra Zakariya tata wa xona .
42001060	Kambe mana wa xona a ku : “ E-e , ú ta thyiwa vito ra Yohane . ”
42001061	Va ku ka yena : “ A ku na munhu exikarhi ka va ka n'wina la nga na vito rero . ”
42001062	Kutani va vutisa tata wa yena hi ku kombetela-kombetela hi mavoko , leswaku a ta va tivisa vito leri a ri rhandzaka .
42001063	Kuteloko a kombele ribye , a tsala leswi : “ Vito ra yena i Yohane . ” Kutani va hlamala hinkwavo .
42001064	Kan'we-kan'we nomo wa yena ni ririmi ra yena swi ntshunxeka ; kutani a vulavula , a tlangela Xikwembu .
42001065	Lava akelaneke na yena hinkwavo va khomiwa hi ku chava , kutani timhaka leti hinkwato ti hangalaka emagangeni hinkwawo ya tiko ra Yudiya .
42001066	Hinkwavo lava va ti tweke va ti hlayisa etimbilwini ta vona , va ku : “ N'wana loyi ú ta va lowo yini xana ? ” Voko ra Hosi hakunene a ri ri na yena .
42001067	Kavaloko Zakariya tata wa yena a tala hi Moya lowo Kwetsima , a vulavula a ku :
42001068	“ A ku dzunisiwe Hosi , Xikwembu xa Israele , hikuva xi endzerile tiko ra xona , xi ri kutsurile ;
42001069	xi hi pfuxele Muponisi wa matimba erixakeni ra Davhida nandza wa xona ;
42001070	a xi vurile sweswo ni khale hi milomo ya vaprofeta va xona lavo hlawuleka ;
42001071	a xi tshembisile ku hi ponisa eka valala va hina , ni le mavokweni ya hinkwavo lava va hi vengaka .
42001072	A xi te , xi ta tsetselela vatata wa hina , ni ku anakanya ntwanano wa xona lowo hlawuleka ;
42001073	xi tibohile hi ku hlambanya eka Abrahama tata wa hina ,
42001074	xi ku xi ta endla leswaku hi pona emavokweni ya valala , ni leswaku hi xi tirhela hi nga chavi nchumu ,
42001075	hi va ni ku hlawuleka ni ku lulama emahlweni ka xona , masiku hinkwawo ya ku hanya ka hina .
42001076	Na wena xihlangi , u ta vuriwa muprofeta wa Loyi-a-nge-henhla-henhla , hikuva u ta rhangela Hosi emahlweni ku lunghisa ndlela ya yona ,
42001077	ni ku tivisa tiko ra yona leswaku ri ta ponisiwa , hi ku rivaleriwa ka swidyoho swa rona .
42001078	Swi ta endleka hi tintswalo ta Xikwembu xa hina , lexi xi hi twelaka vusiwana , hikuva hi tintswalo leti , hi ta endzeriwa hi ku vonakala loku humaka hi le tilweni ,
42001079	ku ta voninga lava nga tshama emunyameni ni le ndzhutini wa rifu , ni ku hi fambisa etindleleni ta ku rhula . ”
42001080	Kutani n'wana a kula a ri karhi a kuma matimba emoyeni ; kutani a ya tshama emananga ku ko ku fika siku leri a humeleleke ha rona eka Israele .
42002001	Eminkarhini yoleyo ku humelela nawu wa hosi Khezari Awugusto wa leswaku vanhu va matiko hinkwawo ya yena va ya tsarisa mavito .
42002002	Ku tsarisa loku ko rhanga , ku endliwile enkarhini wa Kwirino loko a fuma Siriya .
42002003	Kutani hinkwavo va ya tsarisa mavito , un'wana ni un'wana emutini wa yena .
42002004	Yosefa na yena a suka Galeliya emutini wa Nazareta , a ya eYudiya emutini wa Davhida lowu vuriwaka Betlehema , hikuva a a ri munhu wa rixaka ra Davhida , ni wa yindlu ya yena .
42002005	A ya tsarisa vito ra yena kona , ni ra Mariya loyi a a n'wi vutile , loyi a a langutele ku kuma n'wana .
42002006	Kuteloko va ri kwale , masiku ya ku tika ka yena ma hela .
42002007	Kutani a veleka n'wana wa yena wa mativula , wa mufana ; a n'wi phutsela hi nguvu , a n'wi lata exitsengeleni , hikuva a va pfumarile byetlelo endlwini ya vaendzi .
42002008	A ku ri ni varisi etikweni rero , va tshama enhoveni , va hlayisa mintlhambi ya vona nivusiku .
42002009	Kutani ntsumi ya Hosi yi humelela eka vona , ku kwetsima ka Hosi ku va rhendzela , kutani va chava hi ku chava lokukulu .
42002010	Ntsumi yi ku ka vona : “ Mi nga chavi ! Vonani , ndzi mi tivisa mahungu lamanene lama nga ta tsakisa tiko hinkwaro swinene ;
42002011	hileswaku namuntlha mi velekeriwile Mulondzovoti emutini wa Davhida ; i Kriste , Hosi .
42002012	Xikombiso eka n'wina hi lexi : mi ta kuma xihlangi lexi phutseriweke hi nguvu , xi latiwile exitsengeleni . ”
42002013	Hi nomu lo vunyingi bya mavandla ya le tilweni byi humelela byi ri ni ntsumi , byi dzunisa Xikwembu , byi ku :
42002014	“ Ku dzuneka a ku ve eka Xikwembu ematilweni ya le henhla-henhla , ku rhula a ku ve emisaveni eka vanhu lava xi va tsakelaka . ”
42002015	Kuteloko tintsumi ti va siyile , ti tlhelele etilweni , varisi va byelana , va ku : “ A hi yeni eBetlehema , hi ya vona leswi humeleleke kona , leswi Hosi yi nga hi tivisa swona . ”
42002016	Kutani va hatlisa va ya kona , va ya kuma Mariya na Yosefa ni xihlangi lexi latiweke exitsengeleni .
42002017	Loko va swi vonile , va vula leswi va nga byeriwa swona ehenhla ka n'wana loyi .
42002018	Kutani hinkwavo lava tweke leswi varisi va nga va byela swona , va hlamala .
42002019	Kambe Mariya a hlayisa timhaka leti hinkwato , a ti anakanya embilwini ya yena .
42002020	Kutani varisi va tlhela va ri karhi va dzunisa Xikwembu , va xi tlangela hikwalaho ka hinkwaswo leswi va swi voneke , ni leswi va swi tweke ; a swi vile hilaha a va byeriwile hakona .
42002021	Loko n'wana a hetile masiku ya 8 , a yimbisiwa , kutani va n'wi thya vito ra Yesu , hilaha ntsumi yi nga n'wi thya hakona , mana wa yena a nga si tika .
42002022	Loko ku fikile masiku ya ku tibasisa ka vona hi ku lerisa ka Nawu wa Muxe , Yosefa na Mariya va yisa n'wana eYerusalema ku ya n'wi komba eka Hosi ;
42002023	hikuva ku tsariwile leswi eNawini wa Hosi : “ N'wana un'wana ni un'wana wa xinuna , wa mativula , ú ta hlawuleriwa Hosi . ”
42002024	Naswona va humesa magandzelo lama lerisiweke eNawini wa Hosi , ma nga matuva mambirhi , kumbe mavondlo mambirhi ya matuva .
42002025	Le Yerusalema a ku ri ni munhu la vuriwaka Simiyoni ; munhu loyi a a lulamile , a chava Xikwembu ; a a langutele ku chaveleriwa ka Israele . Moya lowo Kwetsima a wu ri ka yena .
42002026	A a kombiwile hi Moya lowo Kwetsima leswaku a nga ka a nga fi a nga si vona Mesiya wa Hosi ;
42002027	kutani a ya eTempeleni hi ku susumetiwa hi Moya . Loko Yesu n'wana a tisiwa hi vatswari va yena ku ta endla ha yena hi ku lerisa ka Nawu ,
42002028	Simiyoni a n'wi amukela emavokweni ya yena , a vonga Xikwembu , a ku :
42002029	“ Sweswi Hosi , u nga ntshunxa nandza wa wena a tifambela hi ku rhula , hilaha u nga vula hakona ,
42002030	hikuva mahlo ya mina ma vonile ku ponisa ka wena ,
42002031	loku u ku lunghiseke emahlweni ka matiko hinkwawo ,
42002032	ku nga ku vonakala loku nga ta voninga matiko , ni loku Israele tiko ra wena ri nga ta tidzunisa ha kona . ”
42002033	Kutani tata wa yena ni mana wa yena va hlamala hi timhaka leti ti vuriwaka ehenhla ka yena .
42002034	Kutani Simiyoni a va katekisa , a ku ka Mariya , mana wa n'wana : “ Vona , n'wana loyi ú vekiwile leswaku lavo tala va khunguvanyeka , van'wana va pfuxiwa etikweni ra Israele . Ú ta va xikombiso lexi lavo tala va nga ta lwa na xona ,
42002035	leswaku miehleketo ya vona yi humela erivaleni . Na wena , nhlomulo wu ta ku tlhava mbilu kukota tlhari . ”
42002036	A ku ri na Ana , muprofeta wa xisati n'wana Fanuwele , wa va ka Asere ; a a dyuharile ngopfu . Loko a tekiwa a ha ri lontshwa , ú hanyile ni nuna wa yena malembe ya 7 ,
42002037	kutani a feriwa hi nuna . A a ri ni malembe ya 84 , a nga suki eTempeleni , kambe a tirhela Hosi hi ku titsona swakudya ni ku khongela vusiku ni nhlekanhi .
42002038	A tshuka a fikile enkarhini wolowo , a nkhensa Xikwembu , a vula ta Yesu eka hinkwavo lava languteleke ku kutsuriwa ka Yerusalema .
42002039	Kuteloko va hetile hinkwaswo leswi lerisiweke hi Nawu wa Hosi , va tlhelela eGaleliya , va ya eNazareta kaya ka vona .
42002040	Loko a ri n'wana , a kula , a tiya , a tala hi vutlhari , kutani Xikwembu xi n'wi katekisa .
42002041	Vatswari va Yesu a va ya eYerusalema lembe rin'wana ni rin'wana enkhubyeni wa Paseka .
42002042	Kutani loko a ri ni malembe ya 12 , va tlhandlukela na yena enkhubyeni hi ntolovelo wa vona .
42002043	Loko masiku ya nkhuvo ma herile , va tlhelela eka rikwavo , kambe Yesu n'wana a sala eYerusalema , vatswari va yena va nga swi tivi .
42002044	Hi ku anakanya leswaku ú le xikarhi ka lava va longolokaka na vona , va famba siku hinkwaro , kutani va sungula ku n'wi lava exikarhi ka maxaka ya vona ni ka lava va tivanaka na vona .
42002045	Loko va nga n'wi kumi , va tlhelela eYerusalema va ri karhi va n'wi lava .
42002046	Endzhaku ka masiku manharhu va n'wi kuma eTempeleni , a tshamile exikarhi ka vadyondzisi , a va yingisela , ni ku va vutisa swivutiso ;
42002047	kutani hinkwavo lava n'wi twaka va hlamala ku tlhariha ka yena ni ku hlamula ka yena .
42002048	Loko vatswari va yena va n'wi vona kona , va hlamala ngopfu . Kutani mana wa yena a ku ka yena : “ N'wananga , hikwalaho ka yini u hi tirhisile hi ndlela leyi ? Waswivo , tata wa wena na mina a hi ku lava hi ri eku karhatekeni swinene . ”
42002049	Yesu a va hlamula a ku : “ A mi ndzi lavela yini ? Xana a mi nga swi tivi leswaku ndzi fanele ku va kwala ndlwini ya Tata wa mina xana ? ”
42002050	Kambe a va twisisanga rito leri a nga va hlamula ha rona .
42002051	Kutani a rhelela na vona , a ya eNazareta , a tshama a va yingisa . Kutani mana wa yena a hlayisa timhaka leti hinkwato embilwini ya yena .
42002052	Loko a ri Yesu , a kula emirini ni le miehleketweni , a tsakeriwa hi Xikwembu ni vanhu .
42003001	Hi lembe ra khume na ntlhanu ra ku fuma ka Tiberiyo Khezari , Pontiyo Pilato a a fuma Yudiya ; Heroda yena a a ri hosi ya Galeliya ; Filipi makwavo a a ri hosi ya Ituriya ni ya tiko ra Trakonita ; Lisaniya a a ri hosi ya Abilene ;
42003002	Anasi na Kayafasi a va ri vaprista lavakulu ; enkarhini wolowo , rito ra Xikwembu ri fika eka Yohane n'wana Zakariya , emananga .
42003003	Kutani a suka , a ya rhendzeleka na tiko hinkwaro leri nge kusuhi na Yordani , a ri karhi a huwelela , a byela vanhu ku hundzuka va khuvuriwa , leswaku Xikwembu xi va rivalela swidyoho swa vona .
42003004	Hi swona leswi nga tsariwa ebukwini ya muprofeta Esaya , loko a te : “ Rito ra munhu la huwelelaka emananga , ri ri : ‘ Khulelani ndlela ya Hosi , mi lulamisa magondzo ya yona .
42003005	Minkova hinkwayo yi ta gandleteriwa , tintshava hinkwato ni switsunga hinkwaswo swi ta hindzimuxiwa ; leswi gombonyokeke swi ta lulamisiwa , ni tindlela to biha ti ta khuleriwa ,
42003006	kutani munhu un'wana ni un'wana ú ta vona hilaha Xikwembu xi ponisaka vanhu hakona . ’ ”
42003007	Kutani Yohane a byela mintshungu leyi taka ku ta khuvuriwa hi yena , a ku : “ Rixaka ra timhiri , i mani la nga mi tsundzuxa ku baleka vukari lebyi taka xana ?
42003008	Vekani mihandzu leyi fambelanaka ni ku hundzuka ka n'wina ! Mi nga anakanyi mi ku , mi na Abrahama , yena tata wa n'wina , hikuva ndzi ri ka n'wina : Xikwembu xi nga pfuxela Abrahama evana hi maribye lawa .
42003009	Ni sweswi xihloka xi vekiwile etimitswini ta mirhi ; murhi wun'wana ni wun'wana lowu nga vekiki mihandzu leyinene , wu ta tsemiwa wu hoxiwa endzilweni . ”
42003010	Kutani mintshungu yi n'wi vutisa yi ku : “ Loko swi ri tano , hi ta endla yini ke ? ”
42003011	A hlamula a ku ka vona : “ Loyi a nga ni swiambalo swimbirhi , a a avele la pfumalaka ; ni loyi a nga ni swakudya , a a endlise sweswo na yena . ”
42003012	Valuvisi na vona va ta eku khuvuriweni , va ku ka yena : “ Mudyondzisi , hi ta endla yini xana ? ”
42003013	A ku ka vona : “ Mi nga therisi vanhu ku tlula leswi mi lerisiweke swona . ”
42003014	Masocha na wona ma n'wi vutisa ma ku : “ Hina ke , hi ta endla yini ? ” A ku ka vona : “ Mi nga phanghi swilo swa vanhu , mi nga va tekeli swona hi ku xisa , kambe mi kolwa hi hakelo ya n'wina . ”
42003015	Vanhu a va tshama va langutele , kutani hinkwavo a va ehleketa etimbilwini ta vona leswaku kumbexana Yohane a nga va yena Mesiya .
42003016	Yohane a va hlamula hinkwavo , a ku : “ Loko ndzi ri mina , ndzi mi khuvula hi mati , kambe wa ta un'wana loyi a ndzi tlulaka hi matimba , loyi swi nga ndzi faneriki ku ntshunxa ngoti ya tintanghu ta yena ; yena ú ta mi khuvula hi Moya lowo Kwetsima ni ndzilo .
42003017	Rihlelo ri le vokweni ra yena ; ú ta hlela swinene hinkwaswo leswi nge xivuyeni xa yena a heta : kutani mavele ú ta ma chela enguleni ; kambe mungu wona , ú ta wu hisa endzilweni lowu nga timekiki . ”
42003018	Kutani a tshama a va khongotela hi timhaka tin'wana leto tala , a ri karhi a twarisa Evhangeli exikarhi ka vanhu .
42003019	Kambe Hosi Heroda a a tekile Herodiya , nsati wa makwavo wa yena Filipi , a endla ni swin'wana leswo tala leswi biheke , kutani Yohane a a tala ku n'wi tshinya etimhakeni teto .
42003020	Kutani Heroda a engetela vubihi lebyi hi ku pfalela Yohane ekhotsweni .
42003021	Loko vanhu hinkwavo va khuvuriwa , ni loko Yesu na yena a khuvuriwile , matilo ma pfuleka a ri karhi a khongela ;
42003022	Moya lowo Kwetsima wu xikela henhla ka yena , wu ri ni xivumbeko lexi fanaka ni xa tuva ; kutani rito ri huma etilweni ri ku : “ U N'wananga la rhandzekaka , loyi ndzi n'wi tsakelaka swinene . ”
42003023	Yesu a a ri kusuhi ni malembe ya 30 loko a sungula ntirho wa yena ; kutani , hi ku ehleketa ka vanhu , a a ri n'wana Yosefa , wa Heli ,
42003024	wa Matati , wa Levhi , wa Melki , wa Yanayi , wa Yosefa ,
42003025	wa Matatiya , wa Amosi , wa Nahume , wa Esli , wa Nagayi ,
42003026	wa Mate , wa Matatiya , wa Semeyini , wa Yoseke , wa Yoda ,
42003027	wa Yohana , wa Resa , wa Zerubabele , wa Salatiele , wa Neri ,
42003028	wa Melki , wa Adi , wa Kosama , wa Elmadema , wa Ere ,
42003029	wa Yoxuwa , wa Eliezere , wa Yorimi , wa Matati , wa Levhi ,
42003030	wa Simiyoni , wa Yuda , wa Yosefa , wa Yonama , wa Eliyakimi ,
42003031	wa Meleya , wa Mena , wa Matati , wa Natani , wa Davhida ,
42003032	wa Yese , wa Obede , wa Bowazi , wa Sala , wa Nasoni ,
42003033	wa Aminadaba , wa Admini , wa Arni , wa Esromo , wa Faresi , wa Yuda ,
42003034	wa Yakobo , wa Isaka , wa Abrahama , wa Tera , wa Nakori ,
42003035	wa Serugi , wa Rhewu , wa Pelege , wa Ebere , wa Sala ,
42003036	wa Kayinama , wa Arifakisada , wa Seme , wa Nowa , wa Lameke ,
42003037	wa Metuxela , wa Enoko , wa Yarete , wa Maleleyeli , wa Kayinama ,
42003038	wa Enosi , wa Seta , wa Adamu , wa Xikwembu .
42004001	Kutani Yesu a suka eYordani , a tele Moya lowo Kwetsima , wu n'wi yisa emananga .
42004002	Kutani a ringiwa hi Diyavulosi hi masiku ya 40 , a nga dyi nchumu hi masiku wolawo ; kuteloko ma herile , a twa ndlala .
42004003	Hiloko Diyavulosi a ku ka yena : “ Loko u ri N'wana wa Xikwembu , lerisa ribye leri leswaku ri hundzuka vuswa . ”
42004004	Yesu a n'wi hlamula a ku : “ Ku tsariwile va te : “ ‘ Munhu a nga ka a nga hanyi hi vuswa ntsena . ’ ”
42004005	Kutani Diyavulosi a ya na yena ehenhla , a n'wi komba hi xinkarhana mimfumo hinkwayo ya misava ; kutani a ku ka yena :
42004006	“ Ndzi ta ku nyika vuhosi lebyi hinkwabyo ni ku dzuneka ka byona , hikuva ndzi nyikiwile swona , kutani ndzi nyika munhu hi ku rhandza ka mina .
42004007	Kutani loko wena u ndzi nkhinsamela , hinkwaswo leswi swi ta va swa wena . ”
42004008	Yesu a n'wi hlamula , a ku : “ Ku tsariwile va te : “ ‘ U ta nkhinsamela Hosi , Xikwembu xa wena , u gandzela xona ntsena . ’ ”
42004009	Kutani Diyavulosi a n'wi yisa eYerusalema , a n'wi veka exihlungwaneni xa Tempele , kutani a ku ka yena : “ Loko u ri N'wana wa Xikwembu , jitama ,
42004010	hikuva ku tsariwile va te : “ ‘ Xikwembu xi ta lerisa tintsumi ta xona ku ku hlayisa . ’
42004011	“ Naswona va te : “ ‘ Ti ta ku qhavulela emavokweni ya tona , leswaku nenge wa wena wu nga tshuki wu vavisiwa hi ribye . ’ ”
42004012	Yesu a n'wi hlamula , a ku : “ Ku vuriwile va ku : “ ‘ U nga tshuki u ringa Hosi , Xikwembu xa wena . ’ ”
42004013	Loko Diyavulosi a hetile ku ringa Yesu hi matlhelo hinkwawo , a n'wi tshika , a yimela ku kuma nkarhi wun'wana lowunene .
42004014	Yesu a tlhelela eGaleliya hi matimba ya Moya lowo Kwetsima ; kutani ku twakala ka yena ku hangalaka ematlhelweni hinkwawo ya tiko .
42004015	Kutani a dyondzisa emasinagogeni ya vona , a ri karhi a dzunisiwa hi vanhu hinkwavo .
42004016	A ya ni le Nazareta , laha a nga kulela kona ; kutani hi siku ra Savata hi ntolovelo wa yena a nghena esinagogeni , kutani a suka a yimela ku hlaya .
42004017	A nyikiwa buku ya muprofeta Esaya ; kuteloko a yi pfurile , a kuma laha ku nga tsariwa marito lama nge :
42004018	“ Moya wa Xikwembu wu le ka mina , hikuva xi ndzi hlawurile ku ya byela swisiwana emahungu lamanene ; xi ndzi rhumile ku ya tivisa lava bohiweke leswaku va ta ntshunxiwa , ni lavo-fe-mahlo leswaku va ta vona ; xi ndzi rhumile ku ntshunxa lava xanisiwaka ,
42004019	ni ku twarisa lembe lerinene ra Hosi . ”
42004020	Kuteloko a pfarile buku , a yi nyika nandza , a tshamisa hansi ; kutani hinkwavo lava a va ri esinagogeni va n'wi langutisisa .
42004021	Kavaloko a sungula ku va dyondzisa , a ku : “ Namuntlha rito leri mi ri twaka , ri hetisekile . ”
42004022	Kutani hinkwavo va vula vumbhoni byo saseka ehenhla ka yena , va ri karhi va hlamala marito layo saseka lama humaka enon'wini wa yena , va ku : “ Xana munhu loyi a hi yena n'wana Yosefa xana ? ”
42004023	Kutani a ku ka vona : “ Ndza tshemba leswaku mi ta ndzi byela xivuriso lexi nge : ‘ N'anga , tihanyise hi wexe ! ’ Naswona mi ta ku : ‘ Leswi hi swi tweke swi endliwa hi wena eKapernawume , swi endle ni kwala tikweni ra wena ! ’ ”
42004024	Yesu a engeta a ku : “ Ndza mi byela leswaku a ku na muprofeta loyi a amukeriwaka etikweni ra rikwavo .
42004025	Ndzi tiyisa mhaka leyi ndzi ri : Vavasati lavo tala va tinoni a va ri kona etikweni ra Israele eminkarhini ya Eliya , loko tilo ri pfariwa hi malembe manharhu ni tin'hweti ta 6 , kutani ndlala leyikulu yi va kona etikweni hinkwaro ;
42004026	kambe Eliya a nga rhumiwanga ni le ka un'we wa vona ; ú rhumiwile ntsena eka wansati wa noni wa le Sarepta etikweni ra Sidoni .
42004027	Naswona , a ku ri na vanhlokonho lava tala etikweni ra Israele eminkarhini ya muprofeta Elixa , kambe a ku vanga na un'we wa vona la basisiweke , loko a nga ri Naamani wa le Siriya . ”
42004028	Kutani hinkwavo lava a va ri esinagogeni va kariha swinene loko va twa timhaka teto .
42004029	Va suka va yima , va n'wi humesela handle ka muti , va n'wi yisa eriweni ra ntshava leyi muti wa vona a wu akiwe ehenhla ka yona , ku ya n'wi susumetela kona .
42004030	Kambe yena a hundza hi le xikarhi ka vona , a tifambela .
42004031	Kutani Yesu a rhelela a ya eKapernawume , wu nga muti wa Galeliya . A a toloverile ku dyondzisa vanhu hi siku ra Savata ,
42004032	kutani vona a va hlamala ku dyondzisa ka yena , hikuva rito ra yena a ri ri ra loyi a nga ni vuhosi .
42004033	Esinagogeni , a ku ri ni munhu loyi a a ri ni moya wa thyaka , wa demona ; wona wu huwelela hi rito lerikulu ,
42004034	wu ku : “ Ha ! Mhaka ya hina na wena hi yihi ke , wena Yesu wa Nazareta ? Xana u tele ku ta hi lovisa xana ? Ndza ku tiva leswaku u mani ! U Lowo Hlawuleka wa Xikwembu . ”
42004035	Kambe Yesu a wu tshinya , a ku : “ Miyela ! Huma ka munhu yoloye ! ” Hiloko demona ri wisa munhu loyi exikarhi ka ntshungu , ri huma eka yena , kambe ri nga n'wi vavisanga .
42004036	Kutani hinwavo va hlamala , va vutisana va ku : “ Rito ra munhu loyi hi lero yini , leswi a lerisaka mimoya ya thyaka hi vuhosi ni matimba , kutani yi huma ke ? ”
42004037	Kutani ku twala ka yena ku hangalaka matlhelo hinkwawo ya tiko rero .
42004038	Kutani Yesu a huma esinagogeni , a nghena emutini wa Simoni ; kambe mana wa nkata Simoni a a khomiwile hi vuvabyi , miri wa yena wu hisa ngopfu , kutani va n'wi kombelela eka Yesu .
42004039	Kavaloko Yesu a yima kusuhi na yena , a tshinya vuvabyi , kutani byi suka ; hiloko wansati a hatla a pfuka , a va tirhela .
42004040	Loko dyambu ri perile , hinkwavo lava a va ri ni vanhu lava karhatiwaka hi mavabyi ya tinxaka-xaka , va va tisa eka Yesu , kutani a tlhandleka mavoko ehenhla ka un'wana ni un'wana wa vona , a va hanyisa .
42004041	Na wona mademona ma huma eka lavo tala , ma huwelela ma ku : “ U N'wana wa Xikwembu . ” Kambe Yesu a ma tshinya , a nga ma pfumeleli ku vulavula , hikuva a ma tiva leswaku hi yena Mesiya .
42004042	Loko ri xile , a huma a ya emananga , kutani vanhu lavo tala va n'wi lava , va ko va ya n'wi kuma , kutani va ringeta ku n'wi sivela leswaku a nga hambani na vona .
42004043	Kambe yena a ku ka vona : “ Ndzi fanele ku ya emitini yin'wana , leswaku na kona ndzi ya twarisa Evhangeli ya Mfumo wa Xikwembu , hikuva ndzi rhumeriwe swona . ”
42004044	Kutani a ya dyondzisa emasinagogeni ya Yudiya .
42005001	Siku rin'wana Yesu a a yimile eribuweni ra tiva ra Genesareta , ntshungu wu ri karhi wu n'wi kamanyeta , wu navela ku yingisa Rito ra Xikwembu .
42005002	Kutani a vona mabyatso mambirhi lama kokeriweke eribuweni ra tiva ; vaphasi a va humile ka wona , va hlantswa tinkoka ta vona .
42005003	A nghena eka byin'wana bya mabyatso lawa , lebyi a byi ri bya Simoni , kutani a kombela Simoni ku byi tshineta kulenyana ni ribuwu , kutani a dyondzisa ntshungu , a tshamile ebyatsweni .
42005004	Loko a hetile ku vulavula , a ku ka Simoni : “ Tlutelani exidziveni , mi peta tinkoka ta n'wina kona , mi phasa . ”
42005005	Kambe Simoni a hlamula a ku : “ N'wini wanga , hi tirhile vusiku hinkwabyo , hi nga phasi nchumu ; kambe hi ku vula ka wena , ndzi ta peta tinkoka . ”
42005006	Va endlisa sweswo , kutani va phasa tinhlampfi leto tala ngopfu , tinkoka ta vona ti ko ti lava ku handzuka .
42005007	Kutani va koweta vatirhi-kulobye lava a va ri ebyatsweni byin'wana leswaku va ta , va ta va pfuna . Vona va ta , kutani va tata mabyatso mambirhi walawo , ma ko ma lava ku mbombomela .
42005008	Loko Simoni Petro a swi vona , a nkhinsama emilengeni ya Yesu , a ku ka yena : “ Suka ka mina Hosi , hikuva ndzi mudyohi . ”
42005009	Yena ni hinkwavo lava a va ri na yena , a va hlamele ngopfu hi ku tala ka tinhlampfi leti va ti phaseke ;
42005010	a swi ri tano ni ka va Yakobo na Yohane , vana va Zebediya , lava a va tirha na Simoni . Kutani Yesu a ku ka Simoni : “ U nga chavi , ku sukela sweswi u ta va la phasaka vanhu . ”
42005011	Kuteloko va vuyiserile mabyatso eribuweni , va siya hinkwaswo va n'wi landza .
42005012	Kakuloko a ri emutini wun'wana , ku ta wanuna la taleke hi nhlokonho ; kutani loko a vona Yesu , a tiwisela hansi hi mombo , a n'wi khongela , a ku : “ Hosi , loko u swi rhandza , u nga ndzi basisa . ”
42005013	Kutani Yesu a tshambuluta voko , a n'wi khumba a ku : “ Ndza swi rhandza , hlantsweka u basa ! ” Hi nomu lo nhlokonho yi suka eka yena .
42005014	Kutani Yesu a n'wi lerisa a ku : “ U nga tshuki u byela munhu swilo leswi , kambe famba , u ya tikomba eka muprista , u humesa swa ku basisiwa ka wena , hilaha Muxe a leriseke hakona ; swi ta va vumbhoni eka vona . ”
42005015	Kambe ku twakala ka Yesu ku ya ku hangalaka ; mintshungu leyikulu yi ta ku ta n'wi yingisa , ni ku hanyisiwa hi yena .
42005016	Kambe a a pfa a suka , a ya khongela a ri yexe .
42005017	Siku rin'wana , Yesu a a ri eku dyondziseni . Vafarisi ni vadyondzisi va Nawu lava humeke emitini hinkwayo ya Galeliya , ni ya Yudiya , ni le Yerusalema , a va tshamile kwalaho , Yesu a ri karhi a hanyisa lava vabyaka , hikuva Xikwembu a xi n'wi nyikile matimba walawo .
42005018	Hiloko ku ta vavanuna lava rhwaleke munhu la khwanyaleke swirho , a etlele evuhlakeni ; va ringeta ku n'wi nghenisa ndlwini ni ku n'wi veka emahlweni ka Yesu .
42005019	Loko va nga kumi lomu va nga ta n'wi nghenisa hi kona hikwalaho ka ntshungu , va khandziya ehenhla ka yindlu , va hahlula lwangu , va n'wi nembeletela hansi exikarhi ka vanhu a ri esangwini , a vekiwa emahlweni ka Yesu .
42005020	Loko Yesu a vona ku pfumela ka vona , a ku : “ Nakulorhi , u rivaleriwile swidyoho swa wena ! ”
42005021	Kutani vatsari ni Vafarisi va sungula ku vilela hi timbilu , va ku : “ Munhu loyi u sandza Xikwembu ! A nga va mani ke ? Xana i mani la nga rivalelaka munhu swidyoho , loko xi nga ri Xikwembu ntsena ke ? ”
42005022	Kambe loko Yesu a tivile ku vilela ka vona , a va hlamula a ku : “ Mi vilela hikwalaho ka yini etimbilwini ta n'wina ke ?
42005023	Ku olova yini ke ? Ku vula leswaku : ‘ U rivaleriwile swidyoho swa wena ’ , kumbe ku vula leswaku : ‘ Pfuka u famba ’ xana ?
42005024	Sweswi mi ta tiva leswaku N'wana-wa-Munhu ú ni matimba emisaveni ku rivalela vanhu swidyoho . ” Hiloko a ku ka loyi a khwanyaleke swirho : “ Ndzi ri ka wena , pfuka u teka sangu ra wena u ya ekaya . ”
42005025	Kan'we-kan'we o kàkàtsùkù , emahlweni ka vona , a teka sangu leri a a etlele eka rona , a tiyela kaya a ri karhi a dzunisa Xikwembu .
42005026	Kutani va hlamala hinkwavo , va dzunisa Xikwembu , va tala hi ku chava va ku : “ Namuntlha hi vonile mihlolo . ”
42005027	Endzhaku ka timhaka teto , Yesu a huma , kutani a vona muluvisi loyi a va ku i Levhi , a tshamile endlwini ya ndzuvo . A ku ka yena : “ Ndzi landze . ”
42005028	Hiloko yena a suka a yima , a tshika hinkwaswo a n'wi landza .
42005029	Kavaloko Levhi a endlela Yesu nkhuvo lowukulu emutini wa yena ; kutani a ku ri ni ntshungu lowukulu wa valuvisi ni wa vanhu van'wana lava tshameke eswakudyeni na vona .
42005030	Vafarisi ni vatsari va ntlawa wa vona va n'unun'uta va ku ka vadyondzisiwa va yena : “ Xana mi dyela yini ni valuvisi ni vadyohi , mi nwela yini na vona ke ? ”
42005031	Yesu a va hlamula a ku : “ Lava tsakeke emirini a va lavi n'anga , kambe yi laviwa hi lava vabyaka .
42005032	A ndzi tanga ku ta vitana lava lulameke , kambe vadyohi , leswaku va hundzuka . ”
42005033	Kutani va ku ka yena : “ Vadyondzisiwa va Yohane va tala ku titsona swakudya , va endla ni swikhongelo ; vadyondzisiwa va Vafarisi na vona va endlisa sweswo ; kasi va wena lava , va dya va nwa ! ”
42005034	Yesu a ku ka vona : “ Xana mi nga sindzisa tinxangwana ta muteki ku titsona swakudya , loko muteki a ha ri na tona ke ?
42005035	Masiku ma ta lawa muteki a nga ta susiwa eka tona ; hi kona ti nga ta titsona swakudya , emasikwini walawo ! ”
42005036	A engeta a va byela xifaniso a ku : “ A ku na munhu loyi a handzulaka xitiva engubyini leyintshwa , a xi rhungelela eka leya khale , hikuva loko a endlisa sweswo , ú ta va a handzurile nguvu leyintshwa , kutani xitiva lexintshwa a xi nga yelani ni nguvu ya khale .
42005037	A ku na munhu la chelaka vhinyo leyintshwa eminkwameni ya khale ya madzovo ; hikuva loko a endlisa sweswo , vhinyo leyintshwa yi ta handzula minkwama yi halaka , minkwama na yona yi ta va yi onhakile .
42005038	Kambe vhinyo leyintshwa yi cheriwa eminkwameni leyintshwa .
42005039	Naswona a ku na munhu la navelaka vhinyo leyintshwa loko a nwile leya khale , hikuva ú ta ku : ‘ Ku nandziha leya khale . ’ ”
42006001	Hi siku ra Savata , Yesu a hundza exikarhi ka masimu . Kutani vadyondzisiwa va yena va tshova min'oko ya koroni , va swoswa tindzhoho hi mandla , va dya .
42006002	Kambe Vafarisi van'wana va ku : “ Hikwalaho ka yini mi endla leswi nga pfumeleriwiki hi Savata xana ? ”
42006003	Yesu a va hlamula a ku : “ Xana a mi hlayanga leswi nga endliwa hi Davhida , siku a nga twa ndlala , yena ni lava a va ri na yena ke ?
42006004	Ú nghenile endlwini ya Xikwembu , a teka swinkwa swa magandzelo leswi nga fanelangiki ku dyiwa hi vanhu van'wana , loko ku nga ri hi vaprista ntsena , kutani a dya , a tlhela a nyika ni lava a va ri na yena . ”
42006005	Kutani a ku ka vona : “ N'wana-wa-Munhu i hosi ya Savata . ”
42006006	Hi siku rin'wana ra Savata a nghena esinagogeni a dyondzisa ; kutani a ku ri ni munhu kona loyi voko ra yena ra xinene a ri khwanyarile .
42006007	Vatsari ni Vafarisi va xiya Yesu , ku vona loko kumbe a ta hanyisa munhu hi siku ra Savata , leswaku va ta kuma lexi va nga ta n'wi hehla ha xona .
42006008	Kambe yena a a tiva miehleketo ya vona , kutani a ku ka munhu wa voko ro khwanyala : “ Suka u yima u ta la xikarhi la ! ” Yena a suka a yima .
42006009	Yesu a ku ka vona : “ Ndza mi vutisa , xana leswi lulameke ku endliwa hi siku ra Savata hi swihi ke : Ku endla leswinene kumbe ku endla leswo biha , ku ponisa munhu kumbe ku n'wi lovisa xana ? ”
42006010	A va languta swinene hinkwavo kutani a ku ka munhu loyi : “ Tshambuluta voko ra wena ! ” A ri tshambuluta , kutani voko ra yena ri tlhela ri ololoka .
42006011	Vatsari ni Vafarisi va hlundzuka swinene , kutani va ya twanana hi leswi va nga ta swi endla eka Yesu .
42006012	Emasikwini lawa Yesu a ya entshaveni ku ya khongela ; kutani a tshama vusiku hinkwabyo a ri karhi a khongela Xikwembu .
42006013	Loko ri xile , a vitana vadyondzisiwa va yena , kutani exikarhi ka vona a hlawula khume na vambirhi , a va thya vaapostola va yena .
42006014	Lava hlawuriweke i Simoni loyi Yesu a n'wi thyeke vito ra Petro , ku landza Andriya makwavo , na Yakobo , na Yohane , na Filipi , na Bartolomi ,
42006015	na Matewu , na Tomasi , na Yakobo n'wana Alfiya , na Simoni la nga vuriwa Muhiseki ,
42006016	na Yuda n'wana Yakobo , na Yudasi Iskariyota , la nga hundzuka muxengi .
42006017	Loko Yesu a rhelerile na vona hi le ntshaveni , a ya yima erivaleni ; kutani ku ta vunyingi lebyikulu bya vadyondzisiwa va yena , ni ntshungu lowukulu wa vanhu lava humaka hinkwako eYudiya , ni le Yerusalema , ni le tikweni ra Tiri na Sidoni leri nge kusuhi ni lwandle ,
42006018	va ta ku ta n'wi yingisa ni ku hanyisiwa hi yena ; lava karhatiwaka hi mimoya ya thyaka , na vona a a va hanyisa .
42006019	Ntshungu hinkwawo a wu ringeta ku n'wi khumba , hikuva matimba a ma huma eka yena , ma va hanyisa hinkwavo .
42006020	Kutani Yesu a languta vadyondzisiwa va yena , a ku : “ Mi katekile n'wina swisiwana , hikuva Mfumo wa Xikwembu wu le ka n'wina .
42006021	Mi katekile n'wina mi twaka ndlala sweswi , hikuva mi ta dya mi xurha . Mi katekile n'wina mi rilaka sweswi , hikuva mi ta hlekelela .
42006022	“ Mi katekile loko vanhu va mi venga , loko va mi hlongola ni ku mi rhuketela , ni loko va sola vito ra n'wina wonge hi loko ri bihile , hikwalaho ka N'wana-wa-Munhu .
42006023	Esikwini rorero tsakani mi tsakisisa , hikuva hakelo ya n'wina yi ta va leyikulu etilweni ; naswona vatata wa vona va endlisile sweswo eka vaprofeta .
42006024	“ Kambe mi ni khombo n'wina vafuwi , hikuva mi kumile ku chaveleriwa ka n'wina .
42006025	Mi ni khombo n'wina mi dyaka mi xurha sweswi , hikuva mi ta twa ndlala . Mi ni khombo n'wina mi hlekaka sweswi , hikuva mi ta rila mi kolola .
42006026	“ Mi ni khombo n'wina loko vanhu hinkwavo va mi dzunisa , hikuva vatata wa vona va endlisile sweswo eka vaprofeta va mavunwa .
42006027	“ Kambe eka n'wina lava mi ndzi yingisaka ndzi ri : Rhandzani valala va n'wina , mi endla leswinene eka lava va mi vengaka .
42006028	Katekisani lava va mi rhukanaka , mi khongelela lava va mi karhataka .
42006029	Loko munhu a ku makala rhama , n'wi kangatelele ni lerin'wana ; la ku vutlelaka jasi , u nga n'wi aleli ni baji .
42006030	Nyika mani na mani la kombelaka eka wena ; ni loko munhu a ku tekela swa wena , u nga n'wi londzi .
42006031	Leswi mi lavaka leswaku vanhu va mi endla swona , va endleni swona na n'wina ,
42006032	hikuva loko mi rhandza lava va mi rhandzaka ntsena , mi nga langutela ku nkhensiwa xana ? Vadyohi na vona va rhandza lava va va rhandzaka .
42006033	Kutani loko mi endla leswinene ntsena eka lava va mi endlaka leswinene , mi nga langutela ku nkhensiwa xana ? Vadyohi na vona va endlisa sweswo .
42006034	Ni loko mi lomba ntsena lava mi tshembaka leswaku mi ta tlhela mi swi kuma eka vona , mi nga langutela ku nkhensiwa xana ? Vadyohi na vona va lomba vadyohi-kulobye leswaku va ta tlhela va kuma swo fana eka vona .
42006035	Kambe n'wina , rhandzani valala va n'wina , mi endlela vanhu leswinene ; lombani mi nga languteli ku tlheriseriwa , kutani hakelo ya n'wina yi ta va leyikulu ; mi ta va vana va Loyi-a-nge-henhla-henhla , hikuva yena ú ni tintswalo eka lava nga tiviki ku nkhensa ni ka lavo biha .
42006036	Mi va ni nsovo kukota leswi Tata wa n'wina na yena a nga ni nsovo .
42006037	“ Mi nga avanyisi , kutani a mi nga avanyisiwi ; mi nga veki van'wana emilandzu , kutani a mi nga vekiwi milandzu ; rivalelani , kutani mi ta rivaleriwa .
42006038	Nyikani , mi ta nyikiwa ; endzeni ka nkhancu lowu mi wu hakarhaka exifuveni , ku ta cheriwa mpimo lowu tivikanaka , lowu gandliweke , lowu hlunguhliweke , lowu khapaka ; hikuva mpimo lowu mi pimelaka van'wana ha wona , mi ta pimeriwa ha wona na n'wina . ”
42006039	A engeta a va byela xifaniso a ku : “ Xana lowo-fe-mahlo a nga kota ku fambisa un'wana la feke mahlo ke ? A va nga weli ekheleni hi vumbirhi bya vona xana ?
42006040	Mudyondzisiwa a nga tluli mudyondzisi wa yena ; kambe mudyondzisiwa un'wana ni un'wana la dyondzekeke swinene , ú ta va tanihi mudyondzisi wa yena .
42006041	“ U langutela yini xilavi lexi nge tihlweni ra makwenu ke ? Kasi wena u ni ntsandza etihlweni ra wena , lowu u nga wu voniki !
42006042	U nga vurisa ku yini eka makwenu u ku : ‘ Makwerhu , ndzi tshike ndzi susa xilavi etihlweni ra wena ’ , kambe u nga voni ntsandza lowu nge tihlweni ra wena ke ? Mukanganyisi ! Rhanga u susa ntsandza lowu nge tihlweni ra wena ; hi kona u nga ta vona swinene , u kota ku susa xilavi lexi nge tihlweni ra makwenu .
42006043	“ A ku na murhi lowo nandziha lowu vekaka mihandzu leyo biha , naswona a ku na murhi lowo biha lowu vekaka mihandzu leyo nandziha .
42006044	Kunene murhi wun'wana ni wun'wana wu tiviwa hi mihandzu ya wona . Makuwa ma nga ka ma nga khiwi emitweni , ni xichocho xa vhinya xi nga ka xi nga khiwi eswigatlwini .
42006045	Munhu lonene ú humesa leswinene exumeni lexinene xa mbilu ya yena , ni munhu lowo biha ú humesa leswo biha exumeni lexo biha xa mbilu ya yena , hikuva nomo wa munhu wu vula leswi mbilu ya yena yi teleke swona .
42006046	“ Xana mi ndzi vulela yini : ‘ Hosi , Hosi ’ xana , kasi a mi endli leswi ndzi mi byelaka swona !
42006047	Un'wana ni un'wana loyi a taka eka mina , a yingisa marito ya mina ni ku famba ha wona , ndzi ta mi komba loyi a fanaka na yena .
42006048	Ú fana ni munhu la akaka yindlu ; ú cerile a ya hansi swinene kutani a veka masungulo eribyeni ; loko ndhambi yi ta , boboma ri ba yindlu leyi , kambe ri tsandzeka ku yi tsekatsekisa , hikuva yi akiwile swinene .
42006049	Kambe loyi a twaka , kutani a nga endli , ú fana ni munhu la akeke yindlu ehenhla ka sava , yi nga ri na masungulo layo tiya ; loko boboma ri ba yindlu leyi , yi hatla yi wa , kutani ku onhaka ka yindlu ya kona ku va lokukulu . ”
42007001	Loko Yesu a hetile ku dyondzisa vanhu swilo leswi hinkwaswo , a nghena eKapernawume .
42007002	A ku ri ni ndhuna ya dzana ra masocha kona ; a yi ri ni nandza loyi yi n'wi rhandzaka ngopfu , kambe nandza loyi a a vabya , a ri kusuhi ni ku fa .
42007003	Loko ndhuna yi twa ta Yesu , yi rhuma vakulukumba van'wana va Vayuda eka yena , va ya n'wi khongela leswaku a ta , a ta hanyisa nandza wa yona .
42007004	Loko va fika eka Yesu , va n'wi khongela ngopfu , va ku : “ Swa n'wi fanela leswaku a endleriwa sweswo ,
42007005	hikuva ú rhandza va ka hina , naswona ú hi akele sinagoga . ”
42007006	Kutani Yesu a famba na vona . A a fikile kusuhi ni kaya ka ndhuna loko yona yi rhuma vanakulobye , va ya n'wi byela , va ku : “ Hosi , u nga tikarhati ku ta fika la , hikuva a swi ndzi fanelanga leswaku u nghena endlwini ya mina .
42007007	Na mina ke , a ndzi titwanga ndzi ri loyi ndzi fanelaka ku ta ku hlanganisa ; kambe lerisa kunene leswaku nandza wa mina a hanya .
42007008	Mina ndzi nga munhu la fumiwaka hi van'wana , ndzi ni masocha ehansi ka mina ; loko ndzi ku eka rin'wana ra wona : ‘ Famba ! ’ ra famba ; eka rin'wana : ‘ Tana ! ’ ra ta ; ni le ka nandza wa mina : ‘ Endla leswo karhi ! ’ wa swi endla . ”
42007009	Loko Yesu a twa marito lawa , a hlamala , kutani a hundzuluka a languta ntshungu lowu wu n'wi heleketaka a ku : “ Ndza mi byela ndzi ri : A ndzi si kuma ku pfumela loko tano , hambi ku ri exikarhi ka Vaisraele . ”
42007010	Loko lava rhumiweke va tlhelele ekaya , va kuma nandza a hanyile .
42007011	Endzhaku ka sweswo , Yesu a ya emutini lowu va nge i Nayini . Vadyondzisiwa va yena ni vanhu lavo tala va famba na yena .
42007012	Loko a fika kusuhi ni nyangwa ya muti , a vona vanhu lava humaka va rhwele mufi , loyi a a ri n'wana yexe eka mana wa yena wa noni , kutani ntshungu lowukulu wa vanhu va muti a wu heleketa manana loyi .
42007013	Loko Hosi Yesu a n'wi vona , a n'wi twela vusiwana , a ku ka yena : “ U nga rili . ”
42007014	Hiloko a tshinela , a khumba vuhlaka , kutani lava va byi rhwalaka va yima ; kutani a ku : “ Jaha , ndzi ri ka wena : Pfuka ! ”
42007015	Kutani mufi a pfuka a tshama , a sungula ku vulavula . Kutani Yesu a n'wi yisa eka mana wa yena .
42007016	Hinkwavo va khomiwa hi ku chava , va dzunisa Xikwembu va ku : “ Ku humelele muprofeta lonkulu exikarhi ka hina . ” Naswona a va ku : “ Xikwembu xi endzele tiko ra xona . ”
42007017	Kutani mahungu lawa ya yena ma hangalaka hinkwako etikweni ra Vayuda ni le matikweni lama nga kusuhi na rona .
42007018	Timhaka leti hinkwato ti ya runguleriwa Yohane hi vadyondzisiwa va yena .
42007019	Kutani Yohane a hlawula vambirhi exikarhi ka vona , a va rhuma eka Hosi ku ya vutisa va ku : “ Xana hi wena loyi va nge wa ta , kumbe ha ha langutela un'wana ke ? ”
42007020	Loko vavanuna lava va fikile eka Yesu , va ku : “ Yohane Mukhuvuri ú hi rhumile eka wena , ú te : ‘ Xana hi wena loyi va nge wa ta , kumbe xana ha ha langutela un'wana ke ? ’ ”
42007021	Hi nkarhi wolowo Yesu a hanyisa lavo tala lava xanisiwaka hi mavabyi , ni lava karhatekaka , ni lava nga ni mimoya leyo biha , a hanyisa ni lavo tala lava feke mahlo .
42007022	Kutani a hlamula varhumiwa , a ku : “ Fambani , mi ya rungulela Yohane leswi mi swi voneke ni leswi mi swi tweke ; lava feke mahlo va vona , swilema swa famba , vanhlokonho va basisiwa , lavo-fe-tindleve va twa , vafi va pfuka , swisiwana swi byeriwa Evhangeli .
42007023	Kutani ku katekile la nga ta ka a nga khunguvanyeki hikwalaho ka mina . ”
42007024	Kuteloko varhumiwa va Yohane va sukile , Yesu a sala a vulavula hi Yohane , a ku ka ntshungu : “ A mi yile ku ya hlalela yini emananga xana ? A ri ri rihlanga leri tsekatsekisiwaka hi mheho xana ?
42007025	E-e ! Loko swi ri tano , a mi yela ku ya vona yini ke ? Xana a a ri munhu la ambaleke swo saseka ngopfu xana ? Vonani , lava ambalaka swa vubombi , ni lava tshamaka emafurheni , va le tindlwini ta vuhosi .
42007026	Kumbe ndzi byeleni , a mi yela ku ya vona yini ke ? A a ri muprofeta xana ? Ina , a a ri yena , ni ku tlula ni muprofeta .
42007027	Hi yena loyi ku nga tsariwa ta yena loko va te : “ ‘ Vona , ndzi rhuma ntsumi ya mina emahlweni ka wena , yi ta ku rhangela emahlweni , yi lunghisa ndlela ya wena . ’
42007028	“ Ndzi tiyisile ndzi ri ka n'wina : Exikarhi ka vanhu lava tswariweke hi vavasati , a ku na loyi a tlulaka Yohane ; kambe lontsongo eka hinkwavo , la nga Mfun'weni wa Xikwembu , i nkulukumba eka Yohane . ”
42007029	( Vanhu hinkwavo , ku katsa ni valuvisi , a va yingisa Yesu ; a va endlile ku rhandza lokunene ka Xikwembu hi ku khuvuriwa hi Yohane .
42007030	Vafarisi ni vadyondzisi va Nawu vona a va nga khuvuriwanga hi Yohane , hikuva a va ala makungu ya Xikwembu ehenhla ka vona . )
42007031	Yesu a engeta a ku : “ Vanhu va masiku lawa , ndzi nga va fanisa na yini ke ? Va fana ni vanhu vahi ke ?
42007032	Va fana ni swihlangi leswi huhaka entsendzeleni , swi huwelelana , swi ku : “ ‘ Hi mi chayele nanga , kambe a mi cinanga ; hi yimbelerile tinsimu ta mahlomulo , kambe a mi rilanga . ’
42007033	“ Hi ndlela leyi , Yohane Mukhuvuri ú tile a nga dyi swakudya , a nga nwi vhinyo , kutani mi ku : ‘ Ú ni rihuhe . ’
42007034	N'wana-wa-Munhu ú tile a dya , a nwa , kutani mi ku : ‘ Langutani , munhu wa makolo hi loyi , wa xidakwa , la twananaka ni valuvisi ni vadyohi ! ’
42007035	Hambiswiritano , hinkwavo lava amukelaka vutlhari bya Xikwembu , va byi kuma byi lulamile . ”
42007036	Un'wana wa Vafarisi a rhamba Yesu ku ta ta dya na yena . Hiloko a nghena ndlwini ya Mufarisi loyi , a tshama eswakudyeni .
42007037	A ku ri ni wansati wa mudyohi emutini wolowo ; loko a twa leswaku Yesu ú tshamile eswakudyeni endlwini ya Mufarisi , a tisa ximbitana xa ribye ro basa lexi teleke hi mafurha layo nun'hwela .
42007038	Kutani a ta hi le ndzhaku ka Yesu , a nkhinsama a ri karhi a rila , a tsakamisa ni milenge ya Yesu hi mihloti , a yi sula hi misisi ya yena , a yi ntswontswa ; endzhaku ka sweswo a yi tota hi mafurha layo nun'hwela .
42007039	Loko Mufarisi la nga rhamba Yesu a swi vona , a vilela embilwini ya yena a ku : “ Loko munhu loyi a a ri muprofeta , a a ta va a tivile leswaku wansati loyi a n'wi khumbaka i mani , ni leswaku i munhu muni , hikuva i mudyohi . ”
42007040	Yesu a vulavula na yena a ku : “ Simoni , ndzi ni rito eka wena . ” Yena a ku : “ Vulavula , Mudyondzisi . ”
42007041	Yesu a ku : “ A ku ri ni vanhu vambirhi lava a va ri ni nandzu eka munhu wa mabindzu . Un'wana a a ri ni nandzu wa timali ta 500 , un'wana ta 50 .
42007042	Leswi a va pfumala xo riha ha xona , munhu loyi a va rivalela hi vumbirhi bya vona . Xana hi wihi exikarhi ka vona loyi a nga ta n'wi rhandza ngopfu ke ? ”
42007043	Simoni a hlamula a ku : “ Ndza tshemba , hi loyi a rivaleriweke nandzu lowukulu . ” Yesu a ku ka yena : “ Kunene , u tiyisile . ”
42007044	Kutani a hundzuluka a languta wansati , a ku ka Simoni : “ Wansati loyi , wa n'wi vona ke ? Ndzi nghene endlwini ya wena , a wu ndzi nyikanga mati ndzi hlamba milenge ; kambe yena ú tsakamisile milenge ya mina hi mihloti , a tlhela a yi sula hi misisi ya yena .
42007045	A wu ndzi ntswontswanga ; kambe loyi , hi mpfhuka ndzi nghena la , a nga tshikanga ku ndzi ntswontswa milenge .
42007046	A wu ndzi totanga mafurha enhlokweni ; kambe loyi ú totile milenge ya mina hi mafurha layo nun'hwela .
42007047	Hikokwalaho ndzi ri , loyi a rivaleriweke swidyoho leswo tala , rirhandzu ra yena i rikulu , kasi loyi a rivaleriweke leswitsongo , na rirhandzu ra yena i ritsongo . ”
42007048	Kutani a ku ka wansati : “ Swidyoho swa wena swi rivaleriwile . ”
42007049	Lava tshameke eswakudyeni swin'we na yena , va sungula ku vilela etimbilwini ta vona , va ku : “ Loyi i mani xana , leswi a kotaka ni ku rivalela vanhu swidyoho swa vona ? ”
42007050	Hiloko a ku eka wansati : “ Ku pfumela ka wena ku ku ponisile , famba hi ku rhula . ”
42008001	Endzhaku ka sweswo , Yesu a famba hi miti ni swimitana a ri karhi a vula Rito , a twarisa Evhangeli ya Mfumo wa Xikwembu ; lava khume na vambirhi na vona a va ri na yena ,
42008002	ni vavasati van'wana lava ntshunxiweke emimoyeni leyo biha ni le mavabyini , a va ri kona . A va ri va Mariya ( loyi a va ku i wa Magadala ) , loyi mademona ya 7 ma hlongoriweke eka yena ,
42008003	na Yohana , nkata Khuza ndhuna ya Heroda , na Suzana , ni vavasati van'wana lavo tala lava a va tirhisa swa vona ku pfuna Yesu ni vadyondzisiwa va yena .
42008004	Vanhu a va ta eka Yesu va huma emitini leyo tala , va ko va endla ntshungu lowukulu , kutani a vulavula na vona hi xifaniso a ku :
42008005	“ Muhaxi ú hume ku ya haxa mbewu ; loko a ri karhi a haxa , timbewu tin'wana ti wela endleleni , vanhu va ti kandziyela , kutani tinyanyana ti ta , ti ta ti dya hinkwato .
42008006	Tin'wana ti wela emaribyeni , kutani loko ti mila , swimila swi vuna hi ku pfumala ndzhongho .
42008007	Timbewu tin'wana ti wela exikarhi ka mitwa , kutani mitwa yi mila swin'we na tona , yi ti kamanyeta ti fa .
42008008	Kambe tin'wana ti wela emisaveni leyinene ; loko ti mirile , ti chela ka dzana . ” Loko a vurile sweswo , a tlakusa rito a ku : “ La nga ni tindleve ku yingisa , a a yingise . ”
42008009	Kutani vadyondzisiwa va Yesu va n'wi vutisa xifaniso lexi , ku tiva leswaku xi vula yini .
42008010	Kutani a ku : “ N'wina , mi nyikiwile ku tiva swihundla swa Mfumo wa Xikwembu , kambe van'wana va nyikiwa swona hi swifaniso , leswaku : “ ‘ Ni loko va vona , va nga vonisisi , ni loko va twa , va nga twisisi . ’
42008011	“ Loko xi ri xifaniso lexi , xi vula leswi : Timbewu i Rito ra Xikwembu .
42008012	Leti nga wela endleleni , i vanhu lava twaka Rito ; kutani Diyavulosi a ta , a ri susa etimbilwini ta vona , leswaku va ta ka va nga pfumeli , va nga ponisiwi .
42008013	Timbewu leti nga wela emaribyeni , i vanhu lava amukelaka Rito hi ku tsaka siku va ri twaka , kambe va pfumala timitsu , va tiyisela nkarhinyana ntsena ; kutani hi siku ra ndzingo va tlhelela ndzhaku .
42008014	Timbewu leti nga wela emitweni , i vanhu lava tweke Rito , kambe loko va ri karhi va ya emahlweni , va kamanyetiwa hi ku vilela , ni rifuwo , ni ku titsakisa hi swa vutomi lebyi , kutani va nga ha veki mihandzu leyi vupfaka .
42008015	Timbewu leti nga wela emisaveni leyinene , i vanhu lava yingisaka Rito hi timbilu leto lulama , letinene , va ri hlayisa , va veka mihandzu hi ku tiyisela .
42008016	“ A ku na munhu loyi a lumekaka rivoni , kutani a ri khubumeta hi mbita , kumbe ku ri veka ehansi ka mubedo ; kambe ú ri veka ehenhla , leswaku lava nghenaka ndlwini va vona ku vonakala .
42008017	A ku na xilo lexi fihliweke lexi nga ta ka xi nga paluxiwi , a ku na xilo lexi nge xihundleni lexi nga ta ka xi nga tiviwi ni ku humela erivaleni .
42008018	Hikwalaho , tivoneleni , mi hlayisa leswi mi swi twaka . La nga ni xanchumu , ú ta nyikiwa swin'wana , kasi loyi a nga riki na nchumu , ú ta tekeriwa ni lexi a ehleketaka leswaku ú na xona . ”
42008019	Mana wa Yesu ni vamakwavo va ta ka yena , kambe va tsandzeka ku fika kusuhi na yena hikwalaho ka ntshungu .
42008020	Kutani van'wana va n'wi tivisa va ku : “ Mana wa wena ni vamakwenu va kwala handle , va navela ku ku vona . ”
42008021	Kambe yena a ku : “ Manana ni vamakwerhu , hi lava twaka Rito ra Xikwembu , va vuya va hanya ha rona . ”
42008022	Hi siku rin'wana Yesu a nghena ebyatsweni ni vadyondzisiwa va yena , kutani a ku ka vona : “ A hi peleleni entsungeni wa tiva . ” Hiloko va tluta va famba .
42008023	Va te va ha pela , Yesu a khoma hi vurhongo a etlela ; kutani xidzedze xi va fikela etiveni , byatso byi lava ku tala hi mati , kutani va va ekhombyeni .
42008024	Va ya n'wi pfuxa va ku : “ Hosi , Hosi , ha lova ! ” Hiloko a pfuka a yima , a tshinya moya ni magandlati , swi va swi miyela , ku rhula ku va kona .
42008025	Kutani a ku ka vona : “ Xana ku pfumela ka n'wina ku kwihi ke ? ” Vona va chava , va hlamala , va vutisana va ku : “ Xana i munhu muni loyi , leswi a lerisaka mheho ni lwandle , swi vuya swi n'wi yingisa ke ? ”
42008026	Kutani va pelela etikweni ra Vagerasi leri langutaneke na Galeliya .
42008027	Loko a fikile eribuweni , a xika , kutani a hlangana ni wanuna un'wana la humaka emutini , a ri ni mademona ; a ku ri khale a nga ha ambali nchumu , ni le ndlwini a nga ha tshami , kambe a a tshama emasirheni .
42008028	Loko a vona Yesu , a huwelela , a tiwisela hansi emahlweni ka yena , a tlakusa rito a ku : “ Mhaka ya mina na wena hi yihi ke , wena Yesu N'wana wa Xikwembu xa le henhla-henhla ? Ndza ku khongela , u nga ndzi xanisi . ”
42008029	A a vula sweswo hikuva Yesu a a lerisile moya lowo biha ku huma eka munhu yoloye ; moya wa kona a wu tala ku n'wi khoma , kutani a va n'wi boha mavoko ni milenge hi tinketani va n'wi rindza , kambe yena a tsema tinsimbhi teto , a yisiwa emananga hi moya lowo biha .
42008030	Yesu a n'wi vutisa a ku : “ Vito ra wena u mani ? ” A ku : “ Hi Vandla . ” Hikuva mademona yo tala a ma nghenile eka yena .
42008031	Kutani ma khongela Yesu leswaku a nga ma lerisi ku huma ma ya exivandleni xa va le hansi .
42008032	A ku ri ni ntlhambi lowukulu wa tinguluve kwalaho , leti a ti ri eku dyeni egangeni . Mademona ma kombela hi matimba eka Yesu leswaku a ma pfumelela ku ya nghena eka tona . Kutani a ma pfumelela .
42008033	Kavaloko mademona ma huma eka munhu yoloye , ma nghena etingulubyeni , kutani hinkwato ti tsutsumela eriweni , ti ya tihoxa exidziveni , ti nwela kona .
42008034	Loko varisi va tona va vona leswi humeleleke , va baleka , va ya rungulela va muti ni va le masin'wini .
42008035	Kutani vona va huma , va ya vona leswi humeleleke . Loko va fika eka Yesu , va kuma munhu loyi mademona ma nga suka eka yena a tshamile emilengeni ya Yesu , a ambele , a ri munhu ; kutani va chava ngopfu .
42008036	Lava voneke timhaka leti , va va rungulela hilaha munhu loyi wa mademona a hanyisiweke hakona .
42008037	Kutani vaaki hinkwavo va tiko ra Vagerasi , va kombela Yesu leswaku a suka etikweni ra vona , hikuva a va khomiwile hi ku chava lokukulu . Hiloko Yesu a nghena ebyatsweni , a tlhela .
42008038	Kutani munhu loyi mademona ma humeke eka yena , a kombela ku famba na Yesu ; kambe Yesu a n'wi tlherisa , a ku :
42008039	“ Tlhelela ka rikwenu , u ya vula leswikulu leswi Xikwembu xi ku endleleke swona . ” Kutani a famba a ya rungula hinkwako emutini swilo leswikulu leswi Yesu a n'wi endleleke swona .
42008040	Kuteloko Yesu a tlherile , ntshungu wu n'wi amukela hi ku tsaka , hikuva hinkwavo a va n'wi languterile .
42008041	Kutani ku ta wanuna loyi a va ku i Yayiro , loyi a a ri murhangeri wa sinagoga ; a wa emilengeni ya Yesu , a n'wi khongela leswaku a nghena emutini wa yena ,
42008042	hikuva a a ri ni n'wana un'we ntsena wa wanhwanyana , wa malembe yo lava ku ringana 12 , loyi a a ri kusuhi ni ku fa . Loko Yesu a suka a ya kona , a kamanyetiwa hi mintshungu .
42008043	Kutani a ku ri na wansati kwalaho loyi a a ri ni vuvabyi bya ngati lebyi nga n'wi karhata malembe ya 12 ; [ a a hetile xuma xa yena hinkwaxo etin'angeni ] , ku nga ri na munhu la kotaka ku n'wi hanyisa .
42008044	A ta hi ku nyandlamela hi le ndzhaku ka Yesu , a khumba makumu ya nguvu ya yena , kutani vuvabyi bya yena bya ngati byi hola kan'we-kan'we .
42008045	Yesu a ku : “ I mani la ndzi khumbeke ? ” Kakuloko va kaneta hinkwavo , Petro a ku : “ N'wini wanga , u rhendzeriwe hi mintshungu , kutani ya ku kamanyeta ! ”
42008046	Kambe Yesu a ku : “ Munhu un'wana ú ndzi khumbile hikuva ndzi swi twile loko ku huma matimba man'wana laha ka mina . ”
42008047	Loko wansati a vonile leswaku ú kumiwile , a ta hi ku rhurhumela , a wela emilengeni ya Yesu , a hlamusela emahlweni ka vanhu hinkwavo leswi a n'wi khumbeleke swona , ni hilaha a hanyisiweke hakona hi ku hatlisa .
42008048	Kutani Yesu a ku ka yena : “ N'wananga , ku pfumela ka wena ku ku hanyisile , famba hi ku rhula . ”
42008049	A ku a ha vulavula , ku ta un'wana la humaka eka murhangeri wa sinagoga , a fika a tivisa Yayiro a ku : “ N'wana wa wena ú file , u nga ha karhati Mudyondzisi . ”
42008050	Kambe loko Yesu a swi twa , a ku ka Yayiro : “ U nga chavi , pfumela ntsena , n'wana ú ta hanya . ”
42008051	Loko a fikile emutini , a nga pfumelelanga munhu ni un'we ku nghena na yena endlwini , loko va nga ri va Petro , na Yohane , na Yakobo , ni vatswari va lowa nhwanyana .
42008052	Vanhu hinkwavo a va n'wi rila hi xiviti ; kutani Yesu a ku : “ Mi nga rili ; a nga fanga , ú lo etlela . ”
42008053	Kutani va n'wi hleka , hi ku tiva leswaku n'wana ú file .
42008054	Kambe Yesu a n'wi khoma hi voko , a n'wi vitana a ku : “ Nhwanyana , pfuka ! ”
42008055	Moya wu tlhelela ka yena , a sisimuka , kutani Yesu a va lerisa ku n'wi nyika swakudya .
42008056	Vatswari va yena va hlamala ngopfu ; kambe a va lerisa leswaku va nga byeli munhu leswi humeleleke .
42009001	Yesu a hlengeleta lava khume na vambirhi , a va nyika matimba ni vuhosi ku hlongola mademona , ni ku horisa lava vabyaka .
42009002	Kutani a va rhuma ku ya twarisa Mfumo wa Xikwembu ni ku hanyisa vavabyi .
42009003	A ku ka vona : “ Loko swi ri swa ndlela , mi nga teki nchumu , hambi yi ri nhonga , kumbe nkwama , hambi ti ri timbuva , kumbe mali , hambi swi ri swiambalo swo ncinca .
42009004	Kutani loko vanhu va mi amukela endyangwini wa vona , tshamani na vona , mi ko mi suka emutini wolowo .
42009005	Kambe loko va nga mi amukeli , humani emutini wa kona , kutani mi phumunha ntshuri emilengeni ya n'wina ; swi ta va vumbhoni eka vona . ”
42009006	Hiloko va huma , va famba hi miti , va ri karhi va twarisa Evhangeli , hinkwako va hanyisa vavabyi .
42009007	Hosi Heroda a twa hinkwaswo leswi humelelaka , kutani a kanakana ngopfu , hikuva van'wana a va ku : “ Yohane ú pfukile eku feni . ”
42009008	Van'wana a va ku : “ Eliya ú humelele . ” Van'wana a va ku : “ Un'wana wa vaprofeta va khale ú pfukile eku feni . ”
42009009	Kambe Heroda a ku : “ Loko a ri Yohane , ndzi n'wi tsemile nhloko ; kutani loyi ndzi twaka timhaka ta yena leto tano i mani ke ? ” Kutani a a navela ku n'wi vona .
42009010	Kuteloko vaapostola va vuyile , va rungulela Yesu hinkwaswo leswi va swi endleke , kutani a va teka , a ya na vona ematlhelweni ya muti wa Betsayida va ri voxe .
42009011	Loko mintshungu yi swi tivile , yi n'wi landza , kutani a yi amukela , a vulavula na yona hi ta Mfumo wa Xikwembu , a hanyisa hinkwavo lava navelaka ku hanyisiwa .
42009012	Loko dyambu ri lava ku pela , lava khume na vambirhi va ta ka yena va ku : “ Tlherisa ntshungu leswaku wu ya emitini ni swimitaneni leswi nga kusuhani , ku ya kuma byetlelo ni swakudya kona , hikuva haleno hi le mananga . ”
42009013	Kambe a ku ka vona : “ Va phameleni n'wina ! ” Vona va ku : “ Leswi hi nga na swona , a swi tluri ntlhanu wa swinkwa ni tinhlampfi timbirhi , ehandle ka loko hi nga ya xavela vanhu lava hinkwavo eswakudya . ”
42009014	( Hikuva vanhu va kona a va lava ku ringana 5 000 . ) Kambe Yesu a ku ka vadyondzisiwa va yena : “ Va tshamisiseni hi mintlawa ya vanhu va 50 . ”
42009015	Kutani va endlisa sweswo , va va tshamisisa hinkwavo .
42009016	Kavaloko Yesu a teka swinkwa swa ntlhanu , ni tinhlampfi timbirhi , a languta henhla etilweni , a nkhensa , a phemelela , a nyika vadyondzisiwa leswaku va ya phamela ntshungu .
42009017	Va dya va xurha hinkwavo , kutani ku rholeriwa mahlanhla lawa va ma siyeke , ma tata swirhundzu swa 12 .
42009018	Siku rin'wana , loko Yesu a khongela etlhelweni , a ri ni vadyondzisiwa va yena , a va vutisa a ku : “ Vanhu va ri ndzi mani xana ? ”
42009019	Va hlamula va ku : “ Van'wana va ri , u Yohane Mukhuvuri . Van'wana va ri , hi we Eliya . Kambe van'wana va vula leswaku un'wana wa vaprofeta va khale ú pfukile eku feni . ”
42009020	A ku ka vona : “ N'wina ke , mi ri ndzi mani xana ? ” Simoni Petro a hlamula a ku : “ U Mesiya wa Xikwembu . ”
42009021	Kutani a va laya ni ku va lerisa leswaku va nga tshuki va byela munhu mhaka leyi .
42009022	A engeta a ku : “ N'wana-wa-Munhu ú ta fanela ku twisiwa ku vaviseka lokukulu , a soriwa hi vakulukumba ni vaprista lavakulu , ni vatsari ; ú ta dlawa , a tlhela a pfuka eku feni hi siku ra vunharhu . ”
42009023	Kutani a byela vanhu hinkwavo a ku : “ Loko munhu a lava ku ndzi landza , a a titshike , a tirhwexa xihambano xa yena siku rin'wana ni rin'wana , kutani a ndzi landza .
42009024	Hikuva la rhandzaka ku tihlayisela vutomi bya yena , ú ta lahlekeriwa hi byona , kambe la lahlekeriwaka hi vutomi bya yena hikwalaho ka mina , ú ta byi ponisa .
42009025	Hikokwalaho , loko munhu a kota ku fuwa misava hinkwayo kambe a tilahlekisa kumbe ku tilovisa , swi ta n'wi pfuna yini ke ?
42009026	La khomiwaka hi tingana hikwalaho ka mina ni marito ya mina , N'wana-wa-Munhu na yena ú ta khomiwa hi tingana hikwalaho ka munhu loyi , siku a vuyaka eku kwetsimeni ka yena , a ri na Tata wa yena ni tintsumi leto hlawuleka .
42009027	Kunene ndzi ri ka n'wina : Exikarhi ka lava nga kwala , ku ni van'wana lava nga ta ka va nga khumbiwi hi rifu va nga si vona Mfumo wa Xikwembu . ”
42009028	A swi lava ku ringana masiku ya 8 endzhaku ka loko Yesu a vurile marito lawa . Kutani a teka Petro , na Yohane , na Yakobo , a tlhandlukela entshaveni ku ya khongela .
42009029	Loko a ri karhi a khongela , nghohe ya yena yi vonaka yi hundzukile , swiambalo swa yena swi basa , swi vangama .
42009030	Kutani hi nomu lo , ku humelela vavanuna vambirhi va vulavula na yena , va nga vona Muxe na Eliya .
42009031	Va humelela va ri lava kwetsimaka , kutani va vulavula hi ta ku hundza ka yena emisaveni , loku nga ta fanela ku endleka eYerusalema .
42009032	Petro ni lava a va ri na yena a va khomiwile hi vurhongo ; kambe loko va sisimuka , va vona Yesu a vangama , va vona ni vavanuna vambirhi va yimile na yena .
42009033	Loko vavanuna lava va suka va n'wi siya , Petro a ku ka yena : “ N'wini wanga , swi sasekile loko hi ri kwala ; a hi akeni mintsonga minharhu , wun'wana wa wena , wun'wana wa Muxe , wun'wana wa Eliya . ” A a nga tivi lexi a xi vulaka .
42009034	A ku a ha vula sweswo , papa ri ta , ri ta va funengeta ; loko va ri endzeni ka rona , vadyondzisiwa lava va khomiwa hi ku chava .
42009035	Kutani rito ri huma epapeni ri ku : “ Loyi i N'wananga , loyi ndzi n'wi hlawuleke , n'wi yingiseni ! ”
42009036	Loko rito ri miyela , va vona Yesu a ri yexe . Vadyondzisiwa va tshama hi timhaka teto nkarhi wolowo , va nga runguleli munhu na xin'we xa leswi va swi voneke .
42009037	Siku leri tlhandlamaka , loko va rhelerile hi le ntshaveni , ntshungu lowukulu wu hlangana na Yesu .
42009038	Kutani wanuna un'wana a tshuka a huwelela a ri entshungwini a ku : “ Mudyondzisi , ndza ku khongela , languta n'wana wa mina , hikuva hi yena n'wana wa mina a ri yexe .
42009039	Loko moya wu n'wi khoma , kan'we-kan'we wu huwelela , wu n'wi rhurhumerisa , wu n'wi tlhutlhisa xikhuvi , wu n'wi tlatlalata , kutani loko wu n'wi tshika , wu huma hi ku nonon'hwa .
42009040	Ndzi komberile vadyondzisiwa va wena leswaku va wu hlongola , kambe va tsandzekile . ”
42009041	Yesu a hlamula a ku : “ Ha ! Rixaka leri nga pfumeriki , lero homboloka , ndzi ta va na n'wina ni ku mi lehisela mbilu ku fikela rini ke ? Tisa n'wana wa wena haleno ! ”
42009042	Loko n'wana a ha tshinela , demona ri n'wi tlatlalata , ri n'wi rhurhumerisa , kambe Yesu a tshinya moya lowu wa thyaka , a hanyisa n'wana , a n'wi yisa eka tata wa yena .
42009043	Kutani hinkwavo va hlamala vuhosi lebyikulu bya Xikwembu . Loko hinkwavo va ha hlamala hinkwaswo leswi Yesu a swi endleke , yena a byela vadyondzisiwa va yena a ku :
42009044	“ Rhiyani tindleve mi yingisa swinene . Ndzi ri : N'wana-wa-Munhu ú ta nyiketiwa emavokweni ya vanhu . ”
42009045	Kambe vadyondzisiwa a va twisisanga marito lawa , a ma tumberile eka vona , leswaku va nga ma twisisi ; a va chava ni ku n'wi vutisa leswi ma vulaka swona .
42009046	Kutani ku humelela ku kanetana exikarhi ka vona ; a va lava ku tiva leswaku la nga nkulukumba eka vona i mani .
42009047	Kambe Yesu , hi ku tiva miehleketo ya vona , a teka n'wana , a n'wi yimisa kusuhi na yena , kutani a ku ka vona :
42009048	“ Un'wana ni un'wana la amukelaka n'wana loyi hi vito ra mina , wa ndzi amukela , kutani un'wana ni un'wana la ndzi amukelaka , ú amukela ni loyi a ndzi rhumeke . Hikuva la nga lontsongo exikarhi ka n'wina hinkwenu , hi yena loyi a nga lonkulu . ”
42009049	Kutani Yohane a engeta a ku : “ N'wini wanga , hi vonile munhu un'wana la hlongolaka mademona hi vito ra wena , kutani hi n'wi siverile , hikuva a nga famba-fambi na hina . ”
42009050	Yesu a ku ka yena : “ Mi nga n'wi siveli , hikuva loyi a nga lwiki na n'wina , ú yima na n'wina . ”
42009051	Loko nkarhi wa ku susiwa ka yena emisaveni wu lava ku fika , Yesu a kanya mbilu , a khoma ndlela yo ya eYerusalema .
42009052	Kutani a rhuma van'wana leswaku va ya n'wi rhangela emahlweni ; va suka , kutani va ya nghena emutini wa Vasamariya leswaku va n'wi lunghisela kona .
42009053	Kambe vanhu va kona a va n'wi amukelanga , hikuva a a kongomile eYerusalema .
42009054	Vadyondzisiwa va yena Yakobo na Yohane , loko va swi vona va ku : “ Hosi , xana wa swi lava leswaku hi vitana ndzilo wu xika hi le tilweni wu va hisa ke ? ”
42009055	Kambe Yesu a hundzuluka , a va tshinya , [ a ku : “ Moya lowu mi nga na wona , a mi wu tivi .
42009056	Hikuva N'wana-wa-Munhu a nga tanga ku ta lovisa vanhu , kambe ku ta va ponisa . ” ] Kutani va ya emutini wun'wana .
42009057	Loko va ha ri endleleni , munhu un'wana a ku ka yena : “ Ndzi ta ku landza hinkwako lomu u yaka kona . ”
42009058	Yesu a n'wi hlamula a ku : “ Vahlati va ni mincele , ni tinyanyana ti ni swisaka , kambe N'wana-wa-Munhu a nga na laha a nga seketelaka nhloko ya yena kona . ”
42009059	Eka un'wana a ku : “ Ndzi landze ! ” Yoloye a hlamula a ku : “ Hosi , wa nga ndzi pfumelela ndzi rhanga hi ku ya lahla tatana . ”
42009060	Yesu a ku ka yena : “ Tshika vafi , va lahla vafi va vona ; kambe wena famba , u ya twarisa ta Mfumo wa Xikwembu . ”
42009061	Un'wana kambe a ku : “ Ndzi ta ku landza , Hosi , kambe ndzi pfumelele ndzi rhanga ndzi ya lelana ni va le kaya . ”
42009062	Hiloko Yesu a ku ka yena : “ Munhu loyi a vekaka voko ra yena exikon'wini , kutani a hundzuluka a languta ndzhaku , a nga lulameriwanga hi Mfumo wa Xikwembu . ”
42010001	Endzhaku ka sweswo Hosi yi veka van'wana va 72 yi va rhuma ha vambirhi-mbirhi , leswaku va yi rhangela emahlweni , emitini hinkwayo ni hinkwako lomu yi anakanyaka ku hundza hi kona .
42010002	Yi ku ka vona : “ Ku tshovela i kukulu , kambe vatirhi a va talanga ; hikokwalaho , khongelani n'wini wa ntshovelo leswaku a rhuma vatirhi eku tshoveleni ka yena .
42010003	Yanani ke ; maswivo ndza mi rhuma , mi fana ni swinyimpfana exikarhi ka timhisi .
42010004	Mi nga teki xinkwamana xa mali , kumbe nkwama wa timbuva , kumbe tintanghu ; mi nga xewetani na munhu endleleni .
42010005	Emutini wihi ni wihi lowu mi nga ta nghena eka wona , rhangani mi ku : ‘ Ku rhula a ku ve ni ndyangu lowu ! ’
42010006	Kutani loko munhu wo rhula a ri kona kwalaho , ku rhula ka n'wina ku ta va ka yena ; kambe loko swi nga ri tano , ku ta tlhelela eka n'wina .
42010007	Tshamani emutini wolowo , mi dya ni ku nwa leswi va mi nyikaka swona , hikuva la tirhaka ú lulameriwe hi hakelo ya yena . Mi nga rhurharhurhi hi miti .
42010008	“ Loko mi nghena emutini , kutani vanhu va kona va mi amukela , dyanani leswi vekiwaka emahlweni ka n'wina ;
42010009	hanyisani vavabyi va kona , mi ku ka vona : ‘ Mfumo wa Xikwembu wu mi tshinelele . ’
42010010	Kambe loko mi nghena emutini wun'wana kutani va nga mi amukeli , humani mi ya emintsendzeleni ya wona , mi ku :
42010011	‘ Ntshuri wa muti wa n'wina lowu wu hi namarheleke milenge , ha wu phumunha wu sala na n'wina ; hambiswiritano , tivani leswaku Mfumo wa Xikwembu wu tshinerile . ’
42010012	Ndza mi byela leswaku Sodoma ú ta vevukiseriwa ku tlula muti wolowo hi siku ra ku avanyisiwa .
42010013	“ U ni khombo , wena Korazini , na wena Betsayida , hikuva mahlori lama endliweke eka n'wina , loko onge ma endliwile le Tiri na Sidoni , ingi miti leyi yi hundzukile khale yi ambele swiambalo leswo khwaxa , yi tshamile enkumeni .
42010014	Nisweswi miti ya Tiri na Sidoni yi ta vevukiseriwa ku tlula n'wina hi siku ra ku avanyisiwa .
42010015	Na wena Kapernawume : “ ‘ Xana u ta tlakusiwa ku ya fika etilweni ke ? E-e , u ta tsongahatiwa ku fikela eTiheleni . ’
42010016	“ Loyi a mi yingisaka , wa ndzi yingisa ; ni loyi a mi fularhelaka , wa ndzi fularhela . Loyi a ndzi fularhelaka , ú fularhela Loyi a ndzi rhumeke . ”
42010017	Lava 72 va vuya hi ku tsaka , va ku : “ Hosi , na wona mademona ma hi yingisa , loko hi tirhisa vito ra wena . ”
42010018	Yesu a ku ka vona : “ Ndzi vonile Sathana , a wa hi le tilweni tanihi rihati .
42010019	Vonani , ndzi mi nyika matimba ya ku kandziyela tinyoka ni swipame , ni ya ku hlula ntamu hinkwawo wa Nala ; kutani a ku na nchumu lowu nga ta mi vavisa .
42010020	Hambiswiritano , mi nga tsaki hi leswi mimoya yi mi yingisaka ; kambe tsakani hi leswi mavito ya n'wina ma tsariweke etilweni . ”
42010021	Enkarhini wolowo Moya lowo Kwetsima wu n'wi tshukatshukisa hi ku tsaka , a ku : “ Ndza ku nkhensa Tatana , Hosi ya tilo ni misava , hikuva timhaka leti , u ti fihlele lavo tlhariha ni lava mano , kambe u ti pfuletele lavatsongo . Ina , Tatana , u swi lavise sweswo .
42010022	“ Tatana ú vekile swilo hinkwaswo emavokweni ya mina ; kutani a ku na loyi a tivaka N'wana leswaku i mani , loko a nga ri Tatana ; naswona a ku na loyi a tivaka Tatana leswaku i mani , loko a nga ri N'wana , ni loyi N'wana a lavaka ku hlavutela Tatana eka yena . ”
42010023	Kutani a hundzuluka a languta vadyondzisiwa va yena , a ku ka vona hi tlhelo : “ Ma katekile mahlo lama vonaka leswi mi swi vonaka !
42010024	Hikuva ndza mi byela leswaku vaprofeta lavo tala ni tihosi leto tala , va naverile ku vona leswi mi swi vonaka , kambe a va swi vonanga ; hambi ku ri ku twa leswi mi swi twaka , a va swi twanga . ”
42010025	Kutani mudyondzisi un'wana wa Nawu a ta ku ta n'wi ringa a ku : “ Mudyondzisi , ndzi ta endla yini ku kuma vutomi lebyi nga heriki ? ”
42010026	Yesu a ku ka yena : “ Ku tsariwile yini eNawini ? U hlaya yini kona ? ”
42010027	A hlamula a ku : “ ‘ Rhandza Hosi Xikwembu xa wena hi mbilu ya wena hinkwayo , ni moya wa wena hinkwawo , ni matimba ya wena hinkwawo , ni ku anakanya ka wena hinkwako . ’ Naswona : ‘ Rhandza munhu-kuloni kukota loko u tirhandza . ’ ”
42010028	Yesu a ku ka yena : “ U hlamule swinene , endla sweswo , u ta hanya . ”
42010029	Kambe yena , hi ku navela ku tiendla la lulameke , a ku ka Yesu : “ Munhu-kulorhi i mani xana ? ”
42010030	Kutani Yesu a hlamula , a ku : “ Munhu un'wanyana a a rhelela hi le Yerusalema , a ya eYeriko , kutani a wela emavokweni ya swigevenga , swi n'wi hluvula swiambalo , swi n'wi ba , kutani swi suka swi famba , swi n'wi siya a ri kusuhi ni ku fa .
42010031	Kutani ku tshuka ku humelele muprista , a rhelela hi ndlela yoleyo ; loko a n'wi vona , a papalata .
42010032	Ku ta fika Mulevhi kwalaho , kutani loko a n'wi vona , na yena a papalata .
42010033	Kambe Musamariya un'wana loyi na yena a a ri eriendzweni , a fika laha munhu loyi a nga kona ; loko a n'wi vona , a n'wi twela vusiwana ,
42010034	a ta kusuhi na yena , a n'wi chela mafurha ni vhinyo etimbangeni , a bohelela , a n'wi gadisa xifuwo lexi a a famba ha xona , a n'wi yisa endlwini ya vaendzi , kutani a n'wi tshungula kona .
42010035	Nimixo a humesa mali leyi laviwaka , a nyika n'wini wa yindlu , a ku ka yena : ‘ N'wi tshungule ; hinkwaswo leswi u nga ta swi humesa ku tlula mali leyi , ndzi ta ku tlherisela swona , siku ndzi vuyaka . ’
42010036	Hi ku vona ka wena , xana i mani , eka lavanharhu lava , la nga va munhu-kulobye wa munhu loyi a weleke emavokweni ya swigevenga xana ? ”
42010037	Yena a ku : “ Hi loyi a n'wi endleleke tintswalo . ” Yesu a ku ka yena : “ Famba , u ya endlisa sweswo na wena . ”
42010038	Loko Yesu a ri karhi a hundzela emahlweni na vadyondzisiwa , a nghena emutini wun'wana , kutani wansati loyi a va ku i Marta , a n'wi rhurhela .
42010039	Marta a a ri ni makwavo , loyi a va ku i Mariya , loyi a nga ta a ta tshama emilengeni ya Hosi , a yingisa marito ya yona .
42010040	Kambe Marta a a khomekile ngopfu hi mintirho yo lunghisela vayeni ; hiloko a ta eka Yesu , a ku : “ Hosi , xana a hi nchumu eka wena loko makwerhu a ndzi tshika ndzi tirhela vayeni ndzi ri ndzexe ? N'wi byele a ndzi pfuna . ”
42010041	Kambe Hosi yi n'wi hlamula , yi ku : “ Marta , Marta , u vilela ni ku tikarhata hi leswo tala ;
42010042	kasi xilo lexi lavekaka ngopfu i xin'we ntsena , kutani Mariya ú tihlawulele ku averiwa lokunene , loku a nga ta ka a nga tekeriwi kona . ”
42011001	Yesu a a khongela exivandleni xin'wana ; loko a hetile , un'wana wa vadyondzisiwa va yena a ku ka yena : “ Hosi , hi dyondzise ku khongela , hikuva Yohane na yena ú dyondzisile vadyondzisiwa va yena . ”
42011002	Kutani Yesu a ku ka vona : “ Loko mi khongela , mi nge : “ ‘ Tatana , vito ra wena a ri hlawuleke ; a ku te ku fuma ka wena ;
42011003	u hi nyika masiku hinkwawo vuswa bya hina bya siku rin'wana ni rin'wana ;
42011004	hi rivalele swidyoho swa hina , hikuva na hina hi rivalela mani na mani la nga ni nandzu eka hina ; u nga hi yisi emiringweni . ’ ”
42011005	A engeta a ku ka vona : “ Un'wana wa n'wina a nga va ni nakulobye , kutani a ya eka yena exikarhi ka vusiku , a ku ka yena :
42011006	‘ Nakulorhi , ndzi lombe swinkwa swinharhu hikuva nakulorhi un'wana la nge riendzweni ú fikile kwala ka mina , kutani ndzi pfumala leswi ndzi nga n'wi fihlutaka ha swona . ’
42011007	Kambe yena a n'wi hlamula a ri ndlwini a ku : ‘ U nga ndzi karhati , nyangwa yi pfariwile ; mina ni vana hi etlele , a ndzi swi koti ku pfuka , ndzi ku nyika . ’
42011008	Mina ndzi ri : Hambiloko a nga lavi ku pfuka a n'wi nyika , hi mhaka ya vunakulobye bya vona ú ta kala a pfuka , a n'wi nyika hinkwaswo leswi a swi lavaka hikuva wa sindzisa .
42011009	Hikokwalaho ke ndzi ri ka n'wina : Kombelani , mi ta nyikiwa ; lavani , mi ta swi kuma ; gongondzani , mi ta pfuleriwa ,
42011010	hikuva un'wana ni un'wana la kombelaka , wa nyikiwa ; la lavaka , wa swi kuma ; ku ta pfuleriwa la gongondzaka .
42011011	Xana i tatana wihi exikarhi ka n'wina , loyi a nga nyikaka n'wana wa yena enyoka , loko a kombela nhlampfi ke ?
42011012	Ni loko a kombela tandza , ú ta n'wi nyika xipame xana ?
42011013	Kutani ke , leswi n'wina mi nga vanhu va tihanyi , mi tivaka ku nyika vana va n'wina swilo leswinene , xana Tatana wa le tilweni a nge tlurisi ngopfu ku nyika Moya lowo Kwetsima eka lava kombelaka ka yena xana ? ”
42011014	Yesu a a ri eku hlongoleni ka demona leri a ri endle munhu ku va mbheveve ; loko ri humile , munhu loyi wa mbheveve a vulavula , kutani ntshungu wu hlamala .
42011015	Van'wana exikarhi ka vona va ku : “ Ú hlongola mademona hi Belzebule , hosi ya mademona . ”
42011016	Van'wana na kambe va n'wi ringa hi ku n'wi kombela xikombiso xo huma etilweni .
42011017	Kambe yena , hi ku tiva miehleketo ya vona , a ku ka vona : “ Mfumo wun'wana ni wun'wana lowu avanaka hi le xikarhi , wu hundzuka wa hava ; yindlu yin'wana ni yin'wana ya wona ya wa .
42011018	Hikokwalaho loko Sathana na yena a avana hi le xikarhi , mfumo wa yena wu ta tiyisa ku yini ? — leswi mi vulaka leswaku ndzi hlongola mademona hi Belzebule !
42011019	Loko kunene ndzi hlongola mademona hi Belzebule , vana va n'wina va ma hlongola hi mani xana ? Hikwalaho va ta va vaavanyisi va n'wina .
42011020	Kambe loko ndzi hlongola mademona hi matimba ya Xikwembu , swi vula leswaku Mfumo wa Xikwembu wu vile wu fikile eka n'wina .
42011021	Loko nhenha ya matimba yi khomile matlhari yi rindza yindlu ya yona , swilo leswi yi swi fuweke swi hlayisekile ;
42011022	kambe loko ku humelela un'wana loyi a yi tlulaka hi matimba kutani a yi hlula , ú ta yi tekela matlhari ya yona hinkwawo lawa a yi ma tshemba , kutani ú ta avela vanhu leswi a swi phangheke .
42011023	Loyi a nga yimiki na mina , ú lwa na mina ; kutani loyi a nga hlengeletiki na mina , wa hangalasa .
42011024	“ Loko moya wa thyaka wu sukile eka munhu , wu ya emananga ku ya lava ku wisa , kutani loko wu tsandzeka ku ku kuma , wu ku : ‘ Ndzi ta tlhelela endlwini ya mina leyi ndzi humeke eka yona . ’
42011025	Kutani loko wu fika , wu yi kuma yi kukuriwile , yi lunghisiwile .
42011026	Hiloko wu tlhela , wu ya teka mimoya yin'wana ya 7 leyo biha ku tlula wona , kutani yi nghena , yi tshama endlwini leyi , kutani matshamele yo hetelela ya munhu loyi ma tlula layo sungula hi ku biha . ”
42011027	Loko Yesu a ha vulavula timhaka teto , wansati a tlakusa rito a ri entshungwini , a ku ka yena : “ Ku katekile wansati la ku velekeke , la ku mamiseke ! ”
42011028	Yesu a ku : “ Ngopfu ku katekile lava yingisaka Rito ra Xikwembu , va vuya va ri hlayisa ! ”
42011029	Loko mintshungu yi ya yi ri karhi yi andza , a engeta a ku : “ Rixaka leri ri bihile , ri kombela mahlori , kambe ri nga ka ri nga nyikiwi wona , loko ma nga ri mahlori ya Yonasi .
42011030	Hikuva hilaha Yonasi a nga va mahlori hakona eka Vaninivha , N'wana-wa-Munhu na yena ú ta va mahlori eka rixaka leri .
42011031	Hi siku ra ku avanyisiwa , hosi ya wansati ya le dzongeni yi ta pfuka eku feni swin'we ni vavanuna va rixaka leri , yi va avanyisa , hikuva yi sukile emakun'wini ya misava ku ta yingisa vutlhari bya Solomoni , kutani maswivo , leswi nga kwala i swikulu ku tlula Solomoni .
42011032	Hi siku ra ku avanyisiwa , vavanuna va Ninivha va ta humelela swin'we ni rixaka leri , va ri avanyisa , hikuva va hundzukile loko va khongoteriwa hi Yonasi , kutani maswivo , leswi nga kwala i swikulu ku tlula Yonasi .
42011033	“ A ku na munhu la lumekaka rivoni , a ri veka laha ku fihlekeke , kumbe ku ri khubumeta hi xirhundzu ; kambe ú ri veka ehenhla , leswaku lava nghenaka va vona ku vonakala .
42011034	Rivoni ra miri wa wena i tihlo ; loko tihlo ra wena ri tsakile , miri wa wena hinkwawo wu le ku vonakaleni ; kambe loko ri nga lulamanga , miri wa wena na wona wu le munyameni .
42011035	Hikokwalaho tivonele leswaku ku vonakala loku nga ka wena ku nga vi munyama .
42011036	Loko kunene miri wa wena hinkwawo wu ri eku vonakaleni , ku ri hava laha ku nga ni munyama , miri kinkwawo wu ta voningiwa , kukota loko rivoni ri ku voninga hi ku vonakala ka rona . ”
42011037	Loko Yesu a ha vulavula , Mufarisi un'wana a n'wi kombela ku ya a ya fihlula na yena ; kutani Yesu a nghena , a tshama eswakudyeni .
42011038	Kambe Mufarisi a hlamala loko a vona leswaku a nga rhanganga hi ku hlamba a nga si dya .
42011039	Kutani Hosi yi ku ka yena : “ N'wina Vafarisi , mi hlantswa ndzheko ni nkambana ehandle , kasi endzeni mi tele makwanga ni lunya .
42011040	Swihunguki ndzin'wina ! Loyi a nga endla swa le handle , xana a nga endlanga ni swa le ndzeni xana ?
42011041	Kambe nyikani swilo leswi nge ndzeni ka swibya eka swisiwana , hi kona hinkwaswo swi nga ta va swi basile eka n'wina .
42011042	“ Mi ni khombo n'wina Vafarisi , hikuva mi humesa vukhume bya ximbowa-mbowani , ni bya mbowa , ni bya matsavu hinkwawo , kasi a mi na mhaka ni ku lulama na rirhandzu ra Xikwembu ! A mi fanerile ku endla swilo leswi , loko mi ri karhi mi endla ni leswiya swin'wana .
42011043	“ Mi ni khombo n'wina Vafarisi , hikuva mi rhandza switshamu swa le mahlweni emasinagogeni , ni ku xewetiwa hi mafundzha emintsendzeleni .
42011044	“ Mi ni khombo n'wina , hikuva mi fana ni masirha lama nga vonakiki , lawa vanhu va ma kandziyelaka va nga ma tivi . ”
42011045	Kutani un'wana wa vadyondzisi va Nawu a hlamula a ku : “ Mudyondzisi , loko u vula sweswo , wa hi sandza na hina . ”
42011046	Kambe Yesu a ku : “ Mi ni khombo na n'wina vadyondzisi va Nawu , hikuva mi rhwexa vanhu mindzhwalo leyo tika , kasi n'wina a mi khumbi mindzhwalo yoleyo hi ritiho hambi ri ri rin'we .
42011047	“ Mi ni khombo n'wina , hikuva mi akela masirha ya vaprofeta lava nga dlayiwa hi vatata wa n'wina .
42011048	Kasi mi vaseketeri va mintirho ya vatata wa n'wina , mi va mi yi nkhensa , hikuva vona va dlayile vaprofeta , kutani n'wina mi akela masirha ya vaprofeta lava .
42011049	Hikwalaho vutlhari bya Xikwembu byi vurile , byi ku : ‘ Ndzi ta va rhumela vaprofeta ni vaapostola ; va ta dlaya van'wana exikarhi ka vona , va xanisa van'wana . ’
42011050	Swi vula leswaku ngati ya vaprofeta hinkwavo leyi halatiweke ku sukela loko misava yi tumbuluka , yi ta tlhela yi laviwa eka rixaka leri ,
42011051	ku sungula hi ngati ya Abele , ku hetelela hi ngati ya Zakariya , la nga dlayiwa exikarhi ka alitari ni Tempele . Ina , ndza mi byela ndzi ri : Yi ta laviwa eka rixaka leri .
42011052	“ Mi ni khombo n'wina vadyondzisi va Nawu , hikuva mi khomile xilotlelo xa vutivi ; kambe a mi nghenanga , kutani mi siverile lava a va lava ku nghena . ”
42011053	Loko a huma kwalaho , vatsari ni Vafarisi va sungula ku n'wi karhata ngopfu , va n'wi vutisela leswo tala ,
42011054	va n'wi rhiya , va navela ku n'wi phasa hi xin'wana lexi a nga ta tshuka a xi vurile .
42012001	Hi nkarhi wolowo , loko vanhu va madzana-dzana va hlengeletana va ko va kandziyelana , Yesu a sungula ku byela vadyondzisiwa va yena a ku : “ Tivoneleni eka comela xa Vafarisi , byi nga vukanganyisi ;
42012002	hikuva a ku na xilo lexi funengetiweke , lexi nga ta ka xi nga fununguriwi , ni xilo xa xihundla , lexi nga ta ka xi nga tiviwi .
42012003	Hikokwalaho hinkwaswo leswi mi swi vuleke emunyameni , swi ta humela eku vonakaleni ; ni leswi mi nga swi vulavula etindlwini hi ku hlevetela , swi ta huweleriwa eswihlungwaneni swa tona .
42012004	“ Ndzi byela n'wina mi nga vanakulorhi ndzi ri : Mi nga tshuki mi chava lava dlayaka miri , va ri hava leswi va nga engetaka va swi endla ku tlula sweswo .
42012005	Ndzi ta mi komba loyi mi fanelaka ku chava yena ; chavani loyi a nga ni matimba ya ku lovisa munhu , a n'wi hoxa eTiheleni . Ina , ndzi ri ka n'wina , yena yoloye , n'wi chaveni !
42012006	“ Xana swidzingiri swa ntlhanu a swi xaviwi hi tisente timbirhi xana ? Kasi a ku na xin'we xa swona lexi rivariweke emahlweni ka Xikwembu .
42012007	Hambi yi ri misisi ya tinhloko ta n'wina yi hlayiwile hinkwayo . Mi nga chaveni , mi tlula swindzingiri leswo tala hi nkoka .
42012008	“ Ndza mi byela leswaku un'wana ni un'wana la ndzi vulaka emahlweni ka vanhu , N'wana-wa-Munhu na yena ú ta n'wi vula emahlweni ka tintsumi ta Xikwembu .
42012009	Kambe loyi a ndzi landzulaka emahlweni ka vanhu , ú ta landzuriwa emahlweni ka tintsumi ta Xikwembu .
42012010	“ Un'wana ni un'wana la nga ta dyohela N'wana-wa-Munhu hi ku vulavula , ú ta rivaleriwa , kambe loyi a sandzaka Moya lowo Kwetsima a nga ka a nga rivaleriwi .
42012011	“ Loko va mi yisa emasinagogeni , ni ka tindhuna , ni ka tihosi , mi nga tshuki mi vilela mi ku : ‘ Xana hi ta tihlamulela hi mukhuva wihi ? ’ kumbe : ‘ Hi ta vula yini ke ? ’
42012012	hikuva Moya lowo Kwetsima wu ta mi dyondzisa hi nkarhi wolowo leswi mi fanelaka ku swi vula . ”
42012013	Un'wana exikarhi ka ntshungu a ku ka Yesu : “ Mudyondzisi , lerisa makwerhu leswaku hi avelana ndzhaka . ”
42012014	Kambe Yesu a ku ka yena : “ Munhu ndziwena ! Xana i mani la nga ndzi veka muavanyisi kumbe muaveri ehenhla ka n'wina ke ? ”
42012015	Kutani a ku ka vona : “ Tlharihani mi tivonela eka makwanga wahi ni wahi , hikuva vutomi bya munhu a byi humi eka swilo leswi a swi fuweke hambiloko swi n'wi talele ngopfu . ”
42012016	Kutani a va byela xifaniso a ku : “ Masimu ya munhu wa mufuwi a ma vekile ngopfu ;
42012017	kutani a anakanya embilwini ya yena a ku : ‘ Ndzi ta endla yini xana , hikuva a ndzi na laha ndzi nga hlengeletaka kona mavele ya mina ? ’
42012018	Kutani a ku : ‘ Ndzi ta endla leswi : Ndzi ta ntlhantlha switlati swa mina , ndzi swi kurisa , kutani ndzi ta hlengeleta mavele ya mina ni rifuwo ra mina hinkwaro kona ;
42012019	kutani ndzi ta tibyela ndzi ku : Munhu wo kateka , u ni swilo leswo tala , leswi hlengeleteriweke malembe layo tala ; wisa , u dya , u nwa , u tsaka . ’
42012020	Kambe Xikwembu xi ku ka yena : ‘ Wee xihunguki ! Hi vusiku byebyi , u ta tekeriwa moya wa wena ; kutani leswi u swi lunghiseke swi ta va swa mani xana ? ’ ”
42012021	Yesu a heta hi ku vula a ku : “ Swi tano ni ka loyi a tihlengeletelaka xuma , a nga fuweri Xikwembu . ”
42012022	Kutani Yesu a ku ka vadyondzisiwa : “ Hikokwalaho ndzi nge ka n'wina : Mi nga tshuki mi vilela hi swa vutomi bya n'wina leswaku mi ta dya yini , hambi ku ri ku vilela hi swa miri leswaku mi ta ambala yini .
42012023	Vutomi byi tlula swakudya , ni miri wu tlula swiambalo .
42012024	Anakanyani mawukuwuku : A ma byari , a ma tshoveri , a ma na ngula kumbe xitlati , hikuva Xikwembu xa ma phamela . Kutani n'wina , mi tlula ngopfu tinyanyana !
42012025	Xana i mani eka n'wina la nga engetelelaka nkarhinyana eka ntsengo wa malembe ya yena hi ku vilela ka yena xana ?
42012026	Sweswi ke , loko mi tsandzeka ku endla xilonyana lexo tano , mi tivilerisela yini hi leswi swin'wana ?
42012027	Langutani hilaha makhon'wa ma milaka hakona : a ma tirhi , a ma swuli ; kambe ndza mi byela leswaku hambi a ri Solomoni evukosini bya yena hinkwabyo , a nga ambalanga tanihi rin'wana ra wona .
42012028	Kutani leswi Xikwembu xi ambexaka hi ndlela leyi byanyi lebyi nga kona namuntlha enhoveni , kasi mundzuku byi ta hoxiwa endzilweni , xana a xi nga mi ambexi ku tlurisa sweswo , n'wina vanhu va ku pfumela lokutsongo ke ?
42012029	Hikokwalaho mi nga vileli hi leswi mi nga ta dya swona , ni leswi mi nga ta nwa swona , naswona , mi nga kanakani ;
42012030	hikuva swilo sweswo hinkwaswo swi laviwa hi vamatiko ; Tata wa n'wina wa swi tiva leswaku ma swi pfumala .
42012031	Ngopfu-ngopfu lavani Mfumo wa yena , kutani swilo leswi mi ta engeteleriwa swona .
42012032	“ Mi nga chavi n'wina va ntlhambinyana , hikuva Tata wa n'wina ú tsakele ku mi nyika Mfumo .
42012033	Xavisani leswi mi swi fuweke , mi nyika swisiwana ; tiendleleni minkwama leyi nga hlakariki ni xuma lexi nga heriki ematilweni , laha khamba ri nga tshineriki kusuhani na kona , ni laha tinsumba ti nga onhiki kona ;
42012034	hikuva laha xuma xa n'wina xi nga kona , hi laha timbilu ta n'wina ti nga ta va kona na tona .
42012035	“ Tshamani mi tikhamile , ni timboni ta n'wina a ti lumekiwe ,
42012036	mi fana ni vanhu lava langutelaka n'wini wa vona , siku a vuyaka enkhubyeni wa vukati , leswaku loko a fika ni loko a gongondza , va ta hatlisa va n'wi pfulela .
42012037	Ku katekile malandza lawa n'wini wa wona a nga ta ma kuma ma hitekile , siku a vuyaka ! Ndzi tiyisile ndzi ri ka n'wina : Ú ta tikhama , a ma tshamisisa eswakudyeni , a ma phamela .
42012038	Ni loko a fika ni vusiku enkarhini wa vumbirhi kumbe wa vunharhu , kutani a ma kuma ma hitekise xisweswo , malandza walawo ma ta va ma katekile .
42012039	Kambe tivani leswaku loko n'wini wa yindlu onge a tivile nkarhi lowu khamba ri nga ta ta ha wona , ingi a nga tshikanga yindlu ya yena yi tshoviwa .
42012040	Na n'wina , tshamani mi tilunghisile , hikuva N'wana-wa-Munhu ú ta ta hi nkarhi lowu mi nga wu ehleketiki . ”
42012041	Kwalaho Petro a ku ka yena : “ Hosi , xana u kongoma hina hi xifaniso lexi , kumbe xana u kongoma vanhu hinkwavo ke ? ”
42012042	Yesu a hlamula a ku : “ Xana mulanguteri lowo tshembeka wa vutlhari i mani xana ? Hi loyi n'wini wa yena a nga ta n'wi kuma a ri karhi a hlayisa malandza laman'wana , a ma avela swakudya hi nkarhi wa kona , hikuva hi wona ntirho lowu a nyikiweke wona . Mulanguteri yoloyi ú ta va a katekile , siku n'wini wa yena a vuyaka .
42012043	
42012044	Ndzi tiyisile ndzi ri ka n'wi n'wina : Ú ta vekiwa ku va mulanguteri wa swilo hinkwaswo swa n'wini wa yena .
42012045	Kambe loko nandza yoloye a ehleketa embilwini ya yena , a ku : ‘ N'wini wa mina wa hlwela ku fika ’ , kutani a sungula ku ba malandza-kulobye ya xinuna ni ya xisati , a dya , a nwa , a pyopyiwa ,
42012046	n'wini wa yena a nga tshuka a fika , hi siku leri nandza a nga n'wi langutelangiki ha rona , naswona hi nkarhi lowu a nga wu tiviki . Kutani n'wini wa nandza loyi ú ta n'wi ba swinene , a n'wi cukumeta kun'we ni lava nga tshembekangiki .
42012047	“ Nandza loyi a tivaka ku rhandza ka n'wini wa yena , kutani a nga lunghisi nchumu , a nga endli ku rhandza ka n'wini wa yena loyi , ú ta biwa ngopfu ;
42012048	kambe loyi a nga ku tiviki , kutani a tshuka a endlile leswi faneriwaka hi ku biwa , ú ta biwa kutsongo . Un'wana ni un'wana la nyikiweke leswo tala , ku ta laviwa leswo tala eka yena ; ni loyi vanhu va n'wi fuyiseke leswo tala , ku ta laveka leswo tala ngopfu eka yena .
42012049	“ Ndzi tile ku ta hoxa ndzilo laha misaveni , kutani a ndzi ta rhandza ngopfu leswaku wu pfurha ni sweswi !
42012050	Ndzi ni nkhuvulo lowu ndzi fanelaka ku khuvuriwa ha wona , kutani ndzi le ku karhatekeni lokukulu , ku kondza loko nkhuvulo lowu wu hetiseka .
42012051	Xana mi ehleketa leswaku ndzi tile ku ta nghenisa ku rhula la misaveni ke ? E-e ! Ndzi ri : Ku nga ri ku rhula kambe ku avana .
42012052	Hikuva ku sukela sweswi vanhu va ntlhanu va ndyangu wun'we va ta avana , vanharhu va ta lwa ni lavambirhi , lavambirhi va lwa ni lavanharhu .
42012053	“ Tatana ú ta avana ni n'wana wakwe wa xinuna , n'wana wa xinuna a avana ni tata wakwe ; manana ú ta avana ni n'wana wakwe wa xisati , ni n'wana wa xisati a avana ni mana wakwe ; mana wa nuna ú ta avana ni n'wingi wakwe , n'wingi a avana ni mana wa nuna . ”
42012054	Kutani a ku ka ntshungu : “ Loko mi vona papa ri huma evupeladyambu , mi hatla mi ku : ‘ Mpfula yi ta na ! ’ kutani swi va tano .
42012055	Ni loko moya wu hunga wu ta hi le dzongeni , mi ri : ‘ Ku ta hisa ! ’ kutani swi va tano .
42012056	Vakanganyisi ndzin'wina ! Mi tiva ku xiya xiyimo xa tilo ni xa misava ; xana hikwalaho ka yini mi nga koti ku twisisa nkarhi lowu mi nga eka wona ke ?
42012057	“ Hikwalaho ka yini mi nga anakanyi leswi lulameke hi n'wexe xana ?
42012058	Loko u ya ehosini ni loyi u tengisanaka na yena , ringeta hi matimba ku heta mhaka na yena ma ha ri endleleni ; loko swi nga ri tano , ú ta ku yisa eka muavanyisi , muavanyisi yena a ku nyiketa eka phorisa , kutani phorisa ri ku nghenisa ekhotsweni .
42012059	Ndzi ri ka wena , u nga ka u nga humi kona , loko u nga si humesa mali hinkwayo u heta . ”
42013001	Loko va ri kwalaho , vanhu van'wana va rungulela Yesu ta Vagaleliya lava Pilato a nga pfanganyisa ngati ya vona ni magandzelo ya vona .
42013002	Kutani Yesu a va hlamula a ku : “ Xana mi ehleketa leswaku Vagaleliya volavo a va ri vadyohi ku tlula Vagaleliya van'wana hinkwavo , leswi va nga twisiwa ku vaviseka loko tano xana ?
42013003	E-e , kambe ndzi ri ka n'wina , loko mi nga hundzuki , mi ta lovisa xisweswo hinkwenu .
42013004	Ni vanhu va 18 lava xihondzo xa Silowama xi nga va wela henhla , xi va dlaya , xana mi ehleketa leswaku a va ri ni nandzu ku tlula vaaki hinkwavo va Yerusalema xana ?
42013005	E-e , kambe ndzi ri ka n'wina , loko mi nga hundzuki mi ta lovisa xisweswo hinkwenu . ”
42013006	A engeta a va byela xifaniso lexi a ku : “ Munhu un'wana a a ri ni murhi wa nkuwa lowu simekiweke ensin'wini ya yena ya vhinya ; a ya lava mihandzu eka wona , kutani a nga yi kumi .
42013007	Hiloko a ku ka murimi : ‘ Vona , swi endla malembe manharhu ndzi ri karhi ndzi ta ku ta lava mihandzu enkuweni lowu , kutani ndzi nga yi kumi . Wu tseme ! Wu onhela yini misava ntsena xana ? ’
42013008	Kambe murimi a n'wi hlamula a ku : ‘ Hosi , wu tshike nan'waka ntsena , leswaku ndzi kuma nkarhi wa ku wu rimela , ndzi wu chela ni quva ;
42013009	kumbexana haxawu wu ta veka mihandzu ; loko swi nga ri tano , u ta wu tsema . ’ ”
42013010	Yesu a a dyondzisa esinagogeni hi siku ra Savata .
42013011	A ku ri ni wansati kwalaho loyi a heteke malembe ya 18 a ri karhi a karhatiwa hi moya lowu nga n'wi lamata miri ; a a nkhunkhusela kunene loko a famba , a tsandzeka hambi ku ri ku ololokanyana .
42013012	Kutani loko Yesu a n'wi vona , a n'wi vitana a ku : “ Manana , u ntshunxiwile eku lamaleni ka wena . ”
42013013	A n'wi tlhandleka mavoko , kutani wansati a ololoka kan'we-kan'we , a dzunisa Xikwembu .
42013014	Kambe mufambisi wa sinagoga a hlundzuka hileswi Yesu a hanyiseke munhu hi siku ra Savata , kutani a tlakusa rito , a ku ka ntshungu : “ Ku ni masiku ya 6 lawa mintirho yi fanelaka ku tirhiwa ha wona ; tanani hi masiku walawo ku ta hanyisiwa , ku nga ri hi siku ra Savata . ”
42013015	Kambe Hosi yi n'wi hlamula yi ku : “ N'wina vakanganyisi , ma swi tiva swinene : Hi siku ra Savata , n'wina hinkwenu a mi chavi ku ntshunxa homu ya n'wina kumbe mbhongolo ya n'wina , mi ya na yona ematini .
42013016	Kutani wansati hi loyi , wa rixaka ra Abrahama , loyi a bohiweke hi Sathana hi malembe ya 18 ! Xana a a nga fanelanga ku ntshunxiwa eku bohiweni loku hi siku ra Savata ke ? ”
42013017	Marito lawa ya Yesu ma khomisa vakaneti va yena hinkwavo tingana , kutani ntshungu hinkwawo a wu tsakela mintirho hinkwayo leyo saseka leyi a a yi endla .
42013018	Yesu a engeta a ku : “ Xana Mfumo wa Xikwembu wu fana na yini ? Ndzi ta wu fanisa ni yini ke ?
42013019	Wu fana ni ndzhoho ya murhi wa sinapi leyi munhu a nga yi teka , a ya yi byala entangeni wa yena ; kutani yi mila , yi hundzuka nsinya , kutani tinyanyana ti ta , ti ta aka emarhavini ya wona . ”
42013020	A engeta a ku : “ Xana Mfumo wa Xikwembu ndzi ta wu fanisa na yini ?
42013021	Wu fana ni comela lexi wansati a nga xi teka , a xi pfuva ni mimpimo minharhu ya mapa , swi ko swi kukumuka hinkwaswo . ”
42013022	Yesu a a famba hi miti ni swimitana , a ri karhi a dyondzisa , a khome ndlela leyi yaka eYerusalema .
42013023	Kutani un'wana a ku ka yena : “ Hosi , xana lava nga ta ponisiwa , va ta va va nga talanga ke ? ” A hlamula a ku ka vona :
42013024	“ Ringetani hi matimba ku nghena hi nyangwa leyo khuma , hikuva ndza mi byela leswaku lavo tala va ta navela ku nghena , kambe va ta tsandzeka .
42013025	Loko n'wini wa muti a pfuka , a ya pfala nyangwa , n'wina mi nga yima le handle , mi ta sungula ku gongondza , mi ku : ‘ Hosi , hi pfulele ! ’ Kambe ú ta mi hlamula a ku : ‘ A ndzi tivi leswaku mi huma kwihi . ’
42013026	Kutani n'wina mi ta ku : ‘ A hi tshama hi dya ni ku nwa , hi ri na wena ; u dyondzisile emitsendzeleni ya miti ya hina . ’
42013027	Yena ú ta engeta a mi hlamula a ku : ‘ A ndzi tivi leswaku mi huma kwihi ; sukani eka mina , n'wina hinkwenu lava endlaka leswi nga lulamangiki . ’
42013028	Enkarhini wolowo , mi ta rila mi getsela ni meno , loko mi vona Abrahama , na Isaka , na Yakobo , va tshamile eMfun'weni wa Xikwembu va ri ni vaprofeta hinkwavo , kasi n'wina mi cukumetiwile ehandle .
42013029	Va ta huma evuxeni ni le vupeladyambu , en'walungwini ni le dzongeni , kutani va ta tshama eswakudyeni eMfun'weni wa Xikwembu .
42013030	Ina ke , van'wana lava va nga va le ndzhaku , va ta va va le mahlweni , ni van'wana va le mahlweni , va ta va va le ndzhaku . ”
42013031	Enkarhini wolowo ku ta Vafarisi van'wana eka Yesu va ku : “ Suka u famba u ya kun'wana , hikuva Heroda ú lava ku ku dlaya . ”
42013032	Yesu a hlamula a ku ka vona : “ Fambani , mi ya byela nhlati yoloye mi ku : ‘ Swi tive leswaku , ndzi hlongola mademona ni ku hanyisa vanhu namuntlha ni mundzuku , kutani hi siku ra vunharhu ndzi ta heta ntirho wa mina . ’
42013033	Kambe ndzi fanele ku famba namuntlha , ni mundzuku , ni mundlwani , hikuva a swi endleki leswaku muprofeta a dlawela handle ka muti wa Yerusalema .
42013034	“ Yerusalema , Yerusalema , wena la dlayaka vaprofeta , la khandlaka hi maribye lava rhumiweke eka wena ; kangani ndzi naverile ku hlengeleta vana va wena , kukotisa huku loko yi hlengeleta swiciwana swa yona ehansi ka timpapa ta yona , kambe a wu swi lavanga .
42013035	Vonani , muti wa n'wina wu ta sala wu nga ri na nchumu ; naswona ndza mi byela leswaku a mi nga ha ndzi voni , ku ko ku fika siku leri mi nga ta ku : ‘ A ku dzunisiwe la taka hi vito ra Hosi . ’ ”
42014001	Hi siku ra Savata , Yesu a nghena endlwini ya nkulukumba un'wana wa Vafarisi , ku ya dya swakudya kona . Vanhu a va n'wi xiyaxiya swinene .
42014002	Kutani munhu wo vabya hi xirhumbe-rhumbe , a a ri kona kwalaho .
42014003	Yesu a vutisa vadyondzisi va Nawu ni Vafarisi a ku : “ Xana swa pfumeleriwa ku hanyisa munhu hi siku ra Savata , kumbe a swi pfumeleriwi xana ? ”
42014004	Vona va miyela . Kavaloko Yesu a teka muvabyi , a n'wi hanyisa , kutani a n'wi tshika a famba .
42014005	Kutani a ku ka vona : “ Xana i mani eka n'wina la nga ta ka a nga hatlisi ku humesa n'wana wa yena kumbe homu ya yena ekheleni ra mati , loko swi wele kona hi siku ra Savata xana ? ”
42014006	Kutani va tsandzeka ku hlamula marito lawa .
42014007	Loko Yesu a vona hilaha lava rhambiweke enkhubyeni va tihlawulelaka hakona switshamu swa le mahlweni , a va dyondzisa hi xifaniso lexi nge :
42014008	“ Loko munhu a ku rhamba enkhubyeni wa vukati , u nga yi u ya tshamisa exitshan'wini xa le mahlweni ; hikuva swi nga kumeka leswaku un'wana loyi a ku tlulaka hi ku chaviseka ú rhambiwile na yena hi n'wini wa nkhuvo ;
42014009	kutani loyi a nga mi rhamba hi vumbirhi bya n'wina , ú ta ta , a ku ka wena : ‘ Sukela munhu loyi exitshamu lexi . ’ Kutani u ta ya tshama u ri ni tingana exitshan'wini xa le ndzhaku .
42014010	Kambe loko u rhambiwile , yana u ya tshamisa exitshan'wini xa le ndzhaku , leswaku loko ku ta loyi a ku rhambeke , ú ta ku ka wena : ‘ Nakulorhi , tshinela haleno henhla . ’ Hi mukhuva wolowo , u ta dzunisiwa emahlweni ka hinkwavo lava tshameke eswakudyeni swin'we na wena .
42014011	Hakunene un'wana ni un'wana loyi a tikurisaka , ú ta tsongahatiwa ; kambe loyi a titsongahataka ú ta kurisiwa . ”
42014012	Kutani a ku ka loyi a n'wi rhambeke : “ Loko u endla nkhuvo wa xifihlulo kumbe wa xilalelo , u nga rhambi vanghana va wena , kumbe vamakwenu , kumbe maxaka ya wena , kumbe swifumi leswi u vandzakaneke na swona ntsena , hikuva na vona va ta ku rhamba , kutani swi hundzuka xinkhenso eka wena .
42014013	Kambe loko u endla nkhuvo , rhamba vapfumari , ni swilema , ni vahluleki , ni lavo-fe-mahlo ;
42014014	u ta kateka , hikuva a va na swa ku ku tlherisela va ku nkhensa ha swona , kutani hi siku ra ku pfuka ka lavo lulama u ta tlheriseriwa swona . ”
42014015	Loko un'wana wa lava tshameke eswakudyeni , a twa timhaka teto , a ku ka Yesu : “ Ku katekile loyi a nga ta dya swakudya eMfun'weni wa Xikwembu ! ”
42014016	Kambe Yesu a ku ka yena : “ Munhu un'wana ú tshama a endla nkhuvo lowukulu wa swakudya , a rhamba vanhu lavo tala eka wona .
42014017	Kutani hi nkarhi wa ku dya a rhuma nandza wa yena ku ya tivisa lava rhambiweke a ku : ‘ Tanani , swilo hinkwaswo swi lunghisiwile . ’
42014018	Kambe hinkwavo va va nomo wun'we ku tilandzula . Lowo sungula a ku ka nandza : ‘ Ndzi xavile nsimu , kutani ndzi fanele ku ya yi vona ; ndzi kombela leswaku u ya va byela va ndzi khomela . ’
42014019	Un'wana a ku : ‘ Ndzi xavile khume ra tihavi , kutani ndzi ya eku ti ringeteni ; ndzi kombela leswaku u ya va byela va ndzi khomela . ’
42014020	Un'wana a ku : ‘ Ndza ha ku teka nsati , hikokwalaho a ndzi koti ku ta . ’
42014021	Nandza a tlhela , a ya tivisa n'wini wa yena timhaka teto . Kavaloko n'wini wa yindlu a kariha , a ku ka nandza wa yena : ‘ Hatlisa , u famba , u ya eswitarateni , ni le tindleleni ta muti , u tisa haleno vapfumari , ni swilema , ni lavo-fe-mahlo , ni vahluleki . ’
42014022	Kutani nandza a ku : ‘ Hosi , ku endliwile hilaha u leriseke hakona , kambe vutshamo bya ha ri kona . ’
42014023	Kutani n'wini a ku ka nandza : ‘ Yana etindleleni , u rhendzeleka ni lomu ku biyiweke hi rihlampfu , u hluhlurheta vanhu ku nghena leswaku yindlu ya mina yi tala .
42014024	Hikuva ndzi ri ka n'wina : A ku na munhu ni un'we wa lava rhambiweke la nga ta nantswa nkhuvo wa mina . ’ ”
42014025	Mintshungu leyikulu a yi famba na yena , kutani a hundzuluka a yi languta , a ku :
42014026	“ Loko un'wana a ta ka mina , kambe a nga ndzi rhandzi ku tlula tata wa yena , ni mana wa yena , ni nsati , ni vana , ni makwavo , hambi byi ri vutomi bya yena , a nga ka a nga vi mudyondzisiwa wa mina .
42014027	Kutani loyi a nga rhwariki xihambano xa yena a ndzi landza , a nge koti ku va mudyondzisiwa wa mina .
42014028	“ Xana i mani exikarhi ka n'wina , la nga rhangiki hi ku tshama hansi loko a lava ku aka xihondzo , a hlaya leswi a nga ta humesa swona , ku vona loko mali ya yena yi ta ringana ku heta ntirho xana ?
42014029	Loko a nga endlanga sweswo , ú ta aka masungulo ntsena , kutani swi ya n'wi tsandza ku heta ; hinkwavo lava nga ta swi vona va ta sungula ku n'wi hleka , va ku :
42014030	‘ Munhu loyi ú sungurile ku aka , kambe ú tsandzekile ku heta . ’
42014031	“ Kumbe hi yihi hosi leyi humaka ku ya lwa ni hosi yin'wana , yi nga rhanganga hi ku tshama hansi , yi vona leswaku , xana hi vanhu va yona va 10 000 yi nga ya lwa ni hosi leyi taka yi ri ni vanhu va 20 000 xana ?
42014032	Loko vanhu va yona va nga ringananga , yi ta rhuma tintsumi ku ya kombela eka nala a ha ri kule , leswaku ku nga vi na ku lwa .
42014033	Kutani ke un'wana ni un'wana exikarhi ka n'wina la nga tshikiki leswi a nga na swona , a nga ka a nga koti ku va mudyondzisiwa wa mina .
42014034	“ Munyu i xilo lexo nandziha , kambe loko wu phyama , wu ta lungiwa hi yini ke ?
42014035	A wa ha pfuni nchumu , hambi ku nonisa misava , kumbe ku hundzuka quva ; wu cukumetiwa ehandle . La nga ni tindleve ku yingisa , a a yingise ! ”
42015001	Kutani valuvisi ni vadyohi hinkwavo va n'wi tshinelela ku ta n'wi yingisa .
42015002	Kambe Vafarisi ni vatsari va n'unun'uta va ku : “ Munhu loyi ú amukela vadyohi , ú dya na vona . ”
42015003	Hiloko a va byela xifaniso lexi , a ku :
42015004	“ Loko un'wana wa n'wina a ri ni dzana ra tinyimpfu , kutani a lahlekeriwa hi yin'we ya tona , xana a nga ka a nga siyi leta 99 enhoveni , a ya lava leyi lahlekeke , a kondza a yi kuma xana ?
42015005	Kutaku loko a yi kumile , a yi tlakula , a yi pakatsa a tsakile .
42015006	Loko a fika kaya , a rhamba vanghana ni vaakelani , a ku ka vona : ‘ A hi tsakeni swin'we , hikuva ndzi kumile nyimpfu ya mina leyi a yi lahlekile . ’
42015007	Ndza mi byela leswaku hi mukhuva wolowo , ku ta va ni ku tsaka etilweni hikokwalaho ka mudyohi a ri un'we la hundzukaka , ku tlula ku tsaka loku nga ta va kona hikokwalaho ka lava lulameke va 99 lava nga ha riki na fanelo ya ku hundzuka .
42015008	“ Loko wansati a ri ni khume ra macheleni , kutani a lahlekeriwa hi rin'we ntsena , xana a nga ka a nga lumeki rivoni , a kukula yindlu , a lavisisa swinene a kondza a ri kuma xana ?
42015009	Kutaku loko a ri kumile , a rhamba vanghana ni lava va akelaneke na yena , a ku ka vona : ‘ A hi tsakeni swin'we , hikuva ndzi kumile cheleni ra mina , leri a ri lahlekile . ’
42015010	Ndza mi byela leswaku , hi mukhuva wolowo , tintsumi ta Xikwembu ta tsaka swinene loko mudyohi hambi a ri un'we a hundzuka . ”
42015011	Yesu a engeta a ku : “ A ku ri ni munhu un'wana loyi a a ri ni vana vambirhi va xinuna ;
42015012	loyi wa ndzisana a ku ka tata wa yena : ‘ Tatana , ndzi avele xuma lexi nga ta va xa mina . ’ Kutani tata wa vona a va avela rifuwo ra yena .
42015013	Kuteloko ku hundzile masiku ma nga ri mangani , n'wana loyi wa ndzisana a hlengeleta hinkwaswo , a rhurhela etikweni ra le kule , a ya hangalasa xuma xa yena hi vusopfa .
42015014	Loko a dyile hinkwaswo , ku wa ndlala leyikulu etikweni rero , kutani a sungula ku pfumala .
42015015	Kutani a famba a ya namarhela munhu wa tiko rero ; munhu yoloye a n'wi rhuma emasin'wini ya yena ku ya risa tinguluve .
42015016	Kutani a a navela ku xurha hi makamba lama dyiwaka hi tinguluve , hikuva a ku nga ri na munhu la n'wi nyikaka nchumu .
42015017	“ Hiloko a tiehleketa , a ku : ‘ Malandza layo tala ngopfu ma kona eka tatana , lama dyaka ma xurha ; kasi mina haleno ndza fa hi ndlala .
42015018	Ndzi ta pfuka , ndzi ya eka tatana , ndzi ta fika ndzi ku ka yena : Tatana , ndzi dyohele Tilo na wena ,
42015019	a swa ha ndzi faneri ku vuriwa n'wana wa wena ; u ndzi endla ku fana ni un'wana wa malandza ya wena . ’
42015020	Kutani a pfuka , a ya eka tata wa yena . “ Loko a ha ri kule , tata wa yena a n'wi vona , a n'wi twela vusiwana ; kutani a tsutsuma , a ya n'wi vukarha , a n'wi ntswontswa .
42015021	Kutani n'wana a ku ka yena : ‘ Tatana , ndzi dyohele Tilo na wena , a swa ha ndzi faneri ku vuriwa n'wana wa wena . ’
42015022	Kambe tata wa yena a ku ka malandza ya yena : ‘ Hatlisani mi tisa nguvu leyo saseka ngopfu mi n'wi ambexa , mi nghenisa xingwavila eritihweni ra yena , mi n'wi ambexa ni tintanghu .
42015023	Tisani rhole leri noneke , mi ri tlhava , hi dya , hi tsaka ;
42015024	hikuva n'wana loyi wa mina a a file , kambe sweswi wa hanya ; a a lahlekile , kambe sweswi ú kumiwile . ’ Kutani va sungula ku tsaka .
42015025	“ Kambe n'wana wa yena lonkulu a a ri emasin'wini ; loko a vuya a fika kusuhi ni yindlu , a twa ku yimbelela ni ku cina .
42015026	A vitana un'wana wa malandza , a n'wi vutisa a ku : ‘ Swi lo yini ? ’
42015027	Yoloye a n'wi hlamula a ku : ‘ Makwenu ú vuyile , kutani tata wa wena ú tlhavile rhole leri noneke , hikuva ú n'wi kumile a ha hanya . ’
42015028	Kambe n'wana lonkulu a kariha , a ala ku nghena . “ Tata wa yena a huma , a ya n'wi khongotela .
42015029	Yena a hlamula a ku ka tata wa yena : ‘ Vona , ndzi ku tirherile malembe layo tala ngopfu , ndzi nga tluri na xin'we xa swileriso swa wena , kambe ku hava ni siku ni rin'we leri u tshamaka u ndzi nyika ximbutana leswaku ndzi tsaka ni vanghana va mina .
42015030	Kasi n'wana wa wena loyi , ú dyile rifuwo ra wena hinkwaro a ri ni tinghwavava , kutani loko a vuya , u n'wi tlhavela rhole leri noneke ! ’
42015031	Kambe tata wa yena a ku ka yena : ‘ N'wananga , u tshama na mina masiku hinkwawo ; hinkwaswo leswi nga swa mina , i swa wena ;
42015032	kambe a hi fanele ku tsaka , hi ba minkulungwana , hikuva makwenu loyi a a file , kutani sweswi ú hanyile ; a a lahlekile , kutani sweswi ú kumiwile . ’ ”
42016001	Yesu a ku ka vadyondzisiwa va yena : “ A ku ri ni mufumi loyi a a ri ni mulanguteri . Kutani mulanguteri loyi , vanhu a va hamba va n'wi hleva eka n'wini wa yena , va ku : ‘ Wa hangalasa xuma xa wena . ’
42016002	Mufumi a n'wi vitana a ku ka yena : ‘ Timhaka ta wena leti ndzi ti twaka hi tihi ke ? Hlamusela swa vulanguteri bya wena , hikuva a wu nga ha pfumeleriwi ku va mulanguteri . ’
42016003	Yena a anakanya embilwini ya yena , a ku : ‘ Ndzi ta endla yini , leswi n'wini wa mina a ndzi tekelaka vulanguteri bya mina ? Ku rima , a ndzi na ntamu . Ku kombela , swi khomisa tingana .
42016004	Ndzi tiva lexi ndzi nga ta endla xona , leswaku vanhu va ndzi amukela emakaya ya vona , loko ndzi ta va ndzi tekeriwile vulanguteri bya mina . ’
42016005	Kutani a vitana , ha un'we un'we , lava a va ri ni milandzu eka n'wini wa yena ; eka lowo rhanga a ku : ‘ Nandzu lowu u nga na wona eka n'wini wa mina wu fika kwihi xana ? ’
42016006	Yoloye a ku : ‘ I dzana ra mimpimo ya mafurha . ’ Mulanguteri a ku ka yena : ‘ Teka papila ra wena ra nandzu , u tshama hansi , u hatla u tsala 50 . ’
42016007	Ka un'wana a ku : ‘ Wena ke , nandzu wa wena wu fika kwihi ke ? ’ Yena a ku : ‘ I dzana ra mimpimo ya mavele . ’ Kutani a ku ka yena ‘ Teka papila ra wena , u tsala 80 . ’
42016008	Kutani n'wini a dzunisa mulanguteri wo kala a nga tshembekanga , hikuva a a endlile hi vutlhari . ” Yesu a engeta a ku : “ Vanhu va misava leyi va tlharihile eku tirhisaneni ni va ka vona ku tlula vanhu va ku vonakala .
42016009	“ Hikokwalaho ke ndzi ri ka n'wina : Tiendleleni maxaka hi xuma xa misava leyi , leswaku loko mi tshuka mi pfumarile , va mi amukela emintsongeni leyi nga heriki .
42016010	Loyi a tshembekeke eka leswitsongo , ni ka leswikulu ú ta tshembeka ; loyi a nga tshembekangiki eka leswitsongo , ni ka leswikulu a nga ka a nga tshembeki .
42016011	Kutani loko mi nga tshembekanga exumeni xa misava leyi , i mani la nga ta mi tshemba eka xuma lexi nga xa xiviri xana ?
42016012	Naswona loko mi nga vanga lavo tshembeka eswilweni swa van'wana , i mani la nga ta mi nyika leswi nga swa n'wina xana ?
42016013	“ A ku na nandza loyi a nga kotaka ku tirhela tihosi timbirhi , hikuva ú ta venga yin'wana , a rhandza leyin'wana ; kumbe ú ta namarhela yin'wana a fularhela leyin'wana . Mi nge koti ku tirhela Xikwembu ni rifuwo ra misava leyi . ”
42016014	Vafarisi , va nga vanhu va makwanga ni mali , a va twa timhaka teto hinkwato , kutani va n'wi sola .
42016015	Yena a ku ka vona : “ Loko mi ri n'wina , mi tiendla lava lulameke emahlweni ka vanhu ; kambe Xikwembu xi tiva timbilu ta n'wina ; hikuva leswi vanhu va swi tekaka swi ri swa le henhla , emahlweni ka Xikwembu a hi nchumu .
42016016	“ Nawu ni Vaprofeta hi swona a swi tirha ku fika loko Yohane Mukhuvuri a humelela ; ku sukela enkarhini wolowo , Evhangeli ya Mfumo wa Xikwembu ya karhi ya vuriwa , kutani un'wana ni un'wana ú nghena eka wona hi ku tirhisa matimba .
42016017	“ Tilo ni misava swi nga nyamalala hi ku olova , ku ri na ku susa xirhatana xin'we ntsena eNawini .
42016018	“ Un'wana ni un'wana la tshikaka nsati wa yena , a tlhela a teka un'wana , wa oswa ; naswona loyi a tekaka la tshikiweke hi nuna wa yena , wa oswa .
42016019	“ A ku ri ni mufuwi la ambaleke nguvu yo vangama ya xivunguvungu ni ya ntsembyani lowo saseka , a tshama eku tsakeni a tiphina hi masiku hinkwawo .
42016020	Naswona , a ku ri ni xisiwana lexi a va ku i Lazaro ; a a hamba a ta vekiwa kwala nyangweni ya mufuwi , a tele swilondza .
42016021	A a navela ku xurha hi mahlanhla lama waka hi le tafuleni ra mufuwi ; timbyana na tona a ti ta , ti ta n'wi lakatsela swilondza .
42016022	Siku rin'wana xisiwana lexi xi fa , kutani tintsumi ti xi rhwala ti xi yisa exifuveni xa Abrahama . Mufuwi na yena a fa , a lahliwa esirheni .
42016023	“ Loko a ri exivandleni xa vafi , a ri karhi a xaniseka , a tlakusa mahlo , a vona Abrahama hi le kule , na Lazaro exifuveni xa yena .
42016024	Kutani a huwelela a ku : ‘ Tatana Abrahama , ndzi twele vusiwana , u rhuma Lazaro leswaku a peta xintihwana xa yena ematini , a titimeta ririmi ra mina , hikuva ndzi vaviseka ngopfu emalangavini lawa ! ’
42016025	Kambe Abrahama a ku : ‘ N'wananga , tsundzuka leswaku u kumile rifuwo evutomini bya wena , kasi Lazaro yena a a vaviseka enkarhini wolowo ; kambe sweswi wa chaveleriwa haleno , kasi wena u twisiwa ku vaviseka .
42016026	Ehandle ka leswi hinkwaswo , ku ni riwa lerikulu leri ahlameke exikarhi ka hina na n'wina , leswaku lava navelaka ku suka haleno , va ta kwaleyo ka n'wina , va nga swi koti ; na vona lava nga kwaleyo ka n'wina , loko va navela ku ta haleno , va tsandzeka . ’
42016027	“ Kutani a ku : ‘ Tatana , ndza ku khongela leswaku u rhuma Lazaro a ya emutini wa tatana ,
42016028	hikuva ndzi ni vamakwerhu va ntlhanu . Ú ta ya va tsundzuxa , leswaku va nga tshuki va ta na vona exivandleni lexi xa ku xaniseka . ’
42016029	Abrahama a ku ka yena : ‘ Va na Muxe ni Vaprofeta , a va yingise vona ! ’
42016030	Mufuwi a ku : ‘ Ee , tatana Abrahama , kambe loko un'wana wa lava feke a tlhelela eka vona , a va ta hundzuka . ’
42016031	Abrahama a ku ka yena : ‘ Loko va nga yingisi Muxe ni Vaprofeta , va nga ka va nga kholwi , hambiloko un'wana wa vafi a pfuka . ’ ”
42017001	Yesu a ku ka vadyondzisiwa va yena : “ Loko swi ri swikhunguvanyiso a swi nga pfumaleki , kambe ú ni khombo loyi swikhunguvanyiso swi humelelaka ha yena .
42017002	Swi nga va swinene loko ribye ra ku sila ri boheleriwa enhan'wini ya yena a hoxiwa lwandle , ku ri ni loko a khunguvanyisa un'wana wa lavatsongo lava .
42017003	Tivoneleni ke ! “ Loko makwenu a dyohile , n'wi tshinye ; loko a tisola , n'wi rivalele .
42017004	Ni loko a ku dyohela ka 7 hi siku rin'we , kutani a tlhelela eka wena ka 7 , a ku : ‘ Ndza tisola ’ , n'wi rivalele . ”
42017005	Vaapostola va ku ka Hosi : “ Hi engetelele ku pfumela . ”
42017006	Hosi yi ku : “ Loko mi ri ni ku pfumela loku ringanaka ni ndzhoho ya murhi wa sinapi , a mi ta ku ka murhi wa nkuwa lowu : ‘ Tisimule , u ya tisimeka elwandle ! ’ Kutani a wu ta mi yingisa .
42017007	“ Un'wana wa n'wina a nga va ni nandza la n'wi rimelaka masimu , kumbe la n'wi riselaka swifuwo . Loko nandza loyi a vuya hi le masin'wini , xana n'wini wa yena ú ta ku ka yena : ‘ Hatlisa u ta haleno , u ta tshama eswakudyeni ’ xana ?
42017008	Nikutsongo ! Kambe ú ta ku ka yena : ‘ Ndzi lunghisele swakudya , kutani u tikhama , u ndzi tirhela ndzi ri karhi ndzi dya , ndzi nwa ; endzhaku ka swona , na wena u ta dya , u nwa ! ’
42017009	Xana nandza loyi , ú ta nkhensiwa loko a endlile lexi a nga lerisiwa xona xana ? E-e !
42017010	Hi mukhuva wolowo , na n'wina , loko mi hetile hinkwaswo leswi mi lerisiweke swona , vulani mi ku : ‘ Hi malandza lama nga faneriki hi ku nkhensiwa , hi endlile ntsena leswi a hi fanela ku swi endla . ’ ”
42017011	Loko Yesu a ri karhi a kongoma Yerusalema , a lulama ni ndzilekana wa matiko ya Samariya na Galeliya .
42017012	A a ri karhi a nghena emutini wun'wana loko vanhlokonho va khume va hlangana na yena . A va yimile kulenyana ,
42017013	kutani va huwelela , va ku : “ Yesu , n'wini wa hina , hi twele vusiwana ! ”
42017014	Loko Yesu a va vona , a ku ka vona : “ Fambani , mi ya tikomba eka vaprista . ” Kakuloko va ha ya kona , va basisiwa .
42017015	Un'wana wa vona , loko a vona leswaku ú hanyisiwile , a vuyela ndzhaku , a ri karhi a dzunisa Xikwembu hi rito leri tlakukeke .
42017016	Kutani a tiwisa hi mombo emilengeni ya Yesu , a n'wi tlangela . Munhu yoloye a a ri Musamariya .
42017017	Hiloko Yesu a vutisa a ku : “ Xana a va basisiwanga va ri khume ke ?
42017018	Lava va 9 va kwihi xana ? Xana a ku kumekanga na van'wana lava nga vuyela endzhaku ku ta dzunisa Xikwembu , ehandle ka munhu loyi wa rixaka rimbe xana ? ”
42017019	Kutani a ku ka yena : “ Pfuka , u yima , u tifambela , ku pfumela ka wena ku ku hanyisile . ”
42017020	Vafarisi va vutisa Yesu , va ku : “ Xana Mfumo wa Xikwembu wu ta ta rini ke ? ” Kutani a va hlamula a ku : “ Mfumo wa Xikwembu a wu humeleli wu ri karhi wu voniwa hi mahlo ;
42017021	a ku nga vuriwi leswaku : ‘ Vonani , hi wolowu ! ’ kumbe : ‘ Hi lowuya ! ’ hikuva Mfumo wa Xikwembu wu kona exikarhi ka n'wina . ”
42017022	A engeta a ku ka vadyondzisiwa : “ Ku ta ta masiku lawa mi nga ta navela ku vona rin'we ntsena ra masiku ya N'wana-wa-Munhu , kambe a mi nga ri voni .
42017023	Va ta ku ka n'wina : ‘ Langutani lahaya ! ’ kumbe : ‘ Langutani haleno ! ’ Kambe mi nga tshuki mi ya kona , mi nga tsutsumeli kona .
42017024	Hikuva kukotisa rihati loko ri hatima , ri voninga ku sukela etlhelweni rin'wana ra tilo ku yisa eka lerin'wanyana , N'wana-wa-Munhu ú ta endlisa sweswo hi siku ra yena .
42017025	Kambe eku sunguleni ú fanele ku twisiwa ku vaviseka lokukulu , a nyenyiwa hi va rixaka leri .
42017026	“ Hilaha swilo swi humeleleke hakona emasikwini ya Nowa , swa ha ta humelerisa xisweswo emasikwini ya N'wana-wa-Munhu .
42017027	A va dya , va nwa , va hlomisa ni ku hlomiselana , ku ko ku fika siku leri Nowa a ngheneke engalaveni ha rona , kutani ndhambi ya mati yi fika , yi va lovisa hinkwavo .
42017028	Naswona swi humelerise xisweswo emasikwini ya Lota ; a va dya , va nwa , va xava ni ku xavisa , va byala , va aka tindlu ;
42017029	kambe siku leri Lota a humeke eSodoma ha rona , ndzilo ni xivavula swi wa hi le tilweni , swi va lovisa hinkwavo .
42017030	Swi ta va tano hi siku leri N'wana-wa-Munhu a nga ta humelela ha rona .
42017031	“ Hi siku rero , loyi a nge henhla ka yindlu , nhundzu ya yena yi ri ndlwini , a nga tshuki a xika , a ya yi teka ; ni loyi a nge masin'wini a nga tshuki a vuyela kaya .
42017032	Tsundzukani ta nsati wa Lota .
42017033	Un'wana ni un'wana loyi a nga ta lava ku tihlayisela vutomi bya yena , ú ta lahlekeriwa ha byona ; kambe un'wana ni un'wana loyi a lahlekeriwaka hi vutomi bya yena , ú ta byi ponisa .
42017034	Ndza mi byela , ndzi ri : Hi vusiku bya kona , eka vavanuna vambirhi lava nga ta va va etlerile endhawini yin'we , ku ta tekiwa un'wana , un'wana a siyiwa .
42017035	Eka vavasati vambirhi lava nga ta sila swin'we , ku ta tekiwa un'wana , un'wana a siyiwa . [
42017036	Eka vanhu vambirhi lava nga ta va emasin'wini , ku ta tekiwa un'wana , un'wana a siyiwa . ] ”
42017037	Kutani va n'wi vutisa va ku : “ Hosi , swi ta va kwihi ke ? ” A ku ka vona : “ Laha ntsumbu wu nga kona , hi laha makoti ma nga ta hlengeletana kona . ”
42018001	Yesu a byela vadyondzisiwa exifaniso , ku komba leswaku vanhu va fanele ku khongela minkarhi hinkwayo , va nga heli timbilu ,
42018002	a ku : “ Emutini wun'wana a ku ri ni muavanyisi loyi a a nga chavi Xikwembu , ni vanhu a a nga vuri nchumu ha vona .
42018003	Emutini wolowo , a ku ri ni wansati wa noni la nga ta eka yena , a ku : ‘ Ndzi avanyisele eka loyi a ndzi tengisaka . ’
42018004	Swi tekile nkarhi lowo leha yena a ha ala . Kambe endzhaku a tianakanya , a ku : ‘ Hambiloko ndzi nga chavi Xikwembu , ndzi nga vuri nchumu hi vanhu ,
42018005	leswi noni leyi yi ndzi karhataka , ndzi ta yi avanyisela , leswaku yi nga ha tshameli ku ndzi pandzisa nhloko hi ku ta haleno . ’ ”
42018006	Kutani Hosi yi ku : “ Yingisani leswi vuriwaka hi muavanyisi loyi wo ka a nga tshembekanga .
42018007	Kutani , xana Xikwembu a xi nga avanyiseri vahlawuriwa va xona , ni ku va lehisela mbilu , vona lava huwelelaka eka xona vusiku ni nhlekanhi , xana ?
42018008	Ndzi ri ka n'wina : Xi ta hatlisa ku va avanyisela . Kambe loko N'wana-wa-Munhu a ta , xana ú ta kuma ku pfumela ku ri kona emisaveni xana ? ”
42018009	Yesu a tlhela a vulavula na van'wana lava titshembaka leswaku va lulamile kasi va sandza van'wana , a va byela xifaniso lexi a ku :
42018010	“ Vanhu vambirhi a va tlhandlukerile eTempeleni ku ya khongela ; un'wana a a ri Mufarisi , un'wana a a ri muluvisi .
42018011	Mufarisi a yima , a khongerisa leswi embilwini ya yena , a ku : ‘ Xikwembu , ndza ku nkhensa leswi ndzi nga faniki ni vanhu van'wana , lava nga ni makwanga , lava nga tshembekangiki , lava oswaka , ni leswi ndzi nga faniki ni muluvisi loyi .
42018012	Ndzi titsona swakudya kambirhi hi vhiki , ndzi humesa vukhume bya hinkwaswo leswi ndzi swi kumaka . ’
42018013	Muluvisi yena a a yimele kule , a chava ni ku tlakusa mahlo a languta etilweni , kambe a a komba ku vaviseka , a ku : ‘ Xikwembu , ndzi twele vusiwana , mina ndzi nga mudyohi . ’
42018014	“ Ndzi ri eka n'wina : Muluvisi loyi ú tlhelele ekaya ka yena a hlayiwile la lulameke ku tlula Mufarisi ; hikuva un'wana ni un'wana la tikurisaka , ú ta tsongahatiwa , ni la titsongahataka ú ta kurisiwa . ”
42018015	Kutani vanhu van'wana va tisa vana lavatsongo eka Yesu leswaku a va khumba ; loko vadyondzisiwa va swi vona , va tshinya vanhu lava .
42018016	Kambe Yesu a vitana vana , kutani a ku ka vadyondzisiwa : “ Tshikani vana va ta ka mina , mi nga tshuki mi va sivela , hikuva Mfumo wa Xikwembu i wa lava fanaka na vona .
42018017	Ndzi tiyisile ndzi ri ka n'wina : La nga amukeriki Mfumo wa Xikwembu tanihi n'wana , a nga ka a nga ngheni ka wona . ”
42018018	Kutani yin'wana ya tindhuna yi n'wi vutisa , yi ku : “ Mudyondzisi lonene , xana ndzi nga endla yini ku kuma vutomi lebyi nga heriki xana ? ”
42018019	Yesu a ku ka yena : “ U ndzi vulela yini lonene ? A ku na lonene , loko xi nga ri Xikwembu ntsena .
42018020	U tiva Milawu leyi nge : ‘ U nga tshuki u oswa ; u nga tshuki u dlaya ; u nga tshuki u yiva ; u nga tshuki u humesa vumbhoni byo hemba ; u va ni xichavo eka tata wa wena ni ka mana wa wena . ’ ”
42018021	Yena a ku : “ Ndzi hlayisile hinkwaswo leswi ku sukela evuntshweni bya mina . ”
42018022	Loko Yesu a twa sweswo , a ku ka yena : “ Wa ha pfumala xilo xin'we , xavisa hinkwaswo leswi u nga na swona , u avela swisiwana , hi kona u nga ta va ni xuma ematilweni ; kutani u ta , u ndzi landza . ”
42018023	Loko munhu loyi a twa sweswo , a tlhaveka ngopfu , hikuva a a ri munhu wa rifuwo lerikulu .
42018024	Kutani Yesu a n'wi languta , a ku : “ Swa nonon'hwa ngopfu eka lava nga ni rifuwo ku nghena eMfun'weni wa Xikwembu .
42018025	Swi nga olovela kamela ku nghena hi ntuva wa neleta , ku ri ni leswaku mufuwi a nghena eMfun'weni wa Xikwembu . ”
42018026	Lava twaka marito lawa , va ku : “ Loko swi ri tano ku nga pona mani ke ? ”
42018027	Yesu a ku : “ Leswi tsandzaka vanhu a swi tsandzi Xikwembu . ”
42018028	Kavaloko Petro a ku : “ Waswivo , hi tshikile swilo swa hina , hi ku landza . ”
42018029	Yena a ku ka vona : “ Ndzi tiyisile ndzi ri ka n'wina : Un'wana ni un'wana la tshikeke muti wa yena , kumbe nsati , kumbe vamakwavo , kumbe vatswari , kumbe vana , hikwalaho ka Mfumo wa Xikwembu ,
42018030	ú ta kuma leswo tala ku tlula sweswo eminkarhini ya sweswi , kutani eminkarhini leyi taka , ú ta kuma vutomi lebyi nga heriki . ”
42018031	Yesu a vitanela lava khume na vambirhi etlhelo , kutani a va byela a ku : “ Vonani , hi tlhandlukela eYerusalema , kutani hinkwaswo leswi tsariweke hi vaprofeta ehenhla ka N'wana-wa-Munhu swi ta hetiseka .
42018032	Hikuva ú ta nyiketiwa eka vamatiko ; va ta tlanga hi yena , a rhuketeriwa , a tshwuteriwa marha ;
42018033	kutani loko va n'wi bile hi minkhavi , va ta n'wi dlaya ; kambe ú ta pfuka eku feni hi siku ra vunharhu . ”
42018034	Kambe vona a va twisisanga nchumu etimhakeni teto ; rito leri a ri va tumbelele , kutani a va swi twanga leswi Yesu a a vula swona .
42018035	Yesu a a fikile kusuhi na Yeriko . Endhawini yoleyo , a ku ri ni munhu la feke mahlo , a tshamile kusuhi ni ndlela , a ri karhi a kombela .
42018036	Loko a twa vunyingi lebyi hundzaka , a vutisa , a ku : “ Ku humelela yini ? ”
42018037	Va n'wi byela va ku : “ I Yesu wa Nazareta loyi a hundzaka . ”
42018038	Kutani a huwelela a ku : “ Yesu , n'wana Davhida , ndzi twele vusiwana ! ”
42018039	Kutani lava rhangeke emahlweni va n'wi tshinya , va ku a a miyele ; kambe a engeta a huwelela hi matimba , a ku : “ N'wana Davhida , ndzi twele vusiwana ! ”
42018040	Kavaloko Yesu a yima , a lerisa leswaku lowo-fe-mahlo a tisiwa eka yena ; loko a fikile kusuhi , Yesu a n'wi vutisa a ku :
42018041	“ Xana u lava leswaku ndzi ku endlela yini ke ? ” Yena a ku : “ Hosi , ndzi navela ku tlhela ndzi vona ! ”
42018042	Yesu a ku ka yena : “ Tlhela u vona ! Ku pfumela ka wena ku ku hanyisile . ”
42018043	Hi nomu lo , a tlhela a vona , kutani a landza Yesu a ri karhi a dzunisa Xikwembu . Na rona tiko hinkwaro , loko ri swi vonile , ri tlangela Xikwembu .
42019001	Kutani Yesu a nghena emutini wa Yeriko , a tsemakanya exikarhi ka wona .
42019002	Emutini lowu a ku ri ni munhu loyi a va ku i Zakiya ; a a ri hosi ya valuvisi , a fuwe ngopfu .
42019003	A a navela ku vona Yesu leswaku i munhu wa njhani . Kambe a a siveriwa hi ntshungu , hikuva a a komile .
42019004	Kutani a tsutsumela emahlweni , a khandziya emurhini wa nkuwa , leswaku a ta vona Yesu , loko a ri karhi a hundza hi kwalaho .
42019005	Loko Yesu a fika kona , a languta henhla a n'wi vona , kutani a ku ka yena : “ Zakiya , hatlisa u xika , hikuva ndzi fanela ku ya tshama emutini wa wena namuntlha . ”
42019006	Zakiya a hatla a xika , a n'wi amukela hi ku tsaka .
42019007	Kambe loko vanhu va swi vona , va vilela hinkwavo va ku : “ Ú nghenile eka wanuna wa mudyohi ku ya rhurheriwa kona . ”
42019008	Hiloko Zakiya a suka a yima , a ku ka Hosi : “ Vona Hosi , ndzi ta avanyisa rifuwo ra mina hi le xikarhi , ndzi nyika swisiwana ; ni loko ndzi tekile xilo xa munhu hi ku n'wi xisa , ndzi ta n'wi tlherisela xona ka mune . ”
42019009	Endzhaku ka sweswo , Yesu a ku : “ Namuntlha ku ponisiwa ku nghenile emutini lowu , hileswi munhu loyi na yena a nga n'wana Abrahama ,
42019010	hikuva N'wana-wa-Munhu ú tile ku ta lava ni ku ta ponisa lava lahlekeke . ”
42019011	Kakuloko va ha yingisa timhaka teto , Yesu a engeta a va byela xifaniso , hikuva a a ri kusuhi na Yerusalema , kutani vona a va ehleketa leswaku Mfumo wa Xikwembu wu ta hatla wu humelela .
42019012	A ku : “ Nkulukumba un'wana a tilunghisela ku ya etikweni ra le kule , a ya vekiwa ku va hosi , a ta tlhela a vuya .
42019013	Kutani a vitana malandza ya yena ya khume , a nyika un'wana ni un'wana epondho , a ku ka vona : ‘ Bindzulani ha yona ndzi ko ndzi vuya . ’
42019014	Kambe varikwavo a va n'wi venga . Loko a fambile , va sala va rhuma tintsumi , ti ya vula ti ku : ‘ Munhu loyi , a hi lavi ku fumiwa hi yena ! ’
42019015	“ Siku nkulukumba a vuyaka , a vekiwe ku va hosi , a lerisa leswaku malandza lawa a nga ma nyika mali , ma vitaniwa , leswaku a ta tiva leswi un'wana ni un'wana a bindzuleke swona .
42019016	Ku fika lowo rhanga a ku : ‘ Hosi , pondho ya wena yi bindzurile khume ra tipondho . ’
42019017	Hosi yi ku ka yena : ‘ Hiswona , nandza lonene ; leswi u tshembekeke emhakeni leyitsongo ngopfu , u ta fuma miti ya khume . ’
42019018	Lowa vumbirhi na yena , a ta a ku : ‘ Pondho ya wena hosi , yi bindzule ntlhanu wa tipondho . ’
42019019	Hosi yi ku ka yena : ‘ Wena ke , fuma miti ya ntlhanu . ’
42019020	Un'wana a ta , a ku : ‘ Hosi , pondho ya wena hi leyi , ndzi yi phutsele hi duku ;
42019021	a ndzi ku chava , hikuva u munhu wo nonon'hwa , u teka lexi u nga xi vekangiki , u tshovela lexi u nga xi byalangiki . ’
42019022	Hosi yi hlamula yi ku : ‘ Wena nandza lowo biha , ndzi ta ku avanyisa hi ku vulavula ka wena . A wu swi tiva leswaku ndzi munhu wo nonon'hwa , ni leswaku ndzi teka lexi ndzi nga xi vekangiki , ni ku tshovela lexi ndzi nga xi byalangiki !
42019023	Hikwalaho ka yini u nga vekanga mali ya mina eka vabindzurisi xana ? Eku vuyeni ka mina , a ndzi ta va ndzi yi tekile swin'we ni bindzu ra yona . ’
42019024	Kutani a ku ka lava a va ri kona kwalaho : ‘ N'wi tekeleni pondho , mi yi nyika loyi a nga ni tipondho ta khume . ’ [
42019025	Va ku ka yena : ‘ Kambe , Hosi , ú ni khume ra tipondho ! ’ ]
42019026	Yena a ku : ‘ Ndza mi byela leswaku ku ta nyikiwa un'wana ni un'wana la nga ni xanchumu ; kambe loyi a nga riki na nchumu , ú ta tekeriwa ni lexi a nga na xona .
42019027	Loko va ri valala va mina lava nga lavangiki leswaku ndzi va fuma , va tiseni kwala , mi va dlaya emahlweni ka mina . ’ ”
42019028	Kuteloko a vulavurile timhaka teto , a hundzela emahlweni , a tlhandlukela eYerusalema .
42019029	Loko a tshinelela Betefage na Betaniya , kusuhi ni ntshava leyi vuriwaka ya Mitlhwari , a hlawula vambirhi exikarhi ka vadyondzisiwa va yena a ku ka vona :
42019030	“ Yanani emutini lowu vonakaka lahaya ; loko mi nghena ka wona , mi ta kuma ximbhongolwana lexi bohiweke , lexi nga si gadiwaka hi munhu ; xi ntshunxeni , mi ta na xona haleno . Loko munhu a mi vutisa a ku :
42019031	‘ Mi xi ntshunxela yini ? ’ mi ta ku : ‘ Hosi ya xi lava . ’ ”
42019032	Lava rhumiweke va famba , va ya kuma swi ri hilaha a nga va byela hakona .
42019033	Loko va ntshunxa ximbhongolwana , vini va xona va va vutisa , va ku : “ Ximbhongolwana xexo mi xi ntshunxela yini ke ? ”
42019034	Vona va ku : “ Hosi ya xi lava . ”
42019035	Kutani va ta na xona eka Yesu ; va kapeka tinguvu ta vona ehenhla ka xona , va gadisa Yesu .
42019036	Kakuloko a ri karhi a famba , va andlala tinguvu ta vona endleleni .
42019037	Kutani loko a ri kusuhi ni ku rhelela Ntshava ya Mitlhwari , ntshungu hinkwawo wa vadyondzisiwa wu sungula ku tsaka , wu dzunisa Xikwembu hi rito leri tlakukeke , hikwalaho ka mahlori hinkwawo lawa va ma voneke , va ku :
42019038	“ A ku dzunisiwe Mufumi la taka hi vito ra Hosi ! Ku rhula a ku ve ematilweni , ni ku kwetsima ematilweni ya le henhla-henhla ! ”
42019039	Kutani Vafarisi van'wana , lava a va ri entshungwini , va ku ka yena : “ Mudyondzisi , miyeta vadyondzisiwa va wena . ”
42019040	A va hlamula a ku : “ Ndza mi byela leswaku , loko vona va miyela , maribye ma ta huwelela . ”
42019041	Kuteloko a fikile kusuhi ni muti , a wu vona , a wu rilela ,
42019042	a ku : “ Yo ! Loko ingi na wena a wu tivile namuntlha timhaka leti ti nga tisaka ku rhula , kambe u lo fihleriwa tona sweswi .
42019043	Hakunene nkarhi wa ta , lowu valala va wena va nga ta aka makhokholo , va ku rhendzela ha wona , va ku sivelela matlhelo hinkwawo ;
42019044	va ta ku hirimuxela hansi , va herisa ni lava akeke ka wena ; kutani valala va nga ka va nga tshiki ribye ehenhla ka ribye laha ka wena , hikuva a wu tivanga nkarhi lowu u endzeriweke ha wona . ”
42019045	Kuteloko a nghenile eTempeleni , a hlongola hinkwavo lava xavisaka kona , a ku ka vona :
42019046	“ Ku tsariwile va ku : ‘ Yindlu ya mina yi ta va yindlu ya xikhongelo ’ , kasi n'wina mi yi endlile ‘ bako ra makhamba ’ . ”
42019047	Yesu a a dyondzisa eTempeleni masiku hinkwawo . Kambe vaprista lavakulu ni vatsari swin'we ni vakulukumba va tiko , a va lava ku n'wi dlaya .
42019048	Ntsena a va nga tivi lexi va nga ta xi endla , hikuva vanhu a va n'wi yingisa , va tsakela ngopfu marito ya yena .
42020001	Siku rin'wana , loko Yesu a dyondzisa vanhu eTempeleni ni ku va tivisa Evhangeli , vaprista lavakulu ni vatsari va fika swin'we ni vakulukumba va tiko , va ku ka yena :
42020002	“ Wa nga hi byela leswaku xana u endla swilo leswi hi matimba wahi ke ? Loyi a ku nyikeke matimba lawa , i mani ke ? ”
42020003	A va hlamula a ku : “ Na mina ndzi ta mi vutisa xivutiso .
42020004	Ndzi byeleni : Xana nkhuvulo wa Yohane a wu huma etilweni , kumbe eka vanhu ke ? ”
42020005	Vona va kanetana va ku : “ Loko hi ku : ‘ A wu huma etilweni ’ , ú ta ku : ‘ Hikwalaho ka yini mi nga pfumelanga eka yena ke ? ’
42020006	Kambe loko hi ku : ‘ A wu huma eka vanhu ’ , vanhu hinkwavo va ta hi khandla hi maribye , hikuva hinkwavo va kholwa leswaku Yohane a a ri muprofeta . ”
42020007	Kutani va hlamula va ku : “ A hi tivi laha a wu huma kona . ”
42020008	Hiloko Yesu a ku ka vona : “ Na mina , a ndzi nga mi byeri lomu matimba lawa ndzi tirhaka ha wona , ma humaka kona . ”
42020009	Kutani a byela vanhu xifaniso lexi , a ku : “ Munhu un'wana a a byarile mirhi ya vhinya ensin'wini ya yena , kutani a yi veka emavokweni ya vatirhi , yena a teka riendzo ra nkarhi wo leha .
42020010	Hi nguva ya kona , a rhuma nandza eka vatirhi , leswaku va n'wi nyika mihandzu yin'wana ya vhinya . Kambe vatirhi va n'wi ba , va n'wi tlherisa a nga ri na nchumu .
42020011	A tlhela a rhuma nandza un'wana ; na yena va n'wi ba , va n'wi khomisa ni tingana , kutani va n'wi tlherisa a nga ri na nchumu .
42020012	A engeta a rhuma wa vunharhu ; yoloye va n'wi boxa timbanga , va n'wi hlongola .
42020013	Endzhaku ka swona , n'wini wa nsimu a ku : ‘ Ndzi ta endla yini ? Ndzi ta rhuma n'wana wa mina , loyi ndzi n'wi rhandzaka ; kumbexana loko va n'wi vona , va ta n'wi chava . ’
42020014	Kambe vatirhi , loko va n'wi vona , va byelana va ku : ‘ Mudyandzhaka hi loyi ; a hi n'wi dlayeni , leswaku ndzhaka yi va ya hina . ’
42020015	Kutani va n'wi cukumeta ehandle ka nsimu , va n'wi dlaya . Xana n'wini wa nsimu ú ta endla yini hi vona xana ?
42020016	Ú ta ta , a ta lovisa vatirhi volavo , a nyika nsimu ya vhinya eka van'wana . ” Loko va twa sweswo , va ku : “ Swi nga tshuki swi va tano . ”
42020017	Kambe Yesu a va languta a ku : “ Xana ri vula yini tsalwa leri nge : “ ‘ Ribye leri vaaki va nga ri nyenya , hi rona leri nga endliwa ribye lerikulu ra yinhla ’ xana ?
42020018	“ Un'wana ni un'wana la nga ta wela ehenhla ka ribye leri , ú ta phyandleka ; naswona ri ta phyandlasa loyi ri nga ta n'wi wela henhla . ”
42020019	Kutani vaprista lavakulu ni vatsari a va navela ku n'wi khoma enkarhini wolowo , hikuva a va swi vonile leswaku a a vula vona hi xifaniso lexi , kambe a va chava ntshungu .
42020020	Hiloko va xiya nkarhi lowunene , kutani va rhuma tinhlori leti ti tiendlaka vanhu lavo lulama , leswaku ti ta n'wi phasa hi marito ya yena , kutani ti n'wi nyiketa emavokweni ya muyimeri wa vuhosi .
42020021	Vanhu lava va vutisa Yesu va ku : “ Mudyondzisi , ha swi tiva leswaku u vulavula ni ku dyondzisa hi ku lulama ; a wu yi hi nghohe , kambe u dyondzisa ndlela ya Xikwembu hi ntiyiso .
42020022	Xana swa hi fanela ku humesela Khezari endzuvo , kumbe a swi hi faneli ke ? ”
42020023	Kambe yena , hi ku vona mano ya vona , a ku ka vona :
42020024	“ Ndzi kombeni denari . Yi ni xifaniso xa mani ni vito ra mani ke ? ” Vona va ku : “ I swa Khezari . ”
42020025	Hiloko a ku ka vona : “ Hikokwalaho , nyikani Khezari leswi nga swa Khezari , ni Xikwembu leswi nga swa Xikwembu . ”
42020026	Kutani va tsandzeka ku n'wi phasa hi marito ya yena emahlweni ka vanhu ; va hlamala hi ku hlamula ka yena , va miyela .
42020027	Vasaduki a va vula leswaku vafi va nge pfuki . Kutani siku rin'wana van'wana va vona va ta eka Yesu , va fika va n'wi vutisa va ku :
42020028	“ Mudyondzisi , Muxe ú hi tsalele leswi : ‘ Loko munhu a tekile nsati , kutani a fa a nga ri na vana , makwavo ú ta sala a hlayisa nsati wa mufi , a pfuxa ndyangu wa makwavo . ’
42020029	Kutani mhaka hi leyi : A ku ri ni vamakwavo va xinuna va 7 ; lowa mativula a teka nsati , kutani a fa a nga ri na vana .
42020030	Ndzisana ya yena a hlayisa nsati wa mufi ,
42020031	na lowa vunharhu a endla sweswo ; swi va tano ni ka hinkwavo va 7 ; va fa , va nga siyanga vana .
42020032	Eku heteleleni , na yena wansati a fa .
42020033	Leswi lava 7 hinkwavo va veke vanuna va wansati loyi , xana hi siku ra ku pfuka eku feni , ú ta va nsati wa mani exikarhi ka vona xana ? ”
42020034	Yesu a va hlamula a ku : “ Vanhu va minkarhi leyi va teka ni ku tekiwa ;
42020035	kambe lava nyikiwaka ku vona swa minkarhi leyintshwa ni swa ku pfuka ka vafi , a va ha teki kumbe ku tekiwa ;
42020036	a va ha fi , hikuva va fana ni tintsumi , va hundzuka vana va Xikwembu , hi mhaka ya leswi va nga pfuxiwa eku feni .
42020037	Loko ku ri ku pfuka ka vafi , Muxe na yena ú tiyisile mhaka loko a ri kusuhi ni xihlahla , kutani a vula leswaku Hosi i Xikwembu xa Abrahama , ni Xikwembu xa Isaka , ni Xikwembu xa Yakobo .
42020038	Hikokwalaho a hi Xikwembu xa lava feke , kambe i xa lava hanyaka ; hikuva , eka xona , hinkwavo va hanya . ”
42020039	Hiloko vatsari van'wana va n'wi byela va ku : “ Mudyondzisi , u vulavule swinene . ”
42020040	Kutani a va ha tiyelanga ku n'wi vutisa mhaka yin'wana .
42020041	Kutani a ku ka vona : “ Xana vanhu va vula yini loko va ku : ‘ Mesiya i n'wana Davhida ’ xana ?
42020042	Kasi yena Davhida ú vurile ebukwini ya Tipisalema a ku : “ ‘ Hosi Xikwembu xi te ka N'wini wanga : Tana u ta tshama evokweni ra mina ra xinene ,
42020043	ndzi ko ndzi veka valala va wena ehansi ka minkondzo ya wena . ’
42020044	“ Kutani loko Davhida a vula Mesiya a ku i N'wini wa yena , xana a nga va n'wana wa yena hi ndlela yihi xana ? ”
42020045	Loko vanhu hinkwavo va ri karhi va n'wi yingisa , a ku ka vadyondzisiwa va yena :
42020046	“ Tivoneleni eka vatsari lava rhandzaka ku famba-famba va ambele tinguvu leto leha , va rhandza ni ku xewetiwa hi mafundzha emintsendzeleni ; va hlawula switshamu leswinene emasinagogeni , va tsakela ni ku tshama lomu ko chaviseka eminkhubyeni .
42020047	Hi vona va dyelelaka tinoni ni mindyangu ya tona , va endla ni swikhongelo leswo leha leswaku va ta voniwa . Va ta avanyisiwa hi ku avanyisa loku tlurisaka ! ”
42021001	Loko Yesu a tlakusa mahlo , a vona swifumi leswi hoxaka tinyiko ta swona exibyeni xa nhlengo wa Tempele .
42021002	A vona ni noni leyi a yi ri xisiwana , yi hoxa swimalana swimbirhi leswi lavaka ku ringana sente ntsena .
42021003	Kutani a ku : “ Hakunene ndzi ri ka n'wina : Noni leyi ya xisiwana yi humesile ku tlula hinkwavo ;
42021004	hikuva vanhu lava hinkwavo va humesile tinyiko leti va ti pambuleke exumeni xa vona lexo tala , kasi wansati loyi ú humesile swa vusiwana bya yena , swi nga hinkwaswo leswi a a ta hanya ha swona . ”
42021005	Van'wana a va vulavula hi Tempele , va khumba ta ku sasekisiwa ka yona hi maribye layo saseka ni tinyiko ta vagandzeri ; kutani Yesu a ku :
42021006	“ Loko swi ri leswi mi swi vonaka , ku ta ta masiku lawa ku nga ta ka ku nga ha sali ribye ehenhla ka ribye rin'wana ; hinkwawo ma ta hindzimuxiwa . ”
42021007	Kutani va vutisa Yesu , va ku : “ Mudyondzisi , timhaka leti ti ta humelela rini xana ? Xana xikombiso xi ta va xihi xa leswaku ti lava ku humelela ke ? ”
42021008	Kutani Yesu a ku : “ Tivoneleni leswaku mi nga xisiwi , hikuva lavo tala va ta ta hi vito ra mina , un'wana ni un'wana a ku : ‘ Mina ndzi yena ’ , ni leswaku ‘ nkarhi wu fikile ’ ! Mi nga va landzi !
42021009	Loko mi twa huwa ya tinyimpi ni ya mikitsikitsi , mi nga tshuki mi chava , hikuva sweswo swi fanele ku rhanga swi humelela , kambe makumu wona ma ta hlwela ku fika . ”
42021010	Yesu a engeta a ku ka vona : “ Tiko rin'wana ri ta pfukela rin'wanyana , mfumo wun'wana wu ta lwa ni wun'wanyana ;
42021011	ku ta va ni ku tsekatseka ka misava ; mintungu ni tindlala swi ta va kona ematlhelweni layo tala ; ku ta humelela ni swilo leswi chavisaka ngopfu , ni masingita lamakulu lama humaka etilweni .
42021012	“ Kambe loko swilo leswi hinkwaswo swi nga si va kona , va ta mi khoma , va mi xanisa , va mi nyiketa emasinagogeni ne makhotsweni , va mi yisa emahlweni ka tihosi ni ka tindhuna hikwalaho ka vito ra mina ;
42021013	wu ta va wona nkarhi wa n'wina wo humesa vumbhoni .
42021014	Hikokwalaho swi vekeni emiehleketweni ya n'wina leswaku a mi nga tikarhati ku pfa mi lulamisile leswi mi nga ta hlamurisa swona ,
42021015	hikuva mina ndzi ta mi nyika marito ya vutlhari lawa valala va n'wina hinkwavo va nga ta tsandzeka ku lwa na wona ni ku ma kaneta .
42021016	Mi ta nyiketiwa hi vatswari va n'wina , ni vamakwenu , ni maxaka , ni vanakuloni ; va ta dlaya van'wana va n'wina ;
42021017	mi ta vengiwa hi vanhu hinkwavo hikwalaho ka vito ra mina .
42021018	Kambe a ku nga lovi hambi wu ri nsisi ni wun'we wa tinhloko ta n'wina ;
42021019	hi ku tiyisela ka n'wina , mi ta tikumela vutomi .
42021020	“ Kutakuloko mi vona muti wa Yerusalema wu rhendzeriwile hi mavuthu ya valala , tivani leswaku ku hangalasiwa ka wona ku kusuhi .
42021021	Hi nkarhi wolowo , lava nge Yudiya , a va tsutsumele etintshaveni ; lava nga mutini , a va hume ka wona ; kutani lava nge handle etikweni , va nga tshuki va nghena emutini .
42021022	Masiku walawo ma ta va masiku ya ku avanyisiwa , leswaku hinkwaswo leswi nga matsalweni swi hetiseka .
42021023	Va ta va ni khombo vavasati lava tikeke ni lava mamisaka eminkarhini yoleyo , hikuva ku xaniseka lokukulu ku ta va kona emisaveni , ni vukari bya Xikwembu byi ta wela vanhu lava .
42021024	Va ta dlawa hi fumu , va ta yisiwa va ri mahlonga ematikweni hinkwawo ; kutani muti wa Yerusalema wu ta kandziyeriwa hi vamatiko ku kondza loko minkarhi ya vona yi ta va yi herile .
42021025	“ Masingita ma ta va kona edyambyini , ni le n'wetini , ni le tinyeletini . Laha misaveni , matiko ma ta hela ntamu , ma tshukisiwa hi ku pfuma ka lwandle ni ka magandlati .
42021026	Vanhu va ta titivala hi ku chava ni ku ehleketa leswi nga ta humelela la misaveni , hikuva leswa matimba swa le matilweni swi ta dzinginisiwa .
42021027	Hi kona va nga ta vona N'wana-wa-Munhu a ta hi papa , a ri ni matimba ni ku kwetsima lokukulu .
42021028	Loko swilo sweswo swi sungula ku humelela , ololokani , mi languta henhla , hikuva ku kutsuriwa ka n'wina ku kusuhi . ”
42021029	Kutani a va byela xifaniso a ku : “ Langutani murhi wa nkuwa ni mirhi hinkwayo ;
42021030	loko mi yi vona yi hluka , ma swi tiva na n'wina leswaku ximumu xi le kusuhani .
42021031	Hi mukhuva wolowo , loko mi vona swilo sweswo swi humelela , mi ta tiva leswaku Mfumo wa Xikwembu wu le kusuhi .
42021032	Ndzi tiyisile ndzi ri ka n'wina , rixaka leri ri nga ka ri nga hundzi , ku nga si humelela swilo leswi hinkwaswo .
42021033	Tilo ni misava swi ta hundza , kambe marito ya mina ma nga ka ma nga hundzi .
42021034	“ Tivoneleni leswaku timbilu ta n'wina ti nga tikeriwi hi makolo ni ku pyopyiwa , ni ku vilela hi swa vutomi lebyi , na swona tivoneleni leswaku siku rero ri nga mi tshuketi ;
42021035	hikuva , kukotisa xirimbani , ri ta wela hinkwavo lava akeke emisaveni hinkwayo .
42021036	Hitekani ke , mi khongela minkarhi hinkwayo , leswaku mi kuma matimba ya ku pona eka swilo hinkwaswo leswi swi nga ta humelela , ni ku yima mi tiyile emahlweni ka N'wana-wa-Munhu . ”
42021037	Ninhlekanhi Yesu a a tshama a dyondzisa eTempeleni , kambe nimadyambu a a huma , a ya etlela entshaveni leyi vuriwaka ya Mitlhwari .
42021038	Loko ri xa , tiko hinkwaro a ri vindzuka ri ta ka yena eTempeleni ku ta n'wi yingisa .
42022001	Nkhuvo wa Xinkwa lexo-ke-comela lowu vuriwaka Paseka , a wu ri kusuhi .
42022002	Kutani vaprista lavakulu ni vatsari a va lava ndlela yo dlaya Yesu , kambe a va chava ntshungu .
42022003	Hiloko Sathana a nghena eka Yudasi , loyi a va ku i Iskariyota , un'wana wa lava khume na vambirhi ;
42022004	kutani Yudasi a ya eka vaprista lavakulu , ni ka tindhuna ta valanguteri , ku ya kanela na vona hilaha a nga ta va nyiketa Yesu hakona .
42022005	Vona va tsaka , va pfumela ku n'wi nyika mali .
42022006	Yudasi a nkhensa , kutani a lava nkarhi lowunene wo va nyiketa yena ha wona , ntshungu wu nga swi tivi .
42022007	Kuteloko ku fikile siku ra Xinkwa lexo-ke-comela , ri nga leri va tlhavaka swinyimpfana swa Paseka ha rona ,
42022008	Yesu a rhuma va Petro na Yohane , a ku ka vona : “ Yanani , mi ya hi lunghisela nkhuvo wa Paseka , hi ta kota ku wu dya . ”
42022009	Vona va ku ka yena : “ Hi kwihi laha u lavaka leswaku hi ya ku lunghisela kona xana ? ”
42022010	A ku ka vona : “ Loko mi nghenile emutini , mi ta hlangana ni wanuna la rhwaleke nghotsa ya mati ; n'wi landzeni endlwini leyi a nga ta nghena eka yona .
42022011	Kutani mi ta ku ka n'wini wa yindlu : ‘ Mudyondzisi ú hi rhumile eka wena , ú ri , yi kwihi yindlu leyi a nga ta dyela eka yona Paseka , a ri ni vadyondzisiwa va yena , ke ? ’
42022012	Yena ú ta mi komba yindlu leyikulu leyi nge henhla , leyi andlaleriweke ; mi hi lunghisela kona . ”
42022013	Hiloko va suka , va ya kuma swi ri hilaha a nga va byela hakona ; kutani va lunghisa Paseka .
42022014	Loko nkarhi wu fikile , a ya eku dyeni swin'we ni vaapostola .
42022015	Kutani a ku ka vona : “ Ndzi naverile ngopfu ku dya Paseka leyi na n'wina , ndzi nga si twisiwa ku vaviseka ;
42022016	hikuva ndzi tiyisile ndzi ri ka n'wina , a ndzi nga ha yi dyi , yi kondza yi hetiseka eMfun'weni wa Xikwembu . ”
42022017	Kavaloko a teka xinwelo , a nkhensa a ku : “ Tekani , mi siyerisana .
42022018	Ndzi tiyisile ndzi ri ka n'wina , ku sukela sweswi a ndzi nga ha nwi swa mihandzu ya vhinya , ku kondza ku fika Mfumo wa Xikwembu . ”
42022019	A va a teka xinkwa , kutani loko a nkhensile , a xi phema , a va nyika a ku : “ Leswi i miri wa mina , [ lowu nyiketiwaka hikwalaho ka n'wina ; endlani leswi hi ku ndzi anakanya . ”
42022020	Hi mukhuva wolowo , a teka xinwelo loko va lalerile , a ku : “ Xinwelo lexi i ntwanano lowuntshwa engatini ya mina , leyi halatiwaka hikwalaho ka n'wina . ]
42022021	Kambe vonani , loyi a ndzi xengaka ú le ku dyeni na mina sweswi .
42022022	Loko a ri N'wana-wa-Munhu , ú ta tifambela hilaha swi bohiweke hakona ; kambe , ú ni khombo munhu loyi a n'wi xengaka . ”
42022023	Kutani va sungula ku vutisana , va lava ku tiva leswaku a nga va mani exikarhi ka vona , loyi a nga ta swi endla .
42022024	Kutani ku humelela ku kanetana exikarhi ka vona ku ta tiva loyi a nga ta langutiwa a ri lonkulu ka vona .
42022025	Kambe Yesu a ku ka vona : “ Tihosi ta matiko ta ma fuma , kutani vafumi va wona , va vuriwa ‘ vahlayisi va tiko ’ .
42022026	Swi nga tshuki swi va tano eka n'wina ; kambe lonkulu exikarhi ka n'wina , a a kotise lontsongo ; kutani loyi a lerisaka a a kotise la tirhelaka van'wana .
42022027	Hikuva lonkulu i mani xana ? Xana hi loyi a tshamaka eswakudyeni , kumbe hi loyi a tirhaka ku phamela van'wana xana ? Ma swi tiva , hi loyi a tshamaka eswakudyeni . Kambe mina ndzi le xikarhi ka n'wina ndzi ri loyi a tirhelaka van'wana .
42022028	Hi n'wina lava mi tiyiseleke na mina emiringweni ya mina .
42022029	Hilaha Tata wa mina a ndzi nyikeke Mfumo hakona , na mina ndzi mi nyika wona ;
42022030	eMfun'weni wa mina , mi ta dya ni ku nwa mi ri na mina , kutani mi ta tshama eswiluvelweni , mi avanyisa tinyimba ta Israele leta 12 . ”
42022031	Yesu a ku ka Petro : “ Simoni , Simoni , yingisa : Sathana ú pfumeleriwile ku mi hlela hinkwenu kukota mavele ,
42022032	kambe mina ndzi ku khongelerile , leswaku ku pfumela ka wena ku nga tshuki ku titivala . Kutani wena , loko u ta va u hundzukile , u ta tiyisa vamakwenu . ”
42022033	Kutani yena a ku : “ Hosi , ndzi tilunghisele ku famba na wena ekhotsweni ni le ku feni . ”
42022034	Kambe a ku ka yena : “ Petro , ndza ku byela leswaku namuntlha nkuku wu nga si ringa , u ta va u vurile kanharhu leswaku a wu ndzi tivi . ”
42022035	Kutani a ku ka vona : “ Enkarhini lowu ndzi mi rhumeke mi ri hava xinkwamana xa mali , ni nkwama wa timbuva , ni tintanghu , xana mi ve mi pfumala nchumu ke ? ” Va ku : “ A hi pfumalanga nchumu . ”
42022036	A ku ka vona : “ Kambe sweswi , loyi a nga ni xinkwamana xa mali , a a xi teke , na wona nkwama a a wu teke , ni loyi a pfumalaka banga , a a xavise xiambalo xa yena , a tixavela rona ,
42022037	hikuva ndza mi byela leswaku tsalwa leri nge : ‘ Ú hlayiwile ni swidyohi ’ , ri fanele ku hetiseka eka mina . Kunene timhaka leti nga vuriwa ehenhla ka mina , ta karhi ta hetiseka . ”
42022038	Kutani va ku : “ Hosi , mabanga mambirhi hi lawa ! ” A ku ka vona : “ Swi ringene ! ”
42022039	Kutani a suka a ya eNtshaveni ya Mitlhwari , hi ku tolovela ka yena ; na vona vadyondzisiwa va n'wi landza .
42022040	Loko a fikile kona , a ku ka vona : “ Khongelani leswaku mi nga ngheni emiringweni . ”
42022041	Kutani a suka a ya kulenyana na vona , hi mpfhuka wo ringana ku hoxa ka ribye , kutani a nkhinsama hi matsolo , a khongela , a ku :
42022042	“ Tatana , loko u swi rhandza , xinwelo lexi xi tshinete kule na mina ! Ntsena ku nga endliwi ku rhandza ka mina , kambe a ku endliwe ku rhandza ka wena . ” [
42022043	Kutani ntsumi yo huma etilweni yi humelela eka yena , yi n'wi tiyisa .
42022044	Kakuloko a ri emaxangwini lamakulu , a khongela hi matimba ngopfu , nyuku wa yena wu ko wu xiririka , wu fana ni mathonsi ya ngati lama tshonelaka emisaveni . ]
42022045	Loko a hetile ku khongela , a suka a yima , a ta eka vadyondzisiwa , a va kuma va etlele hikwalaho ka gome .
42022046	Kutani a ku ka vona : “ Hikwalaho ka yini mi etlele xana ? Pfukani , mi khongela , leswaku mi nga ngheni emiringweni . ”
42022047	Loko a ha vulavula , ku humelela ntshungu wa vanhu ; na yena loyi a va ku i Yudasi , un'wana wa lava khume na vambirhi , a a wu rhangele emahlweni ; a tshinelela Yesu ku n'wi ntswontswa .
42022048	Kambe Yesu a ku ka yena : “ Yudasi , xana u nyiketa N'wana-wa-Munhu hi ku n'wi ntswontswa xana ? ”
42022049	Lava a va ri na Yesu , loko va vona leswi lavaka ku humelela , va ku : “ Hosi , xana hi fanela ku teka mabanga hi lwa ke ? ”
42022050	Kutani un'wana wa vona a ba nandza wa Muprista lonkulu , a n'wi tsema ndleve ya xinene .
42022051	Kambe Yesu a hlamula a ku : “ Tshikani ! Mi nga ha engeti ! ” Kutani a khumba ndleve ya nandza yoloye , a n'wi horisa .
42022052	Kutani Yesu a vulavula ni lava nga n'wi tela , va nga vaprista lavakulu ni tindhuna ta Tempele ni vakulukumba , a ku : “ Leswi mi humeke , mi ri ni mabanga ni tinhonga , ndzo va xigevenga xana ?
42022053	A ndzi ri na n'wina eTempeleni masiku hinkwawo ; a mi ndzi khomanga . Kambe sweswi , hi wona nkarhi wa n'wina , hikuva ku fuma munyama . ”
42022054	Kuteloko va n'wi khomile , va famba na yena , va n'wi yisa endlwini ya Muprista lonkulu . Kambe Petro a a landza hi le kule .
42022055	Loko va tshiverile ndzilo exivaveni , va orha , Petro na yena a tshama exikarhi ka vona .
42022056	Nandza un'wana wa wansati , loko a n'wi vona a tshamile a orha ndzilo , a n'wi langutisisa , a ku : “ Loyi na yena , a a ri na munhu luya . ”
42022057	Kambe Petro a kaneta , a ku : “ Wansati ndziwena , a ndzi n'wi tivi mina munhu loyi ! ”
42022058	Endzhakunyana un'wana a n'wi vona , a ku : “ Na wena , u wa vona . ” Kambe Petro a ku : “ Munhu ndziwena , a ndzi wa vona mina ! ”
42022059	Kuteloko ku hundzile awara yi ri yin'we , un'wana a tiyisa , a ku : “ Hakunene , na yena loyi , a a ri na luya ; swi tiyile hikuva i Mugaleliya . ”
42022060	Kambe Petro a ku : “ Munhu ndziwena , a ndzi tivi leswi u swi vulaka ! ” A ku a ha vulavula , nkuku wu ringa .
42022061	Kutani Hosi yi hundzuluka , yi languta Petro ; kavaloko Petro a tsundzuka rito ra Hosi , loko yi te ka yena : “ Nkuku wu nga si ringa , u ta va u ndzi landzurile kanharhu . ”
42022062	Kutani Petro a humela handle , a ya rila hi xiviti .
42022063	Kutani vavanuna lava khomeke Yesu , va n'wi tseketsela , va n'wi ba .
42022064	Kuteloko va n'wi bohile mahlo , va n'wi vutisa va ku : “ Vhumbha loyi a ku beke . ”
42022065	Kutani va n'wi rhuketela hi swin'wana leswo tala .
42022066	Loko byi xile , vakulukumba va tiko , va nga vaprista lavakulu ni vatsari , va hlengeletana ; kutani va yisa Yesu ehubyeni ya vona .
42022067	Va ku ka yena : “ Loko u ri Mesiya , hi byele ! ” Yena a va hlamula a ku : “ Hambi ndzi mi byela , a mi nga pfumeri ,
42022068	ni loko ndzi mi vutisa , a mi nga hlamuri .
42022069	Ku sukela sweswi , N'wana-wa-Munhu ú ta tshama evokweni ra xinene ra Xikwembu xa matimba hinkwawo . ”
42022070	Hinkwavo va n'wi hlamula va ku : “ Xana hileswaku u N'wana wa Xikwembu ke ? ” A ku ka vona : “ Ma vula leswaku ndzi yena . ”
42022071	Kutani va ku : “ Ha ha lavela yini vumbhoni xana ? Na hina hi swi twile swi huma enon'wini wa yena . ”
42023001	Kutani va suka va yima hinkwavo , va yisa Yesu eka Pilato ,
42023002	va sungula ku n'wi veka nandzu , va ku : “ Hi kumile munhu loyi a ri karhi a hlohlotela tiko ra hina , a arisa vanhu ku humesela Khezari endzuvo ; kutani ú tivula Mesiya , Hosi . ”
42023003	Hiloko Pilato a n'wi vutisa , a ku : “ Xana u hosi ya Vayuda ke ? ” A n'wi hlamula , a ku : “ U vula swona ! ”
42023004	Kavaloko Pilato a ku ka vaprista lavakulu ni ka ntshungu : “ A ndzi kumi nandzu eka munhu loyi . ”
42023005	Kambe va phikelela , va ku : “ Ú pfilunganya tiko hi ku dyondzisa hinkwako eYudiya ; ú sungule eGaleliya , sweswi ú tile haleno . ”
42023006	Loko Pilato a swi twa , a vutisa a ku : “ Xana munhu loyi i Mugaleliya xana ? ”
42023007	Loko a twile leswaku i munhu wa tiko leri fumiwaka hi Heroda , a n'wi rhumela eka Heroda , loyi na yena a a ri eYerusalema hi masiku wolawo .
42023008	Kuteloko Heroda a vona Yesu , a tsaka ngopfu , hikuva a ku ri khale a rhandza ku n'wi vona , hikwalaho ka leswi a a swi twile ehenhla ka yena , kutani a a tshemba leswaku ú ta n'wi vona a endla mahlori .
42023009	A n'wi vutisa timhaka to tala , kambe Yesu a nga hlamulanga nchumu .
42023010	Vaprista lavakulu ni vatsari a va yime kwalaho , va n'wi hehla hi matimba swinene .
42023011	Hiloko Heroda a n'wi sandza , ni ku n'wi tseketsela a ri ni masocha ya yena ; kuteloko a n'wi ambexile nguvu yo vangama , a n'wi tlherisela eka Pilato .
42023012	Hi siku rero Heroda na Pilato va hundzukile vanghana , kasi khale a va vengana .
42023013	Kuteloko Pilato a hlengeletile vaprista lavakulu , ni vakulukumba , ni vanhu va tiko ,
42023014	a ku ka vona : “ Mi tisile munhu loyi eka mina , mi ku : ‘ Ú hambukisa tiko . ’ Sweswi ndzi kambile mhaka emahlweni ka n'wina , kambe a ndzi kumanga nandzu eka yena , hambi wu ri wun'we wa leswi mi n'wi hehlaka ha swona .
42023015	Swi tano na Heroda , hikuva ú n'wi tlheriserile ka hina ; swa tikomba leswaku a nga endlanga ni xilo ni xin'we lexi fanelaka hi rifu .
42023016	Hikokwalaho , ndzi ta lerisa leswaku a biwa , kutani ndzi ta n'wi ntshunxa . ” [
42023017	Pilato a a fanele ku va ntshunxela mubohiwa hi siku ra nkhuvo . ]
42023018	Kambe hinkwavo va huwelela hi rito rin'we , va ku : “ Dlaya yena loyi , u hi ntshunxela Barabasi ! ”
42023019	( Barabasi a a nghenisiwile ekhotsweni , hikuva a a pfuxile dzolonga emutini , a dlayile ni munhu . )
42023020	Pilato a tlhela a vulavula na vona , hi ku lava ku ntshunxa Yesu .
42023021	Kambe va engeta va huwelela , va ku : “ N'wi vambe ! N'wi vambe ! ”
42023022	A va vutisa ra vunharhu a ku : “ Xana munhu loyi ú dyohile yini ke ? A ndzi voni nandzu lowu a fanelaka ku fela wona ; hikokwalaho ndzi ta lerisa leswaku a biwa , kutani ndzi ta n'wi ntshunxa . ”
42023023	Kambe va huwelela hi marito layo tlakuka , va kombela leswaku a vambiwa ; kutani ku huwelela ka vona ku yingisiwa .
42023024	Pilato a tsema mhaka , a ku : “ A ku endliwe hilaha mi kombelaka hakona ! ”
42023025	Kutani a va ntshunxela loyi va n'wi kombeleke , loyi a a khotsiwile hikwalaho ka dzolonga ni ku dlaya munhu ; loko a ri Yesu , Pilato a n'wi nyiketa eka vona , leswaku va n'wi endla leswi va swi rhandzaka .
42023026	Kakuloko va famba na yena , va khoma un'wana loyi a va ku i Simoni , wa Kirene , loyi a a vuya hi le masin'wini ; va n'wi rhwexa xihambano xa Yesu , kutani Simoni a landza Yesu hi le ndzhaku .
42023027	Na wona ntshungu lowukulu ni vavasati lavo tala a va landza Yesu , va ri karhi va ba nkosi , va n'wi rila .
42023028	Yesu a hundzuluka a ku ka vona : “ Vavasati va Yerusalema , mi nga ndzi rileli ; kambe tirileleni , n'wina ni vana va n'wina .
42023029	Hikuva vonani masiku ma ta , lawa va nga ta ku ‘ Ku katekile timhika , ni lava nga velekangiki vana , kumbe ku mamisa . ’
42023030	“ Enkarhini wolowo va ta ku ka tintshava : ‘ Hi weleni henhla ! ’ ni ka switsunga : ‘ Hi funengeteni ! ’
42023031	Naswona loko va endlise sweswo eka rikunyi lero tsakama , ku ta endliwa yini eka leri omeke ? ”
42023032	A va yisa ni vavanuna van'wana vambirhi , ku ya dlawa na yena ; vona a va ri swidyohi .
42023033	Loko va fikile endhawini leyi va nge i “ ya Pala ” , va n'wi vamba kona , va vamba ni swidyohi , xin'wana evokweni ra yena ra xinene , xin'wana eka lera ximatsi .
42023034	[ Kutani Yesu a ku : “ Tatana , va rivalele , hikuva a va tivi leswi va swi endlaka . ” ] Kutani va avelana swiambalo swa yena hi ku hoxa vuhlolotwana .
42023035	Vanhu a va yimile kwalaho , va ri karhi va languta ; na vona vakulukumba a va n'wi hlekula , va ku : “ Munhu loyi ú ponisile van'wana ; a a tiponise , loko a ri Mesiya , Muhlawuriwa wa Xikwembu ! ”
42023036	Na wona masocha a ma n'wi tseketsela , ma tshinela kusuhi , ma n'wi nyika ntsuvi ,
42023037	ma ku ka yena : “ Loko u ri Hosi ya Vayuda , tiponise ! ”
42023038	A ku ri ni papila henhla ka yena , leri nge : “ Loyi i Hosi ya Vayuda . ”
42023039	Xin'wana xa swidyohi leswi hayekiweke kwalaho a xi n'wi rhuketela , xi ku : “ Xana a hi wena Mesiya ke ? Tiponise , na hina u hi ponisa ! ”
42023040	Kambe lexin'wana xi n'wi tshinya , xi ku : “ Xana a wu chavi Xikwembu , leswi u nga avanyisiwa ku fana na yena ke ?
42023041	Loko hi ri hina , swi hi fanerile , hikuva hi amukela leswi fanekelaka swiendlo swa hina ; kambe loyi , a nga endlanga nchumu xo biha . ”
42023042	Xidyohi xi engeta xi ku : “ Yesu , ndzi anakanye , loko u nghena eMfun'weni wa wena . ”
42023043	Yesu a ku ka xona : “ Ndzi tiyisile ndzi ri ka wena , namuntlha u ta va na mina eParadeyisini . ”
42023044	Hi nkarhi lowu lavaka ku va wa 12 ninhlekanhi , munyama wu funengeta tiko hinkwaro , ku fika enkarhini wa 3 nindzhenga .
42023045	Dyambu ri endla ntima , ni xisirhelelo lexi hingakanyaka Tempele xi handzuka hi le xikarhi .
42023046	Kutani Yesu a huwelela hi rito leri tlakukeke , a ku : “ Tatana , ndzi nyiketa moya wa mina emavokweni ya wena . ” Loko a vurile sweswo , a hlala a fa .
42023047	Loko ndhuna ya dzana ra masocha yi vonile leswi humeleleke , yi dzunisa Xikwembu , yi ku : “ Hakunene munhu loyi a a lulamile . ”
42023048	Vanhu lavo tala a va hlengeletanile ku ta hlalela . Loko va vonile leswi humeleleke , va tlhelela emakaya va ri karhi va komba ku vaviseka lokukulu .
42023049	Hinkwavo lava tivaneke na Yesu , ni vavasati lava n'wi landzeke loko a huma eGaleliya , a va yimele kule , va ri karhi va languta swilo sweswo .
42023050	A ku ri ni wanuna la vuriwaka Yosefa ; a a ri munhu lonene wo lulama , a langutela Mfumo wa Xikwembu . A a ri xirho xa huvo ya Vayuda , kambe loko va kanela ni ku tsema mhaka ya Yesu , a a nga twanananga na vona .
42023051	
42023052	Kutani a ya eka Pilato , a ya kombela ntsumbu wa Yesu .
42023053	Kuteloko a wu hawurile , a wu phutsela hi nceka , a wu veka esirheni leri kovotliweke eribyeni , laha a ku nga si vekiwa munhu kona .
42023054	Siku rero a ri ri Ravuntlhanu , kutani siku ra Savata a ri lava ku sungula .
42023055	Na vona vavasati lava humeke eGaleliya na Yesu , va ta kusuhani , va languta sirha , ni mukhuva lowu ntsumbu wa yena wu vekiwaka ha wona .
42023056	Kutani va tlhelela kaya , va ya lunghisa mirhi ya risuna ni mafurha layo nun'hwela ; kambe hi siku ra Savata , va wisa hi ku ya hi nawu .
42024001	Hi siku ra Sonto dyambu ri nga si huma , vavasati va ya esirheni , va tamele mirhi ya risuna leyi va yi lunghiseke .
42024002	Va kuma ribye ri vumbuluxiwele kule ni sirha .
42024003	Kambe loko va nghena , a va kumanga ntsumbu wa Hosi Yesu .
42024004	Va ku va ha hlamala ha swona , vavanuna vambirhi va tshuka va humelela eka vona , va ri ni swiambalo leswi hatimaka .
42024005	Loko vavasati va ha chavile ngopfu ni ku languta hansi hi mhaka ya gome , vavanuna va ku ka vona : “ Hikwalaho ka yini mi lava la hanyaka exikarhi ka vafi xana ?
42024006	A nga kona la , kambe ú pfukile eku feni . Tsundzukani hilaha a nga vulavula na n'wina hakona , loko a ha ri eGaleliya ,
42024007	loko a te : ‘ N'wana-wa-Munhu ú fanele ku nyiketiwa emavokweni ya vadyohi , a vambiwa , kutani ú ta pfuka hi siku ra vunharhu . ’ ”
42024008	Va tsundzuka marito ya yena ,
42024009	kutani va suka esirheni , va ya rungula timhaka leti hinkwato eka lava khume na un'we ni ka van'wana hinkwavo .
42024010	Vavasati lava , a va ri va Mariya wa Magadala , na Yohana , na Mariya mana wa Yakobo ; kutani vona ni van'wana lava a va ri na vona , va vikela vaapostola timhaka teto .
42024011	Kambe marito lawa a va ma teka ma ri ya ku vungunya , va nga ma pfumeli . [
42024012	Loko a ri yena Petro a suka , a tsutsumela esirheni ; kuteloko a korhamile a hlometela , a vona tinguvu ntsena , kutani a tlhelela ekaya , a ri karhi a hlamala hi leswi humeleleke . ]
42024013	Hi siku rero , vambirhi va vona , a va ya emutini lowu vuriwaka Emawusi ; vukule bya wona na Yerusalema , a byi ringana mpfhuka wa 12 km .
42024014	A va vulavula swin'we hi timhaka hinkwato leti humeleleke .
42024015	Va ku va ha vulavula ha tona va ti kanela , Yesu hi xiviri xa yena a va tshinelela , a famba na vona .
42024016	Kambe mahlo ya vona a ma siveriwa , va nga n'wi tivi .
42024017	Kutani a ku ka vona : “ Hi tihi timhaka leti mi vulavulaka ha tona endleleni ke ? ” Hiloko vona va yima va ri ni gome .
42024018	Un'wana loyi a va ku i Keleyopasi , a hlamula , a ku : “ Exikarhi ka lava endzeke eYerusalema , xana hi wena u ri wexe la nga tiviki timhaka leti humeleleke kona hi masiku lawa ke ? ”
42024019	A ku ka vona : “ Hi tihi xana ? ” Va ku ka yena : “ Ta Yesu wa Nazareta , loyi a a ri muprofeta wa matimba emintirhweni ne ku vulavuleni , emahlweni ka Xikwembu ne mahlweni ka tiko hinkwaro ;
42024020	vaprista lavakulu ni vakulukumba va hina va n'wi nyiketile leswaku a avanyiseriwa rifu , kutani va n'wi vambile .
42024021	Loko hi ri hina , a hi tshembile leswaku hi yena loyi a nga ta kutsula Israele ; hambiswiritano , namuntlha i siku ra vunharhu timhaka leti ti humelerile .
42024022	Kunene vavasati van'wana va ka hina va hi hlamarisile ngopfu ; va yile esirheni nimpundzu swinene ,
42024023	kutani a va kumanga ntsumbu wa yena ; va vuyile , va vula leswaku va vonile mahlori ya tintsumi leti nga te : ‘ Wa hanya . ’
42024024	Van'wana va ka hina va yile esirheni , va kumile swi ri tano , hilaha vavasati va vuleke hakona ; kambe yena , a va n'wi vonanga . ”
42024025	Kutani a ku ka vona : “ Yo ! vanhu lava nga twisisiki , va timbilu leti hlwelaka ku kholwa hinkwaswo leswi vuriweke hi vaprofeta !
42024026	Xana a swi nga faneri leswaku Mesiya a twisiwa ku vaviseka koloku , a tlhela a nghena eku kwetsimeni ka yena ke ? ”
42024027	Kutani a va hlamusela hilaha timhaka ta yena ti nga vuriwa eMatsalweni hinkwawo hakona , ku sungula hi Muxe ku yisa eka vaprofeta hinkwavo .
42024028	Kakuloko va fika kusuhi ni muti lowu va yaka eka wona , a endla onge ú hundzela emahlweni .
42024029	Kutani va n'wi sindzisa va ku : “ Xwana na hina , hikuva ri ya eku peleni , ni vusiku bya tshinela . ” Kutani a nghena , a ya tshama na vona .
42024030	Kakuloko va ri eku dyeni , a teka xinkwa , a nkhensa , kutani a phema , a va nyika .
42024031	Hiloko mahlo ya vona ma pfuleka , kutani va n'wi tiva ; kambe yena a va siya a nyamalala .
42024032	Kutani va byelana , va ku : “ Hikwalaho ka yini timbilu ta hina ti nga pfurhanga endzeni ka hina , loko a vulavula na hina endleleni , a hi pfuletela Matsalwa xana ? ”
42024033	Kutani hi nkarhi wolowo va suka , va tlhelela eYerusalema , va ya kuma lava khume na un'we , va hlengeletanile na van'wana ,
42024034	va ri karhi va rungulelana va ku : “ Hakunene Hosi yi pfukile eku feni , naswona yi tikombile eka Simoni . ”
42024035	Kutani na vona va Emawusi va rungula leswi swi nga va humelela endleleni , ni hilaha va n'wi tiveke hakona , eku phemeni ka xinkwa .
42024036	Va ku va ha vulavula , Yesu a yima exikarhi ka vona , yena hi xiviri , kutani a ku ka vona : “ Ku rhula a ku ve na n'wina ! ”
42024037	Va khomiwa hi ku chava lokukulu , va ehleketa leswaku va vona xipuku .
42024038	A ku ka vona : “ Xana mi chavisiwa ha yini , hikwalaho ka yini mi ri ni ku kanakana etimbilwini ta n'wina ke ?
42024039	Vonani swandla swa mina ni milenge ya mina ! Hi mina hi xiviri xa mina . Ndzi khomeni mi ndzi ringetela . Xipuku a xi na nyama ni marhambu , kasi mina ndzi na swona , hilaha mi swi vonaka hakona . ” [
42024040	Loko a vurile sweswo , a tlhela a va komba swandla swa yena ni milenge ya yena . ]
42024041	Kutani leswi eku tsakeni ne ku hlamaleni ka vona a va ha kanakana , a ku ka vona : “ Xana mi ni swakudya kwala ke ? ”
42024042	Vona va n'wi nyika xikwavi xa nhlampfi lexi oxiweke ;
42024043	a xi amukela , a dya emahlweni ka vona .
42024044	Kutani a ku ka vona : “ Hi tona timhaka leti ndzi nga mi tivisa tona , loko ndza ha ri na n'wina , loko ndzi te : ‘ Hinkwaswo leswi tsariweke ehenhla ka mina eNawini wa Muxe ni ka Vaprofeta , ni ka Tipisalema , swi fanele ku hetiseka . ’ ”
42024045	Kavaloko a pfula miehleketo ya yona leswaku va twisisa Matsalwa .
42024046	Kutani a ku ka vona : “ Matsalwa ma vurisile ma te : ‘ Mesiya ú ta twisiwa ku vaviseka , a tlhela a pfuka eku feni hi siku ra vunharhu .
42024047	Kutani , hi vito ra yena , timhaka ta ku hundzuka ni ta ku rivaleriwa swidyoho ti ta twarisiwa ematikweni hinkwawo , ku sungula hi le Yerusalema . ’
42024048	N'wina mi timbhoni ta timhaka leti .
42024049	Loko a ri mina , ndzi ta mi rhumela leswi Tata wa mina a mi tshembiseke swona . Kambe n'wina tshamani kwala mutini , ku fikela loko mi funengetiwa hi matimba ya le henhla . ”
42024050	Kutani a va yisa ehandle ka muti , a ya fika na vona kusuhi na Betaniya , kutani a tlakusa mavoko , a va katekisa .
42024051	Loko a ri karhi a va katekisa , a avana na vona [ a tlakuriwa , a ya etilweni ] .
42024052	Kutani vona [ loko va n'wi nhinsamerile ] , va tlhelela eYerusalema hi ku tsaka lokukulu .
42024053	Kutani a va ri eTempeleni masiku hinkwawo , va ri karhi va dzunisa Xikwembu .
43001001	Eku sunguleni ka swilo hinkwaswo , Rito a ri ri kona , Rito a ri ri na Xikwembu , kutani rito a ri ri Xikwembu .
43001002	Yena Rito a a ri Xikwembu ni le ku sunguleni .
43001003	Swilo hinkwaswo swi tumbuluxiwile hi yena , kutani a ku na xilo na xin'we lexi tumbulukeke loko ku nga ri hi yena . Hinkwaswo leswi nga tumbuluka ,
43001004	swi kumile vutomi eka yena , kutani vutomi bya yena a byi ri ku vonakala eka vanhu .
43001005	Ku vonakala ka ha vangama emunyameni , naswona munyama a wu kotanga ku ku hlula , ni siku ni rin'we .
43001006	Ku humelele munhu , la rhumiweke hi Xikwembu ; vito ra yena a a ri Yohane .
43001007	Ú tile ku va mbhoni , ku ta veka vumbhoni ehenhla ka ta ku vonakala leswaku hinkwavo va ta pfumela hikwalaho ka yena .
43001008	A a nga ri yena ku vonakala , kambe ú tile ku ta veka vumbhoni ehenhla ka ta ku vonakala .
43001009	Ku vonakala ka xiviri loku voningaka munhu un'wana ni un'wana , a ku ri endleleni ku ta emisaveni .
43001010	A a ri emisaveni , kutani misava yi tumbuluxiwile hi yena ; kambe misava a yi n'wi tivanga .
43001011	Ú tile ekaya ka yena , kambe varikwavo a va n'wi amukelanga .
43001012	Hambiswiritano , hinkwavo lava nga n'wi amukela , lava nga pfumela eka vito ra yena , ú va nyikile matimba ya ku hundzuka vana va Xikwembu ,
43001013	lava tswariweke , ku nga ri hi ndlela ya ntumbuluko , ku nga ri hi ku navela ka miri , ku nga ri hi ku rhandza ka wanuna , kambe ku ri hi Xikwembu .
43001014	Rito ri hundzukile munhu la nga aka exikarhi ka hina ; kutani hi hlalele ku kwetsima ka yena loku nga tala tintswalo ni ntiyiso , ku nga ku kwetsima loku fanelaka n'wana loyi a nga yexe eka tata wa yena .
43001015	Yohane ú vekile vumbhoni ehenhla ka ta yena , kutani ú huwelele a ku : “ Hi yena loyi ndzi vuleke ta yena loko ndzi te : ‘ La taka endzhaku ka mina , wa ndzi tula hi vukulu , hikuva ú vile kona mina ndzi nga si va kona . ’ ”
43001016	Hikwalaho ka ntalo wa rifuwo ra yena , hi kumile hinkwerhu nyiko ya tintswalo hi ku khandzakanya ,
43001017	hikuva Nawu wu nyikiwile hi Muxe , kambe tintswalo ni ntiyiso swi tile ha Yesu Kriste .
43001018	A ku na munhu la tshamaka a vona Xikwembu ni siku ni rin'we . Loyi a nga swakwe , loyi a nga Xikwembu , loyi a nge xifuveni xa Tatana , hi yena loyi a nga endla leswaku Tatana a tiviwa .
43001019	Hi byona vumbhoni lebyi Yohane a byi vuleke , siku Vayuda va le Yerusalema va rhumeke vaprista ni Valevhi ku ya n'wi vutisa , va ku : “ Hi wena mani ke ? ”
43001020	A nga fihlanga , ú hlamurile a tiyisa swinene , a ku : “ Mina , a hi mina Mesiya . ”
43001021	Kutani va n'wi vutisa , va ku : “ Loko swi ri tano , hi wena mani ke ? Hi wena Eliya xana ? ” A ku : “ A ndzi yena . ” Va ku : “ Hi wena Muprofeta xana ? ” A hlamula , a ku : “ E-e ! ”
43001022	Kutani va ku ka yena : “ Hi wena mani xana ? Hi lava ku tlhela na nhlamulo eka lava va hi rhumeke . Xana wena ke , u tivitana mani ? ”
43001023	A ku : “ Mina ndzi rito ra munhu la huwelelaka emananga a ku : ‘ Lulamisani ndlela ya Hosi ’ , hilaha muprofeta Esaya a vuleke hakona . ”
43001024	Van'wana va lava va rhumiweke a va ri Vafarisi .
43001025	Kutani va vutisa Yohane , va ku : “ Leswi u nga riki Mesiya , u nga riki Eliya , u nga riki yena Muprofeta wa kona , hikwalaho ka yini u khuvula xana ? ”
43001026	Yohane a va hlamula , a ku : “ Mina ndzi khuvula hi mati ; exikarhi ka n'wina , ku yimile un'wana loyi mi nga n'wi tiviki ;
43001027	hi yena loyi a taka endzhaku ka mina , loyi swi nga ndzi faneriki ku ntshunxa ngoti ya tintanghu ta yena . ”
43001028	Timhaka teto ti humelele eBetaniya , entsungeni wa Yordani , laha Yohane a a khuvulela kona .
43001029	Siku leri tlhandlamaka , Yohane a vona Yesu a ri karhi a ta a n'wi kongomile , kutani a ku : “ Vonani ! Hi lexi Xinyimpfana xa Xikwembu lexi susaka swidyoho swa misava !
43001030	Hi yena loyi ndzi vuleke ta yena , loko ndzi te : ‘ Endzhaku ka mina ku ta wanuna la ndzi tlulaka hi vukulu , hikuva ú vile kona mina ndzi nga si va kona . ’
43001031	Mina a ndzi nga n'wi tivi , kambe ndzi tile ndzi ri la khuvulaka hi mati , leswaku a ta humeseriwa erivaleni eka Vaisraele . ”
43001032	Yohane ú vekile vumbhoni a ku : “ Ndzi vonile Moya wu xika hi le tilweni wu fana ni tuva , wu ta tshama ehenhla ka yena .
43001033	Mina a ndzi nga n'wi tivi , kambe Xikwembu lexi ndzi rhumeke ku khuvula hi mati , xi ndzi byerile , xi ku : ‘ Loyi u nga ta vona Moya wu xikela ka yena , wu tshama ehenhla ka yena , hi yena loyi a khuvulaka hi Moya lowo Kwetsima . ’
43001034	Mina Yohane ndzi swi vonile , kutani ndzi vekile vumbhoni ndzi ku , loyi hi yena N'wana wa Xikwembu . ”
43001035	Siku leri tlhandlamaka , Yohane a tlhela a va kona kwalaho , a ri ni vadyondzisiwa va yena vambirhi .
43001036	A vona Yesu a ri karhi a hundza , kutani a ku : “ Vonani ! Hi lexi Xinyimpfana xa Xikwembu ! ”
43001037	Vadyondzisiwa va yena lavambirhi va twa leswi a swi vulaka , kutani va landza Yesu .
43001038	Loko Yesu a hundzuluka , a va vona va ri karhi va n'wi landza , kutani a va vutisa a ku : “ Mi lava yini xana ? ” Va ku ka yena : “ U tshama kwihi , Rabi ” ( hileswaku Mudyondzisi ) ?
43001039	A ku ka vona : “ Tanani , mi ta vona . ” Hiloko va ya , va ya vona laha a tshamaka kona ; kutani va xwa na yena siku rero ; nkarhi a wu lava ku va wa 4 nindzhenga .
43001040	Andriya makwa Simoni Petro , a a ri un'wana wa lavambirhi lava tweke ku vulavula ka Yohane , va landza Yesu .
43001041	Ú rhangile a kuma Simoni makwavo wa yena , kutani a ku ka yena : “ Hi kumile Mesiya ” ( hileswaku Kriste , Mutotiwa ) .
43001042	A n'wi yisa eka Yesu . Loko Yesu a n'wi langutile , a ku : “ U Simoni , n'wana Yohane ; u ta thyiwa Kefasi ” ( hileswaku Petro , Ribye ) .
43001043	Siku leri tlhandlamaka , Yesu a a lava ku ya eGaleliya , kutani a kuma Filipi . A ku ka yena : “ Ndzi landze ! ”
43001044	Filipi a a ri munhu wa le Betsayida , muti wa va Andriya na Petro .
43001045	Filipi a kuma Nataniele , a ku ka yena : “ Hi kumile loyi Muxe a tsaleke timhaka ta yena eNawini ; na vona vaprofeta va ti tsarile : I Yesu wa Nazareta n'wana Yosefa . ”
43001046	Nataniele a ku ka yena : “ Xana eNazareta ku nga huma xilo lexinene xana ? ” Filipi a ku ka yena : “ Tana , u ta vona . ”
43001047	Yesu a vona Nataniele a ri karhi a ta a n'wi kongomile , kutani a vulavula hi yena , a ku : “ Vonani Muisraele wa xiviri , loyi ku nga riki na ku kanganyisa eka yena . ”
43001048	Nataniele a ku ka yena : “ U ndzi tivisa ku yini ? ” Yesu a n'wi hlamula , a ku : “ Filipi a nga si ku vitana , ndzi ku vonile u ri ehansi ka nkuwa . ”
43001049	Nataniele a n'wi hlamula , a ku : “ Rabi , u N'wana wa Xikwembu , u Hosi ya Israele . ”
43001050	Yesu a hlamula , a ku ka yena : “ Xana u pfumela hileswi ndzi nga te , ndzi ku vonile u ri ehansi ka nkuwa , xana ? U ta vona leswikulu ku tlula sweswo . ”
43001051	A engeta a ku ka yena : “ Ndzi tiyisisile ndzi ri ka n'wina : Mi ta vona tilo ri pfulekile , ni tintsumi ta Xikwembu ti ri karhi ti tlhandlukela ehenhla ni ku xikela eka N'wana-wa-Munhu . ”
43002001	Loko ku hundzile masiku mambirhi , ku va ni nkhuvo wa vukati emutini wa Kana eGaleliya . Mana wa Yesu na yena a a ri kona .
43002002	Yesu ni vadyondzisiwa va yena , a va rhambiwile na vona enkhubyeni .
43002003	Kuteloko vhinyo yi herile , mana wa Yesu a ku ka yena : “ A va ha ri na vhinyo . ”
43002004	Yesu a ku ka yena : “ We manana , hikwalaho ka yini u nghenelela etimhakeni ta mina ke ? Nkarhi wa mina a wu si fika . ”
43002005	Mana wa yena a ku ka malandza : “ Endlani hinkwaswo leswi a nga ta mi byela swona . ”
43002006	Hi mhaka ya leswi Vayuda va toloveleke ku hlamba va tibasisa va nga si dya , tinkho ta maribye ta 6 a ti tikirhetiwile kwalaho , yin'wana ni yin'wana yi ri leyi tatiwaka hi makhuwana ya mune kumbe ntlhanu .
43002007	Yesu a ku ka malandza : “ Tatani tinkho leti hi mati . ” Va ti tata hi mati ti khapa .
43002008	A ku ka vona : “ Kelelani sweswi , mi yisa eka mufambisi wa nkhuvo . ” Kutani va yisa .
43002009	Mufambisi wa nkhuvo a nantswa mati lama hundzukeke vhinyo ; kambe a a nga tivi laha yi humaka kona , a swi tiviwa ntsena hi malandza lawa a ma kelerile mati . Kutani a vitana muteki , a ku ka yena :
43002010	“ Vanhu hinkwavo va toloverile ku humesa vhinyo leyo nandziha eku sunguleni , kutani loko ku nwiwile swinene , va humesa leyo ka yi nga nandzihi ngopfu ; kambe wena u hlayisile vhinyo leyo nandziha ku fikela sweswi ! ”
43002011	Mahlori lawa , hi wona layo sungula lawa Yesu a nga ma endla , loko a ri emutini wa Kana eGaleliya , a komba ku twala ka yena ; kutani vadyondzisiwa va yena va pfumela eka yena .
43002012	Endzhaku ka swona a rhelela a ya eKapernawume , a ri ni mana wa yena ni vamakwavo ni vadyondzisiwa va yena ; kutani va xwa kona masiku ma nga ri mangani .
43002013	Nkhuvo wa Paseka ya Vayuda a wu ri kusuhi , kutani Yesu a tlhandlukela eYerusalema .
43002014	ETempeleni , a kuma vanhu lava xavisaka tihomu ni tinyimpfu ni matuva , ni lava ncincaka timali va tshamile .
43002015	Kuteloko a endlile nkharisa wa tingoti , a va hlongola va huma hinkwavo eTempeleni , ni tinyimpfu ni tihomu ; a hangalasa ni mali ya lava bindzulaka , a wisetela ni matafula ya vona .
43002016	Kutani a byela lava xavisaka matuva , a ku : “ Susani swilo leswi la ; mi nga teki yindlu ya Tata wa mina , mi yi endla ya ku bindzulela eka yona . ”
43002017	Kutani vadyondzisiwa va yena va tsundzuka leswi tsariweke eMatsalweni , loko va te : “ Ku hisekela yindlu ya wena , we Xikwembu , swa ndzi dya . ”
43002018	Kutani Vayuda va n'wi vutisa va ku : “ U nga hi komba xikombiso xihi xa leswaku u na matimba yo endla leswi xana ? ”
43002019	Yesu a va hlamula , a ku : “ Hindzimuxani Tempele leyi , kutani mina ndzi ta yi pfuxa hi masiku manharhu . ”
43002020	Hiloko Vayuda va ku : “ Tempele leyi yi tekile malembe ya 46 , ku aka yona , kutani wena , xana u ri u ta yi pfuxa hi masiku manharhu xana ? ”
43002021	Kambe Yesu a a vula Tempele ya miri wa yena .
43002022	Hikokwalaho loko a pfukile eku feni , vadyondzisiwa va yena va tsundzukile leswaku mhaka leyi ú tshama a yi vula ; kutani va pfumela Matsalwa ni rito leri Yesu a ri vuleke .
43002023	Loko a ri eYerusalema , enkhubyeni wa Paseka , vanhu lavo tala va pfumela eka yena , hi ku vona mahlori lawa a ma endlaka .
43002024	Kambe Yesu a nga kokiwanga mbilu hi vona , hikuva a a tiva vanhu hinkwavo swinene ;
43002025	naswona a swi nga kali swi fanela leswaku a byeriwa ta munhu hi munhu un'wana , hikuva a a tiva leswi nge mbilwini ya munhu .
43003001	A ku ri ni un'wana wa Vafarisi loyi a va ku i Nikodema ; a a ri un'wana wa tindhuna ta Vayuda .
43003002	Siku rin'wana , ú tile eka Yesu ni vusiku , a fika a ku : “ Mufundhisi , ha swi tiva leswaku u mudyondzisi la humaka eka Xikwembu , hikuva a ku na munhu la nga endlaka mahlori lawa u ma endlaka , loko Xikwembu xi nga ri na yena . ”
43003003	Yesu a n'wi hlamula , a ku : “ Ndzi tiyisisile ndzi ri ka wena , a ku na munhu la nga vonaka Mfumo wa Xikwembu , loko a nga tlhelanga a tswariwa ra vumbirhi . ”
43003004	Nikodema a ku ka yena : “ Loko munhu a dyuharile , swi nga endlekisa ku yini ku tlhela a tswariwa xana ? Xana a nga swi kota ku vuyela endzeni ka mana wa yena , a tlhela a tswariwa ra vumbirhi xana ? ”
43003005	Yesu a hlamula , a ku : “ Ndzi tiyisisile ndzi ri ka wena , loko munhu a nga tswariwi hi mati ni Moya , a nga ka a nga ngheni eMfun'weni wa Xikwembu .
43003006	Nyama yi tswala swa nyama ; kambe Moya wu tswala swa moya .
43003007	U nga hlamali loko ndzi te ka wena , swa fanela leswaku mi tlhela mi tswariwa ra vumbirhi .
43003008	Moya wu hungela lomu wu rhandzaka kona , kutani u twa mpfumawulo wa wona , kambe a wu tivi lomu wu humaka kona , ni lomu wu yaka kona . Swi tano ni ka hinkwavo lava tswariweke hi Moya wa Xikwembu . ”
43003009	Nikodema a n'wi hlamula , a ku : “ Swilo leswi swi nga endlekisa ku yini xana ? ”
43003010	Yesu a n'wi hlamula , a ku : “ U mudyondzisi la tivekaka wa Israele , kambe xana timhaka leti a wu ti tivi xana ?
43003011	Ndzi tiyisisile ndzi ri ka wena , hi vulavula hi leswi hi swi tivaka , naswona hi veka vumbhoni bya leswi hi swi voneke ; kambe a mi amukeri vumbhoni bya hina .
43003012	Leswi mi nga pfumeriki loko ndzi mi byela hi swa laha misaveni , xana mi ta pfumerisa ku yini loko ndzi mi byela hi swa le matilweni xana ?
43003013	A ku na munhu loyi a tshamaka a tlhandlukela ematilweni , loko a nga ri loyi a xikeke hi le matilweni , yena N'wana-wa-Munhu .
43003014	Ku fana na leswi Muxe a tshamaka a hayeka nyoka emananga , N'wana-wa-Munhu na yena ú ta fanela ku hayekiwa hi mukhuva wolowo ,
43003015	ku endlela leswaku un'wana ni un'wana la pfumelaka eka yena , a kuma vutomi lebyi nga heriki . ”
43003016	Hikuva Xikwembu xi rhandzile misava swonghasi , xi ko xi nyika N'wana wa xona la nga un'we , leswaku un'wana ni un'wana la pfumelaka ka yena , a nga lovi , kambe a va ni vutomi lebyi nga heriki .
43003017	Xikwembu a xi rhumanga N'wana wa xona emisaveni ku ta avanyisa misava , kambe a ku ri ku endlela leswaku misava yi ta ponisiwa ha yena .
43003018	Loyi a pfumelaka eka N'wana , a nga avanyisiwi ; kambe la nga pfumeriki ú avanyisiwile ni sweswi , hikuva a nga pfumelanga eka N'wana wa Xikwembu loyi a nga un'we eka xona .
43003019	Ku avanyisiwa ku ta hi mhaka leyi : Hileswaku ku vonakala ku tile emisaveni , kambe vanhu va rhandzile munyama ku tlula ku vonakala , hikuva mintirho ya vona a yi ri leyo biha .
43003020	Un'wana ni un'wana la endlaka leswo biha , ú venga ku vonakala , kutani a nga ti eku vonakaleni , hi ku chava leswaku mintirho ya yena yi nga ta humela erivaleni .
43003021	Kambe loyi a hanyaka entiyisweni , wa ta eku vonakaleni , leswaku mintirho ya yena yi ta vonaka yi ri leyi endliweke hi ku yingisa Xikwembu .
43003022	Endzhaku ka sweswo , Yesu a ya ni vadyondzisiwa va yena etikweni ra Yudiya , kutani a xwa kona masikunyana a ri na vona , a khuvula vanhu .
43003023	Yohane na yena a a khuvula le Enoni , kusuhi na Salime , hikuva a ku ri ni mati layo tala kona ; vanhu a va ya ka yena , va ya khuvuriwa .
43003024	Enkarhini wolowo Yohane a a nga si pfaleriwa ekhotsweni .
43003025	Kutani ku humelela ku kanetana exikarhi ka vadyondzisiwa va Yohane ni Muyuda un'wana , emhakeni ya swa ku basisiwa .
43003026	Hiloko va ta eka Yohane , va ku ka yena : “ Vona Mufundhisi , munhu loyi a wu ri na yena entsungeni wa Yordani , loyi u nga vula vumbhoni ehenhla ka yena , wa karhi wa khuvula na yena , kutani hinkwavo va khitikana va ya eka yena . ”
43003027	Yohane a hlamula , a ku : “ Munhu a nga ka a nga kumi xa nchumu , loko a nga nyikiwanga xona hi Tilo .
43003028	N'wina hi n'wexe mi timbhoni ta mina leswaku ndzi te : ‘ A hi mina Mesiya , kambe ndzi rhumiwile ku n'wi bulela ndlela . ’
43003029	N'winyi wa mutekiwa , i muteki ; nxangwana ya muteki leyi yimaka yi yingisa muteki loyi , yi tsaka swinene loko yi twa rito ra yena ; hikokwalaho sweswi ku tsaka ka mina ku hetisekile .
43003030	Yena ú fanele ku ya a kula , mina ndzi ya ndzi tsongahala . ”
43003031	Loyi a humaka ehenhla , ú le henhla ka hinkwavo ; loyi a humaka emisaveni , i wa misava , kutani ú vulavula hi swa misava ; loyi a humaka etilweni , ú le henhla ka hinkwavo .
43003032	Yena ú vula vumbhoni bya leswi a swi voneke ni ku swi twa , kambe a ku na loyi a amukelaka vumbhoni bya yena .
43003033	Munhu la amukelaka vumbhoni bya yena , ú tiyisa leswaku Xikwembu xa tshembeka .
43003034	Loyi a rhumiweke hi Xikwembu , ú vula marito ya Xikwembu , hikuva Xikwembu a xi pimi loko xi nyika Moya wa xona .
43003035	Tatana ú rhandza N'wana , kutani ú vekile swilo hinkwaswo emavokweni ya yena .
43003036	Loyi a pfumelaka eka N'wana , ú ni vutomi lebyi nga heriki ; loyi a nga yingisiki N'wana , a nga ka a nga kumi vutomi , kambe vukari bya Xikwembu byi tshame henhla ka yena .
43004001	Vafarisi a va twile mahungu ya vanhu lava nge : “ Yesu ú tlula Yohane hi ku kuma vadyondzisiwa ni ku khuvula . ”
43004002	( Hambileswi a a nga ri yena Yesu hi xiviri loyi a a khuvula , kambe a ku khuvula vadyondzisiwa va yena . )
43004003	Loko Yesu a twile sweswo , a suka eYudiya , a tlhelela eGaleliya .
43004004	A a fanele ku tsemakanya hi le tikweni ra Samariya .
43004005	Kutani a fika emutini lowu a va ku i Sikari , kwale Samariya , kusuhi ni nsimu leyi Yakobo a a nyikile Yosefa , n'wana wa yena .
43004006	Xihlovo xa Yakobo a xi ri kona kwalaho . Leswi Yesu a a karhele hi ku famba , a ya wisa eka xona . A wu lava ku va nkarhi wa nhlekanhi .
43004007	Kutani ku ta fika wansati wa Musamariya a ta eku keni ka mati . Yesu a ku ka yena : “ Ndzi nyike mati ndzi nwa . ”
43004008	Vadyondzisiwa va yena vona a va yile emutini ku ya xava swakudya .
43004009	Wansati wa Musamariya a ku ka yena : “ Leswi wena u nga Muyuda , u komberisa ku yini mati eka mina ndzi nga wansati wa Musamariya xana ? ” ( Mhaka hileswaku Vayuda ni Vasamariya a va nga fambelani . )
43004010	Yesu a n'wi hlamula , a ku : “ Loko onge u tivile leswi Xikwembu xi nyikaka swona , ni loyi a vulavulaka na wena a ku : ‘ Ndzi nyike mati ndzi nwa ’ , a wu ta va u komberile eka yena , kutani a a ta va a ku nyikile mati lama hanyaka . ”
43004011	Wansati a ku ka yena : “ Hosi , a wu na xikelelo , ni xihlovo xi entile ; mati lama hanyaka , u nga ma kuma kwihi xana ?
43004012	Xana u lonkulu eka Yakobo tata wa hina , la hi nyikeke xihlovo lexi , lexi na yena a nga nwa ka xona , yena ni vana va yena ni swifuwo swa yena ke ? ”
43004013	Yesu a n'wi hlamula , a ku : “ Un'wana ni un'wana la nwaka mati lawa , ú ta tlhela a twa torha .
43004014	Kambe un'wana ni un'wana la nwaka mati lawa ndzi nga ta n'wi nyika wona , a nga ka a nga ha tlheli a twa torha ni siku ni rin'we ; kambe mati lawa ndzi nga ta n'wi nyika wona , ma ta va eka yena xihlovo xa mati lama pfelelaka , ku yisa evutomini lebyi nga heriki . ”
43004015	Wansati a ku ka yena : “ Hosi , ndzi nyike mati wolawo , ndzi ta ka ndzi nga ha twi torha , ndzi nga ha tlheli ndzi ta eku keni kwala . ”
43004016	Yesu a ku ka yena : “ Famba , u ya vitana nuna wa wena , mi ta haleno . ”
43004017	Wansati a n'wi hlamula , a ku : “ A ndzi na nuna . ” Yesu a ku ka yena : “ Wa vurisa loko u ku , a wu na nuna ,
43004018	hikuva u vile ni vanuna va ntlhanu , kutani loyi u nga na yena sweswi , a hi nuna wa wena ; kwalaho u tiyisile . ”
43004019	Wansati a ku ka yena : “ Hosi , ndza swi vona leswaku u muprofeta .
43004020	Vatata wa hina va gandzerile entshaveni leyi ; kutani n'wina mi ri : ‘ Ndhawu leyi vanhu va fanelaka ku gandzelela eka yona , hi le Yerusalema . ’ ”
43004021	Yesu a ku ka yena : “ Twana mina manana : Nkarhi wa ta , lowu mi nga ta ka mi nga ha gandzeri Tatana mi ri entshaveni leyi , hambi ku ri eYerusalema .
43004022	N'wina mi gandzela lexi mi nga xi tiviki ; hina hi gandzela lexi hi xi tivaka ; hikuva ku ponisiwa ku huma eka Vayuda .
43004023	Kambe nkarhi wa ta , ni sweswi wu tile , lowu vagandzeri va xiviri va nga ta gandzela Tatana hi moya ni ntiyiso , hikuva Tatana ú lava vagandzeri lavo tano .
43004024	Xikwembu i moya ; kutani lava xi gandzelaka , va fanele ku xi gandzela hi moya ni ntiyiso . ”
43004025	Wansati a ku ka yena : “ Ndza swi tiva leswaku Mesiya , loyi a vuriwaka Kriste , wa ta ; siku a taka , ú ta hi tivisa swilo hinkwaswo . ”
43004026	Yesu a ku ka yena : “ Ndzi yena , mina ndzi vulavulaka na wena . ”
43004027	Enkarhinyana wolowo vadyondzisiwa va Yesu va ta fika , kutani va hlamala hileswi a vulavulaka ni wansati ; hambiswiritano , a ku vanga na un'we la nga te : “ U lava yini ? ” kumbe : “ U vulavulela yini na yena ke ? ”
43004028	Kutani wansati a siya khuwana ra yena , a ya emutini , a ya byela vanhu , a ku :
43004029	“ Tanani , mi ta vona munhu loyi a nga ndzi byela hinkwaswo leswi ndzi tshamaka ndzi swi endla ; xana a nga ka a nga vi yena Mesiya ke ? ”
43004030	Kutani va huma emutini va ta eka Yesu .
43004031	Enkarhini wolowo vadyondzisiwa va yena va n'wi khongotela , va ku : “ Mufundhisi , wa nga dya ! ”
43004032	A ku ka vona : “ Swakudya ndzi na swona , leswi n'wina mi nga swi tiviki . ”
43004033	Vadyondzisiwa va vutisana va ku : “ Xana ku nga va ni munhu un'wana la n'wi tiseleke swakudya xana ? ”
43004034	Yesu a ku ka vona : “ Swakudya swa mina i ku endla ku rhandza ka Loyi a ndzi rhumeke , ni ku heta ntirho wa yena swinene .
43004035	Xana a mi tolovelanga ku vula leswaku : ‘ Ka ha sele tin'hweti ta mune , kutani ku ta ta ntshovelo ’ xana ? Vonani , mina ndzi ri , tlakusani mahlo mi languta masimu : Ma vupfele ku tshoveriwa . Nisweswi ,
43004036	la tshovelaka ú kuma hakelo , kutani ú hlengeleta mavele , a ma hlengeletela ku kuma vutomi lebyi nga heriki , leswaku loyi a byalaka ni loyi a tshovelaka va kota ku tsaka swin'we .
43004037	Hi mukhuva wolowo xivuriso lexi nge : ‘ Un'wana wa byala , un'wana wa tshovela ’ , xi tiyile .
43004038	Mina ndzi mi rhumile ku tshovela lexi mi nga tikarhatelangiki xona ; van'wana va tikarhatile va tirha , kasi n'wina mi lo ta hi ku tshovela swa nyuku wa vona . ”
43004039	Vasamariya lavo tala va muti wolowo va pfumela eka Yesu hikwalaho ka leswi vuriweke hi wansati , loko a te : “ Ú ndzi byerile hinkwaswo leswi ndzi swi endleke . ”
43004040	Hikokwalaho loko Vasamariya va fikile eka Yesu , va n'wi rhamba leswaku a ya xwa le ka vona ; kutani a ya xwa masiku mambirhi kona .
43004041	Kutani ku engeteleka lavo tala lava pfumeleke hikwalaho ka ku dyondzisa ka yena ;
43004042	hiloko va ku ka wansati : “ A ma ha ri wona mahungu ya wena lama endlaka leswaku hi pfumela ; hikuva na hina hi n'wi twile , kutani ha swi tiva leswaku loyi i Muponisi wa misava hakunene . ”
43004043	Endzhaku ka masiku lawa mambirhi , Yesu a suka , a ya eGaleliya .
43004044	Yena Yesu hi xiviri xa yena a a tiyisile loko a te : “ Muprofeta a nga kombiwi xichavo etikweni ra rikwavo . ”
43004045	Hambiswiritano loko a fika le Galeliya , Vagaleliya va n'wi amukela , hikuva na vona a va yile enkhubyeni le Yerusalema , kutani a va vonile hinkwaswo leswi a swi endleke enkhubyeni wolowo .
43004046	Kutani Yesu a vuyela kambe eKana wa Galeliya , laha a tshamaka a hundzula mati ma endla vhinyo kona . A ku ri ni ndhuna le Kapernawume , leyi a yi vabyeriwa hi n'wana wa yona wa jaha .
43004047	Loko munhu loyi a twile leswaku Yesu ú tile eGaleliya a huma eYudiya , a ta ka yena , a ta n'wi kombela leswaku a rhelela a ya hanyisa n'wana wa yena , loyi a a ri kusuhi ni ku fa .
43004048	Kutani Yesu a ku ka yena : “ Loko mi nga voni mahlori ni swihlamariso , a mi swi koti ku pfumela . ”
43004049	Ndhuna yi ku ka yena : “ Hosi , wa nga rhelela , jahanyana ra mina ri nga si fa . ”
43004050	Yesu a ku ka yena : “ Famba , n'wana wa wena ú ta hanya . ” Munhu loyi a kholwa leswi Yesu a n'wi byeleke swona , kutani a famba .
43004051	Loko a ha rhelela ku ya kaya , malandza ya yena ma n'wi hlanganisa , ma n'wi tivisa , ma ku : “ Jaha ra wena ri hanyile . ”
43004052	A va vutisa nkarhi lowu n'wana a nga sungula ku antswa ha wona , kutani va ku ka yena : “ Tolo , hi nkarhi wa 1 nindzhenga , ku hisa ka miri wa yena ku yimile . ”
43004053	Tata wa yena a tsundzuka leswaku hi wona nkarhi lowu Yesu a nga te ka yena : “ N'wana wa wena ú ta hanya . ” Kutani yena hi xiviri xa yena ni va ndyangu wa yena hinkwavo , va pfumela .
43004054	Lawa i mahlori ya vumbirhi lawa Yesu a ma endleke loko a fika eGaleliya a huma eYudiya .
43005001	Endzhaku ka sweswo , nkhuvo wa Vayuda wu va kona , kutani Yesu a tlhandlukela eYerusalema .
43005002	Le Yerusalema , hi tlhelo ra Nyangwa-ya-Tinyimpfu , ku ni vuhlambelo lebyi hi Xiheveru va nge i Betesda , byi rhendzeriwe hi tinxaxa ta ntlhanu ta timhandze letikulu .
43005003	Vanhu lavo tala ngopfu lava vabyaka , kukota lavo-fe-mahlo , ni swilema , ni lava omeke swirho , a va tolovele ku tshama kona [ va yimela ku pfindluka ka mati ,
43005004	hikuva , hi minkarhi yin'wana , ntsumi ya Hosi a yi xikela evuhlambelweni , yi ta pfindlusa mati ; kutani la rhangeke a nghena loko mati ma ha ku pfindlusiwa , a a hanyisiwa , hambi a ri ni vuvabyi byihi na byihi . ]
43005005	Kona kwalaho , a ku ri ni munhu loyi a a ri ni malembe ya 38 a ri karhi a vabya .
43005006	Loko Yesu a n'wi vona a etlele kwalaho , ni loko a tivile leswaku ú vabyile nkarhi lowo leha , a ku ka yena : “ Xana wa swi lava ku hanyisiwa xana ? ”
43005007	Muvabyi a n'wi hlamula , a ku : “ Hosi , a ndzi na munhu loyi a ndzi petaka evuhlambelweni , loko mati ma ha ku pfindluka ; kutani loko ndzi ku ndzi ya kona , un'wana a ndzi rhangela , a nghena . ”
43005008	Yesu a ku ka yena : “ Pfuka , u teka sangu ra wena , u famba . ”
43005009	Hi nomu lo , munhu loyi a hanyisiwa , kutani a teka sangu ra yena , a famba . Siku ra kona a ri ri ra Savata .
43005010	Hikokwalaho Vayuda va ku eka loyi a hanyisiweke : “ Namuntlha i siku ra Savata , kutani u tlula Nawu loko u rhwala sangu ra wena . ”
43005011	A va hlamula , a ku : “ Loyi a nga ndzi hanyisa , hi yena la nga te ka mina : ‘ Teka sangu ra wena , u famba ! ’ ”
43005012	Va n'wi vutisa , va ku : “ I mani munhu wa kona loyi a nga te ka wena , ri teke u famba , xana ? ”
43005013	Loyi a hanyisiweke a nga tivanga leswaku i mani , hikuva Yesu a a sukile hikwalaho ka ntshungu lowu a wu ri kona .
43005014	Endzhaku ka sweswo Yesu a ya n'wi kuma eTempeleni , kutani a ku ka yena : “ Vona , u hanyisiwile . Loko u nga lavi ku weriwa hi khombo lerikulu leri tlulaka lero rhanga , tshika ku dyoha . ”
43005015	Kutani munhu yoloye a ya byela Vayuda leswaku loyi a n'wi hanyiseke i Yesu .
43005016	Hikwalaho ka swona , Vayuda va sungula ku xanisa Yesu , hikuva a a endlile swilo leswi hi siku ra Savata .
43005017	Kambe Yesu a va byela , a ku : “ Ku fikela sweswi , Tata wa mina a nga si tshika ku tirha , kutani na mina , tanihi yena , ndza tirha . ”
43005018	Hikwalaho ka sweswo , Vayuda va hundzisa hi ku navela ku n'wi dlaya , hikuva a a nga tlulanga nawu wa Savata ntsena , kambe a a vurile leswaku Xikwembu i tata wa yena wa xiviri , kutani a tiendla la ringanaka ni Xikwembu .
43005019	Kutani Yesu a ku ka vona : “ Ndzi tiyisisile ndzi ri ka n'wina , N'wana a nga ka a nga tisunguleli a endla xilo hi yexe ; ú endla ntsena lexi a xi voneke xi endliwa hi Tata wa yena ; hinkwaswo leswi Tatana a swi endlaka , na yena N'wana wa swi endla .
43005020	Hikuva Tatana ú rhandza N'wana ; wa n'wi komba hinkwaswo leswi a swi endlaka , kutani ú ta n'wi komba ni mintirho leyikulu leyi tlulaka ni leyi , ku endlela leswaku n'wina mi ta hlamala .
43005021	Kukotisa leswi Tatana a pfuxaka vafi , a engeta a va nyika vutomi , swi tano na yena N'wana , ú nyika vutomi eka lava a rhandzaka ku va nyika byona .
43005022	Naswona Tatana a nga avanyisi munhu ni un'we , kambe ú nyikile N'wana ntirho hinkwawo wo avanyisa ,
43005023	leswaku hinkwavo va va ni xichavo eka N'wana , kukotisa leswi va nga ni xichavo eka Tatana . Un'wana ni un'wana la nga riki na xichavo eka N'wana , a nga na xichavo ni ka Tatana la n'wi rhumeke .
43005024	“ Ndzi tiyisisile ndzi ri ka n'wina , la yingisaka rito ra mina , a va a pfumela eka Loyi a ndzi rhumeke , ú ni vutomi lebyi nga heriki ; kutani a nga ka a nga avanyisiwi , kambe ú humile eku feni a ya nghena evutomini .
43005025	Ndzi tiyisisile ndzi ri ka n'wina : Nkarhi wa ta , nisweswi wu tile , lowu vafi va nga ta twa rito ra N'wana wa Xikwembu , kutani lava va ri twaka va ta hanya .
43005026	Tanihi leswi Tatana hi xiviri xa yena a nga xihlovo xa vutomi , hi mukhuva wolowo ú nyikile N'wana ku va xihlovo xa vutomi na yena .
43005027	Naswona , ú n'wi nyikile matimba ya ku avanyisa , hikuva i N'wana-wa-Munhu .
43005028	Mi nga hlamaleni hi mhaka leyi , hikuva nkarhi wa ta lowu hinkwavo lava nge masirheni va nga ta twa rito ra yena ,
43005029	kutani va ta huma . Lava endleke leswinene va ta pfuka va ya evutomini lebyi nga heriki , lava endleke leswo biha va ta pfuka va ya eku avanyisiweni . ”
43005030	“ Ndzi nga ka ndzi nga tisunguleli ndzi endla xilo hi ndzexe ; ndzi avanyisa hilaha ndzi byeriwaka hakona ; hikokwalaho , ku avanyisa ka mina ku lulamile , hikuva a ndzi lavi ku endla ku rhandza ka mina , kambe ku rhandza ka Loyi a ndzi rhumeke .
43005031	“ Loko ndzi tivekela vumbhoni , vumbhoni bya mina a byi na ntiyiso .
43005032	Ú kona un'wana la vekaka vumbhoni ehenhla ka mina , kutani ndzi tiva leswaku vumbhoni lebyi a byi vekaka ehenhla ka mina byi ni ntiyiso .
43005033	Mi rhumerile vanhu eka Yohane , kutani ú vekile vumbhoni ehenhla ka ntiyiso .
43005034	A ndzi tiseketeli hi vumbhoni byo huma ka munhu , kambe ndzi vula timhaka leti leswaku mi ta ponisiwa .
43005035	Yohane a a ri rivoni leri pfurhaka ni ku vangama ; kutani n'wina mi swi nkhensile , mi tsakela hi nkarhinyana ku vonakala ka yena .
43005036	Kambe vumbhoni lebyi ndzi nga na byona byi tlula bya Yohane , hikuva mintirho leyi Tatana a ndzi nyikeke leswaku ndzi yi hetisisa , yi nga yona mintirho leyi ndzi yi endlaka , hi yona leyi vekaka vumbhoni ehenhla ka mina , bya leswaku ndzi rhumiwile hi Tatana .
43005037	Naswona , Tatana la ndzi rhumeke , na yena hi xiviri xa yena ú vekile vumbhoni ehenhla ka mina . A mi si twa rito ra yena ni siku ni rin'we , ni nghohe ya yena a mi si yi vona .
43005038	Rito ra yena a ri akanga eka n'wina , hikuva a mi pfumeri eka loyi Tatana a n'wi rhumeke .
43005039	Mi lavisisa Matsalwa , hikuva mi anakanya leswaku , eka wona , mi ta kuma vutomi lebyi nga heriki ; kasi hi wona lama vekaka vumbhoni ehenhla ka mina .
43005040	Kutani a mi swi lavi ku ta eka mina leswaku mi ta kuma vutomi .
43005041	“ A ndzi tiseketeli hi ku dzunisiwa loku humaka eka vanhu ;
43005042	kambe ndza mi tiva n'wina , a mi na rirhandzu eka Xikwembu .
43005043	Mina ndzi tile hi vito ra Tata wa mina , kambe a mi ndzi amukeri ; kasi loko un'wana a nga ta hi vito ra yena n'wini , mi ta n'wi amukela .
43005044	Mi nga pfumerisa ku yini ke , kasi mi tsakela ku dzunisana , mi nga lavi ku dzunisiwa loku humaka eka Xikwembu , lexi nga xin'we ntsena !
43005045	Mi nga anakanyi leswaku mina ndzi ta mi mangalela emahlweni ka Tatana ; loyi a mi mangalelaka i Muxe , yena loyi mi nga veka ku tshemba ka n'wina eka yena .
43005046	Loko a mi pfumerile Muxe , na mina a mi ta ndzi pfumela ; hikuva a ti ri ta mina leti a nga tsala tona .
43005047	Loko mi nga pfumeri matsalwa ya yena , mi nga pfumerisa ku yini marito ya mina xana ? ”
43006001	Endzhaku ka sweswo Yesu a suka a pela lwandle ra Galeliya , ri nga lwandle ra Tiberiyo .
43006002	A ku ri ni ntshungu lowukulu lowu a wu famba na yena , hikuva a wu vona mahlori lawa a ma endleke hi ku horisa vavabyi .
43006003	Kutani Yesu a tlhandlukela entshaveni , a ya tshama hansi ni vadyondzisiwa va yena .
43006004	Nkhuvo wa Paseka ya Vayuda a wu ri kusuhi .
43006005	Kuteloko Yesu a tlakusile mahlo ya yena , ni loko a vonile leswaku ku ni ntshungu lowukulu lowu taka eka yena , a ku ka Filipi : “ Xana hi nga xava kwihi swinkwa leswaku vanhu lava va kota ku dya ke ? ”
43006006	( A a vula sweswo ku ri ku n'wi ringa , hikuva yena n'winyi a a tiva leswi a nga ta swi endla . )
43006007	Filipi a n'wi hlamula , a ku : “ Swinkwa swa tidenari ta 200 swi nga ka swi nga va ringani hambiloko un'wana ni un'wana a nga kuma xiphemu lexitsongo ntsena . ”
43006008	Un'wana wa vadyondzisiwa va yena , Andriya makwa Simoni Petro , a ku ka yena :
43006009	“ Ku ni mufana kwala , la nga ni swinkwa swa ntlhanu swa maxalana , ni tinhlampfinyana timbirhi ; kambe swi nga ringana mani eka vanhu vo tarisa leswi xana ? ”
43006010	Yesu a ku : “ Tshamisisani vanhu ehansi . ” Byanyi a byi tele ngopfu endhawini yoleyo . Kutani vanhu va tshama hansi ; loko va hlayiwa , vavanuna a va lava ku ringana 5 000 .
43006011	Kutani Yesu a teka swinkwa ; kuteloko a nkhensile , a avela vanhu lava a va tshamile ; a teka ni tinhlampfi , a endlisa sweswo , hinkwavo va dya va xurha .
43006012	Loko va xurhile , a ku ka vadyondzisiwa va yena : “ Hlengeletani mahlanhla lama saleke , leswaku ku nga cukumetiwi nchumu . ”
43006013	Va ma hlengeleta , kutani mahlanhla ya swinkwa swa ntlhanu swa maxalana , lama siyiweke hi lava dyeke , ma tata swirhundzu swa 12 .
43006014	Vanhu lava voneke mahlori lama endliweke hi Yesu , va ku : “ Hakunene , loyi hi yena Muprofeta la faneleke ku ta emisaveni . ”
43006015	Kambe Yesu , hi ku tiva leswaku va lava ku ta va ta n'wi vutla leswaku va n'wi endla Hosi , a tlhelela entshaveni a ri yexe .
43006016	Nimadyambu , vadyondzisiwa va yena va rhelela va ya elwandle ,
43006017	kutani va nghena ebyatsweni , va ku va pela lwandle va ya eKapernawume ; mpima-vayeni wu va fikela , Yesu a nga si vuya .
43006018	Naswona lwandle a ri sungula ku karhata , hikuva a ku hunga bubutsa lerikulu .
43006019	Loko va tlutile mpfhuka wo ringana 5 km kumbe 6 km , va vona Yesu a ri karhi a famba ehenhla ka mati , a ta kusuhi ni byatso ; kutani va chava .
43006020	Kambe a ku ka vona : “ Hi mina , mi nga chaveni . ”
43006021	A va lava ku n'wi khandziyisa ebyatsweni , kambe hi nomu lo , byatso byi fika eribuweni laha a va ya kona .
43006022	Loko ri xile , ntshungu lowu a wu sele entsungeni wa lwandle , wu kuma leswaku tolo a ku sele byatso byin'we ntsena kwalaho , ni leswaku Yesu a a nga nghenanga ebyatsweni lebyi vadyondzisiwa va yena va ngheneke ka byona , kambe vadyondzisiwa a va fambile va ri voxe .
43006023	Hambiswiritano , mabyatso man'wana lama humaka eTiberiyo ma tile ma ta fika kusuhi ni laha va nga dyela kona xinkwa , loko Hosi yi khongerile .
43006024	Kuteloko vanhu va vonile leswaku Yesu ni vadyondzisiwa va yena a va nga ha ri kona kwalaho , va nghena emabyatsweni walawo , va pelela eKapernawume , va ri karhi va lava Yesu .
43006025	Kuteloko va n'wi kumile entsungeni wa lwandle , va ku ka yena : “ Mufundhisi , u tile rini la ? ”
43006026	Yesu a va hlamula , a ku : “ Ndzi tiyisisile ndzi ri ka n'wina , ma ndzi lava , ku nga ri hileswi mi nga vona mahlori , kambe hileswi mi nga dya swinkwa mi xurha .
43006027	Mi nga tirheleni swakudya leswi bolaka , kambe tirhelani swakudya leswi nga boriki , swi nga leswi nyikaka vutomi lebyi nga heriki . Swakudya leswi , mi ta nyikiwa hi N'wana-wa-Munhu , hikuva hi yena loyi Xikwembu Tatana xi n'wi fungheke hi mfungho wa xona . ”
43006028	Va ku ka yena : “ Xana hi fanele ku endla yini ku tirha mintirho ya Xikwembu xana ? ”
43006029	Yesu a va hlamula , a ku : “ Ntirho wa Xikwembu hi lowu : Hileswaku mi pfumela eka Loyi xi n'wi rhumeke . ”
43006030	Kutani va ku ka yena : “ Loko swi ri tano , xana u endla mahlori wahi hi ma vona , leswaku hi ta pfumela eka wena , xana ? U endla ntirho wihi xana ?
43006031	Vatata wa hina va dyile manna emananga , hilaha Matsalwa ma vuleke hakona loko ma te : ‘ Ú va nyikile vuswa lebyi humaka etilweni , va dya . ’ ”
43006032	Yesu a ku ka vona : “ Ndzi tiyisisile ndzi ri ka n'wina , a a nga ri Muxe la mi nyikeke vuswa lebyi humaka etilweni , kambe Tata wa mina hi yena la mi nyikaka vuswa bya xiviri lebyi humaka etilweni .
43006033	Hikuva vuswa bya Xikwembu hi lebyi byi xikaka hi le tilweni , lebyi nyikaka misava evutomi . ”
43006034	Va ku ka yena : “ Hosi , hi nyike vuswa byebyo hi masiku hinkwawo . ”
43006035	Yesu a ku ka vona : “ Hi mina vuswa bya vutomi ; loyi a taka eka mina , a nga ka a nga twi ndlala , ni loyi a pfumelaka eka mina a nga ka a nga twi torha ni siku ni rin'we .
43006036	Kambe ndzi mi byerile leswaku , hambileswi mi ndzi voneke , a mi pfumeli .
43006037	Hinkwavo lava Tatana a ndzi nyikaka vona , va ta ta ka mina ; ni loyi a taka ka mina , ndzi nga ka ndzi nga n'wi cukumeteli handle .
43006038	Hikuva ndzi xikile hi le tilweni , ku nga ri ku ta endla ku rhandza ka mina , kambe ku endla ku rhandza ka Loyi a ndzi rhumeke .
43006039	Kutani ku rhandza ka Loyi a ndzi rhumeke , hileswaku ndzi nga lahlekeriwi hi lava a ndzi nyikeke vona , hambi a ri un'we ntsena , kambe ndzi va pfuxa hi siku ra makumu .
43006040	Tata wa mina ú lava leswaku un'wana ni un'wana la langutaka N'wana , a va a pfumela eka yena , a va ni vutomi lebyi nga heriki , kutani mina ndzi ta n'wi pfuxa hi siku ra makumu . ”
43006041	Vayuda va n'unun'uta hikwalaho ka yena , hileswi a nga te : “ Hi mina vuswa lebyi xikeke hi le tilweni . ”
43006042	Kutani va ku : “ Xana loyi a hi yena Yesu n'wana Yosefa , loyi hi tivaka tata wa yena ni mana wa yena ke ? Kutani sweswi ú vurisa ku yini , loko a ku : ‘ Ndzi xikile hi le tilweni ? ’ ”
43006043	Yesu a va hlamula , a ku : “ Ku nga vi na ku n'unun'uta exikarhi ka n'wina .
43006044	A ku na munhu la nga taka ka mina , loko a nga kokeriwi ka mina hi Tatana la ndzi rhumeke , kutani mina ndzi ta n'wi pfuxa hi siku ra makumu .
43006045	Ku tsariwile etibukwini ta vaprofeta , va ku : ‘ Hinkwavo va ta dyondzisiwa hi Xikwembu . ’ Un'wana ni un'wana la tweke Tatana ni ku dyondza eka yena , wa ta eka mina .
43006046	A swi vuli leswaku ku ni munhu loyi a tshamaka a vona Tatana , e-e ! Loyi a humaka eka Xikwembu , hi yena ntsena la voneke Tatana .
43006047	“ Ndzi tiyisisile ndzi ri ka n'wina , loyi a pfumelaka , ú ni vutomi lebyi nga heriki .
43006048	Hi mina vuswa bya vutomi .
43006049	Vatata wa n'wina va dyile manna emananga , kambe va file .
43006050	Vuswa lebyi xikaka hi le tilweni hi byo byebyi , lebyi endlaka leswaku loko munhu a dya byona , a nga ka a nga fi .
43006051	Hi mina vuswa lebyi hanyaka lebyi xikeke hi le tilweni ; loko munhu a dya vuswa bya kona , ú ta hanya hilaha ku nga heriki , kutani vuswa lebyi ndzi nga ta byi nyika vanhu , i nyama ya nga ; ndza yi nyika leswaku misava yi va ni vutomi . ”
43006052	Vayuda va kanetana hi xivona , va ku : “ Xana munhu loyi a nga hi nyikisa ku yini nyama ya yena leswaku hi dya xana ? ”
43006053	Yesu a ku ka vona : “ Ndzi tiyisisile ndzi ri ka n'wina , loko mi nga dyi nyama ya N'wana-wa-Munhu , ni loko mi nga nwi ngati ya yena , a mi na vutomi eka n'wina .
43006054	Loyi a dyaka nyama ya nga ni ku nwa ngati ya nga , ú ni vutomi lebyi nga heriki , kutani mina ndzi ta n'wi pfuxa hi siku ra makumu .
43006055	Hikuva nyama ya nga i swakudya swa xiviri , ni ngati ya nga i swakunwa swa xiviri .
43006056	Loyi a dyaka nyama ya nga ni ku nwa ngati ya nga , ú tshama eka mina , na mina ndzi tshama eka yena .
43006057	Kukotisa leswi Tatana la hanyaka a ndzi rhumeke , na leswi mina ndzi hanyaka hikwalaho ka Tatana , hi mukhuva wolowo na yena la ndzi dyaka ú ta hanya hikwalaho ka mina .
43006058	Lebyi hi byo vuswa lebyi xikeke hi le tilweni ; a byi fani ni lebyi vatatana va byi dyeke , hikuva byona a byi va sivelanga ku fa ; loyi a dyaka vuswa lebyi , ú ta hanya hilaha ku nga heriki . ”
43006059	Yesu ú vurile timhaka leti loko a ri karhi a dyondzisa esinagogeni , le Kapernawume .
43006060	Loko vadyondzisiwa va Yesu lavo tala va twile leswi , va ku : “ Rito leri ra nonon'hwa ; i mani la nga ri tiyelaka xana ? ”
43006061	Kambe Yesu ú swi tivile hi mbilu leswaku vadyondzisiwa va yena va n'unun'uta hikwalaho ka swona , kutani a ku ka vona : “ Xana mhaka leyi ya mi khunguvanyisa xana ?
43006062	Mi ta vula yini , siku mi vonaka N'wana-wa-Munhu a tlhandluka a ya laha a a ri kona ni khale xana ?
43006063	Moya hi wona wu hanyisaka , nyama a yi pfuni nchumu . Marito lawa ndzi mi byelaka wona , i moya ni vutomi .
43006064	Hambiswiritano , van'wana exikarhi ka n'wina a va pfumeli . ” ( Hikuva Yesu ú swi tivile ni le ku sunguleni , leswaku i vamani lava nga ta ka va nga pfumeri , ni leswaku loyi a nga ta n'wi xenga i mani . )
43006065	Kutani a engeta a ku : “ Hikokwalaho ndzi mi byeleke , ndzi ku , a ku na munhu loyi a nga taka eka mina , loko a nga nyikiwanga swona hi Tatana . ”
43006066	Ku sukela enkarhini wolowo , vadyondzisiwa va yena lavo tala va tlhelela ndzhaku , va nga ha famba-fambi na yena .
43006067	Hiloko Yesu a ku ka lava khume na vambirhi : “ Xana na n'wina mi lava ku famba xana ? ”
43006068	Simoni Petro a hlamula , a ku ka yena : “ Hosi , hi nga ya ka mani xana ? U ni marito ya vutomi lebyi nga heriki .
43006069	Kutani hina hi ni ku pfumela , ni ku swi tiva leswaku hi wena Muhlawuleki wa Xikwembu . ”
43006070	Yesu a va hlamula , a ku : “ Xana a hi mina ndzi nga mi hlawula , n'wina lava khume na vambirhi ? Kasi un'wana wa n'wina i nala ! ”
43006071	A a vula Yudasi , n'wana Simoni Iskariyota , hikuva hi yena loyi a a tiyimisele ku n'wi xenga , hambileswi a a ri un'wana wa lava khume na vambirhi .
43007001	Endzhaku ka sweswo Yesu a famba-famba eGaleliya ; a nga lavanga ku famba-famba eYudiya hikuva Vayuda a va lava ku n'wi dlaya .
43007002	Nkhuvo wa Vayuda wo endleriwa emintsongeni a wu ri kusuhi .
43007003	Kutani vamakwavo wa yena va ku ka yena : “ Suka la , u ya eYudiya , leswaku vadyondzisiwa va wena na vona va ta vona mintirho leyi u yi endlaka .
43007004	Hikuva a ku na munhu la endlaka xo endla a ri exihundleni , loko a lava ku twakala ematlhelweni hinkwawo ; loko mintirho leyi u yi endlaka yi ri yo yaleyi , tikombe eka misava hinkwayo . ”
43007005	( Hikuva , na vona vamakwavo wa yena a va nga ri na ku pfumela eka yena . )
43007006	Hiloko Yesu a ku ka vona : “ Nkarhi wa mina a wu si fika ; kambe eka n'wina nkarhi wihi ni wihi wu lulamile .
43007007	Misava yi nga ka yi nga mi vengi , kambe mina ya ndzi venga , hikuva ndzi tiyisa vumbhoni bya leswaku mintirho ya yona yi bihile .
43007008	N'wina tlhandlukelani enkhubyeni , mina a ndzi yi enkhubyeni wolowo , hikuva nkarhi wa mina a wu si fika swinene . ”
43007009	Loko a vurile sweswo , a tisalela eGaleliya .
43007010	Kambe loko vamakwavo wa yena va tlhandlukerile enkhubyeni , na yena a tlhandlukela kona , ku nga ri erivaleni , kambe exihundleni .
43007011	Vayuda a va n'wi lava enkhubyeni , va ku : “ Ú kwihi munhu wa kona xana ? ”
43007012	A ku ri ni ku hleva-hleva ngopfu entshungwini , hi mhaka ya yena . Van'wana a va ku : “ I munhu lonene ! ” Van'wana a va ku : “ E-e , ú lahlekisa vanhu . ”
43007013	Hambiswiritano , a ku vanga na munhu la vulavuleke hi yena erivaleni , hikwalaho ka ku chava Vayuda .
43007014	Loko nkhuvo wu ri exikarhi , Yesu a tlhandlukela eTempeleni a sungula ku dyondzisa .
43007015	Vayuda va hlamala , va ku : “ Xana munhu loyi ú byi kuma kwihi vutivi , kasi a nga dyondzanga ? ”
43007016	Yesu a va hlamula a ku : “ Dyondzo leyi ndzi yi dyondzisaka a hi ya mina , kambe i ya Loyi a ndzi rhumeke .
43007017	Loko munhu a navela ku endla ku rhandza ka Xikwembu , ú ta tiva loko dyondzo leyi yi huma eka Xikwembu , kumbe loko ndzi tivulavulela swa mina ntsena ?
43007018	Loyi a vulavulaka swo huma emiehleketweni ya yena , ú tilavela ku dzunisiwa , kasi la lavaka ku dzunisa loyi a n'wi rhumeke , ú tshembekile , kutani ku hava ku homboloka eka yena .
43007019	Xana Muxe a nga mi nyikanga Nawu xana ? Kambe hambiswiritano , ku hava na un'we wa n'wina la hlayisaka Nawu . Hikokwalaho ka yini mi lava ku ndzi dlaya ke ? ”
43007020	Ntshungu wu hlamula , wu ku : “ U ni demona wena ; xana i mani la lavaka ku ku dlaya xana ? ”
43007021	Yesu a va hlamula a ku : “ Ndzi endlile ntirho wun'we , kutani hinkwenu ma ha hlamala hikwalaho ka wona .
43007022	Muxe ú mi nyikile ntolovelo wa ku yimba ( a hi leswaku a wu huma eka Muxe , kambe a wu huma eka vakokwana ) , kutani ma yimbisa munhu hi siku ra Savata !
43007023	Loko mi yimbisa munhu hi siku ra Savata , mi endlela ku hlayisa Nawu wa Muxe ; kutani xana mi ndzi karihela yini , leswi mina ndzi nga hanyisa munhu emirini wa yena hinkwawo hi siku ra Savata xana ?
43007024	Mi nga yi hi nghohe loko mi avanyisa , kambe avanyisani hi ku lulama . ”
43007025	Vaaki van'wana va Yerusalema va ku : “ Xana a hi yena loyi va n'wi lavaka leswaku va ta n'wi dlaya ke ?
43007026	Vonani ! Ú vulavula erivaleni , kambe a va n'wi kongomi ; xana tihosi ti nga va ti swi kumile hakunene leswaku hi yena Mesiya xana ?
43007027	Kasi loyi , ha n'wi tiva lomu a humaka kona , kambe loko a ri Mesiya , siku a humelelaka , ku hava munhu na un'we la nga ta tiva lomu a humaka kona . ”
43007028	Loko Yesu a ri karhi a dyondzisa eTempeleni , a tlakusa rito , a ku : “ Ma ndzi tiva , mi tiva ni lomu ndzi humaka kona ; a ndzi lo titisa , kambe Loyi a ndzi rhumeke , yena i ntiyiso hi xiviri xa wona , kutani a mi n'wi tivi .
43007029	Mina ndza n'wi tiva , hikuva ndzi huma eka yena , naswona hi yena la ndzi rhumeke . ”
43007030	Kutani va ringeta ku n'wi khoma ; kambe a ku vanga na un'we la nga yisa voko eka yena , hikuva nkarhi wa yena a wu nga si fika .
43007031	Lavo tala exikarhi ka ntshungu va pfumela ka yena , va ku : “ Loko Mesiya a ta , xana ú ta endla mahlori lama tlulaka lawa ya endliweke hi munhu loyi xana ? ”
43007032	Vafarisi va twa leswi ntshungu wu hlevetelaka swona ehenhla ka Yesu , kutani vaprista lavakulu ni Vafarisi va rhuma malandza ku ya n'wi khoma .
43007033	Kavaloko a ku ka vona : “ Ndza ha ta va na n'wina nkarhinyana , kutani endzhaku ka swona ndzi ta ya eka Loyi a ndzi rhumeke .
43007034	Mi ta ndzi lava , kambe a mi nga ndzi kumi ; ni laha ndzi nga ta va kona , mi nga ka mi nga ti . ”
43007035	Hiloko Vayuda va vutisana , va ku : “ Ú lava ku ya kwihi munhu loyi , lomu hi nga ta tsandzeka ku n'wi kuma kona xana ? Xana ú lava ku ya eka Vayuda lava hangalakeke exikarhi ka vamatiko , ni ku dyondzisa vamatiko xana ?
43007036	Xana ú vula yini , loko a ku : ‘ Mi ta ndzi lava , kambe a mi nga ndzi kumi ’ , ni loko a ku : ‘ Laha ndzi nga ta va kona , mi nga ka mi nga ti ? ’ ”
43007037	Hi siku ro hetelela ra nkhuvo , ri nga lerikulu , Yesu a suka a yima , kutani a tlakusa rito a ku : “ Loko munhu a ri ni torha , a a te ka mina a ta nwa .
43007038	Hilaha Tsalwa ri vuleke hakona , ‘ milambu ya mati lama hanyaka yi ta khuluka yi huma embilwini ya loyi a pfumelaka eka mina . ’ ”
43007039	Hi ku vula sweswo , a a ringanisa Moya lowu lava pfumeleke eka yena va nga ta nyikiwa wona . Ku fikela nkarhi wolowo , Moya lowo Kwetsima a wu nga si nyikiwa , hikuva Yesu a a nga si tlakusiwa .
43007040	Loko van'wana exikarhi ka ntshungu va twile marito lawa , va ku : “ Loyi hi yena Muprofeta hakunene . ”
43007041	Van'wana va ku : “ Loyi , hi yena Mesiya . ” Kambe van'wana va ku : “ Xana Mesiya a nga huma eGaleliya ke ?
43007042	Xana Tsalwa a ri vulanga leswaku Mesiya ú ta huma erixakeni ra Davhida , a velekiwa eBetlehema , emutini lowu Davhida a a tshama ka wona xana ? ”
43007043	Kutani ku pfuka ku hambana exikarhi ka ntshungu hikwalaho ka yena .
43007044	Van'wana va vona a va navela ku n'wi khoma , kambe a ku vanga na un'we la nga yisa voko eka yena .
43007045	Kavaloko malandza ma vuyela eka vaprista lavakulu ni ka Vafarisi ; vona va ma vutisa , va ku : “ Hikwalaho ka yini mi nga vuyanga na yena ke ? ”
43007046	Malandza ma hlamula , ma ku : “ A ku si va na munhu ni siku ni rin'we la vulavulaka ku fana ni munhu loyi . ”
43007047	Vafarisi va va hlamula , va ku : “ Xana na n'wina mi xiseteriwile xana ?
43007048	I mani eka vakulukumba ni le ka Vafarisi loyi a tshamaka a pfumela eka yena xana ?
43007049	Kambe loko va ri vanhu va ntshungu wolowo , lava nga tiviki Nawu , va rhukaniwile . ”
43007050	Un'wana wa vona , yena Nikodema loyi a nga tshama a ta ka Yesu , a ku ka vona :
43007051	“ Xana Nawu wa hina wu nga avanyisa munhu , a nga si yingisiwa , ni leswi a swi endleke swi nga si tiviwa xana ? ”
43007052	Va n'wi hlamula , va ku : “ Xana na wena u huma eGaleliya ke ? Lavisisa swinene u ta vona leswaku ku hava muprofeta la humaka eGaleliya . ” [
43007053	Kutani va hangalaka , un'wana ni un'wana a ya ekaya ka yena .
43008001	Loko a ri Yesu yena a ya eNtshaveni ya Mitlhwari .
43008002	Nimixo , a hubuta a vuyela eTempeleni ; vanhu hinkwavo va ta eka yena , kutani a tshama hansi , a sungula ku va dyondzisa .
43008003	Vatsari ni Vafarisi va tisa wansati loyi a kumiweke a ri karhi a endla vuoswi . Va n'wi yimisa emahlweni ka vanhu hinkwavo ,
43008004	kutani va ku ka Yesu : “ Mudyondzisi , wansati loyi ú kumiwile a ri karhi a endla vuoswi .
43008005	Muxe ú hi lerisile eNawini ku khandla vavasati lavo tano hi maribye ; xana wena , a ri yini ke ? ”
43008006	A va vula sweswo ku ri ku n'wi ringa , leswaku va ta kuma mhaka leyi va nga n'wi vekaka nandzu ha yona . Kambe Yesu a korhama , a tsala-tsala hansi hi ritiho .
43008007	Kutani loko va sindzisa hi ku n'wi vutisisa , a ololoka , a ku ka vona : “ Loyi a nga riki na xidyoho , exikarhi ka n'wina , a a rhange a n'wi hoxa hi ribye . ”
43008008	A tlhela a korhama , a tsala-tsala hansi .
43008009	Kuteloko va twile sweswo , va huma ha un'we un'we , ku sungula hi lavakulu ; kutani Yesu a sala a ri yexe , wansati na yena a ri kwalaho .
43008010	Kutani Yesu a ololoka , a ku ka yena : “ Manana , va kwihi ke ? Xana a ku na un'we la ku avanyiseke xana ? ”
43008011	A ku : “ Na un'we a nga kona , Hosi . ” Yesu a ku ka yena : “ Na mina a ndzi ku avanyisi ; famba , kutani u nga ha tlheli u dyoha . ” ]
43008012	Kutani Yesu a engeta a vulavula na vona , a ku : “ Hi mina ku vonakala ka misava ; loyi a ndzi landzelelaka a nga ka a nga fambi emunyameni ni siku ni rin'we , kambe ú ta va ni ku vonakala ka vutomi . ”
43008013	Kavaloko Vafarisi va ku ka yena : “ U tihumesela vumbhoni ! Vumbhoni bya wena a byi tiyanga . ”
43008014	Yesu a va hlamula , a ku : “ Na loko ndzi tihumesela vumbhoni , vumbhoni bya mina byi tiyile , hikuva ndzi tiva lomu ndzi humaka kona , ni lomu ndzi yaka kona ; kambe n'wina a mi tivi lomu ndzi humaka kona , ni lomu ndzi yaka kona a mi ku tivi .
43008015	N'wina , mi avanyisa hi mukhuva wa vanhu ; mina a ndzi avanyisi munhu .
43008016	Kambe , na loko ndzi avanyisa , ku avanyisa ka mina hi lokunene ; hikuva a ndzi ndzexe , kambe Tatana la ndzi rhumeke ú na mina .
43008017	Enawini wa n'wina , ku tsariwile leswaku vumbhoni bya vanhu vambirhi byi tiyile .
43008018	Hi mina la tihumeselaka vumbhoni , kutani na yena Tatana , loyi a ndzi rhumeke , ú humesa vumbhoni ehenhla ka mina . ”
43008019	Va ku ka yena : “ Tata wa wena ú kwihi ? ” Yesu a hlamula , a ku : “ A mi ndzi tivi , hambi a ri Tata wa mina a mi n'wi tivi ; loko onge mi ndzi tivile , ingi mi tivile na Tata wa mina . ”
43008020	Yesu ú vurile marito lawa loko a ri karhi a dyondzisa eTempeleni , laha swibya swa nhlengo a swi vekiwa kona ; kutani a ku vanga na un'we la n'wi khomeke , hikuva nkarhi wa yena a wu nga si fika .
43008021	Yesu a engeta a ku ka vona : “ Ndza famba , kutani mi ta ndzi lava , kambe mi ta fela eku dyoheni ka n'wina . Laha ndzi yaka kona , mi nga ka mi nga yi . ”
43008022	Kwalaho Vayuda va ku : “ Xana ú ta tidlaya , leswi a nge : ‘ Laha ndzi yaka kona , mi nga ka mi nga yi ’ xana ? ”
43008023	A ku ka vona : “ N'wina mi huma kwala hansi ; mina ndzi huma le henhla ; n'wina mi va misava leyi ; mina a ndzi wa misava leyi .
43008024	Hi swo leswi ndzi mi byeleke swona , loko ndzi te : ‘ Mi ta fela eswidyohweni swa n'wina . ’ Hikuva loko mi nga pfumeri leswaku ‘ Mina ndzi yena ’ , mi ta fela eswidyohweni swa n'wina . ”
43008025	Kavaloko va ku ka yena : “ Hi wena mani ? ” Yesu a ku ka vona : “ Ndzi ni mhaka yihi ku tiya ndza ha vulavula na n'wina xana ?
43008026	Ndzi ni leswo tala leswi ndzi nga swi vulaka ni ku swi avanyisa ehenhla ka n'wina ; kambe Loyi a ndzi rhumeke i ntiyiso wa xiviri ; kutani leswi ndzi swi tweke eka yena , ndzi swi tivisa misava . ”
43008027	A va tivanga leswaku a a vulavula na vona hi swa Tatana .
43008028	Hikokwalaho , Yesu a ku ka vona : “ Loko mi ta va mi tlakusile N'wana-wa-Munhu , hi kona mi nga ta tiva leswaku ‘ Mina ndzi yena ’ . Naswona mi ta tiva leswaku a ndzi endli nchumu hi ku tirhandzela ka mina , kambe ndzi vula swilo leswi hilaha Tatana a ndzi dyondziseke hakona .
43008029	Loyi a ndzi rhumeke , ú na mina ; a nga ndzi tshikanga ndzi ri ndzexe , hikuva masiku hinkwawo ndzi endla leswi swi n'wi tsakisaka . ”
43008030	Loko a ri karhi a vula timhaka leti , lavo tala va pfumela eka yena .
43008031	Yesu a ku ka Vayuda lava pfumeleke ka yena : “ Loko mi tiyisela eritweni ra mina , mi vadyondzisiwa va mina hakunene ;
43008032	naswona mi ta tiva ntiyiso , kutani ntiyiso wu ta mi ntshunxa . ”
43008033	Va n'wi hlamula va ku : “ Hi vatukulu va Abrahama ; a hi si va mahlonga ya munhu ni siku ni rin'we . Xana u nga vurisa ku yini u ku : ‘ Mi ta va lava ntshunxiweke ’ xana ? ”
43008034	Yesu a va hlamula , a ku : “ Ndzi tiyisisile ndzi ri ka n'wina : Un'wana ni un'wana la endlaka xidyoho , i hlonga ra xidyoho .
43008035	Hlonga a ri tshameli makumu ekaya , kambe la tshamelaka makumu i n'wana wa laha kaya .
43008036	Hikokwalaho ke , loko N'wana a mi ntshunxa , mi ta va lava ntshunxekeke hakunene .
43008037	Ndza swi tiva leswaku mi vatukulu va Abrahama , kambe mi lava ku ndzi dlaya , hikuva rito ra mina ri hava ndhawu eka n'wina .
43008038	Mina ndzi vulavula hi leswi ndzi swi voneke eka Tatana , kambe n'wina mi endla leswi mi swi tweke swi huma eka tata wa n'wina . ”
43008039	Va n'wi hlamula , va ku : “ Tata wa hina i Abrahama . ” Yesu a ku ka vona : “ Loko a mi ri vana va Abrahama , a mi ta tirha mintirho ya Abrahama .
43008040	Kambe sweswi mi lava ku ndzi dlaya , mina loyi ndzi nga mi byela ntiyiso lowu ndzi wu tweke eka Xikwembu ! Abrahama a nga endlanga swona leswi .
43008041	N'wina mi endla mintirho ya tata wa n'wina . ” Va ku ka yena : “ Hina a hi vana vo tswariwa hi vuhunguki ; hi ni tatana un'we ntsena , xi nga Xikwembu . ”
43008042	Yesu a ku ka vona : “ Loko Xikwembu a xi ri tata wa n'wina , a mi ta ndzi rhandza , hikuva mina sweswi ndzi nga kwala ndzi huma eka Xikwembu . A ndzi lo titisa , kambe ndzi rhumiwile hi xona .
43008043	Hikwalaho ka yini mi nga twisisi leswi ndzi swi vulaka xana ? I mhaka ya leswi mi tsandzekaka ku yingisa rito ra mina .
43008044	N'wina mi huma eka tata wa n'wina , a nga Diyavulosi , kutani mi tsakela ku endla ku navela ka tata wa n'wina . A a ri mudlayi ni le ku sunguleni . A nga yimanga entiyisweni , hikuva ku hava ntiyiso eka yena . Loko a vulavula mavunwa , ú tikomba lexi a nga xona , hikuva i muhembi , ni tata wa mavunwa .
43008045	Kambe mina ndzi vulavula ntiyiso , kutani hi swo swi endlaka leswaku mi nga ndzi pfumeli .
43008046	I mani eka n'wina la nga kombaka xidyoho xa mina xana ? Loko ndzi vulavula ntiyiso , hikwalaho ka yini mi nga ndzi pfumeli ?
43008047	Loyi a humaka eka Xikwembu ú yingisa marito ya Xikwembu ; kambe n'wina a mi yingisi , hikuva a mi humi eka Xikwembu . ”
43008048	Vayuda va hlamula , va ku ka yena : “ Xana ho hemba loko hi ku , u Musamariya , ni leswaku u ni demona ke ? ”
43008049	Yesu a hlamula , a ku : “ Mina , a ndzi na demona , kambe ndzi xixima Tata wa mina , kutani n'wina a mi ndzi xiximi .
43008050	A ndzi tilaveli ku dzunisiwa ; ú kona la lavaka ku ndzi dzunisa , naswona wa ndzi avanyisela .
43008051	Ndzi tiyisisile ndzi ri ka n'wina , munhu la hlayisaka rito ra mina , a nga ka a nga voni rifu ni siku ni rin'we . ”
43008052	Vayuda va ku ka yena : “ Sweswi ha swi tiva leswaku u ni demona ; Abrahama ú file ; swi tano na vaprofeta , va file ; kutani wena u ku : ‘ Loko munhu a hlayisa rito ra mina , a nga ka a nga khumbiwi hi rifu ni siku ni rin'we ! ’
43008053	Xana u lonkulu ku tlula Abrahama tata wa hina loyi a nga fa xana ? Vaprofeta na vona va file ; xana u tivona u ri mani xana ? ”
43008054	Yesu a hlamula , a ku : “ Loko ndzi tidzunisa , ku tidzunisa ka mina loku a ku pfuni nchumu . La ndzi dzunisaka i Tata wa mina , loyi mi nge : ‘ I Xikwembu xa hina . ’
43008055	Kasi a mi n'wi tivi , kambe mina ndza n'wi tiva . Loko ndzi nga vula leswaku a ndzi n'wi tivi , ndzi ta va muhembi ku fana na n'wina . Kambe mina ndza n'wi tiva , kutani ndzi hlayisa rito ra yena .
43008056	Tata wa n'wina Abrahama ú tsakile ngopfu ku vona siku ra mina ; ú ri vonile , a vuya a tsaka . ”
43008057	Kwalaho Vayuda va ku ka yena : “ A wu si fika ni le ka malembe ya 50 , kutani xana u ri , u vonile Abrahama xana ? ”
43008058	Yesu a ku ka vona : “ Ndzi tiyisisile ndzi ri ka n'wina : Loko Abrahama a nga si va kona , mina a ndzi ri ‘ Loyi ndzi nga yena ’ . ”
43008059	Kutani va rhola maribye ku n'wi hoxetela , kambe Yesu a tumbela , kutani a huma eTempeleni .
43009001	Loko Yesu a ri karhi a hundzela emahlweni , a vona munhu loyi a velekiweke a file mahlo .
43009002	Kutani vadyondzisiwa va yena va n'wi vutisa , va ku : “ Mufundhisi , i xidyoho xa mani lexi endleke leswaku munhu loyi a velekiwa a nga voni : I xa yena kumbe i xa vatswari va yena xana ? ”
43009003	Yesu a hlamula , a ku : “ A ku dyohanga yena kumbe vatswari va yena , kambe ú velekiwile a file mahlo leswaku mintirho ya Xikwembu yi ta vonaka ha yena .
43009004	Hi fanele ku tirha mintirho ya Loyi a ndzi rhumeke , dyambu ri nga si pela ; vusiku bya ta , lebyi munhu a nga ta ka a nga ha swi koti ku tirha .
43009005	Loko ndza ha ri laha misaveni , ndzi ku vonakala ka misava . ”
43009006	Kuteloko a vurile sweswo , a tshwutela hansi , a pfuva ndzhope hi marha ; a tota mahlo ya munhu yoloye hi ndzhope ya kona ,
43009007	kutani a ku ka yena : “ Famba u ya hlamba exidziveni xa Silowama ( hileswaku ‘ Xirhumiwa ’ ) . ” Kutani a ya a ya hlamba , a vuya a ri karhi a vona .
43009008	Lava akelaneke na yena ni lava a va tala ku n'wi vona a ri mukomberi , va ku : “ Xana a hi yena loyi a a tolovele ku tshama a ri karhi a kombela xana ? ”
43009009	Van'wana va ku : “ Hi yena . ” Van'wana va ku : “ E-e , a hi yena , kambe wo fana na yena . ” Yena hi yexe a ku : “ Hi mina ! ”
43009010	Kutani va ku ka yena : “ Mahlo ya wena ma horisiwile hi mukhuva wihi xana ? ”
43009011	Yena a hlamula , a ku : “ Munhu loyi va nge i Yesu , ú pfuve ndzhope , a ndzi tota mahlo hi yona , kutani ú te ka mina : ‘ Famba u ya hlamba le Silowama ! ’ Ndzi yile , ndzi ya hlamba , kutani ndzi kotile ku vona . ”
43009012	Va ku ka yena : “ Ú kwihi munhu wa kona ? ” A ku : “ A ndzi swi tivi . ”
43009013	Va yisa munhu loyi a a file mahlo eka Vafarisi .
43009014	Siku leri Yesu a pfuveke ndzhope ha rona a horisa mahlo ya munhu loyi , a ri ri ra Savata .
43009015	Vafarisi va engeta va vutisisa munhu wa kona ku tiva hilaha a horisiweke hakona . A ku ka vona : “ Ú ndzi totile mahlo hi ndzhope ; ndzi yile ndzi ya hlamba , kutani sweswi ndzi kota ku vona . ”
43009016	Vafarisi van'wana va ku : “ La endleke swilo leswi a nga humi eka Xikwembu , hikuva a nga na mhaka ni siku ra Savata . ” Van'wana va ku : “ Xana munhu wa mudyohi a nga swi kotisa ku yini ku endla mahlori layo tano xana ? ” Kutani ku va ni ku hambana exikarhi ka vona .
43009017	Va tlhela va vutisa loyi a a file mahlo , va ku : “ Wena u ri yini hi yena , leswi u nge , ú ku horisile mahlo ? ” Yena a ku : “ I muprofeta ! ”
43009018	Vayuda a va nga pfumeli loko va byeriwa leswaku munhu loyi khale a a file mahlo , ni leswaku sweswi ú hundzukile la kotaka ku vona ; kutani va vitana vatswari va yena ,
43009019	va va vutisa , va ku : “ Xana loyi i n'wana wa n'wina loyi mi nge , ú velekiwile a file mahlo xana ? Sweswi ú swi kotisa ku yini ku vona xana ? ”
43009020	Vatswari va yena va hlamula va ku : “ Ha swi tiva leswaku loyi i n'wana wa hina , ni leswaku ú velekiwile a file mahlo ;
43009021	kambe lexi xi endlaka leswaku sweswi a kota ku vona , a hi xi tivi , ni loyi a n'wi horiseke mahlo , a hi n'wi tivi . N'wi vutiseni , ú kurile , ú ta tivulavulela . ”
43009022	Vatswari va yena a va vurisa sweswo hi ku chava Vayuda , hikuva Vayuda a va twananile leswaku , loko munhu un'wana a nga tshuka a vula leswaku Yesu i Mesiya , ú ta hlongoriwa esinagogeni .
43009023	Hikokwalaho vatswari va yena va nga te : “ Ú kurile , n'wi vutiseni . ”
43009024	Va tlhela va vitana kambe munhu loyi a a file mahlo , va ku ka yena : “ Hlambanya emahlweni ka Xikwembu ! Hina ha swi tiva leswaku munhu loyi i mudyohi . ”
43009025	Yena a ku : “ Mina a ndzi swi tivi loko a ri mudyohi ; ndzo tiva xilo xin'we ntsena , hileswaku a ndzi tsandzeka ku vona , kasi sweswi ndza vona . ”
43009026	Va ku ka yena : “ Ú endlile yini eka wena ? Ú ku horisile mahlo hi mukhuva wihi ke ? ”
43009027	A va hlamula , a ku : “ Ndzi mi byerile khale , kambe a mi swi twanga ; hikwalaho ka yini mi lava ku tlhela mi twa mhaka leyi xana ? Xana na n'wina mi lava ku va vadyondzisiwa va yena xana ? ”
43009028	Kutani va n'wi rhuketela va ku : “ Hi wena u nga mudyondzisiwa wa yena ; hina hi vadyondzisiwa va Muxe .
43009029	Ha swi tiva leswaku Xikwembu xi vulavurile na Muxe ; kambe munhu loyi , a hi tivi lomu a humaka kona . ”
43009030	La horisiweke a va hlamula , a ku : “ Hi yo mhaka leyi hlamarisaka ! A mi tivi lomu a humaka kona , kambe ú ndzi horisile mahlo !
43009031	Ha swi tiva leswaku Xikwembu a xi yingisi vadyohi ; kambe loko munhu a chava Xikwembu , a endla ku rhandza ka xona , Xikwembu xa n'wi yingisa .
43009032	A hi si swi twa ni siku ni rin'we , leswaku munhu la velekiweke a nga voni , a nga va a horisiwe mahlo hi munhu un'wana .
43009033	Loko onge munhu luya a nga humanga eka Xikwembu , ingi a nga kotanga ku endla nchumu . ”
43009034	Va n'wi hlamula va ku : “ Wena u velekiweke ethyakeni ra swidyoho , u nga dyondzisa hina xana ? ” Kutani va n'wi hlongolela handle .
43009035	Yesu a twa leswaku va n'wi hlongorile , kutani loko a n'wi kumile , a ku ka yena : “ Xana wa pfumela eka N'wana-wa-Munhu xana ? ”
43009036	A hlamula a ku : “ I mani Hosi , leswaku ndzi ta kota ku pfumela ka yena ? ”
43009037	Yesu a ku ka yena : “ U n'wi vonile , hi yena loyi a vulavulaka na wena . ”
43009038	Wanuna a hlamula a ku : “ Hosi , ndza pfumela ! ” kutani a nkhinsama emahlweni ka Yesu .
43009039	Yesu a ku : “ Ndzi tile emisaveni leyi ku ta avanyisa vanhu , leswaku lava nga voniki va kota ku vona , ni leswaku lava vonaka va hundzuka lavo-fe-mahlo . ”
43009040	Vafarisi van'wana lava a va ri na yena , va twa marito lawa , kutani va ku ka yena : “ Xana na hina hi file mahlo xana ? ”
43009041	Yesu a ku ka vona : “ Loko a mi file mahlo , a mi nga ta va na nandzu ; kambe sweswi , leswi mi nge : ‘ Ha vona ’ , nandzu wa ha ri na n'wina .
43010001	“ Ndzi tiyisisile ndzi ri ka n'wina : Loyi a nga ngheniki hi nyangwa etshangeni ra tinyimpfu , kambe a khandziya hi kun'wana , i khamba , tlhelo i xigevenga .
43010002	Kambe murisi wa tinyimpfu ú nghena hi nyangwa .
43010003	Mulanguteri wa nyangwa wa n'wi pfulela , kutani tinyimpfu ti twa rito ra yena ; ú vitana tinyimpfu leti nga ta yena hi mavito ya tona , a ti humesela handle .
43010004	Loko a humesile leti nga ta yena hinkwato , a ti rhangela emahlweni , kutani tinyimpfu ta n'wi landzelela , hikuva ti tiva rito ra yena .
43010005	Ti nga ka ti nga landzi munhu loyi ti nga n'wi tiviki ; ti ta n'wi balekela , hikuva a ti tivi rito ra vambe . ”
43010006	Yesu ú va byerile xifaniso lexi , kambe vona a va twisisanga leswi a a va byela swona .
43010007	Yesu a engeta a ku ka vona : “ Ndzi tiyisisile ndzi ri ka n'wina : Hi mina nyangwa ya tinyimpfu .
43010008	Hinkwavo lava teke ndzi nga si fika , i makhamba , tlhelo i swigevenga , kambe tinyimpfu a ti va yingisanga .
43010009	Hi mina nyangwa . Loko munhu a nghena ha mina , ú ta ponisiwa ; ú ta nghena a huma , a kuma madyelo .
43010010	Muyivi ú tela ntsena ku yiva , ni ku tlhava , ni ku lovisa ; mina ndzi tile leswaku tinyimpfu ti va ni vutomi , ti byi kuma hi ntalo .
43010011	“ Hi mina murisi lonene . Murisi lonene ú nyiketa vutomi bya yena a fela tinyimpfu .
43010012	La tirhelaka mali , a nga riki murisi kumbe n'wini wa tinyimpfu , ú siya tinyimpfu a tsutsuma loko a vona xinkankanka xi ta ; kutani xinkankanka xi ti vutla ni ku ti hangalasa .
43010013	Mhaka hileswaku i mutirheli wa mali ntsena , a nga vuli nchumu hi tinyimpfu .
43010014	Hi mina murisi lonene ; ndzi tiva leti nga ta mina , ni leti nga ta mina ta ndzi tiva ,
43010015	hilaha Tatana a ndzi tivaka hakona , ni hilaha na mina ndzi tivaka Tatana hakona ; kutani ndzi nyiketa vutomi bya mina ndzi fela tinyimpfu .
43010016	Naswona ndzi ni tinyimpfu tin'wana leti nga riki ta tshanga leri ; na tona ndzi fanele ku ti vuyisa ; ti ta yingisa rito ra mina , kutani ti ta endla ntlhambi wun'we , ti va ni murisi un'we .
43010017	Tatana wa ndzi rhandza , hikuva ndzi nyiketa vutomi bya mina , leswaku ndzi ta tlhela ndzi byi kuma .
43010018	A ku na munhu la ndzi tekelaka byona , kambe ndza byi nyiketa hi ku rhandza ka mina ; ndzi ni matimba ya ku byi nyiketa , ni matimba ya ku tlhela ndzi byi kuma . Hi swona leswi Tata wa mina a ndzi leriseke ku endla swona . ”
43010019	Ku hambana ku tlhela ku va kona exikarhi ka Vayuda hikwalaho ka marito walawo .
43010020	Lavo tala exikarhi ka vona a va ku : “ Ú ni demona , ú hlangane nhloko ! Mi n'wi yingisela yini xana ? ”
43010021	Kambe van'wana a va ku : “ Marito lawa a hi ya munhu la nga ni demona . Xana demona ri nga pfula mahlo ya lavo-fe-mahlo xana ? ”
43010022	Enkarhini wolowo , a ku ri ni nkhuvo wa ku hlawulekisa Tempele eYerusalema . A byi ri vuxika ,
43010023	kutani Yesu a a famba-famba eTempeleni , erikupakupeni ra Solomoni .
43010024	Kavaloko Vayuda va n'wi rhendzela , va ku ka yena : “ U ta hi kanakanisa ku fikela rini xana ? Loko u ri yena Mesiya , hi byele xikan'we u nga rhendzeleki . ”
43010025	Yesu a va hlamula , a ku : “ Ndzi mi byerile , kambe a mi pfumeri . Mintirho leyi ndzi yi endlaka hi vito ra Tata wa mina , yi veka vumbhoni ehenhla ka mina .
43010026	Kambe a mi pfumeri , hikuva a mi tinyimpfu ta mina .
43010027	Tinyimpfu ta mina ti yingisa rito ra mina ; ndza ti tiva , kutani ta ndzi landzelela .
43010028	Ndzi ti nyika vutomi lebyi nga heriki ; ti nga ka ti nga lovi ni siku ni rin'we , naswona a ku na munhu la nga ta ti vutla evokweni ra mina .
43010029	Tata wa mina la ndzi nyikeke tona , ú nkulukumba ku tlula hinkwaswo ; kutani a ku na munhu la kotaka ku vutla nchumu evokweni ra Tatana .
43010030	Mina na Tatana hi un'we . ”
43010031	Vayuda va tlhela va teka maribye va lava ku n'wi khandla .
43010032	Yesu a ku ka vona : “ Ndzi mi kombile mintirho leyo tala yo saseka , leyi humaka eka Tatana ; xana , eka yona , hi wihi ntirho lowu mi ndzi khandlelaka wona xana ? ”
43010033	Vayuda va n'wi hlamula va ku : “ A hi ku khandleli ntirho lowunene , kambe hileswi u sandzaka Xikwembu , ni leswi u tiendlaka Xikwembu , kasi wena u munhu ntsena . ”
43010034	Yesu a va hlamula , a ku : “ Xana a ku tsariwanga eNawini wa n'wina leswaku Xikwembu xi te : ‘ Mi swikwembu ’ xana ?
43010035	Xi va vurile ‘ swikwembu ’ , vona lava Rito ra Xikwembu ri fikeke eka vona ; kutani Tsalwa ri nga ka ri nga herisiwi .
43010036	Kutani ke , hikwalaho ka yini mi ku : ‘ U sandza Xikwembu ’ , hi mhaka ya leswi ndzi nga te : ‘ Ndzi N'wana wa Xikwembu ’ xana ? Kasi hi mina loyi Tatana a nga n'wi hlawula ni ku n'wi rhuma emisaveni .
43010037	Loko ndzi nga endli mintirho ya Tata wa mina , mi nga ndzi pfumeli !
43010038	Kambe loko ndzi endla yona , hambi mi nga ndzi pfumeli , pfumelani yona mintirho , mi ta tiva ni ku twisisa leswaku Tatana ú le ka mina , na mina ndzi le ka Tatana . ”
43010039	Hiloko va ringeta kambe ku n'wi khoma , kambe a chupuka emavokweni ya vona .
43010040	Kutani a tlhela a pela nambu wa Yordani , a ya laha Yohane a a khuvulela kona eku sunguleni , kutani a tshama kona .
43010041	Lavo tala va ta ka yena va ku : “ Yohane a nga endlanga ni xikombiso ni xin'we , kambe hinkwaswo leswi Yohane a nga swi vula henhla ka munhu loyi , swi tiyile . ”
43010042	Kutani lavo tala va pfumela ka yena exivandleni xexo .
43011001	Siku rin'wana , munhu loyi va nge i Lazaro wa Betaniya , a khomiwa hi vuvabyi , a ri emutini wa vamakwavo Mariya na Marta .
43011002	( Mariya , hi yena loyi a tshamaka a tota Hosi hi mafurha layo nun'hwela , a tlhela a n'wi sula milenge hi misisi ya yena ; kutani Lazaro loyi a a vabya loyi , a a ri makwavo wa yena . )
43011003	Vamakwavo lava va xisati va rhumela rito eka Yesu , va ku ka yena : “ Hosi , loyi u n'wi rhandzaka wa vabya . ”
43011004	Loko Yesu a twa sweswo , a ku : “ Vuvabyi lebyi a byi nga yisi eku feni , kambe i bya ku dzunisa Xikwembu , ni leswaku N'wana wa Xikwembu a dzunisiwa hikwalaho ka byona . ”
43011005	Yesu a a rhandza Marta ni makwavo Mariya , a rhandza na Lazaro .
43011006	Loko a twile leswaku Lazaro wa vabya , a yimanyana masiku mambirhi laha a a ri kona .
43011007	Kutani endzhaku ka sweswo a ku ka vadyondzisiwa : “ A hi tlheleleni eYudiya . ”
43011008	Vadyondzisiwa va ku ka yena : “ Mufundhisi , ku nga ri khale , Vayuda a va lava ku ku khandla hi maribye . Xana wa ha lava ku tlhelela kona ke ? ”
43011009	Yesu a hlamula a ku : “ Xana siku rin'we a ri na tiawara ta 12 xana ? Loko munhu a famba ninhlekanhi , a nga khuguriwi , hikuva ú vona ku vonakala ka misava leyi ;
43011010	kambe loko munhu a famba nivusiku , wa khuguriwa , hikuva ku vonakala a ku kona eka yena . ”
43011011	Loko a vurile sweswo , a engeta a ku ka vona : “ Lazaro murhandziwa wa hina , ú etlele , kambe ndzi ya ku ya n'wi pfuxa . ”
43011012	Vadyondzisiwa va ku ka yena : “ Hosi , loko a etlele , ú ta hanya . ”
43011013	Yesu a a vulavula hi ta ku fa ka Lazaro , kambe vona a va anakanya leswaku ú vulavula hi ta ku etlela vurhongo byinene .
43011014	Kutani Yesu a va byela erivaleni , a ku : “ Lazaro ú file ,
43011015	kutani , hikwalaho ka n'wina , ndzi tsakile hileswi a ndzi nga ri kona kwale , leswaku mi ta pfumela . Kambe a hi yeni eka yena ! ”
43011016	Tomasi loyi a vuriwaka “ Hahla ” , a ku ka vadyondzisiwa-kulobye : “ A hi yeni na hina , leswaku hi ya fa na yena . ”
43011017	Kutani loko Yesu a fika , a kuma leswaku Lazaro ú hetile mune wa masiku a ri sirheni .
43011018	Muti wa Betaniya a wu ri kusuhi na Yerusalema ; mpfhuka wa kona a wu ri kwalomu ka 3 km .
43011019	Kutani Vayuda lavo tala a va tile ka Marta na Mariya ku ta va chavelela hikwalaho ka rifu ra makwavo wa vona .
43011020	Loko Marta a twa leswaku Yesu wa ta , a ya n'wi hlanganisa ; Mariya yena a a tshamile ndlwini .
43011021	Kutani Marta a ku ka Yesu : “ Hosi , loko onge u vile kona , ingi makwerhu a nga fanga .
43011022	Kambe nisweswi ndza swi tiva leswaku hinkwaswo leswi u swi kombelaka eka Xikwembu , xona xi ta ku nyika swona . ”
43011023	Yesu a ku ka yena : “ Makwenu ú ta tlhela a pfuka . ”
43011024	Marta a ku ka yena : “ Ndza swi tiva leswaku ú ta pfuka hi siku ra makumu , eku pfukeni ka vafi . ”
43011025	Yesu a ku ka yena : “ Hi mina ku pfuka ni vutomi ; la pfumelaka ka mina , hambi a nga fa , ú ta hanya ,
43011026	kutani un'wana ni un'wana la hanyaka , a va a pfumela ka mina , a nga ka a nga fi ni siku ni rin'we . Xana wa swi pfumela sweswo xana ? ”
43011027	A ku ka yena : “ Ina Hosi , ndza pfumela leswaku hi wena Mesiya , N'wana wa Xikwembu , loyi a taka laha misaveni . ”
43011028	Loko Marta a vurile sweswo , a ya , a ya vitana Mariya makwavo , a n'wi byela hi ku hlevetela a ku : “ Mudyondzisi ú kwala , wa ku vitana . ”
43011029	Loko Mariya a twa sweswo , a pfuka hi ku hatlisa , a ya eka Yesu .
43011030	( Yesu a a nga si nghena emutini , kambe a a ha ri kwala Marta a nga n'wi hlanganisa kona . )
43011031	Vayuda lava a va ri ndlwini na Mariya va ri karhi va n'wi chavelela , loko va n'wi vona a suka a yima a huma hi ku hatlisa , va n'wi landza hi ku anakanya leswaku ú ya le sirheni ku ya rila kona .
43011032	Loko Mariya a fika laha Yesu a nga kona ni loko a n'wi vona , a nkhinsama emilengeni ya yena , a ku ka yena : “ We Hosi , loko onge a wu vile kona , ingi makwerhu a nga fanga . ”
43011033	Loko Yesu a n'wi vona a ri karhi a ba nkosi a rila , ni loko a vona Vayuda lava n'wi heleketaka na vona va ri karhi va ba nkosi va rila , a tlhaveka swinene emoyeni ni ku twa ku vaviseka lokukulu ;
43011034	kutani a ku : “ Mi n'wi vekile kwihi xana ? ” Va ku ka yena : “ Hosi , tana u ta vona . ”
43011035	Yesu a rila .
43011036	Kutani Vayuda va ku : “ Vonani hilaha a a n'wi rhandza hakona ! ”
43011037	Van'wana va vona va ku : “ Yena loyi a nga pfula mahlo ya lavo-fe-mahlo , hikwalaho ka yini a nga kotanga ku endla leswaku munhu loyi a nga fi xana ? ”
43011038	Yesu a engeta a tlhaveka emoyeni , a ta kusuhi ni sirha . Sirha a ri ri bako , kutani bako ra kona a ri pfariwile hi ribye .
43011039	Yesu a ku : “ Susani ribye ! ” Marta makwa wa mufi a ku ka yena : “ Kambe Hosi , sweswi ku fanele ku va na ku nun'hwa , hikuva ku hundzile mune wa masiku a file . ”
43011040	Yesu a ku ka yena : “ Xana a ndzi ku byelanga leswaku loko u pfumela , u ta vona ku kwetsima ka Xikwembu xana ? ”
43011041	Kavaloko va susa ribye , kutani Yesu a languta henhla , a ku : “ Tatana , ndza ku nkhensa , hikuva u ndzi yingisile .
43011042	Mina ndzi swi tivile leswaku masiku hinkwawo wa ndzi yingisa , kambe ndzi vurile swilo leswi hikwalaho ka ntshungu lowu yimeke kwala , wu ta kala wu pfumela leswaku hi wena la ndzi rhumeke . ”
43011043	Kuteloko a vurile sweswo , a huwelela hi rito leri tlakukeke , a ku : “ Lazaro , humela handle ! ”
43011044	Kutani mufi a huma , a tsondzeleriwile milenge ni mavoko hi malapi , mombo wa yena wu bohiwile hi duku . Yesu a ku ka vona : “ N'wi ntshunxeni , leswaku a kota ku muka . ”
43011045	Lavo tala exikarhi ka Vayuda lava a va tile ka Mariya , loko va vonile leswi Yesu a swi endleke , va pfumela eka yena .
43011046	Kambe van'wana va vona va ya eka Vafarisi , va ya va byela leswi Yesu a swi endleke .
43011047	Kavaloko vaprista lavakulu ni Vafarisi va vitana Huvo ya Sanedri , va ku : “ Hi ta endla yini xana , leswi munhu loyi a endlaka mahlori layo tala ?
43011048	Loko hi n'wi tshikisa sweswo , hinkwavo va ta pfumela ka yena , kutani Varhoma va ta ta va ta lovisa ndhawu leyi ya hina , ni ku hi heta hi rixaka . ”
43011049	Un'wana wa vona loyi va nge i Kayafasi , a a ri Muprista lonkulu lembe rero , kutani a ku ka vona : “ A mi tivi nchumu n'wina ;
43011050	xana a mi voni leswaku hi leswi pfunaka hina loko munhu un'we a fela van'wana , ku ri ni leswaku rixaka hinkwaro ri lova xana ? ”
43011051	Marito lawa a ma nga humi emiehleketweni ya yena ; ú ma vurile hileswi a a ri Muprista lonkulu lembe rero , kutani a vhumbha leswaku Yesu ú ta fanela ku fela rixaka ;
43011052	naswona ku nga ri ntsena ku fela rixaka , kambe ku ri ku hlengeleta vanhu va Xikwembu lava hangalakeke , a va endla van'we .
43011053	Kutani ku sukela siku rero , Vayuda va boha makungu ya ku dlaya Yesu .
43011054	Hikokwalaho Yesu a nga ha famba-fambanga erivaleni exikarhi ka Vayuda , kambe a suka kwalaho , a ya etikweni leri nge kusuhi ni mananga , emutini lowu vuriwaka Efrayimi , a ya tshama kona ni vadyondzisiwa va yena .
43011055	Nkhuvo wa Paseka ya Vayuda a wu ri kusuhi . Lavo tala lava humaka ematikweni , a va tlhandlukele eYerusalema , va ya tibasisa , nkhuvo wu nga si va kona .
43011056	A va lava Yesu , va vutisana va yimile eTempeleni , va ku : “ Xana mi ehleketa yini ? A a nga ti enkhubyeni ! Xana ú ta ta xana ? ”
43011057	Vaprista lavakulu ni Vafarisi a va lerisile leswaku , loko un'wana a tiva laha a nga kona , a a va tivise , leswaku va ta kota ku n'wi khoma .
43012001	Loko ka ha sele masiku ya 6 nkhuvo wa Paseka wu nga si va kona , Yesu a ya eBetaniya . Kona a ku tshama Lazaro loyi Yesu a a n'wi pfuxile eku feni .
43012002	Va n'wi lunghisela swakudya kona . Marta a a phamela , kutani Lazaro a a ri un'wana wa lava tshameke eswakudyeni na Yesu .
43012003	Hiloko Mariya a teka xikhudza xa mafurha layo nun'hwela yo durha ngopfu lama endliweke hi murhi wa narda leyinene , a tota milenge ya Yesu , kutani a n'wi sula milenge hi misisi ya yena , yindlu hinkwayo yi tala hi ku nun'hwela ka mafurha ya kona .
43012004	Yudasi Iskariyota , un'wana wa vadyondzisiwa va Yesu , loyi a a ta n'wi xenga , a vilela a ku :
43012005	“ Hikwalaho ka yini mafurha lawa ma nga xavisiwanga hi tidenari ta 300 , mali yi nyikiwa swisiwana , xana ? ”
43012006	A a vurisa sweswo , ku nga ri hileswi a a ri ni mhaka ni swisiwana , kambe hileswi a a ri khamba . A a ri mutameri wa nkwama wa mali , kutani a a tolovele ku pambula leswi cheriweke kona .
43012007	Kavaloko Yesu a ku : “ N'wi tshikeni a hlayisa mafurha lawa , a ma hlayisela siku ra ku lahliwa ka mina .
43012008	Hikuva swisiwana , mi na swona masiku hinkwawo ; kambe mina , a mi nga vi na mina masiku hinkwawo . ”
43012009	Ntshungu lowukulu wa Vayuda wu twa leswaku Yesu ú kona kwalaho , kutani va ta , ku nga ri ku ta vona Yesu ntsena , kambe ku vona na yena Lazaro , loyi Yesu a n'wi pfuxeke eku feni .
43012010	Kavaloko vaprista lavakulu va boha makungu ya ku dlaya na yena Lazaro ;
43012011	hikuva , hikwalaho ka yena , Vayuda lavo tala a va fularhela vaprista , va pfumela eka Yesu .
43012012	Siku leri tlhandlamaka , ntshungu lowukulu wa vanhu lava a va tile enkhubyeni , wu twa leswaku Yesu wa ta eYerusalema ;
43012013	kutani va teka switluka swa mincindzu , va huma va ya n'wi hlanganisa va ri karhi va huwelela , va ku : “ Hozana ! A ku dzunisiwe la taka hi vito ra Hosi ! A ku dzunisiwe yena Mufumi wa Israele ! ”
43012014	Yesu a kuma mbhongolo , kutani a yi gada , hilaha Matsalwa ma vuleke hakona , loko ma te :
43012015	“ Mi nga chavi n'wina va le Siyoni ! Mufumi wa n'wina hi loyi , wa ta , ú gadile n'wana wa mbhongolo . ”
43012016	Vadyondzisiwa va yena a va twisisanga mhaka leyi eku sunguleni ; kambe loko Yesu a tlakuriwile , hi kona va nga tsundzuka leswaku mhaka a yi tsariwile hikwalaho ka yena , ni leswaku vanhu a va endla sweswo va endlela yena .
43012017	Ntshungu lowu a wu ri na Yesu , loko a lerisa Lazaro ku huma esirheni a n'wi pfuxa eku feni , a wu veka vumbhoni bya timhaka leti .
43012018	Naswona vanhu lavo tala a va yile va ya hlanganisa Yesu , hikuva a va twile leswaku ú endlile mahlori walawo .
43012019	Kutani Vafarisi va byelana va ku : “ Ma swi vona leswaku a ma ha pfuni nchumu ; vonani , misava hinkwayo yi landza yena . ”
43012020	Exikarhi ka lava a va tlhandlukele enkhubyeni ku ya gandzela , a ku ri ni Vagriki va nga ri vangani .
43012021	Va ta eka Filipi , loyi wa Betsayida etikweni ra Galeliya , va ta ku : “ Nkulukumba , hi lava ku vona Yesu . ”
43012022	Filipi a ya byela Andriya , kutani Andriya na Filipi va ya byela Yesu .
43012023	Yesu a va hlamula , a ku : “ Nkarhi wu fikile lowu N'wana-wa-Munhu a nga ta tlakuriwa ha wona .
43012024	Ndzi tiyisisile ndzi ri ka n'wina : Loko ndzhoho ya vele yi nga weli emisaveni yi fa , yi to tshama yi ri tano ; kambe loko yi fa , yi ta chela ngopfu .
43012025	La rhandzaka vutomi bya yena ku tlula mina , ú ta lahlekeriwa ha byona , kambe loyi a byi nyiketaka emisaveni leyi , ú ta byi hlayisela vutomi lebyi nga heriki .
43012026	Loko munhu a ndzi tirhela , a a ndzi landze , kutani laha ndzi nga kona , na yena nandza wa mina ú ta va kona . Loko munhu a ndzi tirhela , Tatana ú ta n'wi komba mafundzha .
43012027	“ Sweswi moya wa mina wa karhateka ; xana ndzi nga vula yini ? Xana ndzi nga ku , Tatana , ndzi ponise eka nkarhi lowu , xana ? E-e , kambe leswi , hi swo leswi ndzi nga tela swona , eka nkarhi lowu .
43012028	Tatana , dzunisa vito ra wena ! ” Kutani ku twakala rito , ri huma etilweni ri ku : “ Ndzi ri dzunisile , ndzi ta engeta ndzi ri dzunisa . ”
43012029	Ntshungu lowu a wu yimile kwalaho , wu swi twile , kutani wu ku : “ Ri dzindzile ! ” Van'wana va ku : “ Ntsumi yi vulavurile na yena . ”
43012030	Yesu a engeta , a ku : “ Rito leri a ri nga endleli mina loko ri twala , kambe ri endlela n'wina .
43012031	Misava leyi sweswi ya karhi ya avanyisiwa , kutani mufumi wa misava leyi ú ta hlongoriwa sweswi .
43012032	Kambe mina , loko ndzi ta va ndzi tlakuriwile ndzi suka emisaveni , ndzi ta kokela vanhu hinkwavo eka mina . ”
43012033	A a vurisa sweswo hi ku ringanisa rifu leri a nga ta fa ha rona .
43012034	Ntshungu wu n'wi hlamula , wu ku : “ Hi twile eNawini leswaku Mesiya ú ta hanya hilaha ku nga heriki ; u nga vurisa ku yini wena , leswi u nge : ‘ N'wana-wa-Munhu ú fanele ku tlakuriwa ’ xana ? I mani N'wana-wa-Munhu loyi xana ? ”
43012035	Yesu a ku ka vona : “ Ku vonakala ka ha ta va kona nkarhinyana exikarhi ka n'wina ; fambani loko ma ha ri ni ku vonakala , leswaku munyama wu ta ka wu nga mi kumi ; kasi loyi a fambaka emunyameni a nga tivi laha a yaka kona .
43012036	Loko ma ha ri ni ku vonakala , pfumelani eka ku vonakala , leswaku mi hundzuka vanhu va ku vonakala . ” Loko Yesu a vurile sweswo , a suka a ya tifihla kule na vona .
43012037	Hambileswi a endleke mahlori layo tala ngopfu emahlweni ka vona , a va pfumelanga eka yena ,
43012038	swi ri leswaku rito leri muprofeta Esaya a tshamaka a ri vula ri hetiseka , leri nge : “ We Hosi , i mani la kholweke leswi hi byeriweke swona xana ? Xana ú kona loyi a voneke matimba ya Hosi emhakeni leyi , xana ? ”
43012039	A va kotanga ku pfumela , hikwalaho Esaya a engeta a ku :
43012040	“ Ú phumisile mahlo ya vona , ni ku tlanyata miehleketo ya vona , leswaku va nga ha voni , ni ku twisisa va nga ha twisisi , ni leswaku va nga hundzuki , na mina ndzi nga va hanyisi . ”
43012041	Esaya ú vurile leswi , hikuva ú vonile ku dzuneka ka Yesu , naswona , a a vulavula hi ta yena .
43012042	Hambiswiritano , lavo tala ni le xikarhi ka tindhuna a va pfumela ka yena ; kambe , hikwalaho ka Vafarisi , a va nga swi vuli erivaleni hi ku chava ku hlongoriwa esinagogeni .
43012043	Hakunene va rhandzile ku dzunisiwa hi vanhu ku tlula ku dzunisiwa hi Xikwembu .
43012044	Kutani Yesu a tlakusa rito , a ku : “ Loyi a pfumelaka eka mina , a nga pfumeri eka mina ntsena kambe ú pfumela ni le ka Loyi a ndzi rhumeke ;
43012045	naswona loyi a ndzi vonaka , ú vona Loyi a ndzi rhumeke .
43012046	Mina ndzi ku vonakala , kutani ndzi tile emisaveni leswaku un'wana ni un'wana la pfumelaka eka mina , a nga tshami emunyameni .
43012047	Un'wana ni un'wana la twaka marito ya mina , kambe a nga ma hlayisi , a ndzi n'wi avanyisi , hikuva a ndzi telanga ku ta avanyisa misava , kambe ku ponisa misava .
43012048	La ndzi fularhelaka , kutani a nga amukeli marito ya mina , ú ni loyi a n'wi avanyisaka ; i marito lawa ndzi ma vulaka lawa ma nga ta n'wi avanyisa hi siku ra makumu .
43012049	Hikuva a ndzi vulavulanga swo huma emiehleketweni ya mina , kambe Loyi a ndzi rhumeke , yena Tatana hi xiviri xa yena , ú ndzi lerisile leswi ndzi faneleke ku swi tivisa ni ku swi vula .
43012050	Ndzi tiva leswaku ku lerisa ka yena i vutomi lebyi nga heriki , kutani leswi ndzi swi vulaka , ndzi swi vula hilaha Tatana a ndzi byeleke hakona . ”
43013001	Nkhuvo wa Paseka a wu nga si fika , kambe Yesu a a tiva leswaku nkarhi wa yena wu fikile wa ku suka laha misaveni , a ya eka Tatana . A a rhandza vanhu va yena laha misaveni , kutani ú va rhandzile ngopfu ku yisa eku heteleleni .
43013002	Diyavulosi a ku ri khale a bohile makungu ya leswaku Yudasi , n'wana Simoni Iskariyota , ú ta xenga Yesu . Loko ku ri karhi ku laleriwa ,
43013003	Yesu , hi ku tiva leswaku Tatana ú vekile swilo hinkwaswo emavokweni ya yena , ni leswaku ú humile eka Xikwembu , naswona a ya eka Xikwembu ,
43013004	a suka a yima eku laleleni , a susa xifunengelo xa yena , a teka nceka , a tikhama ha wona .
43013005	Kutani a chela mati enkambaneni , a sungula ku hlambisa vadyondzisiwa emilenge , a yi sula hi nceka lowu a tikhameke ha wona .
43013006	A ta eka Simoni Petro ; kutani Petro a ku ka yena : “ Hosi , xana u lava ku ndzi hlambisa milenge wena xana ? ”
43013007	Yesu a n'wi hlamula , a ku : “ Leswi ndzi swi endlaka a wu si swi tiva sweswi , kambe u ta swi twisisa endzhaku . ”
43013008	Petro a ku ka yena : “ U nga ka u nga ndzi hlambisi milenge ni siku ni rin'we ! ” Yesu a n'wi hlamula , a ku : “ Loko ndzi nga ku hlambisi , a wu nchumu eka mina . ”
43013009	Simoni Petro a ku ka yena : “ Hosi , ku nga ri milenge ya mina ntsena , kambe na wona mavoko ni nhloko ! ”
43013010	Yesu a ku ka yena : “ Loyi a hlambeke miri a nga ha faneli ku engeta a hlamba , loko yi nga ri milenge ntsena , hikuva hinkwawo miri wa yena wu basile ; kutani n'wina , mi basile , kambe ku nga ri hinkwenu . ”
43013011	( Yesu a a tiva loyi a a ri kusuhi ni ku n'wi xenga ; hikwalaho a nga vula a ku : “ A hi hinkwenu lava mi baseke . ” )
43013012	Loko a hetile ku va hlambisa milenge , a teka xifunengelo xa yena a tlhela a tshama ehansi , a ku ka vona : “ Xana ma twisisa leswi ndzi mi endleleke swona xana ?
43013013	Mi ndzi vula ‘ Mudyondzisi ’ ni ‘ Hosi ’ ; ma vurisa , hikuva ndzi yena .
43013014	Kutani ke loko mina , Hosi ya n'wina ni Mudyondzisi wa n'wina , ndzi mi hlambisile milenge , na n'wina mi ta fanela ku hlambisana milenge ,
43013015	hikuva ndzi mi vekele ntila , leswaku na n'wina mi endlisa leswi ndzi nga endlisa swona eka n'wina .
43013016	Ndzi tiyisisile ndzi ri ka n'wina : Nandza a hi nkulu eka n'wini wa yena , ni murhumiwa a hi nkulu eka loyi a n'wi rhumeke .
43013017	Loko mi tiva swilo leswi , mi tlhela mi swi endla , mi ta va mi katekile .
43013018	“ A ndzi vulavuli ndzi katsa n'wina hinkwenu ; ndzi tiva lava ndzi va hlawuleke ; kambe Tsalwa ri fanele ku hetiseka , leri nge : ‘ Loyi a dyaka vuswa bya mina , ú ndzi hundzukele , a ndzi khadlanya . ’
43013019	Ndzi pfa ndzi mi byela sweswi mhaka leyi , yi nga si humelela , leswaku siku yi humelelaka , mi ta pfumela leswaku ‘ Mina ndzi yena ’ .
43013020	Ndzi tiyisisile ndzi ri ka n'wina : La amukelaka un'wana ni un'wana loyi ndzi n'wi rhumaka , ú amukela mina ; ni loyi a ndzi amukelaka , ú amukela Loyi a ndzi rhumeke . ”
43013021	Loko Yesu a vurile timhaka teto , a karhateka emoyeni , kutani a boxa , a ku : “ Ndzi tiyisisile , ndzi ri ka n'wina : Un'wana wa n'wina ú ta ndzi xenga . ”
43013022	Vadyondzisiwa va langutana , va kanakana , hikuva a va nga tivi leswaku ú vula mani .
43013023	Un'wana wa vadyondzisiwa , loyi Yesu a a n'wi rhandza , a a tshamile hi tlhelo ra xinene ra Yesu .
43013024	Hiloko Simoni Petro a n'wi tshunyeta hi tihlo ku vutisa leswaku ú vula mani .
43013025	Mudyondzisiwa loyi a voyamela eka Yesu , a hlevetela a ku : “ Hosi , i mani xana ? ”
43013026	Yesu a hlamula , a ku : “ Hi loyi ndzi nga ta n'wi nyika vuswa loko ndzi phemile ndzi peta enkambaneni . ” Kutani a peta xiphemu xa vuswa , a teka a xi nyika Yudasi n'wana Simoni Iskariyota .
43013027	Loko Yudasi a xi dyile , a ngheniwa hi Sathana . Hiloko Yesu a ku ka yena : “ Lexi u xi endlaka , hatlisa u xi endla . ”
43013028	A ku vanga na un'we wa lava tshameke eswakudyeni , la nga tiva leswaku Yesu a a vulela yini swilo leswi eka yena .
43013029	Van'wana a va anakanya leswaku , leswi Yudasi a a ri mutameri wa nkwama wa mali , Yesu a a n'wi byela ku ya xava swa nkhuvo leswi pfumalekaka , kumbe ku ya nyika xa nchumu eka swisiwana .
43013030	Hikokwalaho , loko Yudasi a tekile xiphemu xa vuswa , a hatlisa a huma , hikuva a byi ri vusiku .
43013031	Loko Yudasi a humile , Yesu a ku : “ Sweswi N'wana-wa-Munhu ú dzunisiwile , na xona Xikwembu xi dzunisiwile eka yena .
43013032	Leswi xi dzunisiweke eka yena , na xona xi ta n'wi dzunisa emahlweni ka xona ; xi ta hatla xi swi endla .
43013033	Vana vanga , ndza ha ta va na n'wina nkarhinyana ; mi ta ndzi lava , kambe hilaha ndzi byeleke Vayuda hakona loko ndzi te : ‘ Laha ndzi yaka kona mi nga ka mi nga ti ’ , na n'wina sweswi ndza mi byela mhaka leyi .
43013034	Ndzi mi nyika nawu lowuntshwa ndzi ri : Rhandzanani ! Kukotisa leswi mina ndzi mi rhandzeke , rhandzanani na n'wina .
43013035	Hinkwavo va ta tiva leswaku mi vadyondzisiwa va mina , loko mi rhandzana . ”
43013036	Simoni Petro a ku ka yena : “ Hosi , xana u ya kwihi ? ” Yesu a n'wi hlamula , a ku : “ Laha ndzi yaka kona , u nga ka u nga ndzi landzi sweswi ; kambe endzhaku u ta ndzi landza . ”
43013037	Petro a ku ka yena : “ Hosi , xana ndzi nga tsandzeka ku ku landza sweswi hikwalaho ka yini ke ? Ndzi nga nyiketa vutomi bya mina hikwalaho ka wena ! ”
43013038	Yesu a n'wi hlamula , a ku : “ Xana u nga nyiketa vutomi bya wena hikwalaho ka mina xana ? Ndzi tiyisisile ndzi ri ka wena : Nkuku wu nga si ringa , u ta va u ndzi landzurile kanharhu . ”
43014001	“ Timbilu ta n'wina ti nga karhateki ; pfumelani ka Xikwembu , ni le ka mina mi pfumela .
43014002	Tindhawu ti tele endlwini ya Tata wa mina ; loko a swi nga ri tano , a ndzi ta va ndzi mi byerile ; kutani ndzi ya mi lunghisela kona .
43014003	Loko ndzi yile ku ya mi lunghisela kona , ndzi ta vuya ; kutani ndzi ta mi teka mi ta ka mina , leswaku laha ndzi nga kona , mi va kona na n'wina .
43014004	Kutani ndlela yo ya laha ndzi yaka kona ma yi tiva . ”
43014005	Tomasi a ku ka yena : “ Hosi , laha u yaka kona a hi ku tivi ; ni ndlela ya kona hi nga yi tivisa ku yini xana ? ”
43014006	Yesu a ku ka yena : “ Hi mina ndlela , ni ntiyiso , ni vutomi ; a ku na munhu loyi a taka eka Tatana , loko ku nga ri ha mina .
43014007	Loko mi tiva mina , mi ta tiva ni Tata wa mina ; ku sukela sweswi , ma n'wi tiva , naswona mi n'wi vonile . ”
43014008	Filipi a ku ka yena : “ Hosi , hi kombe Tatana , kutani swi ta va swi hi ringene . ”
43014009	Yesu a ku ka yena : “ I khale ndzi ri na n'wina , kasi ni sweswi a wu si ndzi tiva , Filipi ? Loyi a ndzi voneke , ú vonile Tatana ; hikokwalaho ka yini u ku : ‘ Hi kombe Tatana ’ ?
43014010	Xana a wu pfumeri leswaku ndzi le ka Tatana , ni leswaku Tatana ú le ka mina xana ? Leswi ndzi mi byelaka swona a swi humi emiehleketweni ya mina . Tatana la nge ka mina , hi yena la tirhaka mintirho leyi ya yena .
43014011	Ndzi pfumeleni loko ndzi ku ndzi le ka Tatana , ni leswaku Tatana ú le ka mina ; loko mi nga ndzi kholwi , pfumelani hikwalaho ka yona mintirho .
43014012	“ Ndzi tiyisisile ndzi ri ka n'wina : La pfumelaka ka mina , na yena ú ta endla mintirho leyi ndzi yi endlaka ; ú ta endla ni leyi tlulaka yoleyi , hikuva ndzi ya eka Tatana .
43014013	Xin'wana ni xin'wana lexi mi xi kombelaka hi vito ra mina , ndzi ta xi endla , leswaku Tatana a dzunisiwa eka N'wana .
43014014	Loko mi kombela ka mina xa nchumu hi vito ra mina , ndzi ta xi endla . ”
43014015	“ Loko mi ndzi rhandza , mi ta hlayisa milawu ya mina .
43014016	Ndzi ta kombela Tatana , kutani yena ú ta mi nyika Muchaveleri un'wana , loyi a nga ta va na n'wina hilaha ku nga heriki ,
43014017	a nga Moya wa ntiyiso . Misava yi nga ka yi nga n'wi amukeli , hikuva a yi n'wi voni , a yi n'wi tivi . N'wina ma n'wi tiva , hikuva ú tshama na n'wina , naswona ú le ndzeni ka n'wina .
43014018	“ A ndzi nga mi siyi mi ri swisiwana ; ndzi ta ta eka n'wina .
43014019	Endzhaku ka nkarhinyana , misava a yi nga ha ndzi voni , kambe n'wina mi ta ndzi vona . Leswi ndzi hanyaka , na n'wina mi ta hanya .
43014020	Hi siku ra kona , mi ta tiva leswaku ndzi le ka Tata wa mina , ni leswaku na n'wina mi le ka mina , kukotisa leswi na mina ndzi nga eka n'wina .
43014021	Loyi a amukeleke milawu ya mina , kutani a yi hlayisa , hi yena loyi a ndzi rhandzaka ; kutani loyi a ndzi rhandzaka , ú ta rhandziwa hi Tata wa mina ; na mina ndzi ta n'wi rhandza , ndzi va ndzi tipfuletela eka yena . ”
43014022	Yudasi ( a nga ri loyi wa Iskariyota ) a ku : “ Hi leswo yini , Hosi , loko u ku , u ta tipfuletela eka hina , ku nga ri eka misava ke ? ”
43014023	Yesu a n'wi hlamula , a ku : “ Loko munhu a ndzi rhandza , ú ta hlayisa rito ra mina , kutani Tata wa mina ú ta n'wi rhandza , kutani hi ta ta eka yena , hi tshama na yena .
43014024	Loyi a nga ndzi rhandziki , a nga hlayisi marito ya mina ; kutani rito leri mi ri twaka , a hi ra mina , kambe i ra Tatana la ndzi rhumeke .
43014025	“ Ndzi mi tivisile swilo leswi ndza ha ri na n'wina .
43014026	Kambe Muyimeri , a nga Moya lowo Kwetsima lowu Tatana a nga ta wu rhuma hi vito ra mina , ú ta mi dyondzisa hinkwaswo , ni ku mi tsundzuxa hinkwaswo leswi ndzi mi byeleke swona .
43014027	“ Ndzi mi siyela ku rhula , ndzi mi nyika ku rhula ka mina . A ndzi mi nyiki hilaha misava yi nyikaka hakona . Timbilu ta n'wina ti nga karhateki , ti nga khomiwi hi ku chava .
43014028	Mi ndzi twile loko ndzi te eka n'wina : ‘ Ndza famba , kutani ndzi ta tlhela ndzi vuya ndzi va na n'wina . ’ Loko onge mi ndzi rhandzile , ingi mi tsakile hi leswi ndzi yaka eka Tatana , hikuva Tatana i nkulukumba ku tlula mina .
43014029	Nasweswi , ndzi mi byerile swilo leswi , swi nga si humelela , leswaku loko swi humelela , mi ta kota ku pfumela .
43014030	A ndzi nga ha vulavuri swo tala na n'wina , hikuva mufumi wa misava leyi wa ta ; kambe a nga na matimba ehenhla ka mina .
43014031	Hinkwaswo leswi , swi lava ku komba misava leswaku ndzi rhandza Tatana , ni leswaku ndzi tirha hilaha Tatana a ndzi leriseke hakona . Sukani mi yima , a hi fambeni hi suka la !
43015001	“ Hi mina nsinya wa xiviri wa vhinya ; murimi i Tata wa mina .
43015002	Rhavi rin'wana ni rin'wana leri nge ka mina , leri nga vekiki mihandzu , wa ri susa ; kambe rin'wana ni rin'wana leri vekaka , wa ri khutulela ri saseka , leswaku ri ta veka ku tlula ni khale .
43015003	Nisweswi n'wina mi sasekisiwile , hikwalaho ka rito leri ndzi mi byeleke rona .
43015004	Tshamani eka mina , kukotisa leswi na mina ndzi tshamaka eka n'wina . Tanihi leswi rhavi ri nga kotiki ku veka ha roxe loko ri nga namarheli nsinya , na n'wina mi nge swi koti loko mi nga ndzi namarheli .
43015005	Hi mina nsinya wa vhinya ; n'wina mi marhavi . Loyi a tshamaka eka mina , kukota leswi na mina ndzi tshamaka eka yena , ú veka mihandzu yo tala ; hikuva handle ka mina mi nga ka mi nga koti ku endla nchumu .
43015006	Un'wana ni un'wana la nga tshamiki eka mina , wa cukumetiwa ehandle tanihi rhavi leri omeke . Marhavi layo tano ma hlengeletiwa , kutani ma hoxiwa endzilweni ma tshwa .
43015007	Loko mi tshama eka mina , ni loko marito ya mina ma tshama eka n'wina , kombelani xin'wana ni xin'wana lexi mi xi rhandzaka , kutani mi ta endleriwa xona .
43015008	Tata wa mina ú dzunisiwa hi loko mi veka mihandzu leyo tala , ku kombisa leswaku mi vadyondzisiwa va mina va xiviri .
43015009	“ Tanihi leswi Tatana a ndzi rhandzeke , na mina ndzi mi rhandzile ; tshamani erirhandzwini ra mina .
43015010	Loko mi hlayisa milawu ya mina , mi ta tshama erirhandzwini ra mina , hilaha na mina ndzi hlayiseke milawu ya Tata wa mina , kutani ndzi tshama erirhandzwini ra yena .
43015011	“ Ndzi mi byerile timhaka leti , leswaku ku tsaka ka mina ku va eka n'wina , ni leswaku ku tsaka ka n'wina ku va loku hetisekeke .
43015012	Nawu wa mina hi lowu : Hileswaku mi rhandzana , kukotisa leswi na mina ndzi mi rhandzeke .
43015013	A ku na munhu la nga ni rirhandzu leri tlulaka ra loyi a nyiketaka vutomi bya yena hikwalaho ka vanakulobye .
43015014	Mi vanakulorhi loko mi endla leswi ndzi mi lerisaka swona .
43015015	A ndza ha mi vuri malandza , hikuva nandza a nga tivi lexi n'wini wa yena a xi endlaka ; kambe ndzi mi vurile vanakulorhi , hikuva ndzi mi tivisile hinkwaswo leswi ndzi swi tweke eka Tata wa mina .
43015016	A hi n'wina mi ndzi hlawuleke ; hi mina ndzi mi hlawuleke , kutani ndzi mi vekile leswaku mi ya , mi ya veka mihandzu , ni leswaku mihandzu ya n'wina yi va kona masiku hinkwawo ; kutani xin'wana ni xin'wana lexi mi nga ta xi kombela eka Tatana hi vito ra mina , ú ta mi nyika xona .
43015017	Leswi ndzi mi lerisaka swona hileswaku mi rhandzana .
43015018	“ Loko misava yi mi venga , tivani leswaku yi rhangile yi venga mina , yi nga si mi venga .
43015019	Loko a mi ri va misava , misava a yi ta rhandza swa yona . Kambe leswi mi nga riki va misava , ni leswi ndzi mi hlawuleke eka yona , misava ya mi venga .
43015020	Tsundzukani leswi ndzi mi byeleke swona , loko ndzi te : ‘ Nandza a hi nkulu eka n'wini wa yena . ’ Loko va ndzi xanisile , na n'wina va ta mi xanisa ; loko va hlayisile rito ra mina , ni ra n'wina va ta ri hlayisa .
43015021	Kambe va ta endla hinkwaswo leswi eka n'wina hikwalaho ka mina , hikuva a va tivi Loyi a ndzi rhumeke .
43015022	Loko a ndzi nga tanga ndzi ta vulavula na vona , ingi va nga ri na nandzu ; kambe sweswi a va na lexi va nga tilandzulaka ha xona enandzwini wa vona .
43015023	Loyi a ndzi vengaka , ú venga na Tata wa mina .
43015024	Loko a ndzi nga endlanga , exikarhi ka vona , mintirho leyi yi nga si endliwaka hi munhu na un'we , a va nga ta va na nandzu ; kambe va yi vonile mintirho ya mina , kutani va hi vengile , mina na Tata wa mina .
43015025	A swi ri leswaku rito leri nga tsariwa eNawini wa vona ri hetiseka , leri nge : ‘ Va ndzi vengile ntsena ehandle ka mhaka . ’
43015026	“ Siku ku nga ta fika Muyimeri , loyi ndzi nga ta mi rhumela yena a ta hi le ka Tatana , a nga Moya wa ntiyiso lowu humaka eka Tatana , ú ta humesa vumbhoni ehenhla ka mina ;
43015027	na n'wina mi timbhoni ta mina , hikuva mi ve na mina ku sukela eku sunguleni .
43016001	“ Ndzi mi byerile timhaka leti leswaku mi ta ka mi nga khunguvanyeki .
43016002	Va ta mi hlongola emasinagogeni ; naswona , ku ta ta nkarhi lowu un'wana ni un'wana loyi a mi dlayaka a nga ta anakanya leswaku ú tirhela Xikwembu .
43016003	Va ta mi endla swilo leswi hikuva a va hi tivanga , hambi Tatana hambi mina .
43016004	Kambe ndzi mi byerile timhaka leti leswaku loko nkarhi wa ku humelela ka tona wu fika , mi ta tsundzuka leswaku ndzi vulavurile hi tona eka n'wina . “ A ndzi mi byelanga swilo leswi eku sunguleni , hikuva a ndza ha ri na n'wina .
43016005	Kambe sweswi ndzi ya eka Loyi a ndzi rhumeke , kutani a ku na un'we wa n'wina loyi a ndzi vutisaka , a ku : ‘ U ya kwihi xana ? ’
43016006	Kambe hi mhaka ya leswi ndzi mi byeleke swilo leswi , timbilu ta n'wina ti tele hi gome .
43016007	Hambiswiritano , ndza mi byela ntiyiso : Swi ta va swinene eka n'wina loko ndzi famba . Hikuva loko ndzi nga fambi , Muyimeri a nga ka a nga ti eka n'wina ; kambe loko ndzi famba , ndzi ta n'wi rhumela a ta eka n'wina .
43016008	Loko a ta , ú ta khorwisa misava hi ta ku dyoha , ni ku lulama , ni ku avanyisa :
43016009	Hi ta ku dyoha , hikuva a va pfumeri ka mina ;
43016010	hi ta ku lulama , hikuva ndzi ya eka Tatana , kutani a mi nga ha ndzi voni ;
43016011	hi ta ku avanyisa , hikuva mufumi wa misava leyi ú avanyisiwile .
43016012	“ Ndza ha ri ni leswo tala leswi ndzi fanelaka ku mi byela swona , kambe swi nga mi tikela sweswi .
43016013	Kasi loko yoloyi a ta , a nga Moya wa ntiyiso , ú ta mi fambisa endleleni hinkwayo ya ntiyiso ; hikuva a nga ka a nga vulavuri swo huma emiehleketweni ya yena ; kambe xin'wana ni xin'wana lexi a xi twaka , ú ta xi vula ; naswona ú ta mi tivisa leswi swi nga ta ta .
43016014	Ú ta ndzi dzunisa , hikuva leswi a mi tivisaka swona , ú ta va a swi kuma eka mina .
43016015	Hinkwaswo leswi Tatana a nga na swona , i swa mina ; hikwalaho ndzi nga vula leswaku , leswi a mi tivisaka swona , ú ta va a swi kuma eka mina .
43016016	“ Endzhaku ka nkarhinyana , a mi nga ha ndzi voni ; kutani endzhaku ka nkarhinyana kambe , mi ta ndzi vona . ”
43016017	Van'wana exikarhi ka vadyondzisiwa va yena va vutisana , va ku : “ Xana ú vula yini , loko a ku ka hina : ‘ Endzhaku ka nkarhinyana , a mi nga ndzi voni , kutani endzhaku ka nkarhinyana kambe , mi ta ndzi vona ’ xana ? Ni leswi a nge : ‘ Hikuva ndzi ya eka Tatana ’ ke ? ”
43016018	Va engeta va ku : “ Xana ú vula yini , loko a ku : ‘ Endzhaku ka nkarhinyana ’ , xana ke ? A hi tivi leswaku ú vula yini ! ”
43016019	Yesu ú swi tivile leswaku va lava ku n'wi vutisa , kutani a ku ka vona : “ Xana mi vutisana hi leto yini exikarhi ka n'wina ? Xana hileswi ndzi nga te : ‘ Endzhaku ka nkarhinyana , a mi nga ndzi voni , kutani endzhaku ka nkarhinyana kambe , mi ta ndzi vona ’ ke ?
43016020	Ndzi tiyisisile ndzi ri ka n'wina : Mi ta rila mi va mi kolola , kambe misava yona yi ta tsaka ; mi ta twa ku vaviseka , kambe ku vaviseka ka n'wina ku ta hundzuka ku tsaka .
43016021	Loko wansati a veleka , ú twa ku vava lokukulu , hikuva nkarhi wa yena wu fikile ; kambe loko a velekile n'wana , wa rivala maxangu ya yena hikwalaho ka ku tsaka , hileswi ku nga velekiwa munhu emisaveni .
43016022	Swi tano na n'wina : Mi twa ku vaviseka sweswi , kambe ndzi ta tlhela ndzi mi vona , kutani timbilu ta n'wina ti ta tsaka , kutani a ku na munhu la nga ta mi tekela ku tsaka ka n'wina .
43016023	“ Hi siku ra kona , a mi nga ha ndzi vutisi nchumu . Ndzi tiyisisile ndzi ri ka n'wina : Xin'wana ni xin'wana lexi mi nga ta xi kombela eka Tatana hi vito ra mina , ú ta mi nyika xona .
43016024	Ku fikela sweswi , a mi si kombela nchumu hi vito ra mina ; kombelani , mi ta nyikiwa , leswaku ku tsaka ka n'wina ku va loku hetisekeke .
43016025	“ Ndzi mi byerile timhaka leti hi ku vulavula hi swifaniso ; kambe nkarhi wa ta , lowu ndzi nga ta ka ndzi nga ha vulavuri na n'wina hi mukhuva lowu ; kambe ndzi ta mi byela swa Tatana erivaleni ndzi nga rhendzeleki .
43016026	Loko siku ra kona ri fika , mi ta kombela hi vito ra mina , kambe a ndzi vuli leswaku ndzi ta mi kombelela eka Tatana ,
43016027	hikuva Tatana hi xiviri xa yena wa mi rhandza . Ú mi rhandza hikuva mi ndzi rhandzile , mi va mi pfumela leswaku ndzi huma eka Xikwembu .
43016028	Ndzi humile eka Tatana , kutani ndzi tile emisaveni ; sweswi ndzi tlhela ndzi suka emisaveni , ndzi ya eka Tatana . ”
43016029	Vadyondzisiwa va yena va ku ka yena : “ Aha ! Sweswi u vulavula erivaleni u nga rhendzeleki ; a wa ha vulavuli hi swifaniso .
43016030	Sweswi ha twisisa leswaku u tiva swilo hinkwaswo , kutani a swi faneri leswaku munhu a ku vutisa nchumu ; hikwalaho ka swona , ha pfumela leswaku u huma eka Xikwembu . ”
43016031	Yesu a va hlamula , a ku : “ Sweswi ma pfumela xana ?
43016032	Vonani , nkarhi wa ta , ni sweswi wu fikile , lowu mi nga ta hangalaka ha wona , un'wana ni un'wana a tlhelela ekaya ka yena , mi ndzi siya ndzi ri ndzexe ; hambiswiritano a ndzi ndzexe , hikuva Tatana ú na mina .
43016033	Ndzi mi byerile swilo leswi leswaku mi va ni ku rhula eka mina . La misaveni , mi ta va ni mahlomulo , kambe tiyani timbilu , ndzi hlurile misava . ”
43017001	Yesu ú vurile timhaka leti . Kutani a tlakusa mahlo , a languta etilweni , a ku : “ Tatana , nkarhi wu fikile ; dzunisa N'wana wa wena , leswaku N'wana a ku dzunisa .
43017002	Hakunene , u n'wi nyikile vuhosi ehenhla ka vanhu hinkwavo , leswaku hinkwavo lava u n'wi nyikeke vona , yena a va nyika vutomi lebyi nga heriki .
43017003	Kambe vutomi lebyi nga heriki , hi leswaku va ku tiva , wena ntsena u nga Xikwembu xa ntiyiso , na Yesu Kriste loyi u n'wi rhumeke .
43017004	“ Ndzi ku dzunisile laha misaveni , hi ku heta ntirho lowu u ndzi nyikeke wona leswaku ndzi wu tirha .
43017005	Sweswi Tatana , ndzi dzunise emahlweni ka wena hi ku dzuneka loku a ndzi ri na kona eka wena , misava yi nga si va kona .
43017006	“ Ndzi ku tivisile eka vanhu lava u ndzi nyikeke vona va ri lava hlawuriweke emisaveni ; a va ri va wena ; u ndzi nyikile vona , kutani va hlayisile rito ra wena .
43017007	Sweswi va swi tiva leswaku hinkwaswo leswi u ndzi nyikeke swona , swi huma eka wena ,
43017008	hikuva ndzi va nyikile marito lawa u ndzi nyikeke wona ; va ma amukerile , kutani va dyondzile hakunene leswaku ndzi huma eka wena , kutani va pfumerile leswaku ndzi rhumiwile hi wena .
43017009	Ndza va khongelela ; a ndzi khongeleri misava , kambe ndzi khongelela lava u ndzi nyikeke vona , hikuva i va wena .
43017010	Hinkwaswo leswi nga swa mina , i swa wena ; ni swa wena , i swa mina ; kutani ndzi dzunisiwile hikwalaho ka swona .
43017011	A ndza ha ri emisaveni , kambe vona va laha misaveni , kutani ndzi ta kwaleyo ka wena . Tatana la kwetsimeke , va hlayise hi matimba ya vito ra wena , leri u ndzi nyikeke rona , leswaku va va un'we ku fana na hina .
43017012	Loko ndza ha ri na vona , a ndzi va hlayisa hi matimba ya vito ra wena leri u ndzi nyikeke rona ; ndzi va biyelerile , kutani a ku vanga na un'we wa vona la loveke , loko a nga ri munhu wa ku lova , leswaku Matsalwa ma hetiseka .
43017013	Sweswi ndzi ta kwaleyo ka wena , kutani ndzi vula swilo leswi ndzi ri emisaveni , leswaku ku tsaka ka mina ku va loku hetisekeke eka vona .
43017014	Ndzi va nyikile rito ra wena , kutani misava yi va vengile , hikuva a hi va misava , tanihi leswi na mina ndzi nga riki wa misava .
43017015	A ndzi kombeli leswaku u va susa emisaveni , kambe hi leswaku u va lwela eka Lowo biha .
43017016	A hi va misava , tanihi leswi na mina ndzi nga riki wa misava .
43017017	Va hlawulekise entiyisweni ; rito ra wena i ntiyiso .
43017018	Tanihi leswi u ndzi rhumeke emisaveni , na mina ndzi va rhumile emisaveni .
43017019	Kutani ndzi tihlawulekisa hikwalaho ka vona , leswaku na vona va hlawulekisiwa entiyisweni .
43017020	“ A ndzi khongeleri vona ntsena , kambe ndzi khongelela ni lava va nga ta pfumela eka mina hi rito ra vona ;
43017021	ndzi navela leswaku hinkwavo va va un'we , ku fana ni leswi wena Tatana u nga ka mina , na mina ndzi nga ka wena , leswaku na vona va va eka hina , kutani misava yi ta pfumela leswaku u ndzi rhumile .
43017022	Ndzi va nyikile ku dzuneka loku u ndzi nyikeke kona , leswaku va va un'we ku fana na hina hi nga un'we :
43017023	Mina eka vona , na wena eka mina , leswaku va endliwa lava hetisekeke , va kondza va va un'we , kutani misava yi ta tiva leswaku u ndzi rhumile , ni leswaku u va rhandzile ku fana ni leswi u ndzi rhandziseke xiswona .
43017024	Tatana , ndzi lava leswaku hinkwavo lava u ndzi nyikeke vona , va va na mina laha ndzi nga kona ; va ta hamba va hlalela ku kwetsima ka mina loku u ndzi nyikeke kona , hikuva u ndzi rhandzile misava yi nga si tumbuluka .
43017025	Tatana la lulameke , misava a yi ku tivanga , kambe mina ndzi ku tivile , kutani vanhu lava va swi tivile leswaku ndzi rhumiwile hi wena .
43017026	Ndzi ku tivisile eka vona ; ndza ha ta ku tivisa , leswaku rirhandzu leri u ndzi rhandzeke ha rona , ri va ka vona , na mina ndzi va ka vona . ”
43018001	Loko Yesu a vurile marito lawa , a huma ni vadyondzisiwa va yena , a pelela entsungeni wa xinambyana xa Kedroni . A ku ri ni ntanga kwalaho , kutani a ya nghena kona ni vadyondzisiwa va yena .
43018002	Yudasi muxengi na yena a a tiva ndhawu leyi , hikuva Yesu a a tala ku hlengeletana ni vadyondzisiwa va yena kona .
43018003	Yudasi a teka ntlawa wa masocha , ni malandza lama rhumiweke hi vaprista lavakulu ni Vafarisi , va ta ni timboni , ni swisana , ni matlhari .
43018004	Yesu , hi ku tiva hinkwaswo leswi swi nga ta n'wi humelela , a huma a ya ka vona , a ku : “ Mi lava mani xana ? ”
43018005	Va n'wi hlamula , va ku : “ Yesu wa Nazareta . ” Yesu a ku ka vona : “ Hi mina loyi ! ” Yudasi muxengi , na yena a a yimile na vona kwalaho .
43018006	Loko Yesu a te ka vona : “ Hi mina loyi ! ” va tlhetlha hi xindzhakwa-ndzhakwana , va wa .
43018007	Kutani a va vutisa kambe a ku : “ Mi lava mani xana ? ” Va ku : “ Yesu wa Nazareta . ”
43018008	Yesu a hlamula a ku : “ Ndzi mi byerile ndzi ku : ‘ Hi mina loyi . ’ Loko kunene mi lava mina , tshikani lava , va tifambela . ”
43018009	( A swi ri leswaku rito leri a nga ri vula ri hetiseka , loko a te : “ A ndzi tshikanga na un'we wa lava u ndzi nyikeke vona , a lova . ” )
43018010	Simoni Petro loyi a a ri ni banga , a ri hlomula , a tsema hlonga ra Muprista lonkulu , a ri phatlula ndleve ya xinene . Vito ra hlonga leri a va ku i Malko .
43018011	Hiloko Yesu a ku ka Petro : “ Tlherisela banga ra wena enkotlotweni wa rona ; xana a ndzi nga nwi exinwelweni lexi Tatana a ndzi nyikeke xona xana ? ”
43018012	Ntlawa wa masocha ni ndhuna leyikulu ya wona ni malandza ya Vayuda , va khoma Yesu , va n'wi boha .
43018013	Kutani va rhanga hi ku n'wi yisa eka Anasi . N'wana wa xisati wa Anasi a a tekiwile hi Kayafasi , Muprista lonkulu wa lembe rero .
43018014	Hi yena Kayafasi loyi a nga tshama a tsundzuxa Vayuda leswaku a swi ta antswa loko munhu un'we a fela vanhu hinkwavo .
43018015	Simoni Petro ni mudyondzisiwa un'wana va landza Yesu ; mudyondzisiwa wa kona a a tiviwa hi Muprista lonkulu , kutani a nghena ehubyeni ya yindlu ya Muprista lonkulu na Yesu .
43018016	Kambe Petro a a yimile handle enyangweni . Hiloko mudyondzisiwa loyi un'wana la tiviwaka hi Muprista lonkulu , a huma a ya vulavula ni nandza wa xisati loyi a a ri mulanguteri wa nyangwa , kutani a nghenisa Petro .
43018017	Kutani nandza loyi wa xisati a ku ka Petro : “ Xana a wu mudyondzisiwa wa munhu loyi ke ? ” A ku : “ A ndzi yena . ”
43018018	Mahlonga ni malandza a ma tshiverile ndzilo wa makala , hikuva a ku ri ni xirhami ; kutani a va ri karhi va tinyawusa ; na yena Petro a a yimile na vona , a tinyawusa .
43018019	Anasi Muprista lonkulu a vutisa Yesu hi ta vadyondzisiwa va yena ni ta ku dyondzisa ka yena .
43018020	Yesu a n'wi hlamula , a ku : “ Ndzi vulavurile erivaleni emahlweni ka vanhu hinkwavo . Ndzi dyondzisile minkarhi hinkwayo emasinagogeni ni le Tempeleni , laha Vayuda hinkwavo va hlengeletanaka kona , a ndzi vulanga nchumu exihundleni .
43018021	Hikwalaho ka yini u vutisa mina ? Vutisa lava va tweke leswi ndzi nga va byela swona ; vona va swi tiva leswi ndzi swi vuleke . ”
43018022	Loko Yesu a vurile sweswo , un'wana wa malandza , loyi a a yimile kwalaho , a ba Yesu hi mpama , a ku : “ Xana hi rona hlamulele ra wena eka Muprista lonkulu xana ? ”
43018023	Yesu a n'wi hlamula , a ku : “ Loko ndzi vulavurile hi ku hoxa , komba ku hoxa koloku , kambe loko ndzi vulavurile hi nawu wa kona , u ndzi bela yini xana ? ”
43018024	Kutani Anasi a n'wi rhumela a bohiwile eka Kayafasi , Muprista lonkulu loyi un'wana .
43018025	Simoni Petro a a yimile a ri karhi a tinyawusa . Va ku ka yena : “ Xana na wena a wu un'wana wa vadyondzisiwa va yena ke ? ” Yena a kaneta , a ku : “ A ndzi yena ! ”
43018026	Un'wana wa mahlonga ya Muprista lonkulu , xaka ra loyi Petro a n'wi tsemeke ndleve , a ku : “ Xana a ndzi ku vonanga wena entangeni u ri na yena ke ? ”
43018027	Petro a engeta a kaneta ; hi nomu lo , nkuku wu ringa .
43018028	Kutani va suka na Yesu eka Kayafasi , va n'wi yisa endlwini ya vuhosi . A wa ha ri mpundzu swinene ; vona hi voxe a va nghenanga ndlwini ya vuhosi , ku endlela leswaku va nga tinyamisi , va ta kota ku dya nkhuvo wa Paseka .
43018029	Hikokwalaho Pilato a huma , a ya ka vona , kutani a ku : “ Xana mi hehla munhu loyi hi nandzu wihi ke ? ”
43018030	Va hlamula va ku ka yena : “ Loko munhu loyi a nga dyohanga , a hi nga ta n'wi nyiketa eka wena . ”
43018031	Pilato a ku ka vona : “ N'wi tekeni n'wina , mi ya n'wi avanyisa hi nawu wa ka n'wina . ” Vayuda va ku ka yena : “ Nawu a wu hi pfumeleli ku dlaya munhu . ”
43018032	( Leswi a ku ri ku hetisa rito leri Yesu a tshamaka a ri vula loko a fanisa rifu leri a nga ta fanela ku fa ha rona . )
43018033	Pilato a tlhela a nghena endlwini ya vuhosi , a vitana Yesu , a ku ka yena : “ Xana hi wena hosi ya Vayuda ke ? ”
43018034	Yesu a hlamula , a ku : “ Xana leswi u swi vulaka , swi huma eka wena , kumbe u lo byeriwa hi van'wana ke ? ”
43018035	Pilato a hlamula a ku : “ Xana ndzi Muyuda mina ke ? Vanhu va ka n'wina ni vaprista lavakulu hi vona va ku nyiketeke ka mina . U endle yini xana ? ”
43018036	Yesu a hlamula , a ku : “ Mfumo wa mina a hi wa misava leyi ; loko a wu ri wa misava leyi , malandza ya mina a ma ta lwa leswaku ndzi nga nyiketiwi eka Vayuda ; kambe hilaha swi nga hakona , mfumo wa mina a hi wa laha hansi . ”
43018037	Pilato a ku ka yena : “ Hikokwalaho , u hosi , a hi swona ke ? ” Yesu a hlamula , a ku : “ Ku vula wena leswaku ndzi hosi . Leswi ndzi velekeriweke swona ni leswi ndzi nga tela swona laha misaveni , i ku ta ndzi ta veka vumbhoni ehenhla ka ntiyiso . Un'wana ni un'wana la nga wa ntiyiso , ú yingisa rito ra mina . ”
43018038	Pilato a ku ka yena : “ Ntiyiso i ncini ? ” Loko a vurisile sweswo , a huma kambe a ya eka Vayuda , a ku ka vona : “ A ndzi voni nandzu ni wun'we eka yena .
43018039	Kambe mi ni ntolovelo wa leswaku ndzi mi ntshunxela munhu un'we hi nkarhi wa Paseka ; xana mi lava leswaku ndzi mi ntshunxela hosi ya Vayuda ke ? ”
43018040	Va hlamula hi ku huwelela , va ku : “ Ku nga ri munhu loyi , kambe Barabasi ! ” ( Kasi Barabasi a a ri xigevenga . )
43019001	Kutani Pilato a teka Yesu , a n'wi nyiketa leswaku va n'wi ba .
43019002	Kutani masocha ma luka harhi ya mitwa , ma yi tlhandleka enhlokweni ya yena , ma n'wi ambexa nguvu yo vangama ya xivunguvungu ;
43019003	a ma tshamela ku ta , ma ku ka yena : “ Xewani , hosi ya Vayuda ! ” Kutani a ma n'wi ba hi timpama .
43019004	Pilato a engeta a huma , a ku ka Vayuda : “ Vonani , ndzi mi humesela yena , mi ta tiva leswaku a ndzi kumi nandzu ni wun'we eka yena . ”
43019005	Yesu a huma , a tlhandlekiwile harhi ya mitwa enhlokweni , a ambarile nguvu yo vangama ya xivunguvungu . Pilato a ku ka vona : “ Vonani , hi yoloye munhu wa n'wina ! ”
43019006	Loko vaprista lavakulu ni malandza va n'wi vona , va huwelela , va ku : “ N'wi vambe ! N'wi vambe ! ” Pilato a ku ka vona : “ N'wi tekeni , n'wina hi n'wexe , mi ya n'wi vamba ; hikuva mina a ndzi kumi nandzu eka yena . ”
43019007	Vayuda va n'wi hlamula , va ku : “ Hi ni nawu , kutani hi nawu wa hina ú fanele ku fa , hikuva ú tiendlile N'wana wa Xikwembu . ”
43019008	Loko Pilato a twa sweswo , a chava ngopfu ,
43019009	a tlhelela endlwini ya vuhosi , a ku ka Yesu : “ U huma kwihi ? ” Yesu a nga n'wi hlamuli .
43019010	Pilato a ku ka yena : “ Xana wa ala ku vulavula na mina xana ? A wu swi tivi xana leswaku ndzi ni matimba ya ku ku ntshunxa , ni matimba ya ku ku vamba ke ? ”
43019011	Yesu a hlamula , a ku : “ A wu nga ta va ni matimba ehenhla ka mina ni kutsongo , loko a wu nga nyikiwanga hi Tilo . Hikokwalaho , loyi a nga ndzi nyiketa eka wena , ú ni nandzu lowukulu ngopfu . ”
43019012	Loko a twa sweswo , Pilato a lava ndlela yo n'wi ntshunxa ; kambe Vayuda va huwelela , va ku : “ Loko u ntshunxa munhu loyi , a wu munghana wa hosi Khezari ; un'wana ni un'wana la tiendlaka hosi , ú lwa na Khezari . ”
43019013	Loko Pilato a twa marito walawo , a humesela Yesu ehandle , kutani a tshama exitshan'wini xa ku avanyisa , endhawini leyi va nge i “ Xiandlala-hi-maribye ” ( hi ririmi ra Xiheveru i “ Gavata ” ) .
43019014	A ri ri siku leri rhangelaka Paseka , kutani a wu lava ku va nkarhi wa nhlekanhi . Kutani Pilato a ku ka Vayuda : “ Vonani , hi leyi hosi ya n'wina ! ”
43019015	Vona va huwelela , va ku : “ N'wi suse ! N'wi suse ! N'wi vambe ! ” Pilato a ku ka vona : “ Xana ndzi ta vamba hosi ya n'wina ke ? ” Vaprista lavakulu va hlamula , va ku : “ A hi na hosi loko a nga ri Khezari ntsena . ”
43019016	Hiloko Pilato a va nyiketa Yesu , leswaku a vambiwa . Va teka Yesu ,
43019017	kutani a huma a byarhile xihambano xa yena n'wini , a ya endhawini leyi a va ku i “ Ndhawu ya Pala ” , leyi hi Xiheveru va nge i “ Gologota ” .
43019018	Va n'wi vamba kwalaho , a ri ni van'wana vambirhi , un'wana hi tlhelo rin'wana , un'wana hi tlhelo lerin'wana , Yesu a ri xikarhi .
43019019	Pilato a tsala ni papila ra xitiviso , a ri nameka ehenhla ka xihambano . Leswi a swi tsariwile hi leswi : “ Yesu wa Nazareta , hosi ya Vayuda . ”
43019020	Vayuda lavo tala va hlaya xitiviso xexo , hikuva ndhawu leyi Yesu a nga vambiwela ka yona , a yi ri kusuhi ni muti ; naswona , papila a ri tsariwile hi Xiheveru , ni Xilatini , ni Xigriki .
43019021	Hikokwalaho vaprista lavakulu va Vayuda va ku ka Pilato : “ U nga tsali leswo : ‘ Hosi ya Vayuda ’ , kambe tsala u ku : ‘ Hi yena la nga te : Ndzi hosi ya Vayuda ’ . ”
43019022	Pilato a hlamula , a ku : “ Lexi ndzi nga tsala , ndzi tsarile ! ”
43019023	Loko masocha ma vambile Yesu , va teka tinguvu ta yena , va ti avanyisa hi swiputsa swa mune , va avelana swona ; va teka ni nkhancu , kambe nkhancu wa kona a wu nga rhungiwanga , a wu lukiwile wu ri nguvu yin'we ku sukela ehenhla ku fikela ehansi .
43019024	Kutani va byelana , va ku : “ Hi nga wu handzuleni , kambe a hi hoxeni vuhlolotwana , hi ta tiva leswaku wu ta va wa mani . ” Leswi a ku ri ku hetisa Tsalwa leri nge : “ Va avelene tinguvu ta mina , va kumile xiambalo xa mina hi ku hoxa vuhlolotwana . ” Hi swo leswi masocha ma nga endla swona .
43019025	Enkarhini wolowo , mana wa Yesu , ni makwavo Mariya , nsati wa Klopasi , na Mariya wa Magadala , a va yimile kusuhi ni xihambano .
43019026	Yesu a vona mana wa yena , a vona ni mudyondzisiwa loyi a a n'wi rhandza a yimile kusuhi na yena , kutani a ku ka mana wa yena : “ Manana , vona , n'wana wa wena hi loyi ! ”
43019027	Kutani a ku ka mudyondzisiwa : “ Vona , mana wa wena hi loyi ! ” Ku sukela nkarhi wolowo , mudyondzisiwa loyi a n'wi amukela , a n'wi rhurhela ekaya ka yena .
43019028	Yesu , hi ku tiva leswaku swilo hinkwaswo swi hetisekile , a ku : “ Ndzi ni torha ” , ku ri ku hetisa Matsalwa .
43019029	Mbita leyi a yi tele hi ntsuvi a yi vekiwile kwalaho , kutani va peta xiponji xi tala hi ntsuvi , va xi tlhoma erihlangeni ra hisopa , va yisa enon'weni wa yena .
43019030	Loko Yesu a kumile ntsuvi lowu , a ku : “ Swi hetisekile . ” Kutani a korhamisa nhloko , a fa .
43019031	A ri ri siku leri rhangelaka Savata . Hikokwalaho , Vayuda va kombela Pilato leswaku milenge ya lava vambiweke yi tshoviwa , ni leswaku mintsumbu yi hawuriwa ; leswi a ku ri ku endlela leswaku yi nga sali exihambanweni hi Savata , hikuva siku ra kona ra Savata a ri ri lerikulu .
43019032	Kavaloko masocha ma ta , ma tshova milenge ya lowo rhanga wa lava a va vambiwile na Yesu , ni ya loyi un'wana .
43019033	Kutani va ta eka Yesu , kambe loko va vona leswaku ú file , a va n'wi tshovanga milenge .
43019034	Hambiswiritano , un'wana wa masocha a n'wi tlhava tsheve hi tlhari , kutani kan'we-kan'we ku huma ngati ni mati .
43019035	Loyi a swi voneke , ú vula vumbhoni leswaku na n'wina mi ta kota ku pfumela . Vumbhoni bya yena byi tiyile , kutani wa swi tiva leswaku ú vula ntiyiso .
43019036	Hakunene timhaka leti ti humelerile leswaku Tsalwa ri hetiseka , leri nge : “ A ku na rhambu na rin'we ra yena leri nga ta tshoviwa . ”
43019037	Nakambe Tsalwa rin'wana ri ri : “ Va ta hlalela loyi va n'wi tlhaveke . ”
43019038	Endzhaku ka sweswo , Yosefa wa Arimatiya a kombela eka Pilato mpfumelelo wa ku ya hawula ntsumbu wa Yesu . Yosefa loyi a a ri mudyondzisiwa wa Yesu , kambe exihundleni , hi ku chava Vayuda . Kutani Pilato a n'wi pfumelela . Hiloko a ya hawula ntsumbu wa Yesu .
43019039	Nikodema , loyi a tshamaka a ta nivusiku eka Yesu , na yena a fika a tisa mafurha ya “ mirha ” lama pfanganyisiweke ni mhangani , lama lavaka ku ringana 30 kg , ku tika ka swona .
43019040	Kutani va teka ntsumbu wa Yesu , va wu phutsela hi minceka ni mirhi yo nun'hwela , hi mukhuva lowu Vayuda va lahlaka ha wona .
43019041	A ku ri ni ntanga endhawini leyi a nga vambiwa ka yona , kutani laha ntangeni a ku ri ni sirha lerintshwa , leri a ku nga si lahliwa munhu eka rona .
43019042	Va lata Yesu kona , hikokwalaho ka leswi Vayuda a va tilunghisela Savata , hikuva sirha a ro va kwala kusuhi .
43020001	Nimpundzu wa siku ra Sonto , loko ka ha phumile , Mariya wa Magadala a ya esirheni , kutani a ya kuma leswaku ribye ri susiwile enon'weni wa sirha .
43020002	Kavaloko a tsutsuma , a ya ka Simoni Petro , ni ka mudyondzisiwa loyi un'wana loyi a a rhandziwa hi Yesu , kutani a ku ka vona : “ Va susile Hosi esirheni , kutani a hi tivi lomu va nga n'wi lata kona . ”
43020003	Hiloko Petro ni mudyondzisiwa loyi un'wana va suka va kongoma esirheni .
43020004	Va tsutsuma swin'we havambirhi ; kambe mudyondzisiwa loyi un'wana a siya Petro hi ku tsutsuma , a rhanga a ya fika esirheni .
43020005	A korhama a hlometela , kutani a vona minceka yi ri ehansi ; kambe a nga nghenanga .
43020006	Simoni Petro la n'wi saleke hi le ndzhaku , na yena a ta fika , kutani a nghena esirheni , a vona minceka yi ri ehansi ;
43020007	kambe duku leri a ri tsondzerile nhloko ya Yesu a ri nga ri ni minceka leyi yin'wana , kambe a ri petsiwile , ri vekiwile hi tlhelo .
43020008	Endzhaku ka sweswo mudyondzisiwa loyi un'wana , la nga rhanga a fika esirheni , na yena a nghena a swi vona , kutani a pfumela .
43020009	( Hikuva a va nga si twisisa Tsalwa leri vulaka leswaku Yesu a a fanele ku pfuka eku feni . )
43020010	Kavaloko vadyondzisiwa va tlhelela emakaya .
43020011	Mariya a a yimile kusuhi ni sirha ehandle , a rila . Loko a korhama ku hlometela esirheni a ri karhi a rila ,
43020012	a vona tintsumi timbirhi leti ambaleke swo basa , ti tshamile , yin'wana hi le tinhlokweni , yin'wana hi le milengeni , laha ntsumbu wa Yesu a wu latiwile kona .
43020013	Ti ku ka yena : “ Manana , u rilela yini ? ” A ku ka tona : “ Va susile Hosi yanga , kutani a ndzi tivi laha va n'wi lateke kona . ”
43020014	Loko a vurise sweswo , a hundzuluka , kutani a vona Yesu a yimile , kambe a nga swi tivanga leswaku i Yesu .
43020015	Yesu a ku ka yena : “ Manana , u rilele yini ? U lava mani xana ? ” Yena , hi ku ehleketa leswaku i mutirhi wa laha ntangeni , a ku ka yena : “ Hosi yanga , loko u n'wi susile , ndzi byele laha u n'wi lateke kona , kutani ndzi ta ya , ndzi ya n'wi teka . ”
43020016	Yesu a ku ka yena : “ Mariya ! ” Yena a hundzuluka , a ku ka Yesu , hi ririmi ra Xiheveru : “ Rabuni ! ” ( hileswaku “ Mudyondzisi ” ) .
43020017	Yesu a ku ka yena : “ U nga ndzi khumbi , hikuva a ndzi si tlhandlukela eka Tatana ; kambe yana eka vamakwerhu , u ya va tivisa leswaku ndzi tlhandlukela eka Tata wa mina , a nga Tata wa n'wina , eka Xikwembu xa mina , xi nga Xikwembu xa n'wina . ”
43020018	Mariya wa Magadala a ya byela vadyondzisiwa leswaku ú vonile Hosi , ni leswaku yi n'wi byerile timhaka teto .
43020019	Madyambu ya siku rero ra Sonto , tinyangwa ta laha vadyondzisiwa va hlengeletaneke kona a ti pfariwile , hikwalaho ka ku chava Vayuda . Yesu a fika , a yima exikarhi ka vona , kutani a ku ka vona : “ Ku rhula a ku ve na n'wina ! ”
43020020	Loko a vurise sweswo , a va komba swandla swa yena ni tsheve ra yena . Vadyondzisiwa va tsaka ngopfu loko va vona Hosi .
43020021	Yesu a engeta a ku ka vona : “ Ku rhula a ku ve na n'wina ! Tanihi leswi Tatana a ndzi rhumeke , na mina ndza mi rhuma . ”
43020022	Loko a vurise sweswo , a va huhutela , a ku : “ Amukelani Moya lowo Kwetsima .
43020023	Loko mi rivalela vanhu swidyoho swa vona , va ta rivaleriwa hakunene ; loko mi nga rivaleli vanhu swidyoho swa vona , a va nga rivaleriwi . ”
43020024	Tomasi , loyi va nge i “ Hahla ” , un'wana wa lava khume na vambirhi , a a nga ri na vona loko Yesu a tile .
43020025	Kutani vadyondzisiwa lava van'wana va ku ka yena : “ Hi vonile Hosi . ” Yena a ku ka vona : “ Loko ndzi nga voni timbanga ta timhingu eswandleni swa yena , ni loko ndzi nga nghenisi ritiho ra mina etimbangeni ta timhingu , ndzi nghenisa ni xandla etsheveni ra yena , ndzi nga ka ndzi nga pfumeri . ”
43020026	Loko ku hundzile masiku ya 8 , vadyondzisiwa va tlhela va va kona endlwini . Tomasi na yena a a ri na vona . Yesu a ta , tinyangwa ti pfariwile , a yima exikarhi ka vona , a ku : “ Ku rhula a ku ve na n'wina ! ”
43020027	Kutani a ku ka Tomasi : “ Tisa ritiho ra wena la , u languta ni , swandla swa mina ; tshambuluta xandla xa wena , u xi nghenisa etsheveni ra mina ; u nga ha kanakani , kambe pfumela ! ”
43020028	Tomasi a n'wi hlamula , a ku : “ Hosi yanga ni Xikwembu xanga ! ”
43020029	Yesu a ku ka yena : “ Xana u pfumela hi leswi u nga ndzi vona xana ? Va katekile lava pfumelaka , hambiloko va nga vonanga . ”
43020030	Yesu ú endlile mahlori man'wana layo tala emahlweni ka vadyondzisiwa va yena , lama nga tsariwangiki ebukwini leyi .
43020031	Kambe timhaka leti ti tsaleriwile n'wina , mi ta ka mi pfumela leswaku Yesu i Mesiya , N'wana wa Xikwembu , ni leswaku , hi mhaka ya ku pfumela , mi va ni vutomi evitweni ra yena .
43021001	Endzhaku ka sweswo Yesu a tlhela a tikomba eka vadyondzisiwa va yena kusuhi ni lwandle ra Tiberiyasi ; ú tikombile hi ndlela leyi :
43021002	Simoni Petro , na Tomasi loyi va nge i “ Hahla ” , na Nataniele wa Kana etikweni ra Galeliya , ni vana va Zebediya , ni vadyondzisiwa vambirhi van'wana va Yesu , a va ri swin'we .
43021003	Simoni Petro a ku ka vona : “ Ndzi ya rhiya tinhlampfi . ” Va ku ka yena : “ Na hina hi famba na wena . ” Kutani va suka , va ya nghena ebyatsweni bya vona , kambe a va phasanga nchumu vusiku byebyo .
43021004	Loko ri sungula ku xa , Yesu a a yimile eribuwini , kambe vadyondzisiwa a va tivanga leswaku i Yesu .
43021005	Kutani Yesu a ku ka vona : “ Vana vanga , mi phasile xana ? ” Va n'wi hlamula , va ku : “ E-e . ”
43021006	A ku ka vona : “ Hoxelani rikoka hi tlhelo ra xinene ra byatso , mi ta phasa . ” Hiloko va ri hoxa , kutani va tsandzeka ni ku ri koka hikwalaho ka ku tala ka tinhlampfi .
43021007	Kutani mudyondzisiwa loyi Yesu a a n'wi rhandza a ku ka Petro : “ I Hosi ! ” Loko Simoni a twile leswaku i Hosi , a ambala nguvu ya yena , hikuva a a yi hluvurile , kutani a bvun'wala elwandle .
43021008	Kambe vadyondzisiwa lava van'wana va ta hi byatso bya vona , va koka rikoka leri a ri tele hi tinhlampfi , hikuva a va nga ri kule ni ribuwu ; mpfhuka wa kona a wu lava ku ringana 100 m .
43021009	Loko va humile va ta eribuwini , va vona ndzilo wa makala , ni tinhlampfi leti tlhandlekiweke ehenhla ka wona , ni xinkwa .
43021010	Yesu a ku ka vona : “ Pambulani tinhlampfi tin'wana eka leti ma ha ku ti phasaka sweswi , mi tisa haleno . ”
43021011	Simoni Petro a nghena ebyatsweni , a kokela rikoka eribuwini , ri tele hi tinhlampfi letikulu . A ti ri 153 . Kambe hambileswi a ti tele ngopfu , rikoka a ri handzukanga .
43021012	Yesu a ku ka vona : “ Tanani , mi ta fihlula . ” Kambe a ku vanga na mudyondzisiwa na un'we la nga tiyela ku n'wi vutisa a ku : “ U mani ? ” hikuva va swi tivile leswaku hi yena Hosi .
43021013	Kutani Yesu a ta , a teka xinkwa a va nyika ; a endlisa sweswo hi tinhlampfi .
43021014	Ku tikomba loku ka Yesu eka vadyondzisiwa va yena , a ku ri ka vunharhu , endzhaku ka loko a pfukile eku feni .
43021015	Kuteloko va fihlurile , Yesu a ku ka Simoni Petro : “ Simoni , n'wana Yohane , xana wa ndzi rhandza ku tlula leswi hinkwaswo ke ? ” A ku ka yena : “ Ina , Hosi , wa swi tiva leswaku ndza ku rhandza . ” Yesu a ku ka yena : “ Risa swinyimpfana swa mina . ”
43021016	A engeta ra vumbirhi a ku ka yena : “ Simoni , n'wana Yohane , xana wa ndzi rhandza xana ? ” A ku ka yena : “ Ina , Hosi , wa swi tiva leswaku ndza ku rhandza . ” Yesu a ku ka yena : “ Hlayisa tinyimpfu ta mina . ”
43021017	A engeta ra vunharhu a ku ka yena : “ Simoni , n'wana Yohane , xana wa ndzi rhandza xana ? ” Petro a khomiwa hi gome , hi mhaka ya leswi a n'wi vutiseke ra vunharhu a ku : “ Xana wa ndzi rhandza xana ? ” Kutani a ku ka yena : “ Hosi , u tiva hinkwaswo , wa swi tiva leswaku ndza ku rhandza . ” Yesu a ku ka Petro : “ Risa tinyimpfu ta mina .
43021018	Ndzi tiyisisile ndzi ri ka wena : Enkarhini lowu a wa ha ri lontshwa , a wu tiboha hi wexe hi vamba ra wena , u ya lomu u lavaka ku ya kona ; kambe loko u ta va u dyuharile , u ta tshambuluta mavoko ya wena , kutani un'wana ú ta ku boha , a ku yisa lomu u nga laviki ku ya kona . ”
43021019	A a vurisa sweswo hi ku ringanisa rifu leri Petro a nga ta dzunisa Xikwembu ha rona . Loko Yesu a vurise sweswo , a ku ka yena : “ Ndzi landze ! ”
43021020	Petro a hundzuluka , kutani a vona mudyondzisiwa loyi a a rhandziwa hi Yesu a ri karhi a va landza . ( A a ri loyi a tshamaka a voyamela eka Yesu , loko va ri eku dyeni , a hlevetela a ku : “ Hosi , i mani loyi a nga ta ku xenga xana ? ” )
43021021	Loko Petro a n'wi vonile , a ku ka Yesu : “ Hosi , swi ta ku yini hi loyi ke ? ”
43021022	Yesu a ku ka yena : “ Loko ndzi lava leswaku a tshama ndzi kondza ndzi vuya , swi nga va yini eka wena ke ? Wena , ndzi landze ! ”
43021023	Hikokwalaho rito rero a nga ri vula ri hangalaka exikarhi ka vamakwavo leswaku mudyondzisiwa loyi a nga ka a nga fi . Kasi Yesu a a nga n'wi byelanga leswaku a nga ka a nga fi ; kambe a a te : “ Loko ndzi lava leswaku a tshama ndzi kondza ndzi vuya , swi nga va yini eka wena ke ? ”
43021024	Mudyondzisi loyi , hi yena la vulaka vumbhoni bya timhaka leti , kutani ú ti tsarile . Ha swi tiva leswaku vumbhoni bya yena byi tiyile .
43021025	Ka ha ri ni timhaka tin'wana leto tala leti Yesu a nga ti endla ; loko ti nga tsariwa ha yin'we-yin'we , a ndzi tshembi leswaku misava hinkwayo yona yi nga ringana tibuku leti a ti ta tsariwa .
44001001	Eka Teyofilo ! Ebukwini ya mina leyo rhanga , ndzi tsarile hi ta swilo hinkwaswo leswi Yesu a nga sungula ku swi endla ni ku swi dyondzisa ,
44001002	ku ya fika siku leri a nga tlakuriwa ha rona a ya etilweni , loko a lerisile , hi Moya lowo Kwetsima , vaapostola lava a a va hlawurile .
44001003	Endzhaku ka loko a twisiwe ku vaviseka , ú tikombile eka vona a ri loyi a hanyaka , hi swikombiso leswo tala leswi khorwisaka ; ú voniwile hi vona , hi masiku ya 40 , a ri karhi a vulavula na vona hi ta Mfumo wa Xikwembu .
44001004	Siku rin'wana , loko a ri na vona , a va lerisa a ku : “ Mi nga tshuki mi suka eYerusalema , kambe tshamani kona , mi langutela lexi Tatana a mi tshembiseke xona , lexi mi nga xi twa ndzi xi vula ,
44001005	hikuva Yohane ú khuvurile hi mati , kambe n'wina mi ta khuvuriwa hi Moya lowo Kwetsima , endzhaku ka masiku ma nga ri mangani . ”
44001006	Kutani loko va ha hlengeletanile va ri na Yesu , va n'wi vutisa va ku : “ Hosi , xana hi wona nkarhi lowu u nga ta pfuxa mfumo wa Israele ke ? ”
44001007	Yesu a ku ka vona : “ A swi mi fanelanga ku tiva tinguva , hambi yi ri minkarhi leyi Tatana a nga tihlawulela yona hi vukulukumba bya yena ;
44001008	kambe mi ta nyikiwa matimba , siku Moya lowo Kwetsima wu taka ehenhla ka n'wina ; kutani mi ta va timbhoni ta mina kwala Yerusalema , ni le tikweni hinkwaro ra Yudiya , ni ra Samariya , ni ku ya fika emakun'wini ya misava . ”
44001009	Loko a vulavurile timhaka teto , a tlakuriwa va ri karhi va langutile , kutani papa ri siva , va nga ha n'wi voni .
44001010	Va te va ha tlakusile mahlo va languta etilweni loko a ri karhi a tlhandluka , hi nomu lo vavanuna vambirhi lava ambaleke swo basa , va humelela kwala va nga kona ,
44001011	va ku : “ Vavanuna va Galeliya , mi yimele yini mi langutile etilweni ke ? Yesu loyi a susiweke exikarhi ka n'wina ni ku tlakuleriwa etilweni , ú ta tlhela a vuya hi mukhuva lowu mi n'wi voneke a ya etilweni ha wona . ”
44001012	Kavaloko va suka entshaveni leyi va nge i ya Mitlhwari , va tlhelela eYerusalema , mpfhuka wa kona wu ri wa kwalomu ka 1 km .
44001013	Kuteloko va nghenile emutini , va khandziya endlwini ya le henhla , laha a va tshama kona : A ku ri na Petro , na Yohane , na Yakobo , na Andriya , na Filipi , na Tomasi , na Bartolomi , na Matewu , na Yakobo n'wana Alfiya , na Simoni Muhiseki , na Yudasi n'wana Yakobo .
44001014	Volavo hinkwavo a va tiyisela eku khongeleni , hi mbilu yi ri yin'we , va ri ni vavasati van'wana , na Mariya mana wa Yesu , ni vamakwavo wa Yesu .
44001015	Hi masiku walawo , Petro a yima enhlengeletanweni ya vamakwavo eHosini ( lava nhlayo ya vona a yi lava ku va 120 ) , kutani a ku :
44001016	“ N'wina varikwerhu , a swi fanele leswaku Tsalwa ri hetiseka , leri Moya lowo Kwetsima wu nga ri vula hi nomo wa Davhida , ehenhla ka Yudasi loyi a a ri mufambisi wa lava khomeke Yesu .
44001017	Kasi Yudasi a a hlayiwa exikarhi ka hina , naswona a a ri un'wana wa hina entirhweni . ”
44001018	( Yudasi a a tixavele nsimu hi mali leyi a a yi kumile hi ndlela yo homboloka ; kutani ú yile a ya wa hi nhloko ensin'wini ya kona , a handzuka hi le xikarhi , marhumbu ya yena ma huma hinkwawo .
44001019	Mhaka leyi yi tiviwile hi vanhu hinkwavo lava akeke Yerusalema ; hikokwalaho va nga thya nsimu leyi evito ra “ Hakeldama ” hi ririmi ra ka vona , hileswaku “ Nsimu ya Ngati ” . )
44001020	“ Kutani , ebukwini ya Tipisalema , ku tsariwile leswi : “ ‘ Muti wa yena a wu hundzuke rhumbi , ku nga ha vi na munhu la tshamaka kona ! ’ Nakambe : ‘ Un'wana a a teke vulanguteri bya yena . ’
44001021	“ Hikwalaho ke , ku laveka munhu un'wana eka vavanuna lava a va ri na hina eminkarhini hinkwayo leyi Hosi Yesu a nga tshama na hina ni ku famba-famba na hina ,
44001022	ku sukela enkarhini lowu Yohane a a khuvula vanhu , ku fikela loko Yesu a tlakuriwile a ya ehenhla , a suka exikarhi ka hina ; munhu wa kona ú fanele ku va mbhoni ya ku pfuka ka Hosi eku feni , swin'we na hina . ”
44001023	Hiloko va humesa vambirhi : Yosefa loyi a va ku i Barsaba ( rin'wana a va ku i Yusto ) , na Matiyasi .
44001024	Kutani va khongela , va ku : “ Hosi , wena la tivaka timbilu ta vanhu hinkwavo , kombisa loyi u n'wi hlawuleke eka lavambirhi lava ,
44001025	leswaku a teka ndhawu ya Yudasi , entirhweni wa vuapostola lowu a wu tshikeke ku ya lomu a nga ya kona . ”
44001026	Hiloko va hlawula musivi hi ku hoxa vuhlolotwana , kutani byi komba Matiyasi ; kavaloko a hlayiwa swin'we ni vaapostola lava khume na un'we .
44002001	Kuteloko siku ra Pentekosta ri fikile , vadyondzisiwa hinkwavo a va hlengeletanile exivandleni xi ri xin'we .
44002002	Kutani hi nomu lo , ku twakala mpfumawulo lowu humaka etilweni , wu fana ni ku hunga ka xidzedze , wu tata yindlu hinkwayo leyi a va tshamile ka yona .
44002003	Kutani va vona leswi fanaka ni malangavi ya ndzilo , swi avana , swi tshama ehenhla ka un'wana ni un'wana wa vona .
44002004	Hinkwavo va tala hi Moya lowo Kwetsima , kutani va sungula ku vulavula hi tindzimi tin'wana , hilaha Moya wu nga va nyika ku vulavula hakona .
44002005	A ku ri ni Vayuda lava akeke eYerusalema , vanhu vo chava Xikwembu lava humaka ematikweni hinkwawo ya laha misaveni .
44002006	Loko mpfumawulo lowu wu twakala , ntshungu wu hlengeletana , kutani wu hlamala ngopfu , hikuva un'wana ni un'wana a a twa vadyondzisiwa va vulavula hi ririmi leri nga ra yena .
44002007	Kutani hinkwavo va tshuka ni ku hlamala va ku : “ Xana vanhu lava vulavulaka lava , a hi Vagaleliya hinkwavo xana ?
44002008	Swi endlisa ku yini loko un'wana ni un'wana wa hina a va twa va vulavula hi ririmi leri nga ra yena ke ?
44002009	Van'wana va hina , hi Vaparta ni Vameda ni Vaelamu ; van'wana va hina , hi huma eMesopotamiya , na la Yudiya ni le Kapadokiya , ni le Ponto ni le Asiya ,
44002010	le Frigiya ni le Pamfiliya , le Egipta ni le matlhelweni ya Libiya lama nge kusuhi na Kirena ; ku ni vaendzi lava humaka eRhoma :
44002011	Van'wana i Vayuda , van'wana i vamatiko lava amukeriweke eXiyudeni ; van'wana va hina hi Vakreta ni Maarabiya ; kambe hinkwerhu hi va twa va vula mintirho leyikulu ya Xikwembu hi tindzimi ta ka hina ! ”
44002012	Kutani hinkwavo va tshuka ni ku hlamala ngopfu , va vutisana va ku : “ Mhaka leyi yi yisa kwihi xana ? ”
44002013	Kambe van'wana va hleka vadyondzisiwa va ku : “ Vanhu lava va pyopyiwile ! ”
44002014	Hiloko Petro a yima kun'we ni vaapostola lavan'wana va khume na un'we , a tlakusa rito a ku ka vona : “ Vavanuna va Yudiya , na n'wina hinkwenu vaaki va Yerusalema , ndzi lombeni tindleve mi ta tiva leswi :
44002015	Vanhu lava a va pyopyiwanga , hilaha mi anakanyaka hakona , hikuva wa ha ri mixo .
44002016	Kambe i mhaka leyi vuriweke hi muprofeta Yuwele , loko a te :
44002017	“ ‘ Xikwembu xi ri : Hi masiku ya makumu , ndzi ta chela Moya wa mina ehenhla ka vanhu hinkwavo . Vana va n'wina va xinuna ni va xisati va ta vhumbha , vana va n'wina va majaha va ta vona swivono , lavo dyuhala va n'wina va ta lorha milorho .
44002018	Ina , hambi ma ri malandza ya n'wina ya xinuna ni ya xisati , eminkarhini yeleyo , ndzi ta ma chela Moya wa mina , kutani ma ta vula Rito .
44002019	Ndzi ta endla swihlamariso ehenhla tilweni , ni mahlori ehansi misaveni : Ngati , ni ndzilo , ni papa ra musi .
44002020	Dyambu ri ta hundzuka munyama , ni n'weti wu ta tshwuka kukota ngati , siku lerikulu ro vangama ra Hosi ri nga si fika .
44002021	Kutani un'wana ni un'wana loyi a nga ta huwelela eka Hosi , ú ta ponisiwa . ’
44002022	“ Vavanuna va Israele , yingisani marito lawa : Yesu wa Nazareta , a a ri wanuna loyi Xikwembu xi nga mi komba yena , hi mintirho ya matimba , ni swihlamariso , ni mahlori lawa xi ma endleke ha yena exikarhi ka n'wina , hilaha mi swi tivaka hakona na n'wina ;
44002023	hi yena loyi a nga nyiketiwa , hi makungu lama tiyeke ya Xikwembu ni ku tiva ka xona ka khale ; kutani mi n'wi dlayile hi mavoko ya vanhu lavo homboloka lava nga n'wi vamba exihambanweni .
44002024	Kambe Xikwembu xi n'wi pfuxile eku feni , xi n'wi ntshunxa eku vavisekeni ka rifu , hikuva a swi nga endleki leswaku a bohiwa ha rona .
44002025	Loko Davhida a vulavula hi yena , ú te : “ ‘ Minkarhi hinkwayo , ndzi rhangisa Hosi emahlweni ka mina ; ndzi nga ka ndzi nga tsekatseki , hikuva yi le vokweni ra mina ra xinene .
44002026	Hikokwalaho mbilu ya mina yi tsakile , ndzi ba nkulungwana , na wona miri wa mina wu hlayisekile , kutani ndzi ni ku tshemba :
44002027	We Hosi , u nge ndzi rivali exivandleni xa vafi , u nge tshiki Muhlawuriwa wa wena a hela hi ku bola .
44002028	U ndzi tivisile tindlela ta vutomi , u ta ndzi tata hi ntsako , u va na mina . ’
44002029	“ N'wina varikwerhu , ndzi nga tiyisa ndzi mi byela leswaku Kokwana Davhida ú file , a va a lahliwa , kutani sirha ra yena ra ha ri exikarhi ka hina ni namuntlha .
44002030	Hambiswiritano , a a ri muprofeta ; naswona a a tiva leswaku Xikwembu xi n'wi tshembisile hi ku hlambanya leswaku xi ta tshamisisa un'wana wa rixaka ra yena exiluvelweni xa yena .
44002031	Hikokwalaho Davhida , hi ku vona swilo swi nga si humelela , ú vurile ta ku pfuka ka Mesiya eku feni , loko a te : “ ‘ A nga tshikiwanga exivandleni xa vafi , na wona miri wa yena a wu helanga hi ku bola . ’
44002032	“ Hi yena Yesu loyi Xikwembu xi nga n'wi pfuxa eku feni , kutani hinkwerhu hi timbhoni ta mhaka leyi .
44002033	Sweswi ke ú tlakuriwile a ya evokweni ra xinene ra Xikwembu ; ú amukele Moya lowo Kwetsima lowu tshembisiweke , wu nga lowu humaka ka Tatana , kutani ú cherile ehenhla ka hina leswi mi swi vonaka ni leswi mi swi twaka .
44002034	Hikuva Davhida a nga tlhandlukelanga etilweni , kambe hambiswiritano yena ú te : “ ‘ Hosi Xikwembu xi te ka N'wini wanga : Tshama evokweni ra mina ra xinene ,
44002035	ndzi kondza ndzi veka valala va wena ehansi ka minkondzo ya wena . ’
44002036	“ Hikokwalaho rixaka hinkwaro ra Vaisraele ri fanele ku tiva mhaka leyi swinene leswaku Yesu loyi mi n'wi vambeke , hi yena loyi Xikwembu xi n'wi endleke Hosi ni Mesiya . ”
44002037	Kuteloko vanhu va yingisile marito lawa , va tlhaveka timbilu ; kutani va ku ka Petro ni ka vaapostola lavan'wana : “ N'wina varikwerhu , xana hi ta endla yini ? ”
44002038	Petro a ku ka vona : “ Hundzukani , kutani un'wana ni un'wana wa n'wina a khuvuriwa hi vito ra Yesu Kriste , leswaku mi rivaleriwa swidyoho swa n'wina ; kutani mi ta amukela nyiko , wu nga Moya lowo Kwetsima ,
44002039	hikuva xitshembiso lexi xi endleriwe n'wina ni vana va n'wina , ni va le kule hinkwavo lava nga ta vitaniwa hi Hosi Xikwembu xa hina . ”
44002040	Petro a tiyisa vumbhoni bya yena hi marito man'wana layo tala , a va khongotela a ku : “ Hambanani ni rixaka leri ro homboloka leswaku mi ta pona . ”
44002041	Hiloko lava amukeleke marito ya yena , va khuvuriwa ; kutani esikwini rero , ku amukeriwa vanhu lava lavaka ku va 3 000 .
44002042	A va chivirikela ku dyondzisiwa hi vaapostola , ni ku hlengeletana , ni ku phema xinkwa , ni ku khongela .
44002043	Vaapostola a va endla swihlamariso ni mahlori layo tala , kutani vanhu hinkwavo a va va komba xichavo .
44002044	Vapfumeri hinkwavo a va hamba va hlengeletana , va avelana swilo swa vona hinkwaswo ;
44002045	a va xavisa leswi va swi fuweke ni leswi a swi ri swa vona , kutani va pambulela un'wana ni un'wana hi ku ya hi ku pfumala ka yena .
44002046	Masiku hinkwawo a va chivirika ku hlangana eTempeleni , va ri mbilu yin'we , naswona a va hlangana va phema xinkwa emindyangwini ya vona , va dya swakudya swa vona hi ku tsaka lokukulu ni timbilu to basa ,
44002047	va ri karhi va dzunisa Xikwembu , va tsakeriwa hi tiko hinkwaro . Kutani siku rin'wana ni rin'wana Hosi a yi engetela nhlengeletano ya vona hi lava a va ri karhi va ponisiwa .
44003001	Siku rin'wana , Petro na Yohane a va tlhandlukela eTempeleni nindzhenga , hi nkarhi wa xikhongelo .
44003002	Kona eTempeleni , enyangweni leyi vuriwaka “ Leyo Saseka ” , a ku ri ni munhu la velekiweke a ri xigono ; a va hamba va n'wi rhwala , va n'wi veka kona masiku hinkwawo , leswaku a ta kombela swihanano eka lava nghenaka eTempeleni .
44003003	Loko munhu loyi a vona Petro na Yohane va ri kusuhi ni ku nghena eTempeleni , a kombela swihanano eka vona .
44003004	Kambe Petro na Yohane va n'wi honokela , kutani Petro a ku : “ Hi langute . ”
44003005	Munhu loyi a va languta swinene , a ehleketa leswaku va ta n'wi nyika xanchumu .
44003006	Kambe Petro a ku ka yena : “ Silivhere ndzi hava , ni nsuku a ndzi na wona , kambe lexi ndzi nga na xona , ndzi ta ku nyika xona : Hi vito ra Yesu Kriste wa Nazareta , ndzi ri : Famba ! ”
44003007	Kutani a n'wi khoma hi voko ra xinene , a n'wi yimisa ; hi nomu lo minkondzo ya yena ni mahlakala ya yena swi va swi tiya .
44003008	Kutani o kàkàtsùkù , a yima a famba ; a nghena eTempeleni swin'we na vona , a ri karhi a famba-famba , a tlula-tlula , a dzunisa Xikwembu ,
44003009	kutani vanhu hinkwavo va n'wi vona a ri karhi a famba , a dzunisa Xikwembu .
44003010	Loko va vona leswaku hi yena loyi a a tshamela ku kombela swihanano eTempeleni , enyangweni leyi vuriwaka “ Leyo Saseka ” , va khomiwa hi ku chava , va hlamarisiwa swinene hi leswi humeleleke eka yena .
44003011	Leswi munhu loyi a a namarhela Petro na Yohane , vanhu hinkwavo va hlamala , va ta ka vona hi ku tsutsuma , erikupakupeni leri a va ku i ra Solomoni .
44003012	Loko Petro a swi vona , a ku ka vona : “ Vavanuna va Israele , hikwalaho ka yini mi hlamala mhaka leyi , mi hi tlhava hi mahlo hi mukhuva lowu xana , wonge hi loko ku ri hina hi nga endla leswaku munhu loyi a famba , hi matimba ya hina kumbe hi vukhongeri bya hina ?
44003013	Xikwembu xa Abrahama ni xa Isaka ni xa Yakobo , Xikwembu xa vatata wa hina , xi dzunisile nandza wa xona Yesu , loyi mi n'wi nyiketeke , mi tlhela mi n'wi landzula emahlweni ka Pilato ; kambe Pilato yena a a vurile leswaku a ntshunxiwa .
44003014	Yesu a a ri la hlawulekeke , la lulameke ; kambe n'wina mi n'wi landzurile , mi kombela ku ntshunxeriwa mudlayi ,
44003015	kutani mi dlaya munyiki wa vutomi ; kambe Xikwembu xi n'wi pfuxile eku feni ; hina hi timbhoni ta swona .
44003016	Hikokwalaho , leswi tiyiseke munhu loyi mi n'wi tivaka ni ku n'wi vona , i vito ra Yesu ni ku pfumela eka vito leri ; kutani ku pfumela loku , ku hanyisile munhu loyi hakunene , hi matimba ya Yesu , hilaha mi swi vonaka hakona n'wina hinkwenu .
44003017	“ Kutani ke varikwerhu , ndza swi tiva leswaku n'wina ni tihosi ta n'wina , mi endlile swilo sweswo hi ku pfumala vutivi ,
44003018	kambe hi mukhuva wolowo , Xikwembu xi endlile leswaku ku hetiseka leswi xi nga swi tivisa khale hi milomo ya vaprofeta hinkwavo : Hileswaku Mesiya wa xona a a ta twisiwa ku vaviseka .
44003019	“ Loko swi ri tano , hundzukani , mi tlhelela eka Xikwembu , leswaku swidyoho swa n'wina swi rivaleriwa ,
44003020	ni leswaku minkarhi yo phyuphya leyi humaka eHosini yi sungula , ni leswaku Hosi yi mi rhumela Yesu , yena loyi a nga vekiwa ku va Mesiya wa n'wina ;
44003021	ú fanele ku tshama etilweni , ku ko ku fika minkarhi ya ku pfuxetiwa ka swilo hinkwaswo , leyi Xikwembu xi nga yi vula ni khale , hi milomo ya vaprofeta va xona lavo hlawuleka .
44003022	Hakunene Muxe ú vurile , a ku : ‘ Hosi Xikwembu xa n'wina xi ta mi humesela muprofeta la fanaka na mina , a huma exikarhi ka va ka n'wina ; mi ta n'wi yingisa eka hinkwaswo leswi a nga ta mi byela swona .
44003023	Kutani un'wana ni un'wana loyi a nga yingisiki muprofeta yoloyi , ú ta susiwa etikweni . ’
44003024	Naswona , vaprofeta hinkwavo lava nga vulavula ku sukela eka Samiele ni ka lava teke endzhaku ka yena , na vona va tivisile ta masiku lawa .
44003025	Hi n'wina valandzeri va vaprofeta , hi n'wina va ntwanano lowu Xikwembu xi nga wu endla ni vatata wa n'wina , loko xi te eka Abrahama : ‘ Hi vatukulu va wena , ndzi ta katekisa tinxaka hinkwato ta misava . ’
44003026	Loko Xikwembu xi rhumerile nandza wa xona , xi n'wi humesile hi le ka n'wina eku sunguleni leswaku a mi katekisa hi ku hundzuluxa un'wana ni un'wana wa n'wina emikhuveni ya yena leyo biha . ”
44004001	Loko Petro na Yohane va ha vulavula ni vanhu , ku fika vaprista , va ri ni ndhuna ya Tempele ni Vasaduki ;
44004002	a va vilela hikuva vaapostola a va dyondzisa vanhu ni ku vula ta ku pfuka ka vafi hikwalaho ka ku pfuka ka Yesu eku feni .
44004003	Hiloko va va khoma , kutani leswi a ri perile , va va pfalela ekhotsweni ri ko ri xa .
44004004	Hambiswiritano , lavo tala exikarhi ka lava va tweke Rito , va pfumela . Nhlayo ya vavanuna enkarhini wolowo a yi lava ku fika eka 5 000 .
44004005	Loko ri xa , tihosi ta Vayuda ni vakulukumba ni vatsari va hlengeletana eYerusalema ;
44004006	a va ri na Anasi Muprista lonkulu , na Kayafasi , na Yohane , na Aleksandro , ni hinkwavo va rixaka ra vaprista lavakulu .
44004007	Kuteloko va yimisile vaapostola ehubyeni , va va vutisa va ku : “ Mi endlile swilo leswi hi matimba wahi kumbe hi vito ra mani xana , n'wina vanhu ndzin'wina ? ”
44004008	Kavaloko Petro a tala hi Moya lowo Kwetsima , a ku ka vona : “ Tihosi , na n'wina vakulukumba va tiko !
44004009	Leswi hi vutisiwaka namuntlha hi mhaka leyinene leyi endliweke eka munhu lowa xilema loyi , ni ku vutisiwa hi lexi xi nga n'wi hanyisa ,
44004010	swi tiveni n'wina hinkwenu , ni tiko hinkwaro ra Israele a ri swi tive : Munhu loyi a yimeke emahlweni ka n'wina a ololokile , ú hanyisiwile hi vito ra Yesu Kriste wa Nazareta , yena loyi mi nga n'wi vamba exihambanweni , loyi Xikwembu xi n'wi pfuxeke eku feni .
44004011	Hi yena la nga “ ‘ ribye leri n'wina vaaki mi nga ri nyenya , leri kambe ri endliweke ribye lerikulu ra yinhla . ’
44004012	“ Kutani ku ponisiwa a ku kumeki eka munhu un'wana , hikuva vanhu a va nyikiwanga vito rin'wana laha misaveni , ehandle ka vito ra Yesu , leri hi fanelaka ku ponisiwa ha rona . ”
44004013	Loko va vona ku tiya ka Petro na Yohane , va hlamala , hikuva a va va tiva va ri vanhu ntsena , lava ni ku dyondza va nga dyondzangiki ; kambe va swi vonile leswaku hileswi a va ri vanakulobye va khale va Yesu .
44004014	Kutani loko va vona munhu la hanyisiweke a yimile kwalaho na vona , va pfumala lexi va nga xi kanetaka .
44004015	Kuteloko va va lerisile ku huma ehubyeni ya Sanedri , va vutisana , va ku :
44004016	“ Xana hi ta endla yini hi vanhu lava xana , hikuva swi tiveka hinkwako eYerusalema leswaku hi vona lava endleke mahlori lamakulu lawa ; a hi koti ku swi kaneta .
44004017	Kambe ku endlela leswaku timhaka leti ti nga yi emahlweni ti hangalaka evanhwini , a hi va layeni hi va chavisa , leswaku va nga ha tshami va vulavula hi vito rero , hambi ku ri ka mani na mani . ”
44004018	Kuteloko va va vitanile , va va lerisa leswaku va nga ha tshuki va vulavula hi vito ra Yesu , hambi ku ri ku dyondzisa ha rona .
44004019	Kambe Petro na Yohane va va hlamula , va ku : “ A ku avanyise n'wina : Xana swi lulamile emahlweni ka Xikwembu ku yingisa n'wina ku tlula xona xana ?
44004020	Loko hi ri hina , hi nga ka hi nga koti ku tshika ku vula leswi hi swi voneke ni leswi hi swi tweke . ”
44004021	Hiloko va huvo va va ntshunxa , va ri karhi va engeta ku va laya ni ku va chavisa ; a va nga voni hilaha va nga va baka hakona , hikuva vanhu hinkwavo a va dzunisa Xikwembu hikwalaho ka leswi humeleleke ;
44004022	naswona munhu loyi mahlori ya ku hanyisiwa ma endliweke eka yena , a a ri wa malembe lama tlulaka 40 .
44004023	Kuteloko Petro na Yohane va ntshunxiwile , va tlhelela eka vanakulobye , kutani va va tivisa hinkwaswo leswi vaprista lavakulu ni vakulukumba va nga va byela swona .
44004024	Loko vona va swi twile , va huwelela eka Xikwembu hi ku khongela va ri mbilu yin'we , va ku : “ N'wini wa hina , wena la endleke tilo ni misava ni lwandle , ni hinkwaswo leswi nga ka swona !
44004025	U vurile hi Moya lowo Kwetsima , hi nomo wa tata wa hina Davhida nandza wa wena , u ku : “ ‘ Xana vamatiko va kariha-karihela yini , ni matiko ma bohela yini makungu ya hava xana ?
44004026	Tihosi ta misava ti pfukile , ni vafumi va matiko va twananile ku lwa na Hosi ni Mesiya wa yona . ’
44004027	“ Hikuva kunene Heroda , na Pontiyo Pilato , ni vamatiko , ni tinxaka ta Israele , va hlangene kun'we emutini lowu ku lwa na Yesu nandza wa wena la hlawulekeke , loyi u nga n'wi endla Mesiya ;
44004028	va hlangene ku endla hinkwaswo leswi u swi boheke khale , hi ntamu wa wena ni makungu ya wena , leswaku swi ta humelela .
44004029	Sweswi ke Hosi , languta ku tshukisa ka vona , u nyika malandza ya wena ku vula rito ra wena va tiyile va nga chavi nchumu ;
44004030	tshambuluta voko ra wena ku horisa , u endla leswaku mahlori ni swihlamariso swi va kona hi vito ra Yesu , nandza wa wena la hlawulekeke . ”
44004031	Kuteloko va hetile ku khongela , xivandla lexi va hlengeletaneke ka xona xi tsekatseka , hinkwavo va tala hi Moya lowo Kwetsima , kutani va vula rito ra Xikwembu va tiyile .
44004032	Nhlengeletano ya lava pfumeleke a yi ri mbilu yin'we ni moya wun'we ; a ku nga ri na munhu ni un'we loyi a a vula leswaku swilo leswi a nga na swona hambi xi ri xin'we xa swona , i swa yena ntsena ; kambe swilo hinkwaswo a va ku , i swa vona hinkwavo .
44004033	Vaapostola a va tiyisa hi matimba lamakulu vumbhoni bya ku pfuka ka Hosi Yesu eku feni ; kutani hinkwavo a va fundzhiwa ngopfu .
44004034	A ku nga ri na xisiwana exikarhi ka vona , hikuva hinkwavo lava a va ri ni masimu , kumbe tindlu , a va swi xavisa , kutani va tisa leswi va swi kumeke hi ku xavisa ,
44004035	va swi veka emahlweni ka vaapostola ; kutani va pambulela un'wana ni un'wana hi ku ya hi ku pfumala ka yena .
44004036	Hi mukhuva lowu Yosefa , Mulevhi la tswariweke eKipra , loyi vaapostola a va ku i Barnaba ( hileswaku “ La tiyisaka van'wana ” ) ,
44004037	a a ri ni nsimu . A yi xavisa , kutani a tisa nxavo wa yona , a wu veka emilengeni ya vaapostola .
44005001	Kambe a ku ri ni wanuna loyi a va ku i Ananiya , ni nsati wa yena Safira ; a xavisa nsimu ,
44005002	kutani loko a tipambulele mali eka nxavo wa kona hi ku twanana ni nsati , a tisa leswi saleke , a swi veka emahlweni ka vaapostola .
44005003	Hiloko Petro a ku ka yena : “ Ananiya , hikwalaho ka yini u pfumelela Sathana ku tata mbilu ya wena , leswaku u hembela Moya lowo Kwetsima , ni ku tipambulela hi tlhelo eka nxavo wa nsimu xana ?
44005004	Ni loko u yi xavisile , xana nxavo wa yona a wu nga ri wa wena ke ? Mhaka leyi u yi pfumelerise ku yini embilwini ya wena xana ? A wu hembelanga vanhu , kambe u hembele Xikwembu . ”
44005005	Loko Ananiya a twa marito walawo , a wela hansi , a fa . Kutani hinkwavo lava tweke mhaka leyi va khomiwa hi ku chava lokukulu .
44005006	Kavaloko majaha ma nghena , ma n'wi phutsela , ma n'wi rhwala ma huma na yena , ma ya n'wi lahla .
44005007	Loko ku lave ku hundza tiawara tinharhu , nsati wa Ananiya a nghena na yena , a nga tivi leswi humeleleke .
44005008	Petro a n'wi vutisa , a ku : “ Ndzi byele , xana hi wona nxavo lowu mi nga xavisa nsimu ha wona xana ? ” A ku : “ Ina ! Hi wona . ”
44005009	Hiloko Petro a ku ka yena : “ Mi twananele yini ku ringa Moya wa Hosi xana ? Yingisa , swigingi swa lava nga ya lahla nuna wa wena hi leswi enyangweni ; na wena va ta ku rhwala va huma na wena . ”
44005010	Hi nomu lo a wela emahlweni ka Petro , a fa . Loko majaha ma nghenile , ma n'wi kuma a file , kutani ma n'wi rhwala ma huma na yena , ma ya n'wi lahla kusuhi ni nuna wa yena .
44005011	Kutani ku chava lokukulu ku khoma kereke hinkwayo ni vanhu hinkwavo lava tweke timhaka leti .
44005012	A ku endliwa mahlori layo tala ni swihlamariso leswo tala hi mavoko ya vaapostola , exikarhi ka vanhu . Vadyondzisiwa hinkwavo a va tala ku hlengeletana erikupakupeni ra Solomoni , va ri mbilu yin'we .
44005013	Kambe loko va ri vanhu van'wana , na un'we a nga tiyanga nhlana ku tinghenisa exikarhi ka vaapostola , hambileswi tiko a ri va dzunisa ngopfu .
44005014	Hambiswiritano , ntsengo wa vona a wu ya wu ri karhi wu engeteleka hi vavanuna ni vavasati lavo tala lava pfumeleke ka Hosi ,
44005015	ku ko ku fika laha vavabyi va tisiwaka emintsendzeleni , va vekiwa emasangwini ne vuhlakeni , leswaku loko Petro a hundza , van'wana va vona va ta khumbiwa hambi ku ri hi ndzhuti wa yena ntsena .
44005016	Naswona , vanhu va miti leyi rhendzeleke Yerusalema , a va ta va tele , va tisa vavabyi , ni lava karhatiwaka hi mimoya ya thyaka ; kutani hinkwavo a va hanyisiwa .
44005017	Kavaloko Muprista lonkulu , ni vaseketeri va yena hinkwavo , lava a va ri va ntlawa wa Vasaduki endhawini leyi , va tala mavondzo ,
44005018	kutani va khoma vaapostola , va va nghenisa ekhotsweni ra muti .
44005019	Kambe ntsumi ya Hosi yi pfula tinyangwa ta khotso nivusiku , yi va humesela ehandle , yi ku :
44005020	“ Fambani , mi ya yima eTempeleni , mi tivisa vanhu timhaka hinkwato ta vutomi lebyintshwa lebyi . ”
44005021	Hiloko vona va yingisa , va ya nghena eTempeleni loko ri lava ku xa , kutani va dyondzisa kona . Kambe loko Muprista lonkulu ni vaseketeri va yena va fika , va vitana huvo ya Sanedri , yi nga nhlengeletano ya vakulukumba hinkwavo va tiko ra Israele , kutani va rhuma vanhu ekhotsweni ku ya teka vaapostola .
44005022	Kambe loko varhumiwa va fika ekhotsweni , va kuma vaapostola va nga ri kona ; kutani va tlhela , va ya vikela huvo va ku :
44005023	“ Hi kumile khotso ri pfariwile swinene , ni valanguteri va yimile etinyangweni ; kambe loko hi pfula , hi kume ku nga ri na munhu . ”
44005024	Loko ndhuna ya Tempele ni vaprista lavakulu va twa marito walawo , va kanakana ngopfu , va nga tivi leswaku ku nga va ku humelele yini hi vaapostola .
44005025	Kambe ku fika munhu un'wana , a va byela mahungu , a ku ka vona : “ Maswivo , vavanuna lava mi va ngheniseke ekhotsweni , va le Tempeleni , va karhi va dyondzisa vanhu . ”
44005026	Kavaloko ndhuna ya Tempele ni varhumiwa va huvo va ya va ya va khoma , kambe ku nga ri hi ku va dlidlimbeta , hikuva a va chava vanhu leswaku va nga va khandla hi maribye .
44005027	Kuteloko va vuyile ni vaapostola , va va yimisa ehubyeni , kutani Muprista lonkulu a tengisana na vona , a ku :
44005028	“ Hi mi lerisile swinene leswaku mi nga tshuki mi dyondzisa hi vito rero ; kambe langutani ke , mi tatile Yerusalema hi dyondzo ya n'wina , kutani mi lava ku hi veka nandzu wa rifu ra munhu loyi ! ”
44005029	Kambe Petro ni vaapostola lavan'wana va hlamula , va ku : “ Hi fanele ku yingisa Xikwembu ku tlula vanhu .
44005030	Xikwembu xa vatata wa hina xi pfuxile Yesu eku feni , endzhaku ka loko mi n'wi dlayile hi ku n'wi hayeka emhandzeni .
44005031	Hi yena loyi Xikwembu xi nga n'wi tlakusa , a tshama evokweni ra xona ra xinene ku va Murhangeri ni Muponisi , leswaku a ta nyika Vaisraele eku hundzuka ni ku rivaleriwa ka swidyoho .
44005032	Kutani hina hi timbhoni ta timhaka leti , hina swin'we ni Moya lowo Kwetsima lowu Xikwembu xi wu nyikeke lava va xi yingisaka . ”
44005033	Loko va huvo va twa marito lawa , va kariha ngopfu , kutani va tiyimisela ku va dlaya .
44005034	Kambe Mufarisi un'wana loyi a va ku i Gamaliele , mudyondzisi wa Nawu loyi a a dzunisiwa hi tiko hinkwaro , a yima ehubyeni ; a lerisa leswaku vaapostola va humeseriwa ehandle nkarhinyana .
44005035	Kutani a ku ka huvo : “ Vavanuna va Israele , tivoneleni lexi mi lavaka ku xi endla eka vanhu lava ;
44005036	hikuva a hi khale ngopfu ku humeleleke Tudasi , loyi a a tivula munhu wa matimba ; a a seketeriwa hi vanhu lava lavaka ku va 400 , kambe ú vuye a dlawa , kutani hinkwavo lava a va yima na yena , va hangalasiwa va nyamalala .
44005037	Endzhaku ka yena ku humelele Yudasi wa Galeliya , enkarhini wa ku tsarisiwa ka vanhu , a yenga lavo tala , va n'wi landza ; kambe na yena ú lovile , kutani hinkwavo lava a va yima na yena , va hangalasiwa .
44005038	Sweswi ke ndzi ri ka n'wina : Hambanani ni vanhu lava , mi va tshika ; hikuva loko makungu lawa , kumbe ntirho lowu , wu huma eka vanhu , wu ta hela ;
44005039	kambe loko wu huma eka Xikwembu , mi nga ka mi nga va siveli , kutani mi nga kumiwa mi lwile na Xikwembu . ” Va huvo va n'wi yingisa .
44005040	Loko va vitanile vaapostola ni ku va nyiketa leswaku va biwa hi minkhavi , va va lerisa leswaku va nga tshuki va dyondzisa hi vito ra Yesu , kutani va va ntshunxa .
44005041	Loko va ri vona , va huma ehubyeni va tsakile , hikuva a va kumiwile va ri lava fanelaka ku soriwa hikwalaho ka vito ra Yesu .
44005042	Kutani masiku hinkwawo , a va nga rhuteli ku dyondzisa ni ku twarisa Evhangeli eTempeleni ne mindyangwini ya vanhu , va ku : “ Mesiya , hi yena Yesu . ”
44006001	Hi masiku walawo , loko vadyondzisiwa va ya va ri karhi va andza , van'wana va vona lava a va vulavula Xigriki va dzumadzumela lava a va vulavula ririmi ra Vayuda , va ku tinoni ta ka vona ta tsoniwa loko ku phakiwa swa siku rin'wana ni rin'wana .
44006002	Kutani lava khume na vambirhi va vitana ntlawa wa vadyondzisiwa , va ku : “ A swi fanelanga leswaku hi pfa hi tshika ku vula rito ra Xikwembu , hi ya tirha ntirho wa ku phakela .
44006003	Loko swi ri tano vamakwerhu , hlawulani vavanuna va 7 exikarhi ka n'wina , lava tivekaka va ri lava teleke Moya ni vutlhari , leswaku hi va veka ku vona timhaka leti .
44006004	Loko hi ri hina , hi ta ya emahlweni ni swikhongelo , hi vula ni Rito . ”
44006005	Marito walawo ma amukeriwa hi nhlengeletano hinkwayo ; kutani va hlawula Stefano , wanuna la teleke ku pfumela ni Moya lowo Kwetsima ; va hlawula na Filipi , na Prokoro , na Nikanoro , na Timoni , na Parmena , na Nikolawo wa Antiyoka , munhu loyi a a rhange a amukeriwa eXiyudeni .
44006006	Nhlengeletano yi va tisa eka vaapostola ; kuteloko vona va khongerile , va va tlhandleka mavoko .
44006007	Rito ra Xikwembu ri ya emahlweni swinene ; na yona nhlayo ya vadyondzisiwa yi ya yi andza ngopfu eYerusalema , naswona vaprista lavo tala va tinyiketa eku pfumeleni .
44006008	Stefano a a tele tintswalo ni matimba , a endla swihlamariso leswikulu ni mahlori lamakulu exikarhi ka tiko .
44006009	Kambe ku humelela van'wana va sinagoga leyi vuriwaka “ ya Vantshunxiwa ” , van'wana va ri lava humaka eKirene ni le Aleksandriya , van'wana va huma eKilikiya ni le Asiya ; kutani va yima va kanetana na Stefano .
44006010	Kambe va hluleka ku lwa ni vutlhari lebyi Moya wu nga n'wi nyika ku vulavula ha byona .
44006011	Kutani va kucetela vavanuna ku vula va ku : “ Hi n'wi twile a vulavula timhaka leti sandzaka Muxe ni Xikwembu . ”
44006012	Naswona va pfuxa mpfilumpfilu etikweni , ni ka vakulukumba ni vatsari , kutani va n'wi wela henhla , va n'wi khoma , va n'wi yisa ehubyeni ;
44006013	va humesa timbhoni ta mavunwa , ti ta n'wi hembela ti ku : “ Munhu loyi , a nga tshiki ku vulavula timhaka leti sandzaka xivandla lexi xa ku hlawuleka , a sandza ni Nawu ;
44006014	hikuva hi n'wi twile loko a vula leswaku Yesu loyi wa Nazareta ú ta lovisa xivandla lexi , a hundzuluxa ni mikhuva leyi hi nga nyikiwa hi Muxe . ”
44006015	Kutani hinkwavo lava tshameke ehubyeni , loko va n'wi honokela , va vona mombo wa yena wu fana ni mombo wa ntsumi .
44007001	Muprista lonkulu a vutisa Stefano a ku : “ Timhaka teto ti tano xana ? ”
44007002	Stefano a hlamula , a ku : “ N'wina varikwerhu na vatatana , ndzi yingiseni ! Xikwembu lexi kwetsimaka xi tikombisile eka tata wa hina Abrahama , loko a ha ri eMesopotamiya , a nga si aka eHarani ,
44007003	xi ku ka yena : ‘ Suka etikweni ra rikwenu , ni ka maxaka ya wena , u ya etikweni leri ndzi nga ta ku komba rona . ’
44007004	Kavaloko a suka etikweni ra Vakalediya , a ya aka eHarani . Kambe endzhaku ka ku fa ka tata wa yena , Xikwembu xi n'wi rhurhisa , xi n'wi tisa etikweni leri mi akeke eka rona sweswi .
44007005	A xi n'wi hanga ndzhaka etikweni rero , hambi xi ri xivandlanyana lexi ringanaka ku anama ka nkondzo ; kambe xi n'wi tshembisile ku n'wi nyika rona , ri va ra yena ni ra vatukulu va yena endzhaku ka yena ; kasi , enkarhini wolowo , a a nga ri na n'wana .
44007006	Kutani Xikwembu xi n'wi tivisa leswi , xi ku : ‘ Vatukulu va wena va ta ya luvela etikweni ra van'wana , laha va nga ta endliwa mahlonga ni ku xanisiwa kona , ku ringana malembe ya 400 .
44007007	Kambe ndzi ta avanyisa tiko leri ri va endleke mahlonga , ku vula Xikwembu ; endzhaku ka swona va ta suka eka rona , va ta , va ta ndzi gandzela exivandleni xexi . ’
44007008	Kutani Xikwembu xi endla ntwanano na Abrahama , lowu funghiweke hi ku yimba ; hikokwalaho , Abrahama a veleka Isaka , a n'wi yimbisa hi siku ra vu-8 , kutani Isaka a veleka Yakobo , Yakobo a veleka vakokwa wa hina va 12 , va yimbisiwa hinkwavo .
44007009	“ Kutani vakokwana va vondzoka Yosefa , va n'wi xavisa , a yisiwa le Egipta ; kambe Xikwembu xi va na yena ;
44007010	xi n'wi kutsula emahlomulweni ya yena hinkwawo ; xi n'wi nyika ku tsakisa Faro hosi ya Egipta ni ku tlhariha emahlweni ka yena ; kutani hosi yi n'wi veka mufumi wa Egipta ni wa yindlu ya yona hinkwayo .
44007011	Kambe ku wa ndlala leyikulu etikweni hinkwaro ra Egipta ni ra Kanana , nhlomulo wa kona wu va lowukulukumba , kutani vatata wa hina va hluleka ku kuma swakudya .
44007012	Kambe loko Yakobo a twa leswaku mavele ma ha ri kona le Egipta , a rhuma vatata wa hina va ya kona ro sungula .
44007013	Kutani loko va ya ra vumbirhi , Yosefa a titivisa eka vamakwavo ; na yena Faro a tivisiwa rixaka ra Yosefa .
44007014	Kutani Yosefa a rhuma vanhu va ya teka Yakobo tata wa yena , ni maxaka ya yena hinkwawo , va ri vanhu vo ringana 75 .
44007015	Kutani Yakobo a rhelela a ya le Egipta ; yena ni vatata wa hina va fela kona .
44007016	Va rhwariwa va yisiwa eXikeme , va lahliwa esirheni ra Abrahama , leri a a ri xavile hi mali ya silivhere eka vana va Hemori , kwale Xikeme .
44007017	“ Kuteloko ku tshinele nkarhi wa ku hetiseka ka leswi Xikwembu xi swi tshembiseke Abrahama , rixaka ra hina ri kula , ri andza etikweni ra Egipta ;
44007018	eku heteleleni ku humelela hosi le Egipta leyi nga tivangiki Yosefa .
44007019	Hosi leyi yi endla hi mano eka rixaka ra hina , yi xanisa vatatana , yi lerisa leswaku va cukumeta vana va vona , va va dlaya .
44007020	“ Enkarhini lowu , ku velekiwa Muxe . A a sasekile emahlweni ka Xikwembu ; kutani a wundliwa tin'hweti tinharhu endlwini ya tata wa yena .
44007021	Kuteloko a cukumetiwile , n'wana Faro wa xisati a n'wi rhola , a n'wi wundla tanihi loko a ri n'wana wa yena .
44007022	Kutani Muxe a dyondzisiwa vutlhari hinkwabyo bya Vaegipta , a va munhu wa matimba eku vulavuleni ni le ku tirheni .
44007023	“ Kuteloko a lavile ku fika eka malembe ya 40 , a endla makungu ya ku ya endzela va ka vona , vona Vaisraele .
44007024	Kutani a vona un'wana wa vona a ri karhi a twisiwa ku vava hi Muegipta ; a n'wi lamulela , a rihiseta hi ku dlaya Muegipta , a pfuna la xanisiwaka .
44007025	A a anakanya leswaku va ka vona va ta twisisa makungu ya Xikwembu ya ku va ponisa ha yena ; kambe a va ma twisisanga .
44007026	Hi siku leri tlhandlamaka , a ya kuma van'wana vambirhi va ri karhi va lwa , kutani a ringeta ku va khongotela leswaku va nga lwi , a ku : ‘ Vavanuna , mi vanhu van'we ! Mi vaviselana yini xana ? ’
44007027	Kambe loyi a nga rhanga a pfuka loyi un'wana , a bakanya Muxe , a ku : ‘ I mani la nga ku veka hosi ni muavanyisi wa hina xana ?
44007028	Xana u lava ku ndzi dlaya kukota leswi u nga dlaya Muegipta tolo xana ? ’
44007029	Loko Muxe a twa sweswo , a baleka , a ya luvela etikweni ra Midiyani ; kutani kona ku velekiwa vana va yena vambirhi va xinuna .
44007030	“ Kuteloko ku hundzile malembe ya 40 , ntsumi yi tikomba eka yena emalangavini ya xihlahla lexi a xi pfurha , emananga kusuhi ni ntshava ya Sinayi .
44007031	Loko Muxe a languta , a hlamala hi leswi a swi vonaka ; kuteloko a tshinelele ku langutisisa , ku twala rito ra Hosi leri nge :
44007032	‘ Hi mina Xikwembu xa vatata wa wena , Xikwembu xa Abrahama ni xa Isaka ni xa Yakobo . ’ Kutani Muxe a rhurhumela , a chava ni ku langutisisa .
44007033	Kutani Hosi yi ku ka yena : ‘ Hluvula tintanghu emilengeni ya wena , hikuva xivandla lexi u yimeke eka xona , i misava leyi hlawulekeke .
44007034	Ndzi vonile nhlomulo wa tiko ra mina le Egipta hakunene , ni ku rila ka vona ndzi ku twile , kutani ndzi xikile ku va kutsula ; tana sweswi , ndzi ku rhuma le Egipta . ’
44007035	“ Yena Muxe loyi a va n'wi landzurile hi ku vutisa va ku : ‘ I mani la ku vekeke hosi ni muavanyisi wa hina ke ? ’ hi yena la nga rhumiwa hi Xikwembu leswaku a va hosi ni mukutsuri wa vona , hi ku pfuniwa hi ntsumi leyi a yi tikombe ka yena exihlahleni .
44007036	Hi yena Muxe loyi a nga va humesa , hi ku endla swihlamariso ni mahlori le Egipta , ni le Lwandle lero Tshwuka , ni le mananga , hi nkarhi lowu ringanaka malembe ya 40 .
44007037	Wa ha ri yena Muxe loyi a nga te ka Vaisraele : ‘ Exikarhi ka va ka n'wina , Xikwembu xi ta pfuxa muprofeta la fanaka na mina . ’
44007038	Eminkarhini ya ku hlengeletana ka Vaisraele le mananga , hi yena loyi a nga va ni ntsumi leyi vulavuleke na yena entshaveni ya Sinayi , a tlhela a va ni vatata wa hina ; hi yena nakambe la amukeleke marito ya vutomi ku hi nyika wona .
44007039	“ Kambe vatata wa hina va arile ku n'wi yingisa ; va n'wi bakanyela tlhelo , kutani va navela hi timbilu ku tlhelela le Egipta ;
44007040	hiloko va ku ka Aroni : ‘ Hi endlele swikwembu leswi nga ta hi rhangela emahlweni , hikuva Muxe loyi a nga hi humesa etikweni ra Egipta , a hi tivi leswaku ú humeleriwe hi yini . ’
44007041	Emasikwini wolawo va endla xifaniso xa rhole ; kutani va xi gandzela , va tsakela ntirho wa mavoko ya vona .
44007042	Hikokwalaho Xikwembu xi va fularhela , xi va nyiketa ku gandzela mavandla ya tilo , hilaha ku tsariweke hakona ebukwini ya vaprofeta lava nga te : “ ‘ Xana mi tlhavele mina swifuwo n'wina Vaisraele , mi humesele mina magandzelo emananga hi malembe yo ringana 40 , ke ?
44007043	E-e ! A mi rhwala ntsonga wa Moloko , ni nyeleti ya Rhomfani , xikwembu xa n'wina , swi nga swifaniso leswi mi nga swi endla leswaku mi swi nkhinsamela . Hikokwalaho ndzi ta mi rhurhisa ku hundza ni le Babilona . ’
44007044	“ Vatata wa hina a va ri ni Ntsonga lowo Hlawuleka emananga , va ya hi ku lerisa ka Xikwembu loko xi vulavula na Muxe , xi n'wi lerisa ku wu endla hi xivumbeko lexi a xi voneke .
44007045	Endzhaku ka swona , vatata wa hina lava amukeleke ntsonga lowu , va wu nghenisa , va ri na Yoxuwa , emisaveni ya vamatiko lava Xikwembu a xi va hlongorile emahlweni ka vona ; kutani swi fambisa sweswo ku fikela eminkarhini ya Davhida .
44007046	Loko a ri Davhida , a tsakeriwa hi Xikwembu , kutani a kombela mpfumelelo wo lavela Xikwembu xa Yakobo endhawu yo tshama eka yona .
44007047	Kambe i Solomoni loyi a nga xi akela yindlu .
44007048	“ Hambiswiritano Loyi-a-nge-henhla-henhla a nga tshami etindlwini leti endliweke hi mavoko ya vanhu , hilaha muprofeta a vulaka hakona , a ku :
44007049	“ ‘ Tilo i xiluvelo xa mina , ku vula Hosi , misava yi le hansi ka minkondzo ya mina ; yindlu leyi mi nga ta ndzi akela yona yi nga va leyo tanihi kwihi ? Ni xivandla lexi ndzi nga ta wisa eka xona , xi nga va xihi ke ?
44007050	Xana a hi rona voko ra mina leri endleke swilo leswi hinkwaswo ke ? ’
44007051	“ N'wina va tinhamu leto nonon'hwa , n'wina va timbilu leti nga pfumeriki ni tindleve leti nga twiki ! Masiku hinkwawo mi alela Moya lowo Kwetsima ; mi fana swinene ni vatata wa n'wina .
44007052	Hi wihi muprofeta loyi vatata wa n'wina va nga n'wi xanisangiki xana ? Va dlele na vona lava nga tivisa khale timhaka ta ku ta ka La Lulameke , loyi sweswi mi n'wi xengeke , mi tlhela mi n'wi dlaya ;
44007053	hi n'wina mi amukeleke nawu lowu tisiweke hi tintsumi , kambe a mi wu hlayisanga ! ”
44007054	Loko va huvo va twa marito lawa ya Stefano , va tala timbilu ; kutani va n'wi karihela va hlundzukile ngopfu .
44007055	Kambe Stefano a tala hi Moya lowo Kwetsima , kutani a languta swinene etilweni , a vona ku kwetsima ka Xikwembu , na Yesu a yimile evokweni ra xinene ra Xikwembu .
44007056	Kutani a ku : “ Langutani ! Ndzi vona tilo ri pfulekile , ni N'wana-wa-Munhu a yimile evokweni ra xinene ra Xikwembu . ”
44007057	Kambe vona va huwelela hi rito leri tlakukeke , va tisiva tindleve , kutani hinwavo va n'wi wela henhla xikan'we .
44007058	Kuteloko va n'wi cukumetile ehandle ka muti , va n'wi khandla hi maribye . Timbhoni a ti vekile swiambalo swa tona emilengeni ya jaha leri a va ku i Sawulo .
44007059	Kakuloko va ri karhi va n'wi khandla hi maribye , Stefano a khongela , a ku : “ Hosi Yesu , amukela moya wa mina ! ”
44007060	Kutani a nkhinsama , a huwelela hi rito ro tlakuka , a ku : “ Hosi , u nga va hlayeli ku dyoha loku . ” Kuteloko a vurile sweswo , a fa .
44008001	Kasi Sawulo a a nkhensa ku dlawa ka Stefano . Enkarhini wolowo , kereke ya Yerusalema yi sungula ku xanisiwa swinene , vapfumeri hinkwavo va hangalasiwa ematikweni ya Yudiya ni ya Samariya ; ku sala vaapostola ntsena .
44008002	Kutani vavanuna lava chavaka Xikwembu va lahla Stefano ; va ba nkosi lowukulu va n'wi rila .
44008003	Kambe Sawulo a a ri karhi a hlasela kereke , a nghena emutini wun'wana ni wun'wana , a kokela vavanuna ni vavasati ehandle , a ya va nghenisa ekhotsweni .
44008004	Vapfumeri lava a va hangalasiwile , a va famba-famba hinkwako , va ri karhi va twarisa Evhangeli .
44008005	Loko a ri Filipi , a rhelela , a ya emutini wun'wana wa tiko ra Samariya , a vula ta Mesiya kona .
44008006	Loko mintshungu yi twa Filipi , ni loko yi vona mahlori lawa a ma endlaka , yi yingisa swinene leswi a swi vulaka ,
44008007	hikuva mimoya ya thyaka a yi huma eka vanhu lavo tala lava a va ri na yona , yi ri karhi yi huwelela hi rito leri tlakukeke , naswona lavo tala lava omeke swirho , ni lava a va ri swigono , a va hanyisiwa .
44008008	Kutani a ku ri ni ku tsaka lokukulu emutini wolowo .
44008009	Kona kwalaho , a ku tshama wanuna un'wana loyi a va ku i Simoni ; a ku ri khalenyana a hlamarisa vanhu va tiko ra Samariya hi ku tirha swa vungoma , a tivula munhu lonkulu .
44008010	A va n'wi yingisa hinkwavo , lavakulu ni lavatsongo , va ku : “ Hi yena loyi a nga matimba ya Xikwembu lama vuriwaka ‘ Lamakulu ’ . ”
44008011	A va n'wi yingisa hi mukhuva lowu , hikuva a ku ri khale a va hlamarisa hi vungoma bya yena .
44008012	Kambe loko va pfumerile marito ya Filipi lawa a nga ma vula ehenhla ka Evhangeli ya Mfumo wa Xikwembu , ni ka vito ra Yesu Kriste , va khuvuriwa , vavanuna ni vavasati .
44008013	Na yena Simoni a pfumela , a khuvuriwa , kutani a namarhela Filipi , a hlamala ngopfu hi ku vona mahlori ni leswo hlamarisa leswikulu leswi humelelaka .
44008014	Loko vaapostola lava a va ri eYerusalema va twa leswaku Vasamariya va amukerile rito ra Xikwembu , va va rhumela Petro na Yohane ;
44008015	loko vona va fikile , va khongelela vapfumeri leswaku va nyikiwa Moya lowo Kwetsima ,
44008016	hikuva a wu nga si ta ni le henhla ka un'we wa vona ; a va khuvuriwile ntsena hi vito ra Hosi Yesu .
44008017	Kavaloko vaapostola va va tlhandleka mavoko , kutani va amukela Moya lowo Kwetsima .
44008018	Loko Simoni a vona leswaku Moya lowo Kwetsima wu nyikiwa hi ku tlhandlekiwa mavoko hi vaapostola , a va tshembisa mali , a ku :
44008019	“ Na mina ndzi nyikeni matimba lawa , leswaku un'wana ni un'wana loyi ndzi nga ta n'wi tlhandleka mavoko , a ta nyikiwa Moya lowo Kwetsima . ”
44008020	Kambe Petro a ku ka yena : “ Mali ya wena a yi love swin'we na wena , leswi u ehleketeke leswaku u nga xava nyiko ya Xikwembu hi mali !
44008021	Ntirho lowu a hi wa wena , a wu ngheni eka wona , hikuva mbilu ya wena a yi lulamanga emahlweni ka Xikwembu .
44008022	Hikokwalaho , hundzuka u tshika ku biha ka wena loku , u khongela Hosi leswaku kumbexana yi nga ku rivalela miehleketo leyi u nga va na yona ;
44008023	hikuva ndza swi vona leswaku u tele mavondzo layo chavisa , ni leswaku wa ha bohiwile hi leswo homboloka . ”
44008024	Simoni a hlamula , a ku : “ Ndzi khongeleleni mi ri n'wina eka Hosi , leswaku ndzi nga tshuki ndzi humeleriwa hi xilo ni xin'we xa leswi mi swi vuleke . ”
44008025	Kuteloko vaapostola va hetile ku veka vumbhoni ni ku vula rito ra Hosi , va tlhelela eYerusalema va ri karhi va twarisa Evhangeli emitini leyo tala ya Vasamariya .
44008026	Ntsumi ya Hosi yi vulavula na Filipi , yi ku ka yena : “ Suka , u ya tlhelo ra dzonga endleleni leyi humaka eYerusalema , leyi rhelelaka yi ya eGaza . ” ( A ku tali ku famba munhu endleleni leyi . )
44008027	Kutani Filipi a suka , a famba . Kavaloko ku humelela wanuna wa Muetiyopiya , mutsheniwa loyi a a ri ndhuna leyikulu ni mulanguteri wa rifuwo hinkwaro ra Kandake , hosi ya wansati ya Etiyopiya ; munhu loyi a a tile eYerusalema ku ta gandzela kona ;
44008028	kutani a a tlhelela kaya , a tshamile egolonyini ya yena , a ri karhi a hlaya buku ya muprofeta Esaya .
44008029	Moya wu ku ka Filipi : “ Famba , u tshinelela golonyi liyaa . ”
44008030	Filipi a ya kona hi ku tsutsuma , a twa Muetiyopiya la hlayaka buku ya muprofeta Esaya ; a ku ka yena : “ Xana wa twisisa leswi u swi hlayaka xana ? ”
44008031	Yoloyi a ku : “ Ndzi nga swi kotisa ku yini ku swi twisisa loko ndzi nga ri na loyi a ndzi hlamuselaka xana ? ” Kutani a kombela leswaku Filipi a khandziya a ta tshama na yena .
44008032	Ndzimana ya buku leyi a a yi hlaya hi leyi : “ A a fana ni nyimpfu leyi yisiwaka eku tlhaviweni , kumbe xinyimpfana lexi miyelaka loko va xi tsemeta voya : A nga pfulanga nomo .
44008033	Ú tsongahatiwile , a aleriwa leswo lulama . I mani la nga ta vulavula hi vatukulu va yena , leswi vutomi bya yena la misaveni byi fikeke makumu , ke ? ”
44008034	Kutani ndhuna yi ku ka Filipi : “ Wa nga ndzi byela , xana muprofeta ú vula mani hi mhaka leyi ? Xana wa tivula , kumbe ú vula un'wana ke ? ”
44008035	Hiloko Filipi a sungula ku vulavula . A rhanga hi buku yoleyo , kutani a n'wi tivisa Evhangeli ya Yesu .
44008036	Va ku va ha famba endleleni , va fika laha a ku ri ni mati , kutani ndhuna yi ku : “ Vona , mati hi lawa ; ku nga sivela yini leswaku ndzi khuvuriwa xana ? ” [
44008037	Filipi a ku : “ Loko u pfumela hi mbilu ya wena hinkwayo , u nga khuvuriwa . ” A hlamula a ku : “ Ndza pfumela leswaku Yesu Kriste i N'wana wa Xikwembu . ” ]
44008038	Kuteloko a lerisile leswaku golonyi yi yima , va ngirimela ematini hi vumbirhi bya vona , Filipi ni ndhuna ; kutani Filipi a yi khuvula .
44008039	Kuteloko va humile ematini , Moya wa Hosi wu susa Filipi . Ndhuna a ya ha vuyanga yi n'wi vona ; hambiswiritano , yi yile emahlweni ni riendzo ra yona , yi tsakile swinene .
44008040	Loko a ri Filipi , a tikuma a ri le Azoto ; kutani a famba-famba emitini hinkwayo a ri karhi a twarisa Evhangeli , a kondza a fika eKhezariya .
44009001	Leswi Sawulo a a hisekela ku chavisa ni ku dlaya vadyondzisiwa va Hosi , a ya eka Muprista lonkulu ,
44009002	a ya kombela mapapila lama tsaleriweke masinagoga ya Damaska , leswaku loko a tshuka a kuma van'wana lava landzaka Ndlela ya Hosi , vavanuna kumbe vavasati , a va yisa eYerusalema va bohiwile .
44009003	Loko a ha ri endleleni , a ri kusuhi na Damaska , hi nomu lo ku vonakala loku humaka etilweni ku n'wi rhendzela .
44009004	Kutani a wela ehansi , a twa rito leri nge ka yena : “ Sawulo , Sawulo ! U ndzi xanisela yini ? ”
44009005	Yena a ku : “ U mani , Hosi ? ” Rito ri ku : “ Hi mina Yesu , loyi u n'wi xanisaka .
44009006	Kambe pfuka u yima , u nghena emutini , kutani u ta byeriwa leswi u fanelaka ku endla swona . ”
44009007	Lava a va famba na yena , va yima va nga vuli nchumu , hikuva a va twa rito , kambe va nga voni munhu .
44009008	Sawulo a suka a yima , kambe loko a pfula mahlo , a nga ha koti ku vona ; kutani va n'wi khoma hi voko , va n'wi yisa eDamaska .
44009009	Kutani a tshama masiku manharhu , a nga voni , a nga dyi , a nga nwi nchumu .
44009010	A ku ri ni mudyondzisiwa un'wana le Damaska loyi a va ku i Ananiya ; Hosi yi vulavula na yena hi xivono , yi ku : “ Ananiya ! ” Yena a ku : “ Hi mina loyi , Hosi . ”
44009011	Hosi yi ku ka yena : “ Suka u yima , u ya endleleni leyi vuriwaka ‘ Leyo Lulama ’ , kutani endlwini ya Yuda u lava munhu wo huma eTarso loyi va nge i Sawulo ; wa karhi wa khongela ;
44009012	hi xivono , ú vonile munhu loyi va nge i Ananiya a ri karhi a nghena , a n'wi tlhandleka mavoko leswaku a tlhela a vona . ”
44009013	Ananiya a hlamula , a ku : “ Hosi , ndzi twile lavo tala va vulavula hi munhu loyi , ni leswaku ú endlile leswo biha ngopfu eka vahlawuriwa va wena le Yerusalema .
44009014	Kutani ni kwala , ú nyikiwile matimba hi vaprista lavakulu ku khoma vanhu hinkwavo lava khongelaka vito ra wena . ”
44009015	Hosi yi ku ka yena : “ Yana , hikuva munhu loyi i xitirho lexi ndzi nga tihlawulela xona ku ya twarisa vito ra mina eka vamatiko , ni ka tihosi , ni ka Vaisraele ;
44009016	naswona mina ndzi ta n'wi komba hinkwaswo leswi a fanelaka ku vaviseka ha swona , hikwalaho ka vito ra mina . ”
44009017	Ananiya a famba , a ya nghena ndlwini , kutani a tlhandleka Sawulo mavoko , a ku : “ Sawulo makwerhu , ndzi rhumiwile hi Hosi , a nga yena Yesu la tikombiseke ka wena endleleni leyi u nga ta ha yona ; ú ndzi rhumile eka wena leswaku u tlhela u vona , ni leswaku u tala Moya lowo Kwetsima . ”
44009018	Hi nomu lo , swilo leswi fanaka ni tihakatimba swi suka ematihlweni ya Sawulo , kutani a tlhela a vona , a suka a yima , a khuvuriwa .
44009019	Kuteloko a dyile swakudya , a tlhela a kuma matimba . Sawulo a tshama ni vadyondzisiwa va le Damaska masiku ma nga ri mangani .
44009020	Kutani hi ku hatlisa a sungula ku twarisa ta Yesu emasinagogeni , a ku : “ Loyi hi yena N'wana wa Xikwembu . ”
44009021	Hinkwavo lava n'wi twaka , va hlamala ngopfu , va ku : “ Xana munhu loyi a hi yena loyi a a ringeta ku herisa lava khongelaka vito rero eYerusalema xana ? Xana ni haleno a nga telanga ku ta va khoma , a va yisa eka vaprista lavakulu xana ? ”
44009022	Kambe Sawulo a a ri karhi a engeteleriwa matimba , a miyeta Vayuda lava akeke Damaska , hi ku va kombisa leswaku Yesu i Mesiya .
44009023	Endzhaku ka masiku layo tala , Vayuda va twanana ku dlaya Sawulo .
44009024	Kambe yena a tivisiwa makungu ya vona . A va n'wi tumbelerile tinyangweni ta muti , vusiku ni nhlekanhi , leswaku va ta n'wi dlaya ;
44009025	kambe vadyondzisiwa va yena va n'wi teka nivusiku , va n'wi xikisa erirhangwini ra muti hi ku n'wi nembeletela hansi a ri enguleni .
44009026	Loko Sawulo a fikile eYerusalema , a ringeta ku amukeriwa exikarhi ka vadyondzisiwa ; kambe va n'wi chava hinkwavo , va nga kholwi leswaku ú hundzuke mudyondzisiwa .
44009027	Kutani Barnaba a n'wi teka , a n'wi yisa eka vaapostola , a va hlamusela hilaha Sawulo a voneke Hosi hakona , loko a ri ndleleni , ni leswaku Hosi yi vulavule na yena ; a hlamusela ni hilaha a nga dyondzisa hakona hi vito ra Yesu emutini wa Damaska , a nga chavi nchumu .
44009028	Kutani Sawulo a tshama na vona eYerusalema , a ri karhi a famba-famba hinkwako emutini , a dyondzisa hi vito ra Hosi a nga chavi nchumu ;
44009029	naswona a vulavula ni ku hlamulana ni Vayuda vo vulavula Xigriki ; kambe vona va ringeta ku n'wi dlaya .
44009030	Kuteloko vamakwavo eHosini va swi twile , va n'wi yisa eKhezariya , kutani va n'wi hundzisela emahlweni ku ya eTarso .
44009031	Enkarhini wolowo , kereke a yi ri ni ku rhula etikweni hinkwaro ra Yudiya , ni ra Galeliya , ni ra Samariya , yi ri karhi yi akisiwa ni ku hanya exichabyeni xa Hosi ; kutani a yi andza , yi tiyisiwa hi Moya lowo Kwetsima .
44009032	Loko Petro a ri karhi a famba-famba hinkwako , a fika ni le ka vahlawuriwa va Hosi lava akeke eLida .
44009033	Kwalaho a kuma munhu loyi a va ku i Eniya , loyi a a ri xilema , a hetile malembe ya 8 a etlele esangwini .
44009034	Kutani Petro a ku ka yena : “ Eniya ! Yesu Kriste wa ku hanyisa ; pfuka , u tisongela sangu ra wena . ” Hi nomu lo a pfuka a yima .
44009035	Hinkwavo lava akeke eLida ni le Saroni , va n'wi vona , kutani va tinyiketa eka Hosi .
44009036	Emutini wa Yopa , a ku ri ni mudyondzisiwa wa xisati , loyi a va ku i Tabita ( hi Xigriki : Dorkasi , hileswaku N'wa-Mhunti ) ; a a tala ku tirha mintirho leyinene , a tala ni ku hanana .
44009037	Hi masiku wolawo a khomiwa hi vuvabyi , kutani a fa . Kuteloko va hlantswile ntsumbu wa yena , va n'wi veka endlwini ya le henhla .
44009038	Muti wa Yopa a wu ri kusuhi na Lida ; hikokwalaho , loko vadyondzisiwa va twa leswaku Petro ú le Lida , va n'wi rhumela vavanuna vambirhi , va ya n'wi khongela leswaku a ta eYopa , a nga hlweri .
44009039	Kutani Petro a suka , a famba na vona . Kuteloko a fikile , va n'wi yisa endlwini ya le henhla ; tinoni hinkwato ti n'wi rhendzela , ti ri karhi ti rila , ti n'wi komba tinguvu ni swiambalo leswi Dorkasi a a swi rhunga loko a ha hanya .
44009040	Kambe Petro a va humesela handle hinkwavo ; a nkhinsama hi matsolo , a khongela ; kutani a hundzulukela ka ntsumbu , a ku : “ Tabita , pfuka ! ” Kavaloko Tabita a pfula mahlo , kutani loko a vona Petro , a pfuka a tshama .
44009041	Hiloko yena a n'wi khoma hi voko , a n'wi yimisa ; kutani loko a vitanile vahlawuriwa va Hosi ni tinoni , a yisa Dorkasi eka vona a ri la hanyaka .
44009042	Mhaka leyi yi tiviwa hi muti hinkwawo wa Yopa ; kutani vanhu lavo tala va pfumela eka Hosi .
44009043	Petro a xwa eYopa masiku layo tala , ekaya ka wanuna loyi a va ku i Simoni , mutlhuvutsi wa madzovo .
44010001	Emutini wa Khezariya a ku ri ni munhu loyi a va ku i Korneliyo ; a a ri ndhuna ya dzana ra masocha entlaweni lowu vuriwaka “ wa Italiya ” ;
44010002	a a ri munhu wa vukhongeri , a chava Xikwembu kun'we ni va yindlu ya yena hinkwavo ; a a pfuna vanhu va tiko hi swihanano swo tala , a nga rhuteli ku khongela Xikwembu .
44010003	Siku rin'wana , loko ku lava ku va nkarhi wa 3 nindzhenga , a vona swinene ntsumi ya Xikwembu hi xivono , yi ri karhi yi nghena ka yena , yi ku : “ Korneliyo ! ”
44010004	Loko a yi langutile swinene , a khomiwa hi ku chava , kutani a ku : “ I ncini , Hosi ? ” Yi ku ka yena : “ Mikhongelo ya wena ni swihanano swa wena swi amukeriwile eka Xikwembu , kutani xi ku anakanyile .
44010005	Sweswi ke rhuma vavanuna le Yopa , va ya vitana munhu loyi va nge i Simoni kumbe Petro .
44010006	Ú rhurheriwile eka Simoni un'wana wa mutlhuvutsi , loyi yindlu ya yena yi nga kusuhi ni lwandle . ”
44010007	Kuteloko ntsumi leyi vulavuleke na yena yi sukile , Korneliyo a vitana vambirhi exikarhi ka malandza ya yena , a vitana ni socha rin'we leri chavaka Xikwembu exikarhi ka masocha lama n'wi tirhelaka .
44010008	Loko a va hlamuserile timhaka hinkwato , a va rhuma eYopa .
44010009	Siku leri tlhandlamaka , loko va ha ri ndleleni , va ri karhi va tshinelela muti wa Yopa , Petro a khandziya ehenhla ka lwangu hi nkarhi wa nhlekanhi , a ya khongela .
44010010	Kutani a twa ndlala , a navela ku dya . Loko va ha n'wi lunghisela swakudya , a ngheniwa hi moya .
44010011	A vona tilo ri pfulekile , ni xilo lexi fanaka ni nguvu leyikulu yi ri karhi yi xika , yi nembeletiwa emisaveni hi tinhla ta mune ;
44010012	endzeni ka nguvu a ku ri ni swivumbiwa hinkwaswo swa misava leswi fambaka hi milenge ni mavoko , ni leswi kokovaka , ni leswi hahaka empfhukeni .
44010013	Kutani rito ri fika ka yena , ri ku : “ Petro ! Suka u yima , u tlhava u dya ! ”
44010014	Kambe Petro a ku : “ E-e , Hosi , ndzi nga ka ndzi nga swi endli , hikuva a ndzi si dya xilo lexi yilaka , hambi xi ri lexi nga tengangiki . ”
44010015	Rito ri tlhela ri ku ka yena ra vumbirhi : “ Swilo leswi Xikwembu xi nga vula leswaku swi tengile , u nga vuli leswaku swa yila . ”
44010016	Swilo leswi , swi humelela kanharhu , kutani hi nomu lo , nguvu yi tlhela yi tlakuleriwa etilweni .
44010017	Loko Petro a ha hlamala ngopfu xivono lexi a xi voneke , leswaku xi nga va xi vula yini , ku humelela vavanuna lava rhumiweke hi Korneliyo , va vutisa laha muti wa Simoni wu nga kona , kutani va ya fika enyangweni .
44010018	Va vitana vanhu ni ku vutisa loko Simoni wo vuriwa Petro a nga va a rhurheriwile kona .
44010019	Loko Petro a ha anakanya xivono lexi , Moya wu ku ka yena : “ Vona , ku ni vavanuna vambirhi , lava va ku lavaka .
44010020	Suka u yima , u rhelela , u famba na vona u nga kanakani , hikuva hi mina ndzi va rhumeke . ”
44010021	Kutani Petro a rhelela , a ku ka vavanuna lava : “ Munhu loyi mi n'wi lavaka hi mina loyi ; mi tisiwa hi mhaka yihi ke ? ”
44010022	Va ku : “ Hi rhumiwile hi Korneliyo , ndhuna ya dzana ra masocha , wanuna wo lulama la chavaka Xikwembu , la nkhensiwaka hi tiko hinkwaro ra Vayuda ; ú lerisiwile hi ntsumi leyo hlawuleka ku ku vitana u ta emutini wa yena , leswaku a ta yingisa leswi u nga ta n'wi byela swona . ”
44010023	Hiloko Petro a va amukela , a va rhurhela ndlwini . Loko ri xa , Petro a suka a famba na vona ; van'wana va vamakwavo eHosini va le Yopa va famba na yena .
44010024	Siku leri tlhandlamaka , a nghena eKhezariya . Korneliyo a a va languterile , a vitanile na maxaka ya yena ni vanakulobye .
44010025	Loko Petro a nghena , Korneliyo a ya n'wi hlanganisa , a tiwisela emilengeni ya yena , a n'wi nkhinsamela .
44010026	Kambe Petro a n'wi pfuxa , a ku : “ Pfuka u yima , na mina ndzi munhu ntsena . ”
44010027	Kavaloko Petro a nghena , a ri karhi a vulavula na Korneliyo ; kutani a kuma vanhu lavo tala va hlengeletene kona .
44010028	A ku ka vona : “ Ma swi tiva swinene leswaku swa yila eka Muyuda ku endzela munhu wa rixaka rin'wana kumbe ku tshama na yena ; kambe Xikwembu xi ndzi kombisile leswaku ndzi nga tshuki ndzi vula munhu leswaku wa yila , kumbe a nga tenganga .
44010029	Hikokwalaho , loko ndzi vitaniwile , ndzi tile ndzi nga kanakani ; kutani sweswi ndzi lava ku tiva leswaku xana mi ndzi vitanele yini ke ? ”
44010030	Hiloko Korneliyo a hlamula , a ku : “ Sweswi ku hundzile masiku manharhu , a ndzi ri karhi ndzi khongela endlwini ya mina hi nkarhi wa 3 nindzhenga ; kutani ndzi vona munhu a yimile emahlweni ka mina , a ambele leswo vangama ,
44010031	a ku : ‘ Korneliyo , ku khongela ka wena ku yingisiwile , ni swihanano swa wena swi anakanyiwile emahlweni ka Xikwembu .
44010032	Sweswi ke rhuma vanhu va ya eYopa , va ya vitana Simoni , loyi va nge i Petro ; ú rhurheriwile endlwini ya Simoni , mutlhuvutsi wa madzovo , kusuhi ni lwandle . ’
44010033	Hikokwalaho ndzi hatlisile ku rhuma vanhu eka wena ; kutani u endlile swona loko u tile ; sweswi ke hinkwerhu hi tshamile swin'we , laha mahlweni ka Xikwembu , ku yingisa hinkwaswo leswi Hosi yi ku leriseke swona . ”
44010034	Kutani Petro a sungula ku vulavula a ku : “ Ndza twisisa swinene sweswi leswaku Xikwembu a xi yi hi nghohe ;
44010035	kambe , ematikweni hinkwawo , loyi a xi chavaka a vuya a endla leswi lulameke , xa n'wi tsakela .
44010036	Rito leri xi ri rhumeleke Vaisraele , ma ri tiva , ri nga rito leri twarisaka mahungu lamanene ya ku rhula ha Yesu Kriste , yena Hosi ya vanhu hinkwavo .
44010037	Mi tiva ni timhaka leti humeleleke etikweni hinkwaro ra Yudiya , ti nga leti sunguleke hi le Galeliya , endzhaku ka nkhuvulo lowu twarisiweke hi Yohane ;
44010038	mi tiva ni ta Yesu wa Nazareta , ni hilaha Xikwembu xi cheleke hakona Moya lowo Kwetsima ni matimba ehenhla ka yena . A a famba-famba hinkwako , a ri karhi a endla leswinene , a horisa hinkwavo lava xanisiwaka hi Diyavulosi , hikuva Xikwembu a xi ri na yena .
44010039	Loko hi ri hina , hi timbhoni ta hinkwaswo leswi a swi endleke etikweni ra Vayuda , ni le Yerusalema ; hi yena loyi va n'wi dlayeke hi ku n'wi hayeka emhandzeni .
44010040	Kambe Xikwembu xi n'wi pfuxile eku feni hi siku ra vunharhu , kutani xi n'wi kombile ,
44010041	ku nga ri ka tiko hinkwaro , kambe eka timbhoni leti xi ti hlawuleke ka ha ri ku sunguleni , hi nga hina lava hi nga dya na yena , hi nwa na yena , endzhaku ka loko a pfukile eku feni .
44010042	Kutani ú hi lerisile ku twarisa Evhangeli etikweni , ni ku tiyisa vumbhoni bya leswaku hi yena loyi a vekiweke hi Xikwembu ku va muavanyisi wa lava hanyaka ni lava feke .
44010043	Hi yena loyi vaprofeta hinkwavo va vuleke vumbhoni ehenhla ka yena loko va te : ‘ Un'wana ni un'wana la pfumelaka ka yena , ú ta kuma ku rivaleriwa ka swidyoho hi vito ra yena . ’ ”
44010044	Loko Petro a ha vulavula hi timhaka teto , Moya lowo Kwetsima wu xikela ehenhla ka hinkwavo lava yingisaka Rito .
44010045	Kutani vapfumeri va Vayuda lava teke na Petro , va hlamala ngopfu , loko va vona leswaku nyiko ya Moya lowo Kwetsima yi averiwa na vona vamatiko .
44010046	Hikuva a va va twa va vulavula hi tindzimi tin'wana , va ri karhi va dzunisa Xikwembu . Kutani Petro a ku :
44010047	“ I mani la nga alaka sweswi leswaku vanhu lava va khuvuriwa hi mati , leswi va amukeleke Moya lowo Kwetsima kukotisa hina ke ? ”
44010048	Kutani a lerisa leswaku va khuvuriwa hi vito ra Yesu Kriste . Vona va n'wi kombela leswaku a xwa na vona masiku ma nga ri mangani .
44011001	Kambe vaapostola ni vamakwavo eHosini lava akeke eYudiya va twa leswaku vamatiko na vona va amukele Rito ra Xikwembu .
44011002	Kuteloko Petro a tlhandlukele eYerusalema , lava a va tsakela swa ku yimba va tengisana na yena ,
44011003	va ku : “ Wena , u nghene eka vavanuna lava nga yimbangiki , u dya na vona . ”
44011004	Kutani Petro a sungula ku va byela timhaka hi ku longoloka ka tona , a ku :
44011005	“ A ndzi ri emutini wa Yopa , ndzi ri karhi ndzi khongela ; kutani ndzi ngheniwa hi moya , ndzi vona xilo lexi fanaka ni nguvu leyikulu , yi ri karhi yi xika yi nembeletiwa hi le tilweni hi tinhla ta mune , yi fika kusuhi na mina .
44011006	Loko ndzi langutisisa swinene endzeni ka yona , ndzi vona swifuwo swo famba hi milenge ni mavoko , ni swiharhi , ni leswi kokovaka , ni leswi hahaka empfhukeni .
44011007	Kutani ndzi twa rito leri nge ka mina : ‘ Petro , suka u yima , u tlhava u dya ! ’
44011008	Kutani ndzi ku : ‘ E-e , Hosi , ndzi nga ka ndzi nga swi endli , hikuva a ku si tshama ku nghena xilo lexi yilaka kumbe lexi nga tengangiki enon'wini wa mina , ni siku ni rin'we . ’
44011009	Rito ri engeta ri huma etilweni , ri ku : ‘ Swilo leswi Xikwembu xi nga vula leswaku swi tengile , u nga vuli leswaku swa yila . ’
44011010	Swilo leswi swi humelela kanharhu . Kutani hinkwaswo swi tlhela swi tlheriseriwa etilweni .
44011011	Hi nkarhi wolowo ku tshuka ku humelela vavanuna vanharhu enyangweni ya yindlu leyi a ndzi tshama ka yona ; a va rhumiwile ka mina , va huma eKhezariya .
44011012	Kutani Moya wu ndzi byela leswaku ndzi famba na vona , ndzi nga kanakani ; na vona vamakwerhu va 6 lava , va famba na mina ; kutani hi nghena eka Korneliyo yoloyi .
44011013	Kavaloko a hi byela hilaha a voneke ntsumi endlwini ya yena , yi yimile yi ku : ‘ Rhuma vanhu va ya eYopa , va ya vitana Simoni loyi va nge i Petro ;
44011014	hi yena la nga ta ku byela timhaka leti u nga ta ponisiwa ha tona , wena ni va ndyangu wa wena hinkwavo . ’
44011015	Loko ndzi sungula ku vulavula , Moya lowo Kwetsima wu ta ehenhla ka vona , hi mukhuva lowu wu nga ta ha wona ni le henhla ka hina eku sunguleni .
44011016	Kutani ndzi anakanya rito ra Hosi leri nge : ‘ Yohane ú khuvurile hi mati , kambe n'wina mi ta khuvuriwa hi Moya lowo Kwetsima . ’
44011017	Kutani ke , leswi Xikwembu xi va nyikeke nyiko leyi fanaka ni leyi hi nga yi kuma hina , hi ku pfumela eka Hosi Yesu Kriste , xana a ndzi ri mani mina ku alela Xikwembu xana ? ”
44011018	Loko va twa timhaka teto , va miyela va nga ha vileli ; kutani va dzunisa Xikwembu , va ku : “ Loko swi ri tano , na vona vamatiko Xikwembu xi va nyikile ku hundzuka loku yisaka evutomini . ”
44011019	Loko va ri lava a va hangalasiwile hi ku xanisiwa loku nga humelela enkarhini wa ku dlawa ka Stefano , va hundzela emahlweni ku ya fika le Fenikiya , ni le Kipra , ni le Antiyoka , va ri karhi va dyondzisa Rito eka Vayuda ntsena .
44011020	Kambe van'wana va vona , va nga vavanuna lava humeke eKipra ni le Kirena , loko va fike le Antiyoka , va vula Rito ni le ka Vagriki , va va tivisa Evhangeli ya Hosi Yesu .
44011021	Matimba ya Hosi a ma ri na vona ; kutani vanhu lavo tala va pfumela , va hundzukela ka Hosi .
44011022	Kuteloko mahungu ya timhaka teto ma ya fika etindleveni ta kereke ya le Yerusalema , ku rhumiwa Barnaba leswaku a ya eAntiyoka .
44011023	Loko a fika kona , ni loko a vona leswi tintswalo ta Xikwembu ti tirheke swona , a tsaka ; kutani a va khongotela hinkwavo ku namarhela Hosi ni ku yi chivirikela hi mbilu .
44011024	Barnaba a a ri wanuna lonene , la teleke Moya lowo Kwetsima ni ku pfumela ; kutani ntshungu lowukulu wu engeteriwa entlaweni wa Hosi .
44011025	Kavaloko Barnaba a ya eTarso ku ya lava Sawulo .
44011026	Kuteloko a n'wi kumile , a vuya na yena eAntiyoka . Va hlengeletana ni kereke lembe hinkwaro , va ri karhi va dyondzisa ntshungu lowukulu . Emutini wa Antiyoka , hi kona laha vadyondzisiwa va nga sungula ku vuriwa Vakriste kona .
44011027	Emasikwini walawo , vaprofeta va rhelela hi le Yerusalema , va ta eAntiyoka .
44011028	Un'wana wa vona , loyi a va ku i Agabo , a suka a yima , a tivisa hi matimba ya Moya leswaku ndlala leyikulu yi ta wa emisaveni hinkwayo ( kunene yi humelele enkarhini wa hosi Klawudiyo ) .
44011029	Kutani vadyondzisiwa va twanana leswaku un'wana ni un'wana wa vona , ú ta rhumela leswi a swi kotaka ku pfuna vamakwavo lava akeke etikweni ra Yudiya .
44011030	Kunene va endlisa sweswo , kutani va rhumela tinyiko ta kona eka vakulukumba , ti famba na Barnaba na Sawulo .
44012001	Enkarhini wolowo , hosi Heroda a sungula ku xanisa van'wana va kereke .
44012002	A dlaya Yakobo makwavo wa Yohane hi fumu .
44012003	Kutani loko a vona leswaku swi tsakisile Vayuda , a engeta a khoma na Petro ( a ma ri masiku ya Xinkwa xo-ke-comela ) .
44012004	Loko a n'wi khomile , a n'wi pfalela ekhotsweni , kutani a lerisa leswaku va n'wi rindza hi mune wa mintlawa , ntlawa wun'wana ni wun'wana wu ri ni mune wa masocha . A a tilulamisele ku humesa Petro emahlweni ka tiko endzhaku ka nkhuvo wa Paseka .
44012005	Hikowalaho , Petro a rindziwa a ri ekhotsweni ; kambe kereke a yi nga tshiki ku n'wi khongelela eka Xikwembu .
44012006	Loko Heroda a ri kusuhi ni ku n'wi humesa emahlweni ka tiko , hi vusiku bya kona , Petro a a etlele exikarhi ka masocha mambirhi ; a a bohiwile hi tinketani timbirhi , naswona valanguteri va nyangwa a va rindza khotso .
44012007	Kutani , hi nomu lo , ntsumi ya Hosi yi humelela ; yindlu yi tala ku vonakala ; ntsumi yi hlakahla Petro etsheveni , yi n'wi pfuxa , yi ku : “ Hatlisa , u pfuka . ” Kutani tinketani ti wa emavokweni ya yena .
44012008	Ntsumi yi ku ka yena : “ Tikhame , u ambala ni tintanghu ta wena . ” A endlisa sweswo . Ntsumi yi tlhela yi ku ka yena : “ Ambala ni baji ra wena , u ndzi landza . ”
44012009	Kuteloko Petro a humile , a yi landza , a nga tivi leswaku xana leswi endliwaka hi ntsumi hi swona hakunene xana ? A a anakanya leswaku xi nga va xivono .
44012010	Loko va hundzile ntlawa wo sungula ni lowa vumbirhi , va fika erivantini ra nsimbhi leri pfulekelaka emutini ; ri tipfula hi roxe emahlweni ka vona , kutani va huma , va famba mpfhukanyana hi ndlela ya kona ; kutani hi nomu lo , ntsumi yi suka yi siya Petro .
44012011	Loko Petro a xalamuka , a ku : “ Sweswi ndza swi tiva swinene leswaku Hosi yi rhumile ntsumi ya yona , kutani yi ndzi ponisile emavokweni ya Heroda , ni ka hinkwaswo leswi tiko ra Vayuda a ri tiyimisele ku ndzi endla swona . ”
44012012	Loko Petro a vonile leswaku timhaka ti yimile hi ndlela leyi , a ya endlwini ya Mariya , mana wa Yohane loyi a va ku i Marka , laha vapfumeri lavo tala a va hlengeletene kona , va ri karhi va khongela .
44012013	Petro a gongondza enyangweni ya le handle , kutani ku ta nandza wa xisati loyi a va ku i Rhoda , a ta yingisela .
44012014	Loko a twile hi rito leswaku i Petro , eku tsakeni ka yena a nga pfulanga nyangwa , kambe a tlhelela ndlwini hi ku tsutsuma a ya va tivisa leswaku Petro ú yimile le handle enyangweni .
44012015	Va ku ka yena : “ U ni rihuhe wena . ” Kambe a tiyisa leswaku a nga hembi ; vona va ku : “ I ndzhuti wa yena . ”
44012016	Kambe Petro a ya emahlweni a gongondza ; kuteloko va pfurile , va n'wi vona , kutani va hlamala ngopfu .
44012017	Yena a va kwehleta hi voko leswaku va miyela ; a va byela hilaha Hosi yi n'wi humeseke ekhotsweni hakona , kutani a ku : “ Tivisani Yakobo ni vamakwerhu eHosini timhaka teto . ” Kutani a huma , a famba a ya kun'wana .
44012018	Loko ri xile , masocha ma pfilungana tinhloko swinene , ma ku : “ Ku humelele yini ka Petro xana ? ”
44012019	Loko Heroda a n'wi lavile a nga n'wi kumi , a tengisa masocha ehubyeni , kutani a lerisa leswaku ma dlayiwa . Endzhaku ka swona , Heroda a suka eYudiya , a ngirimelela eKhezariya , a ya tshama kona .
44012020	Heroda a a lava ku lwa ni va le Tiri ni va le Sidoni ; kambe vona va ta ka yena va ri mbilu yin'we ; va rhanga hi ku twanana na Blasto , mulanguteri wa yindlu ya hosi ; hiloko va ya kombela ku etlela ka tiko , hikuva tiko ra vona a ri singila etikweni ra hosi Heroda .
44012021	Kutani hi siku leri vekiweke , Heroda a ambala tinguvu ta vuhosi , a tshama exiluvelweni xa yena , a vulavula na vona .
44012022	Kutani vanhu va huwelela , va ku : “ Rito leri a hi ra munhu , i ra Tilo ! ”
44012023	Hi nomu lo , ntsumi ya Hosi yi ba Heroda , hikuva a a nga dzunisanga Xikwembu ; kutani a dyiwa hi swivungu , a fa .
44012024	Rito ra Hosi a ri ya emahlweni , ri andza ngopfu .
44012025	Kutani loko Barnaba na Sawulo va hetile ntirho wa vona , va suka eYerusalema , va vuya va ri na Yohane , loyi a va ku i Marka .
44013001	Ekerekeni ya le Antiyoka , a ku ri ni vaprofeta ni vadyondzisi van'wana , va nga Barnaba , na Simiyoni loyi a va ku i Nigere , na Lukiyo wa Kirena , na Manaheme loyi a nga kula swin'we na hosi Heroda , na Sawulo .
44013002	Loko va ri karhi va titsona swakudya va gandzela Hosi , Moya lowo Kwetsima wu ku : “ Ndzi hlawuleleni Barnaba na Sawulo , va ya entirhweni lowu ndzi va vitaneleke wona . ”
44013003	Kutani loko va titsonile swakudya ni loko va khongerile , va va tlhandleka mavoko , kutani va va pfulela tindlela .
44013004	Vona ke , hi ku rhumiwa hi Moya lowo Kwetsima , va ngirimela eSelukiya , va nghena engalaveni va pelela eKipra .
44013005	Loko va fikile eSalami , va twarisa Rito ra Xikwembu emasinagogeni ya Vayuda . A va ri na Yohane , mupfuni wa vona .
44013006	Kuteloko va tsemakanyile xihlale hinkwaxo ku ya fika ePafo , va ya kuma mungoma un'wana , muprofeta wa ku hemba wa Muyuda ; vito ra yena a va ku i Bariyesu ;
44013007	a a tshama na Sergiyo Pawulo , muyimeri wa vuhosi , wanuna wo tlhariha , loyi a a vitanile Barnaba na Sawulo hikuva a a lava ku twa Rito ra Xikwembu .
44013008	Kambe va siveriwa hi munhu loyi wa mungoma , loyi vito rin'wana ra yena a va ku i Elima ; a a ringeta ku endla leswaku muyimeri wa vuhosi a nga pfumeri .
44013009	Kambe Sawulo , a nga yena Pawulo , a tala Moya lowo Kwetsima , kutani a honokela mungoma loyi , a ku :
44013010	“ Wena n'wana Sathana , la teleke ku xisa hinkwako ni ku biha hinkwako , wena nala wa hinkwaswo leswi lulameke , xana u ta tshika rini ku hingakanya tindlela leto lulama ta Hosi ke ?
44013011	Vona sweswi , voko ra Hosi ri le henhla ka wena , u ta fa mahlo , u heta masiku u nga ha voni nchumu . ” Hi nomu lo , mungoma a tela hi riphume ni munyama , kutani a gugurhuteka , a lava vanhu lava va nga n'wi fambisaka hi voko .
44013012	Loko muyimeri wa vuhosi a vona leswi humeleleke , a pfumela , a hlamarisiwa hi ta Hosi leti a dyondzisiweke tona .
44013013	Pawulo ni lava a va ri na yena , va suka ePafo hi ngalava , va pelela le Perge , muti wa Pamfiliya . Kambe Yohane a hambana na vona , a tlhelela eYerusalema .
44013014	Loko va ri vona , va suka le Perge , va ya fika emutini wa Antiyoka wa Pisidiya ; kutani va nghena esinagogeni hi siku ra Savata , va tshama hansi .
44013015	Endzhaku ka loko ku hlayiwile tindzimana ta Nawu ni ta Vaprofeta , vafambisi va sinagoga va va rhumela rito , va ku : “ N'wina varikwerhu , loko mi ri ni rito ro khongotela vanhu , mi nga vulavula . ”
44013016	Kwalaho Pawulo a suka a yima ; kutani loko a va kwehletile hi voko , a ku : “ Vavanuna va Israele , na n'wina lava chavaka Xikwembu , yingisani :
44013017	Xikwembu xa tiko leri ra Vaisraele xi hlawurile vatata wa hina , kutani loko Vaisraele lava va ha luverile etikweni ra Egipta , Xikwembu xi va kurisa , xi vuya xi va humesa kona hi matimba lamakulu .
44013018	Kutani , le mananga , xi va lehisela mbilu hi malembe ya 40 .
44013019	Kuteloko xi herisile va miganga ya 7 etikweni ra Kanana , xi avela vatatana tiko ra kona , ri va ndzhaka ya vona .
44013020	Hinkwaswo leswi swi tekile malembe ya 450 . Endzhaku ka swona xi va nyika vaavanyisi ku ya fika enkarhini wa muprofeta Samiele .
44013021	Kavaloko va kombela hosi ; kutani Xikwembu xi va nyika Sawulo n'wana Kixi , wanuna wa rixaka ra Benjamini , a fuma malembe ya 40 .
44013022	Loko Xikwembu xi n'wi susile , xi veka Davhida ku va hosi ya vona ; hi yena loyi xi nga n'wi vula leswaku wa nkhenseka , loko xi te : ‘ Ndzi kumile leswaku Davhida n'wana Yese , i munhu loyi a nga wa mbilu ya mina , hikuva ú ta endla hinkwaswo leswi ndzi swi rhandzaka . ’
44013023	Erixakeni ra yena , Xikwembu xi nyikile Vaisraele eMuponisi a nga Yesu , hilaha a xi swi tshembisile hakona .
44013024	Loko Yesu a nga si humelela , Yohane ú rhange a twarisa , etikweni ra Israele hinkwaro , mahungu ya leswaku lava hundzukaka va ta khuvuriwa .
44013025	Kutani loko Yohane a lava ku heta ntirho wa yena , ú te : ‘ Xana mi anakanya leswaku ndzi mani ke ? A ndzi yena loyi mi n'wi langutelaka ; kambe vonani , wa ta endzhaku ka mina loyi swi nga ndzi fanelangiki ku n'wi hluvula tintanghu . ’
44013026	“ N'wina varikwerhu mi nga rixaka ra Abrahama , na van'wana lava chavaka Xikwembu exikarhi ka n'wina : Mahungu lawa ya ku ponisiwa ma rhumeriwile ka hina .
44013027	Lava akeke eYerusalema , ni vakulukumba va vona , a va tivanga leswaku Yesu i mani , naswona a va twisisanga marito ya vaprofeta lama hlayiwaka siku rin'wana ni rin'wana ra Savata . Kambe va endlile leswaku marito lawa ma hetiseka , siku va avanyiseke Yesu .
44013028	Hambiloko va nga kumanga nchumu xo biha eka yena lexi va fanelaka ku n'wi avanyisela rifu ha xona , va kombele ka Pilato leswaku a dlawa .
44013029	Kuteloko va hetisisile timhaka hinkwato leti tsariweke ehenhla ka yena , va n'wi hawurile emhandzeni , va n'wi lata esirheni .
44013030	Kambe Xikwembu xi n'wi pfuxile exikarhi ka vafi ;
44013031	kutani ú voniwile hi masiku layo tala hi vadyondzisiwa lava nga suka Galeliya , va tlhandlukela Yerusalema va ri na yena . Namuntlha hi vona va nga timbhoni ta yena evanhwini .
44013032	“ Na hina ke , ha mi tivisa mahungu lamanene ya xitshembiso lexi vatata wa hina va tshembisiweke xona ,
44013033	hileswaku Xikwembu xi hetisisile xitshembiso xa kona eka hina vana va vona , hi ku pfuxa Yesu eku feni ; hi swona leswi tsariweke eka Pisalema ya vumbirhi , leyi nge : “ ‘ U n'wananga , namuntlha ndzi ku tswarile . ’
44013034	“ Loko yi ri mhaka ya ku n'wi pfuxa exikarhi ka vafi leswaku a nga heli hi ku bola , Xikwembu xi vurisile leswi xi ku : “ ‘ Ndzi ta mi nyika minkateko leyo hlawuleka , yi nga leyo tiya leyi tshembisiweke Davhida . ’
44013035	“ Hikokwalaho xa ha vula ni kun'wana xi ku : “ ‘ U nge tshiki Muhlawuriwa wa wena a hela hi ku bola . ’
44013036	“ Loko a ri Davhida , ú yisile makungu ya Xikwembu emahlweni , enkarhini wa ku hanya ka yena , kutani a tietlelela , a lahliwa ni vatata wa yena , a va a bola .
44013037	Kambe loyi Xikwembu xi n'wi pfuxeke eku feni , a nga helanga hi ku bola .
44013038	“ Swi tiveni ke n'wina varikwerhu leswaku , hikwalaho ka munhu loyi , mi tivisiwa ta ku rivaleriwa ka swidyoho ; naswona tivani leswaku , eka hinkwaswo leswi a mi hluleka ku pemberisiwa ka swona hi Nawu wa Muxe ,
44013039	sweswi un'wana ni un'wana la pfumelaka wa pemberisiwa ka swona ha Yesu .
44013040	Loko swi ri tano , tivoneleni leswaku ku nga humeleri leswi nga vuriwa hi vaprofeta loko va te :
44013041	“ ‘ Langutani n'wina vasandzi , hlamalani , mi va mi lova , hikuva ndzi le ku tirheni eminkarhini leyi ya n'wina ; ntirho wa kona a mi nga wu kholwi , loko va mi tivisa wona . ’ ”
44013042	Loko Pawulo na Barnaba va huma esinagogeni , vanhu va va khongela ku ta nakambe hi siku ra Savata leri tlhandlamaka , va ta va dyondzisa timhaka teto .
44013043	Kuteloko nhlengeletano yi hangalakile , Pawulo na Barnaba va landziwa hi Vayuda lavo tala ni vamatiko lavo tala va vukhongeri , lava amukeriweke eXiyudeni ; vaapostola va vulavula na vona , va va khongotela ku tiyisela etintswalweni ta Xikwembu .
44013044	Endzhaku ka vhiki , hi siku ra Savata , vanhu lavo tala va muti va hlengeletana ku yingisa rito ra Hosi .
44013045	Kambe loko Vayuda va vona mintshungu , va tala mavondzo , kutani va kaneta ni ku sandza leswi vuriwaka hi Pawulo .
44013046	Kambe Pawulo na Barnaba va hlamula va nga chavi nchumu , va ku : “ A swi fanela leswaku Rito ra Xikwembu ri byeriwa n'wina eku sunguleni ; kambe leswi mi ri cukumetaka , ni leswi mi tiavanyisaka hi n'wexe , mi ku a mi faneriwi hi vutomi lebyi nga heriki , maswivo hina hi hundzukela eka vamatiko .
44013047	Hikuva Hosi yi hi lerisile leswi , yi te : “ ‘ Ndzi ku vekile ku va ku vonakala eka vamatiko , ni ku va ndlela ya ku ponisiwa ematlhelweni hinkwawo ya misava . ’ ”
44013048	Loko vamatiko va twa sweswo , va tsaka , va dzunisa Rito ra Hosi ; kutani hinkwavo lava hlawuleriweke vutomi lebyi nga heriki , va pfumela .
44013049	Rito ra Hosi ri hangalaka etikweni hinkwaro .
44013050	Kambe Vayuda va hlohlotela vavasati lavo chaviseka va vukhongeri , ni vakulukumba va muti ; va sungula ku xanisa Pawulo na Barnaba , kutani va va hlongola etikweni ra vona .
44013051	Kambe vona va phumunha ntshuri emilengeni ya vona , ku komba leswaku va hambana na vona , kutani va ya emutini wa Ikoniya .
44013052	Loko va ri vadyondzisiwa , va tala hi ku tsaka ni Moya lowo Kwetsima .
44014001	Loko Pawulo na Barnaba va ri le Ikoniya , va nghena esinagogeni ra Vayuda kukota le Antiyoka , va dyondzisa kona , ku ko ku pfumela vunyingi lebyikulu bya Vayuda na bya Vagriki .
44014002	Kambe Vayuda lava nga pfumelangiki va hlohlotela vamatiko , va onha timbilu ta vona ku va lwisa ni vamakwavo eHosini .
44014003	Hambiswiritano , vaapostola va xwa kona masiku layo tala , va vulavula va nga chavi nchumu , va titshembele Hosi ; yona a yi tiyisa mahungu ya tintswalo ta yona hi ku endla mahlori ni swihlamariso hi mavoko ya vona .
44014004	Kambe mintshungu ya muti yi hambana , van'wana va yimela Vayuda , van'wana va yimela vaapostola .
44014005	Kavaloko vamatiko ni Vayuda , swin'we ni tindhuna ta vona , va ringeta ku endla vaapostola leswo biha , ni ku va khandla hi maribye ;
44014006	loko vona va swi twa va tsutsumela eListra ni le Derbe , yi nga miti yin'wana ya tiko ra Likawoniya , va fika ni le swimitaneni swa kona .
44014007	Kutani va twarisa Evhangeli kona .
44014008	A ku ri ni munhu le Listra loyi a a toloverile ku tshama endhawini yin'we , a lamarile milenge ; hi mpfhuka a velekiwa , a a ri xilema , a nga kalanga a famba ni siku ni rin'we .
44014009	A a yingisa leswi vuriwaka hi Pawulo . Yena a n'wi languta swinene , kutani a vona leswaku ú ni ku pfumela ka leswaku a nga hanyisiwa ;
44014010	hiloko Pawulo a tlakusa rito , a ku ka yena : “ Suka , u yima hi milenge ya wena ! ”
44014011	Munhu loyi o kàkàtsùkù , a sungula ku famba-famba . Loko mintshungu yi vona leswi endliweke hi Pawulo , yi tlakusa rito hi ririmi ra Valikawoniya , yi ku : “ Swikwembu swi tihundzurile swi fana ni vanhu , kutani swi xikele ka hina ! ”
44014012	Kutani Barnaba a va n'wi vula Zewusi ; Pawulo yena , a va ku i Hermesi , hikuva a a ri yena xivulavuri lexikulu .
44014013	Na yena muprista wa Zewusi , loyi tempele ya yena a yi ri ehandlenyana ka muti , a tisa tihavi ni vuhlalu bya swiluva enyangweni ya muti , a lava ku tlhavela vaapostola emagandzelo , a ri ni mintshungu .
44014014	Kambe loko vaapostola Barnaba na Pawulo va twa sweswo , va handzula swiambalo swa vona , va tsutsumela exikarhi ka ntshungu va ri karhi va huwelela ,
44014015	va ku : “ Vavanuna , hikwalaho ka yini mi endla sweswo xana ? Kasi na hina hi vanhu lava va fanaka na n'wina hi ntumbuluko ; mahungu lamanene lawa hi mi tiselaka wona hileswaku mi tshika mintirho leyi ya swa hava , mi hundzukela eka Xikwembu lexi hanyaka , lexi nga endla tilo ni misava , ni lwandle , ni swilo hinkwaswo leswi nga ka swona ;
44014016	eminkarhini leyi hundzeke , xi pfumelerile matiko hinkwawo ku famba hi tindlela ta wona .
44014017	Hambiswiritano , a xi tshikanga ku tikomba leswi xi nga swona , hi ku endla leswinene ; xi mi nyikile timpfula to huma etilweni , na tinguva ta ndzalo , xi mi andzisela ni swakudya , xi tata timbilu ta n'wina hi ku tsaka . ”
44014018	Kambe , hambiloko vaapostola va vurise sweswo , a swi va olovelanga ku endla leswaku mintshungu yi nga va humeseli magandzelo .
44014019	Kavaloko ku fika Vayuda lava humaka eAntiyoka ni le Ikoniya , va kucetela mintshungu , va khandla Pawulo hi maribye , kutani va n'wi kokela ehandle ka muti , va anakanya leswaku ú file .
44014020	Kambe loko vadyondzisiwa va ta va n'wi rhendzela , a pfuka , a nghena emutini ; kutani hi siku leri tlhandlamaka a suka a ya eDerbe , a ri na Barnaba .
44014021	Kuteloko va twarisile Evhangeli emutini wolowo wa Derbe ni ku hundzukisa vanhu lavo tala leswaku va va vadyondzisiwa , va tlhelela eListra , ni le Ikoniya , ni le Antiyoka ,
44014022	va ri karhi va tiyisa timbilu ta vadyondzisiwa , va va khongotela ku tiyisela eku pfumeleni , va ku : “ EMfun'weni wa Xikwembu , hi fanele ku nghena hi maxangu layo tala . ”
44014023	Va va hlawulela vakulukumba ekerekeni yin'wana ni yin'wana ; kutani , hi ku khongela ni ku titsona swakudya , va va veka emavokweni ya Hosi leyi a va pfumerile ka yona .
44014024	Kavaloko va tsemakanya tiko ra Pisidiya , va nghena etikweni ra Pamfiliya .
44014025	Va dyondzisa Rito ePerge , kutani va rhelela va ya eAtaliya .
44014026	Va suka kona , va tlhelela eAntiyoka hi ngalava , ku nga kona laha vakriste a va va kombelerile minkateko ya Xikwembu , leswaku va ya tirha ntirho wa xona . Kutani va vuya va hetile ntirho wa kona .
44014027	Eku fikeni ka vona , va hlengeleta kereke , va va rungulela hinkwaswo leswi Xikwembu xi swi endleke ha vona , ni hilaha xi nga pfulela vamatiko enyangwa yo nghena eku pfumeleni .
44014028	Kutani va tshama kona nkarhi lowo leha va ri ni vadyondzisiwa .
44015001	Van'wana lava humeke eYudiya , a va dyondzisa vamakwavo eHosini , va ku : “ Loko mi nga yimbisiwanga hi ku ya hi Nawu wa Muxe , mi nga ka mi nga ponisiwi . ”
44015002	Kambe Pawulo na Barnaba va hambana ngopfu na vona emhakeni leyi , va kanetana na vona hi matimba ; kutani va lulamisa leswaku Pawulo na Barnaba va ta ya eYerusalema va ri ni van'wana va Antiyoka , ku ya vutisa mhaka leyi eka vaapostola ni ka vakulukumba .
44015003	Kereke yi va longela yi ku : “ Tindlela a ti base ! ” Kutani va tsemakanya matiko ya Fenikiya ni ya Samariya , va ri karhi va hlamusela hilaha vamatiko va hundzukeke hakona ; kutani vamakwavo eHosini hinkwavo va tsakisiwa ngopfu hi mhaka leyi .
44015004	Kuteloko va fikile eYerusalema , va amukeriwa hi kereke ni vaapostola ni vakulukumba ; kutani va va rungulela hinkwaswo leswi Xikwembu xi swi endleke ha vona .
44015005	Kambe van'wana va ntlawa wa Vafarisi , lava a va pfumerile , va yima , va ku : “ Swa fanela leswaku vamatiko va yimba , va lerisiwa ni ku hlayisa Nawu wa Muxe . ”
44015006	Kutani vaapostola ni vakulukumba va hlengeletana ku kamba mhaka leyi .
44015007	Kuteloko va yi kanerile nkarhi wo leha , Petro a yima , a ku ka vona : “ Vavanuna varikwerhu , ma swi tiva leswaku Xikwembu xi ndzi hlawurile exikarhi ka n'wina loko kereke ya ha ku sungula , leswaku vamatiko va ta twa rito ra Evhangeli hi nomo wa mina , va kondza va pfumela .
44015008	Kutani Xikwembu lexi tivaka timbilu ta vanhu , xi kombile leswaku va amukeleka eka xona hi ku va nyika Moya lowo Kwetsima kukotisa hina ;
44015009	exikarhi ka hina na vona , a xi hlawulanga : Xi basisile timbilu ta vona , hikuva va pfumerile .
44015010	Sweswi ke , xana mi ringela yini Xikwembu hi ku tlhandleka mpingu emakatleni ya vadyondzisiwa , lowu vatata wa hina , hambi hi ri hina , hi hlulekeke ku wu rhwala xana ?
44015011	Kasi hi pfumela leswaku tintswalo ta Hosi Yesu , hi tona ti hi ponisaka , ni le ka vona swi tano . ”
44015012	Nhlengeletano hinkwayo a yi miyerile , yi yingisa Barnaba na Pawulo loko va rungula hilaha Xikwembu xi va tirhiseke hakona ku endla mahlori ni swihlamariso leswo tala exikarhi ka vamatiko .
44015013	Kuteloko va hetile ku vulavula , Yakobo a humesa rito , a ku : “ N'wina varikwerhu , ndzi yingiseni ;
44015014	Simoni wa ha ku hlamusela hilaha Xikwembu xi nga sungula hakona ku tikarhata , xi tilavela , exikarhi ka vamatiko , vanhu lava nga ta vuriwa va xona hakunene .
44015015	Kutani marito ya vaprofeta ma twanana na swona sweswo , hikuva ku tsariwile leswi :
44015016	“ ‘ Hosi yi ri , endzhaku ka sweswo ndzi ta vuya , ndzi pfuxa yindlu ya Davhida leyi nga wa . Ndzi ta pfuxa ni marhumbi ya yona , ndzi tlhela ndzi yi yimisa ,
44015017	leswaku vanhu lavan'wana hinkwavo va ta kota ku lava Hosi , vona vamatiko hinkwavo lava ndzi nga va vitana leswaku va va vanhu va mina hakunene .
44015018	Hosi yi vula sweswo , yona yi tirhaka swilo leswi , swi nga swilo leswi tivisiweke khale . ’
44015019	“ Hikokwalaho , ndzi tsema mhaka hi ku vula leswaku vamatiko lava hundzukelaka eka Xikwembu , hi nga tshuki hi va karhata ;
44015020	kambe a hi va tsaleleni papila , hi va byela ku tshika swakudya leswi nyamisiweke hi ku humeseriwa swikwembu swa hava , va tshika ni vuoswi , va nga dyi leswi vanhu va swi dlayeke hi ku swi tlimba minkolo , ni ngati va nga dyi ;
44015021	hikuva i khale ngopfu milawu ya Muxe yi sungurile ku dyondzisiwa emitini hinkwayo , yi ri karhi yi hlayiwa emasinagogeni masiku hinkwawo ya Savata . ”
44015022	Hikokwalaho vaapostola ni vakulukumba , swin'we ni kereke hinkwayo , va twanana ku hlawula vavanuna van'wana exikarhi ka vona , va va rhumela eAntiyoka va ri na Pawulo na Barnaba ; ku rhumiwa Yuda loyi a va ku i Barsaba , na Silasi , vavanuna lavo chaviseka exikarhi ka vamakwavo eHosini .
44015023	Va famba ni papila leri nge : “ Hina vaapostola ni vakulukumba , hi nga vamakwenu eHosini , eka n'wina vamakwerhu mi nga velekiwa mi ri vamatiko , n'wina mi nga le Antiyoka , ni le Siriya , ni le Kilikiya : Xewani !
44015024	“ Hi twile leswaku van'wana lava humaka ka hina va mi tshukisile hi ku vulavula ka vona , va mi kanakanisa emimoyeni ya n'wina ; kasi a hi nga va lerisanga nchumu ;
44015025	hikokwalaho hi twananile hi mbilu yin'we ku hlawula vavanuna , hi va rhumela ka n'wina ; va ta ta ni varhandziwa va hina Pawulo na Barnaba ,
44015026	va nga vavanuna lava nga chavangiki ku nyiketa vutomi bya vona ku tirhela Hosi ya hina Yesu Kriste .
44015027	Naswona hi mi rhumela Yuda na Silasi lava nga ta mi tivisa hi nomo timhaka ta papila leri .
44015028	Hikuva Moya lowo Kwetsima swin'we na hina , hi vonile leswaku a hi nga mi rhwexi ndzhwalo wun'wana , loko wu nga ri wa tifanelo leti :
44015029	Hileswaku mi tshika tinyama leti tlhaveriweke swikwembu swa hava , mi nga dyi ngati ni leswi vanhu va swi dlayeke hi ku swi tlimba minkolo , mi tshika ni vuoswi ; loko mi fularhela swilo sweswo , mi ta va mi endlile leswinene . “ Salani hi ku rhula ! ”
44015030	Varhumiwa va ntshunxiwa va famba , kutani va rhelela va ya eAntiyoka ; va rhamba nhlengeletano hinkwayo , kutani va va nyika papila leri .
44015031	Loko vona va ri hlayile , va tsakisiwa ngopfu hi marito lawa ya ku va khongotela .
44015032	Leswi Yuda na Silasi a va ri vaprofeta , va khongoterile vamakwavo hi marito layo tala , va va tiyisa .
44015033	Loko va xwile kona masiku , va ntshunxiwa hi ku rhula hi vamakwavo , leswaku va tlhelela eka lava va va rhumeke . [
44015034	Kambe Silasi a hlawula ku sala eAntiyoka . ]
44015035	Pawulo na Barnaba , vona , va xwa eAntiyoka nkarhinyana , va ri karhi va dyondzisa , va twarisa mahungu lamanene ya rito ra Hosi , va ri ni van'wana lavo tala .
44015036	Loko ku hundzile masiku ma nga ri mangani , Pawulo a ku ka Barnaba : “ A hi tlhele hi ya endzela vamakwerhu emitini hinkwayo leyi hi nga twarisa rito ra Hosi eka yona , hi vona hilaha va hanyaka hakona . ”
44015037	Barnaba a a navela leswaku va teka Yohane , loyi a va ku i Marka , va famba na yena .
44015038	Kambe Pawulo a vona leswaku swi ta va swi hoxekile loko va famba na munhu loyi , hikuva a a hambene na vona ePamfiliya , a nga yanga na vona entirhweni .
44015039	Kutani ku humelela mholovo exikarhi ka vona , va kondza va avana ; Barnaba a teka Marka , a ya eKipra hi ngalava .
44015040	Loko a ri Pawulo , a tihlawulela Silasi , kutani a suka a kombeleriwile minkateko ya Xikwembu hi vamakwavo .
44015041	Kutani a tsemakanya matiko ya Siriya na Kilikiya , a ri karhi a tiyisa tikereke .
44016001	Pawulo a fika eDerbe ni le Listra . Kona , a ku ri ni mudyondzisiwa loyi a va ku i Timotiya ; mana wa yena a a ri Muyuda , naswona a a ri mupfumeri ; kambe tata wa yena a a ri Mugriki ;
44016002	Timotiya a a nkhenseka eka vamakwavo va le Listra ni va le Ikoniya .
44016003	Pawulo a a lava ku famba na yena , kutani a n'wi teka , a n'wi yimbisa , hikwalaho ka Vayuda lava akeke ematikweni walawo , hikuva hinkwavo a va tiva leswaku tata wa Timotiya i Mugriki .
44016004	Kutani loko vaapostola va ri karhi va hundza emitini leyi , va nyiketa vamakwavo milawu leyi nga vekiwa hi vaapostola ni vakulukumba va le Yerusalema , ni ku kombela leswaku yi hlayisiwa .
44016005	Hi mukhuva lowu , tikereke ti tiyisiwa eku pfumeleni , ti andza siku rin'wana ni rin'wana .
44016006	Vaapostola va tsemakanya matiko ya Firigiya ni ya Galatiya , kutani Moya lowo Kwetsima wu va sivela ku ya vula Rito etikweni ra Asiya .
44016007	Kuteloko va fikile endzilekaneni wa tiko ra Misiya , va ringeta ku nghena etikweni ra Bitiniya , kambe Moya wa Yesu a wu va pfumelelanga .
44016008	Hikokwalaho va tsemakanya Misiya , kutani va rhelela va ya eTrowasi .
44016009	Xivono xi humelela eka Pawulo nivusiku : Wanuna wa Makedoniya a yima emahlweni ka yena , a n'wi khongela , a ku : “ Pelela eMakedoniya , u ta hi pfuna ! ”
44016010	Loko Pawulo a vonile xivono lexi , hi hatla hi tilunghisela ku ya eMakedoniya , hi ku twisisa leswaku i Xikwembu lexi xi hi vitaneke ku ya twarisa Evhangeli eka vanhu va kona .
44016011	Kuteloko hi sukile eTrowasi hi ngalava , hi tsemakanya lwandle ku ya fika exihlaleni xa Samotraka , kutani hi siku leri tlhandlamaka , hi ya eNeyapoli ;
44016012	loko hi suka kona , hi kongoma Filipiya , wu nga muti wa xitikwana xo sungula xa Makedoniya , ni ndhawu ya Varhoma . Kutani hi tshama masiku ma nga ri mangani emutini wolowo .
44016013	Hi siku ra Savata hi huma emutini , hi ya nambyeni , laha hi anakanyeke leswaku ku nga va ni ndhawu yo khongela eka yona ; kuteloko hi tshamile , hi vulavula ni vavasati lava hlengeletaneke kona .
44016014	Kutani un'wana wa vona loyi a va ku i Lidiya , muxavisi wa tinguvu to vangama ta xivunguvungu , wa muti wa Tiyatira , wansati wo chava Xikwembu , a a ri eku yingiseni ; kutani Hosi yi pfula mbilu ya yena leswaku a twisisa leswi vuriwaka hi Pawulo .
44016015	Kuteloko a khuvuriwile swin'we ni va ndyangu wa yena , a hi khongela , a ku : “ Loko mi vona leswaku ndzi munhu la pfumeleke ka Hosi hakunene , mi nga nghena ekaya ka mina , mi tshama kona . ” Kutani a hi sindzisa ku ya kona .
44016016	Siku rin'wana loko hi ya endhawini yo khongela ka yona , hi hlangana ni wanhwana loyi a a ri hlonga , loyi a a ri ni moya wa vungoma , a fumisa vini va yena hi ku vhumbha .
44016017	Kutani a hi landza , hina na Pawulo , a ri karhi a huwelela , a ku : “ Vavanuna lava i malandza ya Xikwembu xa le henhla-henhla , lava va mi tivisaka ta ndlela ya ku ponisiwa . ”
44016018	A hamba a endlisa sweswo hi masiku layo tala ku kondza Pawulo a karhateka swinene , kutani a hundzuluka , a ku ka moya : “ Hi vito ra Yesu Kriste ndza ku lerisa ndzi ri : Huma eka wanhwana loyi ! ” Kutani hi nomu lo moya wu huma .
44016019	Loko vini va wanhwana va vona leswaku va lahlekeriwe hi bindzu leri a va ri languterile , va khoma Pawulo na Silasi , va va kokela ehubyeni , emahlweni ka tindhuna ;
44016020	va va yisa eka letikulu ta kona va ku : “ Vanhu lava i Vayuda , kutani va pfilunganya muti wa ka hina ;
44016021	va dyondzisa mikhuva leyi hi nga faneriki ku yi amukela ni ku yi endla , hina hi nga Varhoma . ”
44016022	Na wona ntshungu wu va pfukela hi matimba ; tindhuna ti handzula swiambalo swa Pawulo na Silasi , ti lerisa leswaku va biwa hi minkhavi .
44016023	Kuteloko va va humesile mimpfembeti hi ku va ba , va va hoxa ekhotsweni , va lerisa mulanguteri wa khotso ku va rindza swinene .
44016024	Loko yena a kumile xileriso xexo , a va nghenisa ekhotsweni ra le xikarhi , kutani a manya milenge ya vona hi mintsandza .
44016025	Exikarhi ka vusiku , Pawulo na Silasi a va khongela , va dzunisa Xikwembu hi ku yimbelela tinsimu , kutani vabohiwa lavan'wana va va yingisa .
44016026	Kambe hi nomu lo , ku tsekatseka lokukulu ka misava ku va kona ; kutani masungulo ya khotso ma tsekatsekisiwa ; kan'we-kan'we tinyangwa hinkwato ti pfuleka , kutani tinketani ta vabohiwa hinkwavo ti ntshunxeka .
44016027	Mulanguteri wa khotso a pfuka evurhongweni ; kakuloko a vona tinyangwa ta khotso ti pfulekile , a hlomula fumu ra yena , a lava ku tidlaya , hikuva a a anakanya leswaku vabohiwa va balekile .
44016028	Kambe Pawulo a huwelela hi rito ro tlakuka , a ku : “ U nga tshuki u tivavisa , hikuva ha ha ri kona hinkwerhu . ”
44016029	Mulanguteri a kombela timboni , a nghena hi ku tsutsuma , a tiwisela emilengeni ya Pawulo na Silasi , a ri karhi a rhurhumela hi ku chava .
44016030	Kutani loko a va humeserile ehandle , a ku : “ Tihosi , xana ndzi fanele ku endla yini leswaku ndzi ponisiwa ? ”
44016031	Vona va ku : “ Pfumela eka Hosi Yesu , kutani u ta ponisiwa , wena ni va ndyangu wa wena . ”
44016032	Kutani va n'wi byela rito ra Hosi , a ri ni va le kaya ka yena hinkwavo .
44016033	Kutani , enkarhini wolowo wa vusiku , mulanguteri a va teka a hlantswa mimpfembeti ya vona ; kutani kan'we-kan'we a khuvuriwa , yena ni vanhu va yena hinkwavo .
44016034	Endzhaku ka sweswo , a yisa Pawulo na Silasi ekaya ka yena , a va phamela swakudya , kutani a tsaka swin'we ni va ndyangu wa yena hinkwavo , hileswi a a pfumerile ka Xikwembu .
44016035	Loko ri xa , tindhuna ti rhuma maphorisa ku ya lerisa leswaku vanhu lava va ntshunxiwa .
44016036	Mulanguteri wa khotso a tivisa Pawulo mhaka leyi , a ku : “ Tindhuna ti rhumele rito leswaku mi ntshunxiwa ; kutani sweswi , humani , mi famba hi ku rhula . ”
44016037	Kambe Pawulo a ku ka maphorisa : “ Va hi bile erivaleni hi nga si avanyisiwa , hina hi nga Varhoma , kutani va hi hoxa ekhotsweni ! Xana sweswi va nga hi ntshunxa exihundleni xana ? Nikutsongo ! A va te vona vini , va ta hi humesela ehandle . ”
44016038	Maphorisa ma yisa marito walawo eka tindhuna ; loko tona ti twa leswaku Pawulo na Silasi i Varhoma , ti chava .
44016039	Kavaloko ti ta , ti kombela ku rivaleriwa , ti va humesela ehandle , ti kombela leswaku va huma emutini , va famba .
44016040	Kuteloko va humile ekhotsweni , va ya ekaya ka Lidiya ; kona , va vonana ni vamakwavo , va va khongotela , kutani va tifambela .
44017001	Pawulo na Silasi va famba hi ndlela leyi hundzaka hi le Amfipoli ni le Apoloniya , va fika eTesalonika , laha a ku ri ni sinagoga ra Vayuda .
44017002	Hi ku tolovela ka yena , Pawulo a nghena nhlengeletano na vona ; kutani hi masiku manharhu ya Savata a hlamulana na vona hi ku landza Matsalwa ,
44017003	a ri karhi a ma hlamusela , ni ku ringanisa ha wona leswaku Mesiya a a fanele ku twisiwa ku vaviseka , ni ku pfuka eku feni ; kutani a ku : “ Yesu loyi ndzi mi tivisaka yena , hi yena Mesiya . ”
44017004	Kutani van'wana exikarhi ka vona va pfumela , va namarhela Pawulo na Silasi , va ri ni nhlayo leyikulu ya Vagriki lava chavaka Xikwembu , ni lavo tala exikarhi ka vavasati lavo chaviseka .
44017005	Kambe Vayuda va tala mavondzo , va teka vavanuna van'wana lavo biha entsendzeleni wa muti , kutani va hlengeleta ntshungu , va pfilunganya muti ; va ya rhendzela muti wa Yaso , va lava Pawulo na Silasi ku va yisa emahlweni ka tiko .
44017006	Kambe loko va nga va kumi , va kokela Yaso ni vamakwavo van'wana emahlweni ka tindhuna ta muti , va huwelela , va ku : “ Vanhu lava , lava nga pfilunganya misava hinkwayo , va fikile ni haleno , kutani Yaso ú va rhurherile ;
44017007	vanhu lava hinkwavo va tlula milawu ya Khezari , hi ku vula leswaku ku ni hosi yin'wana , leyi va nge i Yesu . ”
44017008	Hi marito lawa va pfuxa dzolonga exikarhi ka tiko ni le xikarhi ka tindhuna ta muti leti nga swi twa .
44017009	Hambiswiritano , tindhuna ti amukela xinkhensa-nandzu eka Yaso ni van'wana , kutani ti va tshika va famba .
44017010	Hi vusiku bya kona , vamakwavo va hatlisa va rhuma Pawulo na Silasi eBeriya . Loko vaapostola va fikile kona , va nghena esinagogeni ra Vayuda .
44017011	Vona va tlurisa Vatesalonika hi mafundzha , va amukela Rito hi ku nkhensa lokukulu , va kambisisa Matsalwa masiku hinkwawo , va lava ku tiva leswaku xana timhaka ti tano xana .
44017012	Kutani lavo tala exikarhi ka vona va pfumela , naswona , exikarhi ka Vagriki , ku pfumela vavasati lava chavisekaka lavo tala , ni vavanuna lavo tala .
44017013	Kambe loko Vayuda va le Tesalonika va twa leswaku rito ra Xikwembu ri vuriwile hi Pawulo ni le Beriya , va ya kona , va kanakanisa ni ku pfilunganya mintshungu .
44017014	Hikokwalaho , vamakwavo va hatlisa va humesa Pawulo , a ya fika eribuweni ra lwandle ; kambe Silasi na Timotiya va sala eBeriya .
44017015	Kutani lava heleketaka Pawulo , va n'wi fikisa eAtena ; kutani va tlhela loko va lerisiwile ku byela Silasi na Timotiya leswaku va nga hlweli ku landza Pawulo .
44017016	Loko Pawulo a ha va langutela eAtena , moya wa yena wu tlhaveka swinene , loko a vona leswaku muti lowu , wu tele swikwembu swa swifaniso .
44017017	Hikokwalaho , loko a ri esinagogeni , a hlamulana ni Vayuda ni lava chavaka Xikwembu ; kutani a endlisa sweswo ni le hubyeni ya muti masiku hinkwawo , a hlamulana ni lava a va ri kona .
44017018	Kambe tintlhari tin'wana ta ntlawa wa Vaepikuro ni wa Switoyika ti kanetana na yena ; van'wana va ku : “ Xana munhu loyi wo jakatseka , ú lava ku hi byela yini ke ? ” Van'wana va ku : “ Wonge i mudyondzisi wa ta swikwembu swin'wana . ” A va vula sweswo , hikuva Pawulo a a va byela ta Yesu ni ta ku pfuka eku feni .
44017019	Kutani va n'wi teka , va ya na yena ehubyeni ya “ Areyopago ” , va ku : “ Xana hi nga tiva dyondzo leyintshwa leyi u yi vulaka , leswaku hi yihi xana ke ?
44017020	U fikisile timhaka leto hlamarisa etindleveni ta hina ; hikokwalaho hi lava ku ti tiva leswaku hi leto yini . ”
44017021	( Vaatena hinkwavo , ni vanhu va matiko man'wana lava endzeke ka vona , a va nga tirhi nchumu , loko ku nga ri ku rungulelana timhaka , kumbe ku yingisa tin'wana leta ha ku humelelaka . )
44017022	Kavaloko Pawulo a yima ehubyeni ya “ Areyopago ” , a ku : “ Vavanuna va Atena , ndza swi vona leswaku , eka swilo hinkwaswo , mi vanhu va vukhongeri lebyikulu ngopfu .
44017023	Hikuva loko ndzi famba ndzi ri karhi ndzi languta tindhawu leti mi gandzelaka ka tona , ndzi kumile alitari leyi ku tsariweke marito eka yona lama nge : ‘ Eka Xikwembu lexi nga tiviwiki ! ’ Sweswi ke , leswi mi swi gandzelaka mi nga swi tivi , hi swona leswi ndzi mi tivisaka swona .
44017024	Xikwembu lexi nga endla misava ni hinkwaswo leswi nga ka yona , a xi tshami etitempeleni leti akiweke hi mavoko ya vanhu , leswi xi nga Hosi ya matilo ni misava ;
44017025	naswona a xi tirheriwi hi mavoko ya vanhu , wonge hi loko xi nga pfumala nchumu ; hikuva hi xona lexi nyikaka un'wana ni un'wana vutomi , ni ku hefemula , ni swilo hinkwaswo .
44017026	Hi munhu un'we xi endlile vanhu van'wana hinkwavo leswaku va eneta misava hinkwayo ; xi va vekele tinguva leti xi ti hlawuleke khale , xi veka ni mindzilekana ya lomu va fanelaka ku tshama kona .
44017027	A swi ri leswaku va lava Xikwembu , ni leswaku kumbexana va nga xi ambamba , va xi kuma ; hambiswiritano , a xi le kule ni un'wana ni un'wana wa hina ;
44017028	hikuva eka xona , ha hanya , ha tshuka-tshuka , naswona , hi va kona , kukotisa leswi vatlhokovetseri van'wana va n'wina va nga vula va ku : ‘ Na hina hi va rixaka ra xona . ’
44017029	Kutani leswi hi nga va rixaka ra Xikwembu , a hi fanelanga ku anakanya leswaku vukwembu byi nga fana ni swifaniso swa nsuku , kumbe swa silivhere , kumbe swa ribye , swi nga swilo leswi vatliwaka hi vutlhari bya vanhu ni miehleketo ya vona .
44017030	Hambiswiritano , Xikwembu xi tshikile minkarhi ya ku pfumala ku tiva yi hundza , kutani sweswi , ematikweni hinkwawo xi lerisa vanhu leswaku va hundzuka hinkwavo .
44017031	Hikuva xi vekile siku leri xi nga ta avanyisa misava eku lulameni , hi wanuna loyi xi n'wi hlawuleke ; kutani xi kombisile vanhu hinkwavo ku tiya ka mhaka leyi hi ku pfuxa munhu loyi exikarhi ka vafi . ”
44017032	Loko va twa ta ku pfuka ka vafi , van'wana va hleka , kambe van'wana va ku : “ Ha ha ta ku twa nakambe emhakeni leyi . ”
44017033	Kutani Pawulo a suka exikarhi ka vona .
44017034	Kambe vanhu van'wana va n'wi namarhela , va pfumela ; exikarhi ka vona a ku ri na Diyonisiyo lowa Ariyopago , ni wansati loyi a va ku i Damarisi , na van'wana kambe .
44018001	Endzhaku ka sweswo Pawulo a suka eAtena , a ya eKorinto .
44018002	Emutini lowu , a kuma Muyuda un'wana loyi a va ku i Akwila , la velekiweke ePonto , loyi a a fikile hi le Italiya ku nga ri khale , a ri na Prisila nsati wa yena ; hikuva hosi Klawudiyo a yi lerisile leswaku Vayuda hinkwavo va suka eRhoma . Pawulo a ya ka vona .
44018003	Kutani leswi a a ri wa ntirho lowu fanaka ni wa vona , a tshama na vona , a ri karhi a tirha ; hikuva ntirho wa vona a wu ri wa ku rhunga matende .
44018004	Kutani , masiku hinkwawo ya Savata , Pawulo a a hlamulana ni lava a va ri esinagogeni , a ringeta ku khorwisa Vayuda ni Vagriki .
44018005	Loko Silasi na Timotiya va tile va huma le Makedoniya , Pawulo a tinyiketa ku dyondzisa Rito ntsena , a nga ha tirhi swin'wana ; a tiyisa eka Vayuda leswaku Mesiya , hi yena Yesu .
44018006	Kambe loko vona va n'wi kaneta ni ku n'wi sandza , a phumunha ntshuri eswiambalweni swa yena , a ku ka vona : “ Nandzu lowu , wu dlaya n'wina vini va wona ; loko ndzi ri mina , ndzi humile ka wona ; ku sukela sweswi , ndzi ta ya eka vamatiko . ”
44018007	Hiloko a hambana na vona , a ya tshama ekaya ka wanuna un'wana loyi a va ku i Titiyo Yusto , munhu wo chava Xikwembu , loyi muti wa yena a wu vandzekene ni sinagoga .
44018008	Kambe Krispo , mufambisi wa sinagoga , a pfumela ka Hosi , a ri ni va ndyangu wa yena hinkwavo ; na vona Vakorinto lavo tala , loko va twa Rito , va pfumela , va va va khuvuriwa .
44018009	Vusiku byin'wana Hosi yi humelela eka Pawulo hi xivono , yi ku ka yena : “ U nga chavi ; kambe vulavula , u nga miyeri ,
44018010	hikuva ndzi na wena ; a ku na munhu la nga ta ku pfukela , a ku endla leswo biha ; hikuva ndzi ni vanhu lavo tala emutini lowu . ”
44018011	Kutani Pawulo a tshama kona lembe rin'we , ni tin'hweti ta 6 , a ri karhi a dyondzisa rito ra Xikwembu exikarhi ka vona .
44018012	Enkarhini lowu Galiyo a ri muyimeri wa vuhosi le Akaya , Vayuda va pfumelelana ku pfukela Pawulo , kutani va n'wi yisa ehubyeni ,
44018013	va ku : “ Munhu loyi ú khorwisa vanhu ku gandzela Xikwembu hi mukhuva lowu hambaneke ni Nawu . ”
44018014	Loko Pawulo a ha lava ku hlamula , Galiyo a ku ka Vayuda : “ N'wina Vayuda , loko ingi hi tenga mhaka yo homboloka leyi nga endliwa , kumbe ku kanganyisa kun'wana loko biha ngopfu , a swi ta ndzi boha ku amukela ku mangala ka n'wina ;
44018015	kambe leswi ku kaneriwaka mhaka ya marito , ni ya mavito , ni ya Nawu wa ka n'wina , swi voneni hi n'wexe , hikuva mina a ndzi lavi ku va muavanyisi wa timhaka leto tano . ”
44018016	Kutani a va hlongola ehubyeni .
44018017	Kavaloko hinkwavo va khoma Sostene , mufambisi wa sinagoga , kutani va n'wi ba emahlweni ka huvo ; kambe Galiyo a a nga ri na mhaka na swona .
44018018	Kuteloko Pawulo a xwile eKorinto masiku layo tala , a lelana ni vamakwavo , a ya eSiriya hi ngalava , a ri na Prisila na Akwila . A suka a byewuriwile nhloko eKenikreya , hikuva a a tibohile hi ku hlambanya .
44018019	Va ya fika le Efesa , laha Pawulo a nga siya va Akwila kona ; kutani a nghena esinagogeni , a hlamulana ni Vayuda .
44018020	Vona va n'wi kombela leswaku a xwa na vona a hlwelanyana , kambe a nga pfumelanga .
44018021	Kutani a lelana na vona , a ku : “ Ndzi ta tlhela ndzi vuya la ka n'wina , loko Xikwembu xi swi rhandza . ” Kutani a suka le Efesa hi ngalava .
44018022	Kuteloko a fikile eKhezariya , a tlhandlukela eYerusalema , a xeweta kereke , kutani a rhelela a ya eAntiyoka .
44018023	A tshama nkarhinyana kona , kutani a suka , a rhendzeleka hinkwako ematikweni ya Galatiya ni ya Frigiya , a ri karhi a tiyisa vadyondzisiwa hinkwavo .
44018024	Muyuda un'wana loyi a va ku i Apolosi , a fika eEfesa . A a velekiwile le Aleksandriya , a ri wanuna wa matimba eku vulavuleni , la tivaka ngopfu Matsalwa .
44018025	A a dyondzisiwile Ndlela ya Hosi ; kutani , hi ku hiseka ka yena emoyeni , a a vula ni ku dyondzisa timhaka ta Yesu hi ndlela ya tona , hambileswi a a tiva nkhuvulo wa Yohane ntsena .
44018026	A sungula ku vulavula esinagogeni , a nga chavi nchumu . Kuteloko Prisila na Akwila va n'wi twile , va n'wi rhurhela , va n'wi hlamusela swinene-nene Ndlela ya Xikwembu .
44018027	Kambe leswi a a lava ku ya fika eAkaya , vamakwavo va seketela makungu ya yena , kutani va tsalela vadyondzisiwa , ku kombela leswaku va n'wi amukela . Loko a fikile ka vona , a pfuna ngopfu lava a va pfumerile hi ku tsakeriwa hi Xikwembu ;
44018028	hikuva , hi marito ya matimba , a a kanetana ni Vayuda erivaleni , a ri karhi a va komba hi Matsalwa leswaku Mesiya , hi yena Yesu .
44019001	Loko Apolosi a ri eKorinto , Pawulo a huma hi le ndzeni ka tiko ra Asiya , a rhelela a ya elwandle le Efesa , laha a nga kuma vadyondzisiwa va nga ri vangani kona ;
44019002	kutani a va vutisa a ku : “ Xana mi amukerile Moya lowo Kwetsima siku mi pfumeleke xana ? ” Va ku ka yena : “ E-e , a hi si twa leswaku ku ni Moya lowo Kwetsima . ”
44019003	“ Xana mi khuvuriwile hi nkhuvulo wihi ke ? ” ku vutisa Pawulo . Va ku “ Hi nkhuvulo wa Yohane . ”
44019004	Kutani Pawulo a ku : “ Hi nkhuvulo wa yena , Yohane ú khuvurile lava a va hundzukile ; a a byela vanhu ku pfumela eka loyi a a ta ta endzhaku ka yena , hileswaku yena Yesu . ”
44019005	Loko va twa sweswo , va khuvuriwa hi vito ra Hosi Yesu .
44019006	Pawulo a va tlhandleka mavoko , kutani Moya lowo Kwetsima wu ta ehenhla ka vona ; va vulavula hi tindzimi tin'wana , va ri karhi va twarisa Rito .
44019007	Vavanuna volavo a va lava ku va 12 .
44019008	Pawulo a nghena esinagogeni , a vulavula a nga chavi nchumu ; kutani , hi tin'hweti tinharhu , a hlamulana ni vanhu va kona , a va khorwisa etimhakeni ta Mfumo wa Xikwembu .
44019009	Kambe van'wana va sungula ku tinonon'hwisa ni ku tiarisa , va sola Ndlela ya Hosi emahlweni ka nhlengeletano hinkwayo ; hiloko Pawulo a hambana na vona , a titekela vadyondzisiwa hi tlhelo ; kutani siku rin'wana ni rin'wana a hlamulana na vanhu exikolweni xa Tirano .
44019010	Swi fambile hi ndlela yoleyo hi malembe mambirhi , ku kondza loko hinkwavo lava akeke etikweni ra Asiya , Vayuda ni vamatiko , va twa rito ra Hosi .
44019011	Xikwembu a xi endla mintirho ya matimba yo hlamarisa ngopfu hi ku tirhisa Pawulo ;
44019012	swi fika laha vanhu va nga tisela vavabyi maduku ni swiambalo leswi khumbeke miri wa yena , kutani vavabyi lava va hola , ni mimoya leyo biha yi huma eka vona .
44019013	Kambe Vayuda van'wana lava a va famba-famba , va ri karhi va hlongola mademona , va ringeta ku tirhisa vito ra Hosi Yesu leswaku va ta hanyisa lava ngheniweke hi mimoya leyo biha , kutani va ku : “ Ha mi lerisa ha Yesu , yena loyi Pawulo a n'wi vulaka . ”
44019014	Lava endlaka sweswo , a ma ri majaha ya 7 ya muprista lonkulu un'wana , Muyuda loyi a va ku i Skeva .
44019015	Kambe moya lowa biha wu va hlamula , wu ku : “ Yesu , ndza n'wi tiva , ndzi tiva na Pawulo , kambe n'wina mi vamani ke ? ”
44019016	Kutani munhu loyi a a ri ni moya lowo biha , a va tlulela , a va hlula hinkwavo , a va pfinya , va ko va huma endlwini ya kona hi ku tsutsuma , va nga ambalanga nchumu , va vavisiwile .
44019017	Mhaka leyi yi tiviwa hi Vayuda ni Vagriki hinkwavo lava akeke le Efesa ; ku chava lokukulu ku va khoma hinkwavo , kutani vito ra Hosi Yesu ri kurisiwa swinene .
44019018	Lavo tala lava nga hundzuka vapfumeri , va ta , va tivula ni ku paluxa leswi a va swi endla khale .
44019019	Kutani lavo tala exikarhi ka lava a va tirhile swa masalamusi , va hlengeleta tibuku ta vona , va ti hisa emahlweni ka vanhu hinkwavo ; kutani loko ku hlayiwa nxavo wa tona , ku kumeka leswaku wu endla timali ta silivhere to ringana 50 000 .
44019020	Hi mukhuva wolowo rito ra Hosi ri nava hi matimba , ri ya ri tiya .
44019021	Endzhaku ka loko timhaka leti ti humelerile , Pawulo a boha makungu ya ku ya eYerusalema , a ta rhanga hi ku hundza eMakedoniya ni le Akaya ; kutani a ku : “ Loko ndzi ta va ndzi yile kona , ndzi fanele ku ya vona ni le Rhoma . ”
44019022	Kavaloko a rhuma Timotiya na Erasto , vavanuna vambirhi exikarhi ka vapfuni va yena , leswaku va ya le Makedoniya ; kutani yena , a xwa masiku ma nga ri mangani etikweni ra Asiya .
44019023	Kambe enkarhini wolowo ku humelela dzolonga lerikulukumba hikwalaho ka Ndlela ya Hosi :
44019024	Mufuri un'wana wa swilo swa silivhere , loyi a va ku i Demetriyo , a a endla swifanisonyana swa silivhere swa tempele ya Artemi , a vuyisela vatirhi-kulobye bindzu leri tivikanaka swinene .
44019025	Kutani a va hlengeleta swin'we ni lava tirhaka ntirho wo fana ni wa vona , a ku ka vona : “ Vavanuna , ma swi tiva leswaku hi fumisiwa swinene hi bindzu leri ;
44019026	Kutani ma swi vona , ni ku swi twa , leswaku Pawulo loyi ú kucetele vanhu lavo tala , ku nga ri la Efesa ntsena , kambe ú lavile ku eneta ni tiko hinkwaro ra Asiya ; wa va hambukisa hi ku vula leswaku swikwembu leswi endliweke hi vanhu a hi swikwembu .
44019027	Kutani ku nga humelela khombo ra leswaku ntirho lowu wa hina lowu , wu sungula ku soriwa ; ku nga ri sweswo ntsena , kambe na yona tempele ya Artemi , xikwembu lexikulu , yi nga hundzuka mafenya , kutani vukulukumba bya loyi a gandzeriwaka hi tiko ra Asiya hinkwaro ni matiko hinkwawo , byi hatla byi hundzuka swa hava . ”
44019028	Loko va twa sweswo , va tala vukari , va huwelela , va ku : “ I nkulu , Artemi wa Vaefesa ! ”
44019029	Kutani muti hinkwawo wu endla dzolonga . Va khoma Gayo na Aristarko , Vamakedoniya vambirhi lava a va famba-famba na Pawulo , kutani hinkwavo va tsutsumela na vona endhawini ya mintlangu .
44019030	Pawulo a a lava ku nghena entshungwini , kambe vadyondzisiwa va n'wi sivela ;
44019031	naswona van'wana exikarhi ka tindhuna ta tiko ra Asiya , lava a va ri vanakulobye va Pawulo , va rhumela rito eka yena , va n'wi khongela leswaku a nga tshuki a ya tikomba endhawini ya mintlangu .
44019032	Enkarhini wolowo , van'wana va huwelela swin'wana , van'wana swin'wanyana , hikuva nhlengeletano a yi pfilunganyiwe swinene , kutani lavo tala va vona a va nga tivi lexi va teleke xona .
44019033	Kambe van'wana exikarhi ka ntshungu va hlamusela mhaka eka Aleksandro , munhu loyi a a susumeteriwile emahlweni hi Vayuda ; kutani Aleksandro a kwehleta hi voko , a lava ku tihlamulela emahlweni ka tiko .
44019034	Kambe loko va vonile leswaku i Muyuda , va heta kusuhi ni tiawara timbirhi , va ri karhi va huwelela hinkwavo hi rito rin'we , va ku : “ I nkulu , Artemi wa Vaefesa ! ”
44019035	Kavaloko matsalani wa muti a miyeta ntshungu , a ku : “ Vaefesa va ka hina ! Xana i mani la nga tiviki leswaku muti wa Vaefesa i muhlayisi wa tempele ya Artemi lonkulu ni wa xifaniso xa yena lexi weke hi le tilweni xana ?
44019036	Leswi timhaka leti ti nga kanetiwiki , mi fanele ku tikhoma , mi nga endli nchumu hi ku hatlisa ;
44019037	mi tisile vavanuna lava , kambe a va phanghanga nchumu etitempeleni , naswona a va sandzanga xikwembu xa hina .
44019038	Loko Demetriyo ni vatirhi-kulobye va lava ku tengisana ni munhu un'wana , ku ni masiku lawa huvo yi tirhaka ha wona ; naswona , vayimeri va vuhosi va kona ; a va mangalelane kona !
44019039	Kambe loko mi lava ku ya emahlweni hi mhaka leyi , yi ta avanyisiwa enhlengeletanweni leyi nga ta va yi vitaniwile hi nawu .
44019040	Hikuva hi nga kumeka hi ri enandzwini wa ku pfuxa dzolonga , hikwalaho ka nhlengeletano leya namuntlha ; kasi nkitsikitsi lowu wu pfukile ntsena , kutani a ku nga vi na lexi hi nga ta tilandzula ha xona , loko hi vutisiwa ehenhla ka wona . ” Kuteloko a vurile sweswo , a hangalasa nhlengeletano .
44019041	
44020001	Kuteloko dzolonga ri miyerile , Pawulo a vitana vadyondzisiwa , a va khongotela , kutani a lelana na vona , a suka , a ya eMakedoniya .
44020002	Kuteloko a tsemakanyile matiko lawa , ni loko a khongoterile vamakwavo hi marito layo tala , a ya fika etikweni ra Grikiya ;
44020003	a tshama kona tin'hweti tinharhu ; loko a ri kusuhi ni ku suka hi ngalava ku ya eSiriya , Vayuda va n'wi tshama xikungu ; hikokwalaho a boha makungu ya ku vuya hi le Makedoniya .
44020004	Lava a va n'wi heleketa , a va ri Sopatere n'wana Piro wa le Beriya ; ni va le Tesalonika Aristarka na Sekundo ; na Gayo wa le Derbe ; na Timotiya ; na Tixiko na Trofimo lava a va huma etikweni ra Asiya .
44020005	Vavanuna volavo va hi rhangela emahlweni , va ya hi yimela le Trowasi .
44020006	Loko hi ri hina , hi suka eFilipiya hi ngalava , endzhaku ka masiku ya nkhuvo wa Xinkwa xo-ke-comela ; hi famba ntlhanu wa masiku , hi ya va kuma eTrowasi ; kutani hi tshama kona masiku ya 7 .
44020007	Hi siku ra Muqgivela nimadyambu , loko hi hlengeletene ku phema xinkwa , Pawulo a vulavula na va le Trowasi , a lehisa ku vulavula ka yena ku ya fika exikarhi ka vusiku , hikuva a a lava ku famba ni mixo wa kona .
44020008	Timboni a ti tele endlwini ya le henhla leyi a hi hlengeletanile ka yona .
44020009	Jaha rin'wana leri a va ku i Yutiko , a ri tshamile efasitereni ; ri sungula ku khudzehela ngopfu loko Pawulo a ri karhi a ya emahlweni hi ku vulavula ; kutani vurhongo byi hlula jaha leri ; ri wela ehansi hi le ndlwini ya vunharhu ya le henhla , kutani va ri tlakula ri file .
44020010	Kambe Pawulo a xika , a korhama ehenhla ka rona , a ri khumbarheta , a ku : “ Mi nga karhateki , hikuva ra ha hanya . ”
44020011	Kutani a tlhela a khandziya , a phema xinkwa , a dya , a vulavula na vona nkarhi lowo leha , dyambu ri ko ri xa , kutani a suka .
44020012	Va yisa jaha ekaya , ri hanyile , kutani va chaveleriwa ngopfu ha swona .
44020013	Loko hi ri hina hi rhangela Pawulo emahlweni , hi pela lwandle hi ngalava ku ya fika le Aso , laha a hi fanele ku hundza hi teka Pawulo kona ; a a hi lerisile sweswo , hikuva a a te ú ta famba hi milenge .
44020014	Loko hi kumanile na yena le Aso , hi n'wi khandziyisa engalaveni , hi hundzela emahlweni ku ya eMitileni .
44020015	Hi suka kona hi ngalava , kutani loko ri xa , hi fika laha ku langutaneke na Kiyo . Ri tlhela ri xa , hi fika eSamosi ; hi siku leri tlhandlamaka , hi fika eMileta .
44020016	Pawulo a a bohile makungu ya ku hundza ntsena a nga ngheni le Efesa , leswaku a nga hundzeriwi hi nkarhi a ha ri etikweni ra Asiya ; hikuva a a ringeta ku hatlisa a fika eYerusalema hi siku ra Pentekosta , loko swi endleka .
44020017	Loko Pawulo a ri eMileta , a rhumela rito le Efesa ku ya vitana vakulukumba va kereke .
44020018	Kuteloko va fikile ka yena , a ku ka vona : “ Ma swi tiva n'wina hilaha ndzi hanyisaneke na n'wina hakona minkarhi hinkwayo , ku sukela siku ndzi nga sungula ku nghena etikweni ra Asiya .
44020019	A ndzi ri karhi ndzi tirhela Hosi hi ku titsongahata lokukulu , ni mihloti , ni miringo leyi yi ndzi humeleleke hi ku tshamiwa xikungu hi Vayuda .
44020020	Ma swi tiva leswaku a ndzi mi fihlelanga nchumu xa leswi swi fanelaka ku mi pfuna , ndzi ri karhi ndzi mi tivisa Rito ni ku mi dyondzisa erivaleni ni le mindyangwini ya n'wina .
44020021	Ndzi tsundzuxile swinene Vayuda ni Vagriki ku hundzukela eka Xikwembu ni ku pfumela eka Hosi ya hina Yesu .
44020022	“ Sweswi ke , mi ndzi vona ndzi ri la bohiweke hi Moya ku ya eYerusalema , ndzi nga tivi leswi swi nga ta ndzi humelela kona ;
44020023	ndzi tiva ntsena leswaku Moya lowo Kwetsima wa karhi wa ndzi tsundzuxa swinene emutini wun'wana ni wun'wana , leswaku ku khomiwa ni maxangu swi ndzi yimerile .
44020024	Hambiswiritano , ndzi vona leswaku ku lahlekeriwa hi vutomi , a swi na mhaka nikutsongo eka mina , loko ndzi nga kota ntsena ku heta leswi ndzi nga rhumiwa ku endla swona , ni ntirho lowu ndzi wu amukeleke eka Hosi Yesu , wa ku vula Mahungu Lamanene ya tintswalo ta Xikwembu .
44020025	“ Kutani sweswi , ndza swi tiva leswaku a mi nga ha ndzi voni , n'wina hinkwenu lava ndzi nga famba-famba exikarhi ka n'wina ndzi ri karhi ndzi twarisa ta Mfumo wa Xikwembu .
44020026	Hikokwalaho , namuntlha , ndzi tiyisa emahlweni ka n'wina leswaku a ndzi nga vi na nandzu loko un'wana wa n'wina a ya eku loveni ,
44020027	hikuva a ndzi mi fihlelanga makungu ya Xikwembu kambe ndzi mi tivisile wona hinkwawo .
44020028	Tilanguteleni ke , mi langutela ni ntlhambi hinkwawo lowu Moya lowo Kwetsima wu nga mi veka ku va varhangeri va wona ; risani Kereke ya Xikwembu , leyi xi nga tikumela yona hi rifu ra N'wana wa xona wa xiviri .
44020029	Hikuva mina ndza swi tiva leswaku , loko ndzi sukile , mi ta ngheneriwa hi timhisi leto leva , leti nga ta ka ti nga tsetseleli ntlhambi ;
44020030	naswona , ndzi tiva leswaku ku ta huma van'wana exikarhi ka n'wina lava nga ta vula mavunwa ku tilavela vadyondzisiwa .
44020031	Loko swi ri tano , hitekani , mi tsundzuka leswaku , vusiku ni nhlekanhi , a ndzi rhutelanga ku dyondzisa hi mihloti un'wana ni un'wana wa n'wina , hi nkarhi wo ringana malembe manharhu .
44020032	“ Kutani ndza mi nyiketa sweswi eka Xikwembu , ni ka rito ra tintswalo ta xona , leri kotaka ku mi akisa ni ku mi nyika ndzhaka exikarhi ka hinkwavo lava xi tihlawuleleke vona .
44020033	A ndzi lavanga mali ya silivhere kumbe ya nsuku , hambi xi ri xiambalo , eka munhu ni un'we .
44020034	Ma swi tiva na n'wina leswaku mavoko lawa ya mina ma tirhile ku kuma leswi mina ni lava a va ri na mina a hi swi pfumala .
44020035	Eswilweni hinkwaswo ndzi mi kombisile leswaku , hi ku tikarhata hi mukhuva lowu , hi fanele ku pfuna lava tsaneke , naswona hi tsundzuka marito ya Hosi Yesu , lawa a nga ma vula hi xiviri xa yena loko a te : ‘ Ku nyika i nkateko lowu tlulaka ku nyikiwa . ’ ”
44020036	Loko Pawulo a hetile ku vula timhaka teto , a nkhinsama , a khongela na vona hinkwavo .
44020037	Kutani hinkwavo va sungula ku rila swinene , va vukarha Pawulo , va n'wi ntswontswa ;
44020038	a va vavisiwa ngopfu-ngopfu hi rito ra yena ra leswaku a va nga ha tlheli va n'wi vona nakambe . Kutani va n'wi heleketa ku ya engalaveni .
44021001	Kuteloko hi hambanile na vona , hi nghena engalaveni , hi famba hi nga rhendzeleki , hi ya fika eKosi ; loko ri xa , hi fika eRhoda , kutani hi hundzela emahlweni ku ya ePatara .
44021002	Kona hi kuma ngalava leyi yaka eFenikiya , kutani hi nghena ka yona , hi suka .
44021003	Loko hi fika laha ku langutaneke ni xihlale xa Kipra , hi xi bela evokweni ra ximatsi , hi kongoma eSiriya , kutani hi fika eTiri , hikuva hi kona laha ngalava a yi fanele ku humesa mindzhwalo ya yona kona .
44021004	Kuteloko hi kumanile ni vadyondzisiwa , hi heta na vona masiku ya 7 . Vona va tsundzuxa Pawulo hi matimba ya Moya wa Xikwembu leswaku a nga tshuki a tlhandlukela eYerusalema .
44021005	Loko hi hetile masiku wolawo , hi suka hi famba ; vadyondzisiwa hinkwavo va hi heleketa ku ya fika ehandle ka muti , va ri ni vavasati ni vana ; kutani hi nkhinsama eribuweni ra lwandle , hi khongela .
44021006	Kuteloko hi lelanile na vona , hi nghena engalaveni , kutani vona va tlhelela ekaya .
44021007	Loko hi ri hina hi ya emahlweni ni riendzo ra hina ; hi suka eTiri , hi ya fika ePitolemayi , laha hi pfuxelaneke na vamakwerhu kona , hi xwa siku rin'we na vona .
44021008	Hi siku leri tlhandlamaka , hi suka hi ya fika eKhezariya ; kutani hi nghena ekaya ka Filipi muvuri wa Rito , un'wana wa lava 7 , hi tshama ka yena .
44021009	A a ri ni vana va vanhwanyana va mune lava a va vula Rito .
44021010	A hi tshamile kona masiku ma nga ri mangani , loko ku ta fika muprofeta un'wana loyi a va ku i Agabo , a huma eYudiya .
44021011	A ta ka hina , a teka banti ra Pawulo , a tiboha mavoko ni milenge ha rona , a ku : “ Moya lowo Kwetsima wu vula leswi : Wanuna loyi banti leri ri nga ra yena , Vayuda va ta n'wi bohisa xisweswo eYerusalema , va n'wi nyiketa emavokweni ya vamatiko . ”
44021012	Loko hi twa mhaka leyi , hina ni va muti wolowo hi khongotela Pawulo leswaku a nga tshuki a tlhandlukela eYerusalema .
44021013	Kambe Pawulo a hlamula , a ku : “ Xana mi endla yini loko mi rila hi mukhuva lowu ni ku ndzi tlhava mbilu ke ? Kasi mina a ndzi tilunghiselanga ku bohiwa ntsena , kambe ndzi tilunghisele ni ku ya fela vito ra Hosi Yesu eYerusalema . ”
44021014	Loko hi vona leswaku a nga pfumeli ku khorwisiwa , hi swi tshika , kutani hi ku : “ A ku endliwe ku rhandza ka Hosi ! ”
44021015	Endzhaku ka masiku wolawo , hi longa , kutani hi tlhandlukela eYerusalema .
44021016	Vadyondzisiwa van'wana va Khezariya va famba na hina , va hi fikisa emutini wa Mnasoni , munhu wo huma eKipra , un'wana wa vadyondzisiwa lavo rhanga , laha a hi ya rhurheriwa kona .
44021017	Kuteloko hi fikile eYerusalema , vamakwerhu va hi amukela hi ku tsaka .
44021018	Hi siku leri tlhandlamaka , Pawulo a ya na hina eka Yakobo , kutani vakulukumba hinkwavo va hlengeletana kona .
44021019	Pawulo a va xeweta , a va rungulela hinkwaswo leswi Xikwembu xi swi endleke exikarhi ka vamatiko hi ku tirha ka yena .
44021020	Loko va twa timhaka teto , va dzunisa Xikwembu ; kutani va ku ka Pawulo : “ Wa swi vona , makwerhu , leswaku ku ni madzana-dzana ya vanhu lava pfumeleke exikarhi ka Vayuda ; hinkwavo i vanhu lava hisekelaka Nawu ;
44021021	va byeriwile ta wena , ni leswaku u dyondzisa Vayuda hinkwavo lava akeke exikarhi ka vamatiko ku tshika Nawu wa Muxe , va nga ha yimbisi vana va vona , naswona va nga ha fambi hi mikhuva ya ka hina .
44021022	Kutani , hi ta endla yini xana ? Hikuva loko ku ri ku swi twa , va ta swi twa leswaku u fikile .
44021023	Loko swi ri tano , endla leswi hi ku byelaka swona . Hi ni vavanuna va mune kwala , lava tiboheke hi ku hlambanya ;
44021024	famba na vona , u tibasisa na vona , u va hakelela leswi lavekaka , leswaku va ta kota ku byewuriwa tinhloko ; kutani hinkwavo va ta tiva leswaku a ku tiyanga ni mhaka ni yin'we ya leti va nga byeriwa tona hi tlhelo ra wena , kambe va ta tiva leswaku na wena u landza Nawu , ni leswaku wa wu hlayisa .
44021025	“ Loko va ri vamatiko lava pfumeleke , hi va tsalerile papila ku va byela leswi hi swi boheke : Hileswaku va tivonela , va nga dyi tinyama leti tlhaveriweke swikwembu swa hava , va nga dyi ngati kumbe leswi vanhu va swi dlayeke hi ku swi tlimba minkolo , va tshika ni vuoswi . ”
44021026	Hiloko Pawulo a teka vavanuna volavo ; hi siku leri tlhandlamaka a tibasisa na vona , kutani a nghena eTempeleni ku ya tivisa leswaku masiku ya ku tibasisa ka vona ma ta hela rini , ni leswaku ku ta humesiwa rini magandzelo ya un'wana ni un'wana wa vona .
44021027	Loko masiku ya 7 ma ri kusuhi ni ku hela , Vayuda vo huma etikweni ra Asiya va vona Pawulo eTempeleni , kutani va pfilunganya ntshungu hinkwawo , va n'wi khoma ,
44021028	va huwelela , va ku : “ Vavanuna va Israele , hi pfuneni ! Munhu loyi a dyondzisaka vanhu hinkwavo , ematikweni hinkwawo , ku sandza tiko ni Nawu ni xivandla lexi , hi yena loyi ! Naswona ú nghenisile Vagriki eTempeleni , a nyamisa xivandla lexi xo hlawuleka . ”
44021029	A va vula sweswo hikuva a va vonile Trofimo wa Efesa emutini , a ri na Pawulo , kutani a va anakanya leswaku Pawulo ú n'wi nghenisile eTempeleni .
44021030	Muti hinkwawo wu endla mpfilumpfilu , vanhu va ta hi ku tsutsuma endhawini yin'we ; kuteloko va khomile Pawulo , va n'wi kokela ehandle ka Tempele ; kutani tinyangwa ti pfariwa hi ku hatlisa .
44021031	Loko va ri karhi va ringeta ku dlaya Pawulo , ndhuna ya nyimpi yi twa leswaku ku pfukile dzolonga emutini hinkwawo wa Yerusalema .
44021032	Kan'we-kan'we yi teka ntlawa wa masocha ni tindhuna ta wona , yi ta entshungwini hi ku tsutsuma ; loko vanhu va vona ndhuna ya nyimpi ni masocha , va tshika ku ba Pawulo .
44021033	Kavaloko ndhuna ya nyimpi yi kongoma Pawulo , yi n'wi khoma , yi lerisa leswaku a bohiwa hi tinketani timbirhi ; kutani yi vutisa yi ku : “ Munhu loyi i mani xana ? Ú endlile yini ke ? ”
44021034	Van'wana exikarhi ka ntshungu va ba huwa va vula swin'wana , van'wana va vula swin'wana ; kutani leswi ndhuna yi siveriwaka hi pongo ku kuma ntiyiso wa kona , yi lerisa leswaku Pawulo a yisiwa ekhokholweni .
44021035	Kuteloko va fikile eswikhandziyeni swa rona , masocha ma rhwala Pawulo , hikuva ntshungu a wu karihile ngopfu ;
44021036	vanhu lavo tala a va va landza hi le ndzhaku , va ri karhi va huwelela , va ku : “ N'wi dlaye ! ”
44021037	Loko Pawulo a ri kusuhi ni ku nghenisiwa ekhokholweni , a ku ka ndhuna : “ Xana ndzi nga va ni rito na wena ke ? ” Ndhuna yi ku : “ Kasi u tiva ririmi ra Xigriki xana ?
44021038	Xana a hi wena Muegipta loyi a pfuxeke dzolonga masiku lama hundzeke , ni ku yisa emananga ntlawa wa vadlayi lava a va ringana 4 000 xana ? ”
44021039	Pawulo a ku : “ Mina ndzi Muyuda wa le Tarso etikweni ra Kilikiya ; ndzi wa muti lowu tivekaka swinene ; ndzi kombela leswaku u ndzi pfumelela ku vulavula ni tiko . ”
44021040	Ndhuna yi n'wi pfumelela , kutani Pawulo a yima eswikhandziyeni , a kwehleta vanhu hi voko . Kuteloko va miyerile va ku hwììì , a vulavula na vona hi ririmi ra Xiheveru , a ku :
44022001	“ N'wina varikwerhu na vatatana , yingisani sweswi ku tihlamulela ka mina emahlweni ka n'wina . ”
44022002	Loko va twa leswaku ú vulavula na vona hi ririmi ra Xiheveru , va miyela ku tlula eku sunguleni , kutani Pawulo a ku :
44022003	“ Mina ndzi Muyuda ; ndzi velekiwile eTarso wa Kilikiya , kambe ndzi kulele emutini lowu , ndzi ri mudyondzisiwa wa Gamaliele . Ndzi dyondzisiwile Nawu wa vatatana hi mukhuva lowunene , ndzi ri munhu la hisekelaka Xikwembu , kukotisa n'wina hinkwenu namuntlha ;
44022004	ndzi xanisile lava landzaka Ndlela leyi ya Hosi ku kondza va dlawa . A ndzi khoma vavanuna ni vavasati , ndzi va cukumeta ekhotsweni .
44022005	Timbhoni ta mina hi yena Muprista lonkulu , ni nhlengeletano hinkwayo ya vakulukumba . Ndzi amukerile ka vona mapapila lama tsaleriweke Vayuda va ka hina le Damaska ; ndzi yile kona ku ya khoma lava akeke kona , ndzi va tisa eYerusalema leswaku va ta biwa swinene .
44022006	“ Kutani loko ndzi ri karhi ndzi famba , ndzi ri kusuhi ni le Damaska , hi nkarhi wa nhlekanhi , kan'we-kan'we ndzi rhendzeriwa hi ku vonakala lokukulu loku humaka etilweni .
44022007	Ndzi wela hansi , kutani ndzi twa rito leri nge ka mina : ‘ Sawulo , Sawulo , u ndzi xanisela yini ? ’
44022008	Mina ndzi hlamula ndzi ku : ‘ U mani , Hosi ? ’ A ku ka mina : ‘ Hi mina Yesu wa Nazareta , loyi u n'wi xanisaka . ’
44022009	Lava a va ri na mina a va vona ku vonakala , kambe a va nga twi rito ra loyi a vulavulaka na mina .
44022010	Kutani ndzi ku : ‘ Hosi , ndzi ta endla yini xana ? ’ Hosi yi ku ka mina : ‘ Suka u yima , u ya eDamaska ; hi kona laha u nga ta byeriwa hinkwaswo leswi u fanelaka ku swi endla . ’
44022011	Leswi a ndzi hluleka ku vona hikwalaho ka ku vangama ka ku vonakala koloko , lava a va ri na mina va ndzi khoma hi voko , va ndzi yisa eDamaska .
44022012	“ Kona kwalaho , a ku ri ni munhu loyi a va ku i Ananiya ; a a ri munhu wa vukhongeri , a famba hi Nawu , a nkhensiwa swinene hi Vayuda hinkwavo lava akeke eDamaska .
44022013	A ta ka mina , a vulavula a yimile kusuhi na mina , a ku : ‘ Sawulo makwerhu , tlhela u vona ! ’ Hi nkarhi wolowo ndzi tlhela ndzi vona , ndzi n'wi languta .
44022014	Kutani a ku : ‘ Xikwembu xa vatata wa hina xi ku hlawurile leswaku u tiva ku rhandza ka xona , u vona Loyi a lulameke , u twa rito leri humaka enon'wini wa yena ;
44022015	hikuva emahlweni ka vanhu hinkwavo u ta va mbhoni ya yena ku tiyisa leswi u nga swi vona ni leswi u nga swi twa .
44022016	Sweswi ke , u hlwelela yini ? Suka u yima , u khuvuriwa leswaku u basisiwa eswidyohweni swa wena , hi ku khongela vito ra Hosi . ’
44022017	“ Kuteloko ndzi tlhelele eYerusalema , ndzi ya khongela eTempeleni , kutani ndzi ngheniwa hi Moya ;
44022018	ndzi vona Hosi yi ri karhi yi ndzi byela , yi ku : ‘ Hatlisa u suka eYerusalema , u nga hlweri , hikuva vanhu va kona a va nga amukeri vumbhoni lebyi u byi vulaka ehenhla ka mina . ’
44022019	Kutani ndzi ku : ‘ Hosi , va swi tiva swinene leswaku vanhu lava pfumeleke ka wena , va nghenisiwile hi mina ekhotsweni , ndzi va ba hi minkhavi emasinagogeni ;
44022020	ni siku ku dlayiweke Stefano mbhoni ya wena , na mina a ndzi ri kona , ndzi ri karhi ndzi nkhensa , ndzi hlayisa swiambalo swa lava n'wi dlayaka . ’
44022021	Kavaloko Hosi yi ku ka mina : ‘ Famba , hikuva ndzi ta ku rhuma kule , eka vamatiko . ’ ”
44022022	Va n'wi yingisela ku ya fika loko a vula sweswo , kutani va tlakusa rito , va ku : “ Munhu lowo tano a a susiwe emisaveni , a a dlawe ! A nga faneriwanga hi ku hanya ! ”
44022023	Kutani va huwelela , va dzudza swiambalo swa vona , va tsutsuxela ritshuri ehenhla .
44022024	Kavaloko ndhuna ya nyimpi yi lerisa leswaku Pawulo a yisiwa ekhokholweni , yi ku : “ A a vutisiwe , a biwa hi minkhavi leswaku ndzi ta tiva mhaka leyi endlaka leswaku va huwelela hi ndlela leyi , va lwa na yena . ”
44022025	Kuteloko va n'wi bohile leswaku va ta n'wi ba , Pawulo a ku ka ndhuna ya dzana ra masocha leyi a yi ri kona : “ Xana ma pfumeleriwa ku ba Murhoma hi minkhavi , a nga si avanyisiwa xana ? ”
44022026	Loko ndhuna ya dzana yi twa sweswo , yi ya byela ndhuna ya nyimpi , yi ku : “ Xana a wu lava ku endla yini ? Munhu loyi i Murhoma . ”
44022027	Hiloko ndhuna ya nyimpi yi ta ka Pawulo , yi ku ka yena : “ Wa nga ndzi byela , xana u Murhoma xana ? ” “ Ina ke ! ” ku hlamula Pawulo .
44022028	Ndhuna ya nyimpi yi ku : “ Vurhoma lebyi ndzi byi xavile hi mali yo tala . ” Pawulo a ku : “ Kasi mina ndzi lo tswariwa ka byona . ”
44022029	Kan'we-kan'we lava a va tilunghisela ku vutisa Pawulo hi ku n'wi ba , va n'wi tshika ; loko yi ri ndhuna ya nyimpi , yi chava loko yi twa leswaku Pawulo i Murhoma , hikuva a yi n'wi bohile .
44022030	Hi siku leri tlhandlamaka , ndhuna yi lava ku kuma ntiyiso emhakeni ya nandzu lowu Vayuda va mangalelaka Pawulo ha wona ; hikokwalaho , yi n'wi ntshunxa , kutani yi lerisa leswaku vaprista lavakulu va hlengeletana ni huvo hinkwayo ya Sanedri ; kutani yi tisa Pawulo , yi n'wi yimisa emahlweni ka vona .
44023001	Pawulo a honokela huvo , a ku : “ N'wina varikwerhu , ndzi hanyile ndzi ri la ntshunxekeke swinene eripfalweni ra mina ni le mahlweni ka Xikwembu , ku fikela siku ra namuntlha . ”
44023002	Kavaloko Ananiya Muprista lonkulu , a lerisa lava a va ri kusuhi na Pawulo leswaku va n'wi ba nomo .
44023003	Kambe Pawulo a ku ka yena : “ Xikwembu xi ta ku ba , wena khumbi leri basisiweke , hikuva u tshamile kwala ku ndzi avanyisa hi nawu , kasi u tlula nawu hi ku lerisa leswaku ndzi biwa . ”
44023004	Kutani lava a va ri kusuhi na Pawulo va ku : “ Xana u sola Muprista lonkulu wa Xikwembu ke ? ”
44023005	Pawulo a ku : “ Vamakwerhu , a ndzi nga swi tivi leswaku i Muprista lonkulu , hikuva ku tsariwile leswaku : ‘ U nga tshuki u sandza hosi ya tiko ra rikwenu . ’ ”
44023006	Kutani Pawulo , hi ku tiva leswaku van'wana exikarhi ka vona i Vasaduki , kasi van'wana i Vafarisi , a tlakusa rito ehubyeni a ku : “ N'wina varikwerhu , ndzi Mufarisi , n'wana wa Vafarisi , kutani ndzi avanyisiwa kwala hikuva ndzi languterile ku pfuka ka vafi . ”
44023007	Loko a vurile sweswo , Vafarisi va sungula ku kanetana ni Vasaduki , kutani nhlengeletano yi avana hi le xikarhi .
44023008	( Hikuva Vasaduki va tiyisa va ku : “ Vafi a va pfuki , naswona a ku na tintsumi , ni mimoya ku hava . ” Vafarisi vona , va pfumela sweswo hinkwaswo . )
44023009	Kutani ku pfuka huwa leyikulu ; vatsari van'wana va ntlawa wa Vafarisi , va suka va yima , va tiyisa swinene , va ku : “ A hi kumi nandzu ni wun'we eka munhu loyi ; xana ku nga va yini loko ku kumeka leswaku i moya wun'wana kumbe i ntsumi yin'wana leyi vulavuleke na yena ? ”
44023010	Ku kanetana ku ya ku kula ngopfu , kutani ndhuna ya nyimpi yi chava leswaku Pawulo a nga tshuka a handzuriwile hi vanhu lava , kutani yi lerisa leswaku ntlawa wa masocha wu rhelela , wu ya n'wi vutla emavokweni ya vona , wu n'wi tlherisela ekhokholweni .
44023011	Evusikwini lebyi tlhandlamaka , Hosi yi tikomba eka Pawulo , yi ku : “ Tiyisa mbilu Pawulo , hikuva kukotisa leswi u humeseke vumbhoni lebyo tiya ehenhla ka mina kwala Yerusalema , swi fanele leswaku u humesa vumbhoni lebyo tano ni le Rhoma . ”
44023012	Loko ri xa , Vayuda va endla makungu , va tiboha hi ku hlambanya , va ku : “ Hi nga ka hi nga dyi ni ku nwa , loko hi nga si dlaya Pawulo . ”
44023013	Lava boheke makungu lawa a va tlula 40 .
44023014	Va ya eka vaprista lavakulu ni ka vakulukumba , va ku : “ Hi tibohile hi ku hlambanya lokukulu leswaku hi nga ka hi nga dyi nchumu , hi nga si dlaya Pawulo .
44023015	Sweswi ke , n'wina ni va huvo , yisani rito eka ndhuna ya nyimpi leswaku yi mi rhumela Pawulo , mi endla wonge hi loko mi lava ku ya emahlweni na ku kambisisa swin'wana etimhakeni ta yena ; loko hi ri hina , hi ta va hi tilunghisile ku n'wi dlaya a nga si fika . ”
44023016	Kambe ntukulu wa Pawulo a twa leswaku va n'wi tumbelerile ; hiloko a famba , a ya ekhokholweni , a ya tivisa Pawulo .
44023017	Pawulo a vitana yin'wana ya tindhuna ta dzana ra masocha , a ku ka yona : “ Yisa jaha leri eka ndhuna ya nyimpi , hikuva ri ni mhaka leyi ri nga ta yi tivisa eka ndhuna . ”
44023018	Kutani munhu loyi a teka jaha , a ri yisa eka ndhuna ya nyimpi , a ku : “ Mubohiwa Pawulo ú ndzi vitanile , a ndzi kombela leswaku ndzi tisa jaha leri ka wena ; ri ni mhaka leyi ri nga ta ku byela yona . ”
44023019	Ndhuna ya nyimpi yi khoma jaha hi voko , yi ya na rona etlhelo , yi ri vutisa , yi ku : “ Xana hi yihi mhaka leyi u lavaka ku ndzi tivisa yona ke ? ”
44023020	Jaha ri ku : “ Vayuda va twananile , va ku va ta ku kombela ku tisa Pawulo ehubyeni mundzuku , va ta endla wonge hi loko va lava ku ya emahlweni na ku vutisisa timhaka ta yena .
44023021	U nga tshuki u va pfumelela , hikuva vavanuna lava tlulaka 40 va n'wi tumbelele , va tibohile hi ku hlambanya , va ku : ‘ Hi nga ka hi nga dyi ni ku nwa , loko hi nga si n'wi dlaya . ’ Nisweswi va tilunghisile , va karhi va langutela leswaku u pfumela . ”
44023022	Kavaloko ndhuna ya nyimpi yi tlherisa jaha rero , yi ri lerisa , yi ku : “ U nga tshuki u byela munhu leswaku u ndzi tivisile timhaka leti . ”
44023023	Ndhuna ya nyimpi yi vitana tindhuna timbirhi ta dzana ra masocha , yi ku ka tona : “ Lunghisani masocha ya 200 , ni vagadi va tihanci va 70 , ni vavanuna va 200 lava tamelaka matlhari , va ya eKhezariya ; va ta suka hi nkarhi wa 9 wa vusiku .
44023024	Naswona lunghiselani Pawulo swifuwo leswi a nga ta swi gada , mi n'wi fikisa eka hosi Felikisi a hlayisekile . ”
44023025	Kutani a tsala papila leri nge :
44023026	“ Klawudiyo Lisiya , eka Felikisi , hosi leyi chavisekaka : Xewani !
44023027	“ Vayuda va khomile munhu loyi ; a va lava ku n'wi dlaya , kambe loko ndzi twile leswaku i Murhoma , ndzi fikile ni masocha , ndzi n'wi vutla emavokweni ya vona .
44023028	Kutani hi ku lava ku tiva lexi va n'wi mangalelaka ha xona , ndzi n'wi yisile ehubyeni ya ka vona ;
44023029	ndzi kumile leswaku va n'wi mangalela hi timhaka ta nawu wa vona , ku ri hava nandzu lowu a fanekeriwaka ku avanyiseriwa rifu ha wona , kumbe ku bohiwa ha wona .
44023030	Kutani loko ndzi tivisiwile leswaku Vayuda va ta tumbelela munhu loyi , ndzi n'wi rhumerile ka wena ; ndzi lerisile vamangaleri va yena leswaku va hlamusela timhaka ta yena emahlweni ka wena . ”
44023031	Masocha ma endla hilaha ma lerisiweke hakona : ma teka Pawulo , ma n'wi yisa le Antipateri nivusiku .
44023032	Loko ri xa , ma siya vagadi va tihanci kwalaho , va hundzela emahlweni na Pawulo ; kutani masocha ma tlhelela ekhokholweni .
44023033	Loko vagadi va fikile eKhezariya , va nyika hosi papila , kutani va tisa Pawulo emahlweni ka yona .
44023034	Hosi yi hlaya papila , kutani yi vutisa Pawulo leswaku i wa tiko rihi . Loko yi twile leswaku i wa Kilikiya ,
44023035	yi ku : “ Ndzi ta ku yingisa loko vamangaleri va wena va ta va va fikile na vona . ” Kutani yi lerisa leswaku Pawulo a hlayisiwa endlwini ya vuhosi ya Heroda .
44024001	Loko ku hundzile ntlhanu wa masiku , Ananiya Muprista lonkulu a rhelela , a ri ni vakulukumba van'wana ni xivulavuri xin'wana lexi a va ku i Tertulo ; kutani va ya ehosini ku ya mangalela Pawulo .
44024002	Va vitana Pawulo , kutani Tertulo a sungula ku n'wi mangalela , a ku : “ Wena Felikisi la chavisekaka ! Leswi hi kumeke ku rhula loku hetisekeke hikwalaho ka wena , ni leswi timhaka ta tiko leri ti lulamisiwaka namuntlha hi ku tikarhata ka wena ,
44024003	hina hi amukela swilo leswi hi ku nkhensa lokukulu , hinkwako ni minkarhi hinkwayo .
44024004	Kambe a ndzi lavi ku ku onhela nkarhi ; hikokwalaho ndza ku khongela leswaku , hi vunene bya wena , wa nga hi lombanyana tindleve nkarhinyana .
44024005	Hi kumile leswaku munhu loyi ú vanga mpfilumpfilu . Ú pfuxa madzolonga exikarhi ka Vayuda hinkwavo lava akeke kwihi na kwihi emisaveni ; hi yena la nga nhloko ya dyondzo yo hambuka ya Vanazarene .
44024006	Naswona , ú ringetile ku nyamisa Tempele . Hi n'wi khomile , [ kutani a hi lava ku n'wi avanyisa hi nawu wa hina ;
44024007	kambe Lisiya , ndhuna ya nyimpi , ú tile a hi vutlela yena hi matimba lamakulu ,
44024008	kutani ú lerisile vamangaleri va yena leswaku va ta emahlweni ka wena . ] Loko u n'wi vutisisa , u ta ti twa hi yena , timhaka hinkwato leti hi n'wi mangalelaka ha tona . ”
44024009	Na vona Vayuda va yima na Tertulo , va tiyisa , va ku : “ Kunene swi tano . ”
44024010	Hosi yi koweta Pawulo leswaku a vulavula ; kutani yena a hlamula , a ku : “ Leswi ndzi tivaka leswaku ku ni malembe u ri muavanyisi wa tiko leri , ndzi ta tihlamulela ndzi tsakile .
44024011	U nga swi kuma hi wexe : A ku si hundza masiku ya 12 hi mpfhuka ndzi fika eYerusalema ku ta gandzela kona .
44024012	Vayuda a va ndzi kumanga ndzi ri la hlamulanaka ni munhu eTempeleni , kumbe la hlohlotelaka vanhu emasinagogeni ni le mutini .
44024013	Naswona a va koti ku humesa vumbhoni bya timhaka leti va ndzi mangalelaka ha tona sweswi .
44024014	A ndzi ku fihleli leswaku ndzi tirhela Xikwembu xa vatatana hi ndlela leyi va yi vulaka leswaku yi hambukile ; kambe ndzi pfumela hinkwaswo leswi tsariweke eNawini ni ka Vaprofeta .
44024015	Leswi ndzi swi languteleke eka Xikwembu , hi swona leswi na vona va swi languteleke : hileswaku lavo lulama ni lava nga lulamangiki va ta pfuka eku feni .
44024016	Hikokwalaho ndzi ringeta hi matimba , masiku hinkwawo , ku kumeka ndzi ri la ntshunxekeke eripfalweni ra mina , emahlweni ka Xikwembu ne mahlweni ka vanhu .
44024017	“ Ndzi vuyile eYerusalema endzhaku ka malembe layo talanyana , ku tisa swihanano eka tiko ra ka hina ni ku humesa magandzelo .
44024018	Va ndzi kumile eTempeleni ndzi ri karhi ndzi tirha swilo leswi , ndzi ri la tibasiseke hi nawu ; a ku ri hava ntshungu kona , a ku nga pfukanga dzolonga .
44024019	Kambe Vayuda van'wana va tiko ra Asiya a va ri kona . Ingi va tile sweswi emahlweni ka wena ku ta ndzi mangalela , loko ku ri ni mhaka exikarhi ka vona na mina .
44024020	Na vona lava nga kwala a va vule xiendlo lexo biha lexi va xi kumeke ka mina , siku ndzi yimeke ehubyeni ;
44024021	va nga vilela hi xilo xin'we ntsena lexi ndzi nga huwelela ha xona exikarhi ka vona , loko ndzi te : ‘ Ndzi avanyisiwa hi n'wina namuntlha hikwalaho ka ku pfuka ka vafi . ’ ”
44024022	Leswi Felikisi a a tiva leswo talanyana hi tlhelo ra Ndlela ya Hosi , a pfala huvo , a ku : “ Loko Lisiya , ndhuna ya nyimpi , a ta va a rhelerile a fika haleno , hi kona ndzi nga ta kambisisa mhaka ya n'wina . ”
44024023	Kutani a lerisa ndhuna ya dzana ra masocha ku hlayisa Pawulo ekhotsweni , a ku : “ Mi n'wi nyika ku ntshunxekanyana , mi nga siveli ni un'we wa vanakulobye ku ta n'wi pfuna hi swin'wana . ”
44024024	Loko ku hundzile masiku ma nga ri mangani , Felikisi a ta a ri na Drusila , nsati wa yena loyi a a ri Muyuda ; kuteloko a vitanile Pawulo , a n'wi yingisela loko a vulavula hi ta ku pfumela eka Kriste Yesu .
44024025	Kambe loko Pawulo a vulavula hi ta ku lulama , ni ta ku tikhoma , ni ta ku avanyisiwa loku nga ta ta , Felikisi a khomiwa hi ku chava , a hlamula , a ku : “ Namuntlha , famba u ya tshama ; siku ndzi kumaka nkarhi , ndzi ta tlhela ndzi ku vitana . ”
44024026	Kambe hi tlhelo rin'wana a a ri ni xitshembo xa leswaku Pawulo ú ta n'wi nyika mali ; hikokwalaho a a tala ku rhuma vanhu va ya n'wi vitana , leswaku a ta vulavula na yena .
44024027	Kambe loko ku hundzile malembe mambirhi , Porkiyo Festo a vekiwa hosi ematshan'wini ya Felikisi ; kasi Felikisi a a siyile Pawulo ekhotsweni , hikuva a a navela ku nkhensiwa hi Vayuda .
44025001	Loko Festo a fikile etikweni rero , a tshama masiku manharhu eKhezariya , kutani a suka , a tlhandlukela eYerusalema .
44025002	Kavaloko vaprista lavakulu ni vakulukumba va Vayuda va ta emahlweni ka yena ku ta mangalela Pawulo ;
44025003	va khongela Festo leswaku a va pfuna hi ku rhumela Pawulo eYerusalema , kasi a va bohile makungu yo n'wi dlaya endleleni .
44025004	Kambe Festo a va hlamula a ku : “ Pawulo ú le khotsweni eKhezariya ; na mina ndzi ta hatla ndzi tlhelela kona . ”
44025005	A engeta a ku : “ Hambiswiritano , lava nga vakulukumba exikarhi ka n'wina a va rhelele na mina ; loko wanuna loyi a kumeka a ri ni nandzu wun'wana , va ta n'wi mangalela . ”
44025006	Festo a xwa na vona nkarhi lowu nga tluriki khume ra masiku , kumbe 8 , kutani a rhelela a ya eKhezariya . Hi siku leri tlhandlamaka , a tshama ehubyeni , kutani a lerisa leswaku Pawulo a tisiwa .
44025007	Loko a fikile , Vayuda lava humaka eYerusalema va n'wi rhendzela , kutani va n'wi lumbeta hi milandzu leyo tala , leyo chavisa , leyi va tsandzekaka ni ku humesa vumbhoni bya yona .
44025008	Kutani Pawulo a tihlamulela , a ku : “ A ndzi dyohelanga Nawu wa Vayuda , kumbe Tempele , kumbe Khezari . ”
44025009	Kambe Festo a a navela ku tsakisa Vayuda ; hikokwalaho a hlamula Pawulo , a ku : “ Xana u lava ku tlhandlukela eYerusalema , u ya avanyisiwa kona emahlweni ka mina ehenhla ka timhaka teto ke ? ”
44025010	Pawulo a ku : “ Ndzi yimile ehubyeni ya Khezari ; hi kona laha ndzi fanelaka ku avanyisiwa kona ; loko va ri Vayuda , a ndzi va dyohelanga , hilaha u swi tivaka hakona na wena .
44025011	Hambiswiritano , loko ndzi dyohile , kumbe loko ndzi endlile swin'wana leswi fanekeriwaka hi rifu , a ndzi ali ku fa , kambe loko ku nga ri ni ntiyiso emilandzwini leyi va ndzi mangalelaka ha yona , a ku na munhu loyi a nga ndzi nyiketaka eka vona ; ndzi kombela ku avanyisiwa hi Khezari . ”
44025012	Kutani loko Festo a kanerile mhaka ni huvo , a hlamula a ku : “ U komberile ku avanyisiwa hi Khezari , u ta ya le ka Khezari . ”
44025013	Kuteloko ku hundzile masiku ma nga ri mangani , hosi Agripa na Bernike va ta eKhezariya ku ta xeweta Festo .
44025014	Loko va xwile kona masiku layo talanyana , Festo a andlalela hosi timhaka ta Pawulo , a ku : “ Ku ni munhu kwala , loyi Felikisi a nga n'wi tshika ekhotsweni .
44025015	Loko ndzi ri eYerusalema , vaprista lavakulu ni vakulukumba va Vayuda va n'wi mangalele ka mina , va kombela leswaku a avanyisiwa .
44025016	Ndzi va hlamurile , ndzi ku : ‘ A hi mukhuva wa Varhoma ku nyiketa munhu loyi a nga mangaleriwa , hambi a ri mani na mani , loko a nga sungulanga hi ku humelela emahlweni ka vamangaleri va yena , a nyikiwa nkarhi wa ku tihlamulela eka leswi va n'wi mangalelaka ha swona . ’
44025017	Hikokwalaho loko va fikile hinkwavo haleno , a ndzi hlwelanga : ndzi yile ndzi ya tshama ehubyeni hi siku leri tlhandlamaka , kutani ndzi lerisa leswaku wanuna yoloye a tisiwa .
44025018	Kutani loko vamangaleri va yena va suka va yima va vulavula , a va humesanga ni mhaka ni yin'we leyo biha leyi a ndzi anakanya leswaku kumbexana va ta yi humesa ;
44025019	a va kanetana na yena hi ta vukhongeri bya ka vona ni ta ku fa ka munhu un'wana loyi a va ku i Yesu , loyi Pawulo a a vula leswaku wa hanya .
44025020	Leswi ndzi nga vonangiki swinene ndlela yo nghena etimhakeni leti , ndzi vutisile Pawulo ndzi ku : ‘ Xana u lava ku ya eYerusalema , u ya avanyisiwa kona etimhakeni leti xana ? ’
44025021	Kambe Pawulo ú komberile ku sala ekhotsweni a rindziwa kona , ku kondza loko mhaka ya yena yi tsemiwa hi hosi leyikulu ; hikokwalaho ndzi lerisile leswaku a rindziwa ekhotsweni ku fikela siku leri ndzi nga ta n'wi rhumela eka Khezari ha rona . ”
44025022	Kutani Agripa a ku ka Festo : “ Na mina a ndzi ta rhandza ku twa munhu loyi . ” Festo a ku : “ Mundzuku kunene u ta n'wi twa . ”
44025023	Hi siku leri tlhandlamaka Agripa na Bernike va ta va bombile hi swa vuhosi bya vona ; va nghena ehubyeni va ri ni tindhuna ta nyimpi ni vakulukumba va muti ; Festo a lerisa leswaku Pawulo a tisiwa .
44025024	Kavaloko Festo a ku : “ Hosi Agripa , na n'wina hinkwenu vavanuna mi nga na hina kwala ! Ma n'wi vona , munhu loyi ntshungu hinkwawo wa Vayuda wu nga n'wi mangalela ka mina , hambi le Yerusalema , hambi haleno ; a va huwelela va ku : ‘ Ú fanele ku dlawa ! ’
44025025	Loko ndzi ri mina , ndzi kumile leswaku a nga na nandzu lowu a fanelaka ku avanyiseriwa rifu ha wona ; naswona yena ú komberile ku avanyisiwa hi hosi leyikulu ; hikokwalaho ndzi tsemile mhaka hi ku vula leswaku ú fanele ku rhumeriwa ka yona .
44025026	Hambiswiritano , a ndzi na mhaka yo tiya leyi ndzi nga tsalelaka hosi ha yona ; kutani ndzi n'wi tisile ka n'wina , ngopfu-ngopfu eka wena hosi Agripa , leswaku timhaka ta yena ti kambisisiwa , ndzi va ni leswi ndzi nga ta tsala swona .
44025027	Hikuva ndzi vona leswaku a swi twali ku rhumela munhu loyi a bohiweke , loko ku nga vuriwi timhaka leti a mangaleriwaka ha tona . ”
44026001	Kutani Agripa a ku ka Pawulo : “ U nga vulavula , u hi byela ta wena hi wexe . ” Kavaloko Pawulo a tshambuluta voko , a tihlamulela , a ku :
44026002	“ Wena hosi Agripa , etimhakeni hinkwato leti ndzi mangaleriwaka ha tona hi Vayuda , ndzi titwa ndzi katekile loko ndzi pfumeleriwa ku tihlamulela emahlweni ka wena namuntlha ;
44026003	nkateko wa kona ngopfu-ngopfu hileswaku wena u tiva swinene mikhuva hinkwayo ya Vayuda , ni mintengo ya vona . Hikokwalaho ndzi kombela hi matimba leswaku u ndzi yingisa u nga heli mbilu .
44026004	“ Vayuda hinkwavo va tiva ta ku hanya ka mina ku sukela evutsongwaneni bya mina , va tiva ni leswi ndzi nga swi endla etikweni ra rikwerhu ni le Yerusalema , ku sukela eku sunguleni .
44026005	I khale va ndzi tiva , kutani va nga humesa vumbhoni , loko va swi lava , leswaku ndzi hanyile ndzi ri wa ntlawa lowu wu nga ni milawu yo tiya ku tlula mintlawa yin'wana hinkwayo , evukhongerini bya ka hina , hileswaku ntlawa wa Vafarisi .
44026006	Kutani sweswi ndzi le ku avanyisiweni hikuva ndzi langutela xitshembiso lexi vatatana va nyikiweke xona hi Xikwembu ;
44026007	hi xona xitshembiso lexi tinyimba ta ka hina ta 12 ti languteleke ku hetiseka ka xona ti ri karhi ti tiyisela ku gandzela Xikwembu vusiku ni nhlekanhi ; wena hosi , ndzi mangaleriwa hi Vayuda hikwalaho ka ku langutela koloku .
44026008	N'wina Vayuda , xana mi tsandzeka ha yini ku pfumela leswaku Xikwembu xi nga pfuxa vafi xana ?
44026009	“ Na mina khale , a ndzi anakanya leswaku ndzi fanele ku lwa swinene ni vito ra Yesu wa Nazareta .
44026010	Hi swona leswi ndzi nga swi endla eYerusalema . Hi matimba lawa vaprista lavakulu a va ndzi nyikile wona , ndzi khomile lavo tala exikarhi ka vahlawuriwa va Xikwembu , ndzi va pfalela ekhotsweni ; loko va avanyiseriwa rifu , a ndzi ala ku yima na vona .
44026011	Ndzi va bile ko tala emasinagogeni hinkwawo , ndzi ringeta ku sindzisa leswaku va sandza ndlela ya vona . A ndzi va venga ngopfu , ndzi ko ndzi ya va xanisa ni le mitini ya le handle .
44026012	“ A ndzi yela swona le Damaska , ndzi ri ni matimba ya vaprista lavakulu ni swileriso swa vona .
44026013	A ndzi ri endleleni hi nkarhi wa nhlekanhi , wena hosi , kutani ndzi vona ku vonakala loku tlulaka ku kwetsima ka dyambu , ku huma etilweni , ku ndzi rhendzela swin'we ni lava a va famba na mina .
44026014	Hi wela hansi hinkwerhu ; kutani ndzi twa rito leri nge ka mina hi ririmi ra Xiheveru : ‘ Sawulo , Sawulo , u ndzi xanisela yini ? Wo tivavisa ntsena loko u khadlanya nhonga yo tontswa . ’
44026015	Mina ndzi ku : ‘ U mani , Hosi ? ’ Hosi yi hlamula yi ku : ‘ Hi mina Yesu , loyi u n'wi xanisaka .
44026016	Sweswi pfuka , u yima hi milenge ; ndzi tikombisile ka wena hikuva ndzi ta ku veka ku va nandza wa mina ; u ta va mbhoni ya swilo leswi u koteke ku ndzi vona ha swona , ni ya leswi ndza ha lavaka ku tikomba ka wena ha swona ;
44026017	ndzi ta ku ponisa emavokweni ya vanhu va tiko leri ni ya vamatiko lava ndzi ku rhumelaka eka vona ;
44026018	u ta pfula mahlo ya vona leswaku va huma emunyameni , va nghena eku vonakaleni , ni leswaku va huma eku fumeni ka Sathana va nghena eka Xikwembu ; loko va pfumela ka mina , va ta kuma ku rivaleriwa ka swidyoho , kutani va ta averiwa ndzhaka exikarhi ka vahlawuriwa va Xikwembu . ’
44026019	“ Hikokwalaho , wena hosi Agripa , a ndzi alanga ku yingisa mahlori lawa yo huma etilweni .
44026020	Ndzi sungurile hi va le Damaska ni va le Yerusalema , ndzi ya emahlweni etikweni hinkwaro ra Yudiya , ni le ka vamatiko , ndzi ri karhi ndzi va khongotela ku hundzuka , va tlhelela eka Xikwembu , kutani va tirha mintirho leyi fambelanaka ni ku hundzuka ka vona .
44026021	Hi tona timhaka leti Vayuda va ndzi khomeleke tona eTempeleni , va ringeta ku ndzi dlaya .
44026022	Kambe ndzi pfuniwile hi Xikwembu ku fikela siku ra namuntlha , kutani sweswi ndzi yimile kwala ndzi ri karhi ndzi humesa vumbhoni eka lavatsongo ni ka lavakulu ; a ndzi vuli timhaka tin'wana , loko ti nga ri leti Muxe ni Vaprofeta va nga vula leswaku ti ta humelela :
44026023	Hileswaku Mesiya ú ta twisiwa ku vaviseka , ni leswaku , hi ku va munhu wo rhanga loyi a nga ta pfuka eku feni , ú ta tivisa ku vonakala eka tiko leri ni ka vamatiko . ”
44026024	Pawulo a ku a ha tihlamulela hi timhaka teto , Festo a tlakusa rito , a ku : “ Wa hlanya Pawulo ; vutivi lebyikulu bya wena bya ku hlanyisa . ”
44026025	Pawulo a ku : “ A ndzi hlanyi , wena Festo la chavisekaka , kambe marito lawa ndzi ma vulaka i marito ya ntiyiso , marito lama twalaka ;
44026026	hosi yi tiva swinene timhaka leti , kutani ndzi ti vula emahlweni ka yona ndzi nga chavi nchumu ; a ndzi kholwi leswaku ni yin'we ya tona yi nga va yi fihleriwe hosi , hikuva a ti humelelanga exihundleni .
44026027	We hosi Agripa , xana u pfumela vaprofeta xana ? Ndza swi tiva leswaku wa va pfumela . ”
44026028	Agripa a ku ka Pawulo : “ U ringeta ku ndzi khongotela , hi nkarhinyana wu nga ri wungani , leswaku ndzi hanya Xikriste ! ”
44026029	Pawulo a ku : “ Hambiloko nkarhi wu komile , hambiloko wu lehile , ndzi khongela Xikwembu leswaku ku nga vi wena ntsena kambe na hinkwavo lava va ndzi yingisaka namuntlha , mi va tanihi mina , ehandle ka tinketani leti . ”
44026030	Kavaloko hosi yi suka yi yima ; na yena Festo , swin'we na Bernike ni lava tshameke na vona , va suka va yima .
44026031	Kutani loko va humile , va byelana va ku : “ Munhu loyi a nga endlanga nchumu lowu fanekeriweke hi rifu kumbe khotso . ”
44026032	Kutani Agripa a ku ka Festo : “ Munhu loyi , loko wonge a nga kombelanga ku avanyisiwa hi Khezari , a a ta ntshunxiwa . ”
44027001	Kuteloko ku tsemiwile leswaku hi ta ya le Italiya hi ngalava , va nyiketa Pawulo ni vabohiwa van'wana eka ndhuna ya dzana ra masocha leyi a va ku i Yuliyo , ya ntlawa lowu vuriwaka “ wa hosi leyikulu ” .
44027002	Kuteloko hi nghenile engalaveni yo huma eAdramita , leyi a yi fanela ku kongoma matlhelo ya tiko ra Asiya , hi suka hi ri na Aristarka wa le Tesalonika , etikweni ra Makedoniya .
44027003	Hi siku leri tlhandlamaka , hi fika eSidoni ; kutani Yuliyo a endlela Pawulo tintswalo , a n'wi pfumelela ku ya vona vanakulobye ni ku longeriwa hi vona .
44027004	Kuteloko hi suka kona , hi famba hi nxaxeko wa xihlale xa Kipra , hikuva ngalava a yi siveriwa hi mheho .
44027005	Kuteloko hi perile lwandle ra Kilikiya ni ra Pamfiliya , hi fika eMira , etikweni ra Likiya .
44027006	Kutani ndhuna yi kuma kona ngalava yo huma le Aleksandriya leyi yaka le Italiya , kutani yi hi nghenisa ka yona .
44027007	Hi masiku layo tala hi famba hi ku nonoka , kutani swi hi nonon'hwela swinene ku fika kusuhi na Kinida ; leswi mheho a yi hi sivela ku ya emahlweni etlhelweni rero , hi tingawuka xihlale xa Kreta hi le hansi , hi tlhelo ra Salmona .
44027008	Kuteloko hi lulamile ni ribuwu hi ku nonon'hweriwa swinene , hi fika exivandleni xin'wana lexi va nge i “ Hlaluko-ro-Saseka ” , kusuhi ni muti wa Lasiya .
44027009	Hi heta masiku layo tala kona , ku ko ku fika nkarhi lowu swi chavisaka ku famba elwandle , hikuva siku lerikulu ra ku titsona swakudya a ri hundzile . Kavaloko Pawulo a va tsundzuxa ,
44027010	a ku : “ Vavanuna , ndza swi vona leswaku riendzo leri ra ngalava ri ta va ni mhangu ni ku lahleka lokukulu , ku nga ri ka mindzhwalo ni ka ngalava ntsena , kambe ni ka vutomi bya hina . ”
44027011	Hambiswiritano , ndhuna yi yingisa mufambisi wa ngalava ni n'wini wa yona ku tlula leswi vuriwaka hi Pawulo .
44027012	Leswi hlaluko leri a ri nga lulamelanga ku heta vuxika eka rona , lavo tala va hina va anakanya ku suka kona ni ku ringeta ku ya xwa vuxika le Fenikisi , ri nga hlaluko ra Kreta , leri langutanaka ni vupeladyambu bya dzonga ni vupeladyambu bya n'walungu .
44027013	Kuteloko mheho ya le dzongeni yi sungurile ku hunga khwatsi , va anakanya leswaku makungu ya vona ma ta endlakala , kutani va suka , va lulama ni ribuwu ra Kreta .
44027014	Kambe ku nga ri kungani , ku pfuka , exihlaleni , mheho ya xidzedze leyi va nga i Yurakuloni .
44027015	Ngalava yi khomiwa hi mheho , yi tsandzeka ku yi hlula , kutani hi yi tshika yi khukhuriwa hi mati .
44027016	Kuteloko hi hundzile edzongeni wa xihlalenyana xin'wana lexi va nge i Kawuda , hi koka byatso hi byi nghenisa engalaveni hi ku nonon'hweriwa swinene ;
44027017	loko vatluti va byi kokile , va lunghisa ngalava hi ku yi boha ehansi hi mapindza ; kutani hi ku chava ku nkhinsa esaveni ra Siriti , va phutsa matsanga , kutani hi mukhuva wolowo va tlhela va khukhuriwa hi magandlati .
44027018	Loko ri xa , a hi biwa ngopfu hi xidzedze ; hikokwalaho va cukumeta mindzhwalo ya ngalava elwandle .
44027019	Kutani hi siku ra vunharhu , va cukumeta swigotso swa ngalava elwandle , hi mavoko ya vona vinyi .
44027020	Hi masiku layo tala dyambu a ri nga ha vonaki , hambi ti ri tinyeleti ; xidzedze a xi ya emahlweni xi hi ba hi matimba , hi nga ha tshembi nikutsongo leswaku hi ta pona .
44027021	Leswi a ku ri khale va nga dyanga nchumu , Pawulo a yima exikarhi ka vona , a ku : “ Loko onge mi ndzi yingisile , vavanuna , mi nga sukanga eKreta , ingi mhangu leyi ni ku lahleka loku swi nga humelelanga .
44027022	Kambe sweswi ndza mi khongotela leswaku mi tiyisa timbilu , hikuva a ku na un'we wa n'wina loyi a nga ta lahlekeriwa hi vutomi bya yena ; i ngalava ntsena leyi nga ta lova .
44027023	Ntsumi ya Xikwembu lexi ndzi nga nandza wa xona , lexi ndzi xi gandzelaka , yi tikombisile ka mina evusikwini lebyi ,
44027024	yi ku : ‘ Pawulo , u nga tshuki u chava , hikuva u fanele ku ya yima emahlweni ka Khezari ; kutani tiva leswaku Xikwembu xi ku nyikile vanhu hinkwavo lava fambaka na wena engalaveni , leswaku u va ponisa . ’
44027025	Hikokwalaho vavanuna , tiyisani timbilu , hikuva ndzi ni ku tshemba eka Xikwembu leswaku swi ta va hilaha ndzi byeriweke hakona .
44027026	Ntsena hi ta ya hi ya cukumetiwa exihlaleni xin'wana . ”
44027027	A byi ri vusiku bya vu-14 , loko hi ri karhi hi dlita-dliteka elwandle ra Adriya ; exikarhi ka vusiku vatluti va anakanya leswaku hi tshinelerile kusuhi ni ribuwu rin'wana .
44027028	Loko va pima ku enta ka mati , va kuma mpimo wa 37 m ; emahlweninyana va tlhela va pima , va kuma mpimo wa 28 m .
44027029	Kutani hi ku chava ku ya ba maribye ya le ribuwini , va hoxa mune wa tinsoma enyalweni ; kutani va langutela ku xa .
44027030	Kambe vatluti lava va ringeta ku baleka va huma engalaveni ; va nembeleta byatso elwandle , va endla wonge hi loko va lava ku ya hoxa tinsoma enkondzweni wa ngalava .
44027031	Kutani Pawulo a ku ka ndhuna ni ka masocha : “ Loko vanhu lava va nga tshami engalaveni , a mi nga poni . ”
44027032	Kavaloko masocha ma tsema mapindza ya byatso , ma byi tshika byi wela ematini .
44027033	Kuteloko ri ya eku xeni , Pawulo a va khongotela hinkwavo ku dya swakudya , a ku : “ Namuntlha i siku ra vu-14 , mi ri karhi mi langutela ntsena , mi titsona mi nga dyi nchumu .
44027034	Ndza mi khongotela ku dya xanchumu ; swa laveka , loko mi rhandza ku pona ; hikuva a ku na un'we wa n'wina loyi a nga ta lahlekeriwa hi nsisi wa nhloko ya yena hambi wu ri wun'we . ”
44027035	Loko a vurile sweswo , a teka xinkwa , a nkhensa Xikwembu emahlweni ka vona hinkwavo , a phema , a sungula ku dya .
44027036	Kutani hinkwavo va tiyisa timbilu , va dya swakudya na vona .
44027037	Loko ku hlayiwa hinkwavo lava a va ri engalaveni , ku kumeka leswaku a hi ri vanhu va 276 .
44027038	Loko va hetile ku dya va xurhile , va vevukisa ngalava hi ku cukumeta ndzhwalo wa mavele elwandle .
44027039	Loko ri xile , vatluti a va tivanga misava ya kona leswaku hi yihi ; kambe loko va vona nsonga lowu nga ni ribuwu , va lava ku yisa ngalava kona , loko va swi kota .
44027040	Kuteloko va tsemile tinsoma , va ti tshika ti wela elwandle , va ri karhi va ntshunxa tinketani ta swihendzulo ; kutani va vamba tsanga ra le nkondzweni , va rhiya mheho , va kongoma eribuwini .
44027041	Kambe va ya ba xitsunga xa sava ematini , kutani ngalava yi nkhinsa kona ; nkondzo wa yona wu khomiwa hansi , wu nga ha tsekatseki ; kambe nyalo yi sungula ku tshoviwa hi matimba ya magandlati .
44027042	Kavaloko masocha ma tilunghisela ku dlaya vabohiwa , hi ku chava leswaku un'wana wa vona a nga tshuka a balekile hi ku hlambela ematini .
44027043	Kambe ndhuna a yi lava ku ponisa Pawulo , kutani yi sivela masocha ku endla sweswo ; yi lerisa leswaku hinkwavo lava tivaka ku hlambela , va rhanga va tihoxa ematini , va ya humelela esaveni ;
44027044	van'wana yi va byela ku tipfuna hi timhandze , van'wana hi swimpombondzwana swa ngalava ; kutani hi mukhuva wolowo va fika eribuwini , va ponile hinkwavo .
44028001	Kuteloko hi ponile hi ndlela yoleyo , hi byeriwa leswaku xihlale xa kona xi vuriwa Melita .
44028002	Vaaki va xona va hi komba tintswalo leto hlamarisa ; va hi amukela hinkwerhu , va ri karhi va hi tshivelela ndzilo lowukulu , hikuva mpfula a yi na , naswona a ku ri ni xirhami .
44028003	Pawulo a vungavunga swihlahlana , a lava ku swi hoxa endzilweni , kambe mhiri yi huma kona hi ku twa ku kufumela , yi tsondzela voko ra yena .
44028004	Loko vaaki va xihlale va vona nyoka leyi yi ri karhi yi lengalenga evokweni ra Pawulo , va byelana va ku : “ Munhu loyi i mudlayi hakunene ; hambiloko a ponile ematini , Tilo a ri nga pfumeri leswaku a hanya . ”
44028005	Kambe Pawulo a dzudzela nyoka endzilweni , a nga vavisiwanga ni kutsongo .
44028006	Vona a va langutela leswaku ú ta pfimba , kumbe a hatla a wela ehansi , a fa ; kambe loko va languterile nkarhi wo leha , va vona leswaku a ku humeleri nchumu xo hlamarisa eka yena , kutani va hundzula miehleketo , va ku : “ Munhu loyi i xikwembu xin'wana . ”
44028007	Kusuhi ni xivandla lexi , a ku ri ni masimu ya ndhuna ya xihlale , leyi a va ku i Publiyo ; munhu loyi a hi amukela swinene , a hi rhurhela endlwini ya yena masiku manharhu .
44028008	Kambe swi kumeka leswaku tata wa Publiyo a a etlerile , miri wa yena wu hisa ni ku khomiwa hi le ndzeni . Pawulo a nghena ka yena ; a khongela , kutani a n'wi tlhandleka mavoko , a n'wi hanyisa .
44028009	Loko mhaka leyi yi humelerile , vavabyi van'wana va la xihlaleni , va ta , va hanyisiwa hinkwavo na vona .
44028010	Va hi fundzha hi ku humesa tinyiko to tala ; kutani siku hi sukaka , va hi longela na leswi hi nga ta swi lava eriendzweni .
44028011	Loko ku hundzile tin'hweti tinharhu , hi famba hi ngalava yo huma eAleksandriya , leyi a va ku i “ ya Swikwembu-swa-Mahahla ” ; a yi hetile vuxika yi ri exihlaleni .
44028012	Kutani loko hi fikile eSirakusa , hi xwa masiku manharhu kona .
44028013	Loko hi huma kona , hi lulama ni ribuwu hi ko hi fika eRegiyo . Hi siku leri tlhandlamaka mheho ya le dzongeni yi pfuka , kutani hi masiku mambirhi hi ya fika ePuteyoli .
44028014	Kona hi kuma vamakwerhu lava kombelaka leswaku hi xwa masiku ya 7 na vona ; kutani hi mukhuva lowu hi ya fika eRhoma .
44028015	Loko vamakwerhu va le Rhoma va twa leswaku ha fika , va ta ku ta hi hlanganisa entsendzeleni wa Apiyo , laha ku vuriwaka “ Tihodela-Tinharhu ” ; kuteloko Pawulo a va vona , a nkhensa Xikwembu , a tiyisa mbilu .
44028016	Loko hi fikile eRhoma , Pawulo a pfumeleriwa ku va ni yindlu ya yena etlhelo , a tshama ni socha leri ri n'wi rindzaka .
44028017	Endzhaku ka masiku manharhu , Pawulo a rhamba lava nga vakulukumba exikarhi ka Vayuda ; kuteloko va hlengeletanile , a ku ka vona : “ Vavanuna varikwerhu , hambiloko ndzi nga endlanga nchumu ku dyohela tiko kumbe mikhuva ya vatatana , ndzi bohiwile eYerusalema , kutani ndzi nyiketiwile emavokweni ya Varhoma .
44028018	Loko vona va ndzi vutisile , va lavile ku ndzi ntshunxa , hikuva a ndzi nga endlanga nchumu lowu fanekeriwaka hi rifu .
44028019	Kambe leswi Vayuda a va ala sweswo , swi ndzi bohile ku kombela ku avanyisiwa hi Khezari , hambiloko ndzi nga ri na lexi ndzi nga mangalelaka tiko ra rikwerhu ha xona .
44028020	Hikokwalaho ndzi mi vitanile leswaku ndzi ta mi vona ni ku vulavula na n'wina , hikuva ndzi bohiwile hi nketani leyi hikwalaho ka loyi Vaisraele va n'wi languteleke . ”
44028021	Va ku ka yena : “ A hi si amukela mapapila yo huma eYudiya , lama hlamuselaka timhaka ta wena ; hambi va ri Vayuda va ka hina , na un'we wa vona a nga tanga ku ta hi tivisa kumbe ku vula mhaka yo biha ehenhla ka wena .
44028022	Kutani hi fanele ku twa miehleketo ya wena u yi vula hi nomo wa wena , hikuva loko yi ri dyondzo leyi yo hambuka , ha yi tiva leswaku ya ariwa hinkwako . ”
44028023	Va n'wi vekela siku , kutani va ta ka yena va telenyana , endlwini leyi a a tshama ka yona . Pawulo a va hlamusela ta Mfumo wa Xikwembu , a ti tiyisa hi vumbhoni bya yena ; a ringeta ni ku va kombisa ta Yesu , hi ku hlaya eNawini wa Muxe , ni ka vaprofeta , a vulavula ku sukela nimixo ku ya fika nimadyambu .
44028024	Van'wana va khorwisiwa hi marito ya Pawulo ; kambe van'wana va ala ku pfumela .
44028025	Va suka va nga twanananga , endzhaku ka loko Pawulo a va byerile rito rin'we leri nge : “ Moya lowo Kwetsima wu vurisile kunene , loko wu vulavurile ni vatata wa hina hi nomo wa muprofeta Esaya , wu ku :
44028026	“ ‘ Famba u ya byela vanhu lava u ku : Ku twa mi ta twa , kambe a mi nga twisisi , ku vona mi ta vona , kambe a mi nga vonisisi !
44028027	Timbilu ta vanhu lava ti tlanyarile , va tipfale tindleve ni mahlo , leswaku va nga ha voni , ni ku twa va nga ha twi , hambi ku ri ku twisisa va nga ha twisisi , ni leswaku va nga hundzuki , na mina ndzi nga va hanyisi . ’
44028028	“ Loko swi ri tano , swi tiveni leswaku mahungu ya ku ponisiwa hi Xikwembu ma rhumeriwile vamatiko ; vona va ta ma yingisa . ” [
44028029	Kuteloko Pawulo a va byerile sweswo , Vayuda va famba va ri karhi va kanetana hi matimba . ]
44028030	Pawulo ú hetile malembe mambirhi eRhoma , a ri na yindlu leyi a a humesa mali ku tshama ka yona , a amukela hinkwavo lava taka ka yena ;
44028031	a twarisa Mfumo wa Xikwembu , a dyondzisa ta Hosi Yesu Kriste a nga chavi nchumu , naswona a nga siveriwi hi nchumu .
45001001	Ku tsala mina Pawulo , nandza wa Kriste Yesu , muapostola loyi a nga hlawuriwa ni ku vitaniwa leswaku a ta twarisa Evhangeli ya Xikwembu .
45001002	Evhangeli leyi , hi yona leyi Xikwembu xi yi tshembiseke khale , hi vaprofeta va xona , eMatsalweni layo hlawuleka ;
45001003	yi vulavula hi N'wana wa xona , Hosi ya hina Yesu Kriste , loyi a nga huma erixakeni ra Davhida hi tlhelo ra ku va munhu wa nyama ;
45001004	kambe , hi tlhelo ra moya wa yena lowu kwetsimaka , swi tikombile leswaku i N'wana wa Xikwembu la nga ni matimba hinkwawo , hi ku pfuka ka yena exikarhi ka vafi .
45001005	Ha yena , ndzi nyikiwile nkateko wa ku va muapostola evitweni ra yena , leswaku vanhu va matiko hinkwawo va pfumela , va tlhela va yingisa ;
45001006	na n'wina ma katsiwa eka swona , n'wina mi nga vitaniwa ku va va ka Yesu Kriste .
45001007	Ndza mi xeweta , n'wina hinkwenu lava mi nga eRhoma , lava rhandziwaka hi Xikwembu , lava vitaniweke ku va vahlawuriwa va xona , ndzi ri : Tintswalo ni ku rhula a swi ve na n'wina , swi huma eka Xikwembu Tata wa hina , ni ka Hosi Yesu Kriste .
45001008	Xo sungula , ndzi nkhensa Xikwembu xa mina ha Yesu Kriste hikwalaho ka n'wina hinkwenu , hikuva ku pfumela ka n'wina ku twakarile emisaveni hinkwayo .
45001009	Xikwembu lexi ndzi xi tirhelaka emoyeni wa mina hi ku vula Evhangeli ya N'wana wa xona , i mbhoni ya mina : A ndzi mi rivali ,
45001010	ndza mi khongelela masiku hinkwawo , ndzi ri karhi ndzi kombela leswaku , loko ku ri ku rhandza ka Xikwembu , ndzi kateka eriendzweni ra mina , ndzi kala ndzi fika ni le ka n'wina sweswi ;
45001011	hikuva ndzi navela ngopfu ku mi vona leswaku ndzi mi avela nyiko yin'wana ya Moya , mi ta tiyisiwa hi yona ;
45001012	kumbe ndzi nga ku , ndzi navela leswaku hi tiyisana swin'we loko ndzi ri kwaleyo ka n'wina , hi ku pfumela loku mina na n'wina hi nga na kona .
45001013	Ndzi lava leswaku mi tiva mhaka leyi , vamakwerhu : Ko tala , ndzi bohile makungu yo ta eka n'wina , ku ta ringeta ku hundzula vanhu va nga ri vangani va ka n'wina leswaku va pfumela , kukotisa leswi ndzi swi endleke ematikweni man'wana ; kambe ku fikela sweswi ndzi siveriwile hi swin'wana .
45001014	Ndzi bohekile ku tirhela Vagriki ni lava nga riki Vagriki , lavo dyondza ni lava nga dyondzangiki .
45001015	Hikokwalaho ndzi hisekelaka ku vula Evhangeli ni le ka n'wina lava mi nga eRhoma .
45001016	Mhaka hileswaku a ndzi na tingana hi Evhangeli , hikuva i matimba ya Xikwembu yo ponisa hinkwavo lava pfumelaka , ku sukela eka Vayuda , ku yisa eka vamatiko .
45001017	Eka yona ku hlavuteriwa hilaha vanhu va endliwaka lava lulameke hi Xikwembu hakona ; leswi swi kumiwa ntsena hi ku pfumela , nkarhi hinkwawo , hilaha Matsalwa ma vulaka hakona ma ku : “ Loyi a endliwaka la lulameke hi ku pfumela , ú ta hanya . ”
45001018	Sweswi ke , vukari bya Xikwembu byi vonaka byi huma hi le tilweni , byi wela ehenhla ka vubihi ni vuhomboloki hinkwabyo bya vanhu lava sivelaka van'wana ku tiva ntiyiso , hikwalaho ka ku homboloka ka vona .
45001019	Hikuva leswi swi nga tiviwaka swa Xikwembu swi le rivaleni eka vona : Xikwembu , hi xiviri xa xona , xi va kombisile swona .
45001020	Hikuva hi mpfhuka misava yi tumbuluka , leswi nga vonakiki swa Xikwembu , ma nga matimba ya xona lama nga heriki ni vukwembu bya xona , swa vonaka swinene loko ku anakanyiwa mintirho ya xona ; hikokwalaho , va hava xo tilandzula ha xona .
45001021	Hambiloko va tivile Xikwembu , a va xi dzunisanga va ku i Xikwembu , a va xi nkhensanga ; kambe va anakanyile leswo ka swi nga pfuni nchumu , ni timbilu ta vona leti nga riki na ku twisisa ti nyamisiwile .
45001022	Va ri va tlharihile , kasi va hundzuke swiphukuphuku ;
45001023	kutani va tshikile ku kwetsima ka Xikwembu lexi nga fiki , va tiendlela swifaniso leswi nga ni xivumbeko xa munhu la faka , ni xa tinyanyana , ni xa swiharhi , ni xa swikokovi .
45001024	Hikwalaho ke Xikwembu xi va nyiketile ethyakeni ra ku navela ka timbilu ta vona , va kondza va endlana swilo swa tingana emirini wa vona .
45001025	Va tshikile ntiyiso wa Xikwembu , va landza mavunwa , va gandzela ni ku tirhela leswi vumbiweke , ematshan'wini ya Muvumbi loyi a fanelaka ku vongiwa hi masiku ni masiku . Amen !
45001026	Hikwalaho ka swona , Xikwembu xi va nyiketile eku naveleni loku khomisaka tingana ; vavasati va vona va tshikile mikhuva ya vona ya ntumbuluko , hi ku yi endla leyi lwaka ni ntumbuluko ;
45001027	hi mukhuva wolowo , na vona vavanuna , va tshikile ku hanya ni vasati va vona hi nawu wa ntumbuluko , kutani va hisiwa hi ku navelana hi xivona , hileswaku vavanuna va endla leswi khomisaka tingana ni vavanuna-kulobye , kutani va tivangela ku biwa loku ringanaka vuhunguki bya vona .
45001028	Kutani leswi vanhu lava va nga lavangiki ku tiva nchumu hi tlhelo ra Xikwembu , Xikwembu xi va nyiketile emiehleketweni leyi nga lavekiki , va ko va endla ni leswi nga fanelangiki .
45001029	Va tele ku homboloka hinkwako , ni leswo biha , ni makwanga , ni nsele ; va tele mavondzo , ni ku dlaya , ni ku kanetana , ni ku xisa , ni ku kucetela ; i vahlevi
45001030	ni valumbeti ; i vavengi va Xikwembu , va mona lava titivaka ni lava tidzunisaka ; i vanhu lava sungulaka tindlela leto biha letintshwa , lava nga yingisiki vatswari va vona ;
45001031	a va na ripfalo , a va na nomo lowu tshembekeke , a va na vunene , a va na tintswalo ;
45001032	vanhu lava , hambiloko va tiva ku lerisa ka Xikwembu leswaku lava endlaka leswo tano va lulameriwa hi rifu , a va yimi ka sweswo ntsena , kambe va engetela hi ku seketela lava va swi endlaka .
45002001	Loko swi ri tano , wena munhu la avanyisaka van'wana , a wu na ku tilandzula , hambi u nga va mani kumbe mani , hikuva loko u ri karhi u avanyisa van'wana , na wena wa tiavanyisa , leswi wena muavanyisi wa van'wana , u endlaka swo leswi vona va swi endlaka .
45002002	Ha swi tiva leswaku Xikwembu a xi hoxi loko xi avanyisa lava endlaka leswo tano .
45002003	Wena munhu la avanyisaka lava endlaka leswo tano , wa swi endla na wena ! Xana u anakanya leswaku u ta pona eku avanyiseni ka Xikwembu xana ?
45002004	Kumbe , xana u sola vukulu bya nsovo wa xona , ni bya ku tsetselela ka xona , ni bya mbilu ya xona yo leha ngopfu , u nga tivi leswaku vunene lebyi bya Xikwembu byi ku kokotelela eku hundzukeni , xana ?
45002005	Hi mbilu ya wena leyo nonon'hwa , leyi nga laviki ku hundzuka , u tihlengeletela vukari lebyi byi nga ta ku wela hi siku lero chavisa , leri ku avanyisa loku lulameke ka Xikwembu ku nga ta humelela ha rona .
45002006	Hikuva xona xi rihisela un'wana ni un'wana hi ku ya hi mintirho ya yena :
45002007	Lava tiyiselaka ku endla leswinene , va ri karhi va navela ku va lava kwetsimaka ni lava dzunekaka ni lavo ka va nga ha fi , Xikwembu xi ta va nyika vutomi lebyi nga heriki ;
45002008	kambe lava nga ni moya wa ku tirhandza , va alaka ntiyiso , va fambaka hi ku homboloka , xi ta va hlundzukela ni ku va karihela .
45002009	Maxangu ni nhlomulo swi ta wela vanhu hinkwavo lava endlaka leswo biha , ku sungula hi Vayuda , ku yisa eka vamatiko ;
45002010	kambe ku kwetsima , ni ku dzuneka , ni ku rhula , ku ta nyikiwa hinkwavo lava endlaka leswinene , ku sungula hi Vayuda , ku yisa ni ka vamatiko ;
45002011	hikuva Xikwembu a xi yi hi nghohe .
45002012	Hinkwavo lava dyoheke va nga ri ehansi ka Nawu , va ta lovisa sweswo , va nga ri ehansi ka Nawu ; hinkwavo lava dyoheke va ri ehansi ka Nawu , va ta avanyisiwa hi wona Nawu .
45002013	Hikuva a hi vatwi va Nawu lava voniwaka va ri lava lulameke emahlweni ka Xikwembu , kambe lava fambaka hi ku lerisa ka wona , hi vona lava nga ta hlayiwa leswaku va lulamile .
45002014	Loko vamatiko lava nga riki na Nawu , va endla hi ku tumbuluka ka vona leswi Nawu wu lerisaka swona , va tivekela nawu hi voxe , hambiloko va nga ri na Nawu .
45002015	Va kombisa leswaku leswi Nawu wu lerisaka swona , swi tsariwile etimbilwini ta vona ; ripfalo ra vona ri tiyisa sweswo , hambi yi ri miehleketo ya vona , loko yi kanetana , yi va veka nandzu kumbe yi yima na vona ;
45002016	swi ta va tano hi siku leri Xikwembu xi nga ta avanyisa swihundla swa vanhu ha Yesu Kriste , hilaha Evhangeli leyi ndzi yi dyondzisaka yi vulaka hakona .
45002017	Wena ke la tivulaka Muyuda , wena u tshembeke Nawu , u tidzunisaka hi Xikwembu ,
45002018	wena u tivaka ku rhandza ka xona , u tivaka ku xiya timhaka leti tlulaka tin'wana hi vunene , hileswi u dyondzisiweke hi Nawu ,
45002019	wena u kholwaka leswaku u mufambisi wa lavo-fe-mahlo ni ku vonakala ka lava nga munyameni ,
45002020	wena u kholwaka leswaku u muleteri wa lava nga tiviki nchumu , ni mudyondzisi wa swihlangi , hileswi u nga ni dyondzo ya xiviri , ya vutivi ni ya ntiyiso , eNawini ,
45002021	wena ke la dyondzisaka van'wana , a wu tidyondzisi xana ? Wena la vulaka leswaku ku nga tshuki ku yiviwa , a wu yivi ke ?
45002022	Wena la nge : “ Ku nga tshuki ku oswiwa ” , a wu oswi ke ? Wena la nyenyaka swikwembu swa hava , a wu yivi swa le titempeleni ke ?
45002023	Wena la tidzunisaka hi Nawu , xana a wu sorisi Xikwembu loko u tlula Nawu wolowo ke ?
45002024	Hikuva vito ra Xikwembu ri soriwa exikarhi ka vamatiko hinkwavo hikwalaho ka n'wina , hilaha Matsalwa ma vulaka hakona .
45002025	Swa twala leswaku ku yimba ka pfuna , loko u hlayisa Nawu ; kambe loko u tlula Nawu , ku yimba ka wena ku to fana ni loko u nga yimbanga .
45002026	Kambe loko munhu la nga yimbangiki a hlayisa swileriso swa Nawu , ú ta hlayiwa la yimbeke , hambiloko a nga yimbanga .
45002027	Kutani loko munhu la nga yimbangiki a famba hi Nawu , ú ta ku avanyisa wena la tlulaka Nawu , hambiloko u ri ni leswi tsariweke swa Nawu , kumbe hambi u yimbile .
45002028	Ku va Muyuda wa xiviri , a swi tikombi hi le handle ntsena ; ni ku yimba ka xiviri , a ku vonaki ehandle , emirini .
45002029	Kambe Muyuda wa xiviri , hi loyi a nga yena exihundleni xa mbilu , ni ku yimba ka xiviri , i ku yimba ka mbilu , loku endliwaka emoyeni , ku nga ri hi leswi tsariweke swa Nawu ; ku dzunisiwa ka munhu loyi a ku humi ka vanhu , kambe ku huma eka Xikwembu .
45003001	Loko swi ri tano , i ncini lexi Muyuda a tlulaka van'wana ha xona xana , kumbe ku yimba ku pfuna yini ke ?
45003002	Ka pfuna ngopfu , hi matlhelo hinkwawo . Mhaka yo sungula hileswaku Xikwembu xi vekile switshembiso swa xona emavokweni ya Vayuda .
45003003	Xana hi ta vula yini , loko van'wana va vona va nga tshembekanga xana ? Xana ku tshembeka ka Xikwembu ku nga herisiwa hi mhaka ya ku ka va nga tshembekanga xana ?
45003004	Niswitsanana ! Xikwembu xi fanele ku tiviwa xi ri xa ntiyiso , ni loko munhu un'wana ni un'wana a ri muhembi . Hi swona leswi nga tsariwa , loko va te : “ Hi laha u nga ta va la lulameke , loko u vulavula , ni ku kumiwa u nga ri na nandzu , loko u avanyisa . ”
45003005	Kambe xana hi ta ku yini , loko ku homboloka ka hina ku endla leswaku ku lulama ka Xikwembu ku kombisiwa erivaleni xana ? Xana hi ta vula leswaku Xikwembu xi hombolokile loko xi hi ba eku kariheni ka xona ke ? ( Ndzi vulavula hi mukhuva wa vanhu . )
45003006	Nikutsongo ! Hikuva loko Xikwembu xi hombolokile , a xi ta avanyisisa ku yini misava xana ?
45003007	Swa twala , kambe loko vunwa bya mina byi kombisisa swinene leswaku Xikwembu xi ni ntiyiso , byi twarisa ni ku kwetsima ka xona , hikwalaho ka yini ndzi tama ndza ha avanyisiwa tanihi mudyohi xana ?
45003008	Naswona hikwalaho ka yini hi nga endli leswo biha , leswaku ku ta humelela leswo saseka xana ? Van'wana va hi lumbeta hi mukhuva lowu , va ku hi leswi hina hi vulaka swona . Ku avanyisiwa ka vanhu lavo tano , ka va fanela !
45003009	Loko swi ri tano , hi nga vula yini ke ? Xana hina Vayuda hi lulamile ku tlula van'wana xana ? E-e , niswitsongo . Ha ha ku komba nandzu wa Vayuda ni wa vamatiko , ni leswaku hinkwavo va fumiwa hi ku dyoha .
45003010	Matsalwa ma tiyisa sweswo , ma ku :
45003011	“ A ku na munhu ni un'we la lulameke , a ku na la twisisaka , a ku na loyi a lavaka Xikwembu .
45003012	Hinkwavo va tshikile ndlela , va hundzukile lava nga pfuniki nchumu , hinkwavo va tano ; a ku na loyi a endlaka leswinene , ni un'we ku hava .
45003013	Minkolo ya vona i masirha lama ahlameke , hi tindzimi ta vona va tolovele ku xisa , vuxungu bya timhiri byi le milon'wini ya vona ,
45003014	milomo ya vona yi tele nhlambha ni ku bava ;
45003015	milenge ya vona yi ni matsambo ku ya halata ngati ,
45003016	etindleleni ta vona ku ni ku lova ni makhombo ,
45003017	kutani ndlela ya ku rhula a va yi tivanga .
45003018	Emahlweni ka vona , ku chava Xikwembu a swi kona ! ”
45003019	Ha swi tiva leswaku hinkwaswo leswi Nawu wu vulaka swona , swi kongoma lava nge hansi ka wona , leswaku vanhu hinkwavo va pfariwa milomo , ni leswaku misava hinkwayo yi yisiwa eku avanyisiweni emahlweni ka Xikwembu .
45003020	Hikuva a ku na munhu ni un'we loyi a nga ta hlayiwa la lulameke emahlweni ka xona hi mhaka ya leswi a nga endla hi ku lerisa ka Nawu ; ntiyiso wa kona hileswaku Nawu wu komba lexi ku dyoha ku nga xona .
45003021	Kambe sweswi ndlela leyi Xikwembu xi endlaka ha yona leswaku vanhu va va lava lulameke , yi pfuleteriwile , yi nga ri yo tshemba swa Nawu ; vumbhoni bya yona byi kona ematsalweni ya Nawu ni Vaprofeta :
45003022	Hileswaku Xikwembu xi endla vanhu va va lavo lulama hi ku pfumela ka vona eka Yesu Kriste ; xi endla leswi eka hinkwavo lava pfumelaka , hikuva a ku na ku hambana :
45003023	Vanhu hinkwavo va dyohile , hikokwalaho ku kwetsima loku a va nyikiwile hi Xikwembu , va ku pfumala .
45003024	Kambe va hlayiwa lava lulameke hi tintswalo ta Xikwembu , hi ku nyikiwa , ha Kriste Yesu loyi a va kutsulaka .
45003025	Xikwembu xi n'wi vekile leswaku hi ku fa ka yena , vanhu va rivaleriwa swidyoho , loko va pfumela eka yena ; xi endlele ku komba hilaha xi endlaka vanhu va va lava lulameke hakona , hikuva a xi hlayelanga vanhu ku dyoha ka vona ka khale , eminkarhini ya ku tsetselela ka xona ;
45003026	a swi ri leswaku xi komba ku lulama ka xona eminkarhini ya sweswi , xi va Xikwembu lexi lulameke , xikan'we ni ku va Xikwembu lexi endlaka munhu ku va la lulameke loko a pfumela eka Yesu .
45003027	Loko swi ri tano , ku tidzunisa ku nga va kwihi ke ? Ku dlayiwile ! Hi mhaka yihi ke ? Hi mhaka ya mintirho leyi endliweke xana ? E-e ! Ku dlayiwile hi mhaka ya ku pfumela .
45003028	Hikuva hi ringanisa leswaku munhu ú hlayiwa la lulameke hi ku pfumela , ku nga ri hi ku endla leswi lerisiweke hi Nawu .
45003029	Xana Xikwembu i xa Vayuda ntsena ke ? Xana vamatiko vona , a hi xa vona ke ? Ina , na vona vamatiko i xa vona ,
45003030	leswi kunene Xikwembu xi nga xin'we ; xi ta endla va ku yimba va va lava lulameke hi mhaka ya ku pfumela , na vona lava nga yimbangiki hi mhaka leyi ya ku pfumela .
45003031	Loko swi ri tano , xana hi dlaya Nawu hi mhaka ya ku pfumela xana ? Nikutsongo ! Kambe hi tiyisa Nawu .
45004001	Loko swi ri tano , xana hi nga vula leswaku Abrahama , yena loyi rixaka ra hina ri humaka eka yena , ú kume yini xana ?
45004002	Loko Abrahama a hlayiwile la lulameke hikwalaho ka mintirho ya yena , ú ni swa ku tidzunisa ha swona ; kambe ku nga ri emahlweni ka Xikwembu .
45004003	Hikuva Tsalwa ri ri yini ? Ri ri : “ Abrahama ú pfumerile eka Xikwembu , kutani xi n'wi hlayile la lulameke hikwalaho ka swona . ”
45004004	Eka loyi a tirhaka , leswi a kumaka swona i hakelo ya ntirho wa yena ; a swi hlayiwi leswaku i nyiko .
45004005	Kasi munhu loyi a nga tirhiki , kambe a tshemba Xikwembu lexi hundzulaka mubihi a va la lulameke , ú hlayiwa la lulameke hikwalaho ka ku pfumela ka yena .
45004006	Hi swo leswi Davhida na yena a nga anakanya swona , loko a vurile ta ku kateka ka munhu loyi Xikwembu xi n'wi hlayaka la lulameke , ku nga ri hikwalaho ka mintirho ya yena ;
45004007	ú te : “ Ku katekile lava rivaleriweke swidyoho swa vona , lava swivi swa vona swi funengetiweke ;
45004008	ku katekile munhu loyi Hosi yi nga n'wi hlayeriki ku dyoha ka yena . ”
45004009	Loko swi ri tano , xana ku kateka loku i ka lavo yimba ntsena ke , kumbe na lava nga yimbangiki i ka vona xana ? Hikuva ha ha ku vula leswaku Abrahama ú hlayiwile la lulameke hikwalaho ka ku pfumela ka yena .
45004010	Xana ú hlayiwile rini ? Xana hi loko a yimbile , kumbe hi loko a nga si yimba xana ?
45004011	A a nga si yimba , ú yimbisiwile ndzhaku . Kutani ú nyikiwile ku yimba wu ri mfungho wo tiyisa ku lulama loku a ku kumeke hi ku pfumela , loko a nga si yimba . A swi ri leswaku Abrahama a ta va tatana emoyeni eka hinkwavo lava pfumelaka , kutani va hlayiwa lava lulameke hambiloko va nga yimbanga .
45004012	Naswona i tatana eka lavo yimba , ku nga ri ntsena hileswi va nga yimba , kambe hileswi va fambaka endleleni ya ku pfumela , leyi tata wa hina Abrahama a nga famba ha yona , ni loko a nga si yimba .
45004013	A ku nga ri hi mhaka ya ku yingisa Nawu , loko Abrahama ni vatukulu va yena va tshembisiwile leswaku misava yi ta va ndzhaka ya vona , kambe a ku ri hikwalaho ka ku lulama loku nyikiwaka hi mhaka ya ku pfumela .
45004014	Hikuva loko ndzhaka yi nyikiwa ntsena lava namarhelaka Nawu , ku pfumela a ka ha ri nchumu , na xona xitshembiso a xa ha pfuni nchumu ;
45004015	hikuva nawu wu vanga vukari , kambe laha ku nga hava nawu , ku hava ni ku wu tlula .
45004016	Ku pfumela i mhaka leyi lavekaka , leswaku hinkwaswo swi va leswi tirhiwaka hi tintswalo ta Xikwembu , ni ku endlela leswaku xitshembiso xi va lexi tiyeke eka vatukulu hinkwavo va Abrahama , ku nga ri ntsena eka lava va namarhelaka Nawu , kambe ni ka lava va namarhelaka ku pfumela loku a ku ri na yena ; hi yena loyi a nga tata wa hina hinkwerhu ,
45004017	hilaha swi tsariweke hakona , loko va te : “ Ndzi ku endlile tata wa matiko layo tala . ” Abrahama i tata wa hina emahlweni ka Xikwembu lexi a nga pfumela ka xona , xi nga Xikwembu lexi pfuxaka lava feke , lexi endlaka leswaku swilo leswi nga riki kona swi tshuka swi va kona .
45004018	Abrahama ú vile ni ku pfumela , a va a langutela laha swi nga tshembisiki , kutani a hundzuka tata wa matiko layo tala , hi ku ya hi Matsalwa lawa ya nge : “ Vatukulu va wena va ta andzisa xisweswo . ”
45004019	A nga tlhelelanga ndzhaku hi tlhelo ra ku pfumela , loko a tivona a hlakele miri tanihi mufi ( hikuva malembe ya yena a ma ri kusuhi ni dzana ) , ni loko a vona nsati wa yena Sara leswaku ú hundzele hi nkarhi .
45004020	A nga kanakananga hi tlhelo ra xitshembiso xa Xikwembu , ni ku pfumela ka yena a ku helanga ; kambe ú kumile matimba hi mhaka ya ku pfumela , kutani a dzunisa Xikwembu .
45004021	U khorwile swinene leswaku Xikwembu xi ni matimba ku endla leswi xi nga tshembisa ku endla swona ;
45004022	hikwalaho ka mhaka leyi , ú hlayiwile la lulameke hi ku pfumela loku .
45004023	Marito lawa ya nge : “ Ú hlayiwile hi ku pfumela loku ” , a ma tsariwanga ma kongoma yena ntsena ,
45004024	kambe ma kongoma na hina ; hi ta hlayiwa sweswo na hina , hi mhaka ya leswi hi pfumelaka eka yena Loyi a pfuxeke Yesu Hosi ya hina exikarhi ka vafi .
45004025	Hi yena Yesu la nga nyiketiwa leswaku a dlawa hikwalaho ka milandzu ya hina , a tlhela a pfuxiwa eku feni leswaku hi ta ntshunxiwa eka yona .
45005001	Loko swi ri tano , leswi hi nga endliwa lava lulameke hi mhaka ya ku pfumela , hi ni ku rhula ni Xikwembu , hi Hosi ya hina Yesu Kriste ;
45005002	naswona hi ku pfumela , hi kotile ku kuma ha yena tintswalo leti hi yimeke ka tona sweswi , kutani hi tidzunisa eku languteleni ka hina ka ku averiwa ku kwetsima ka Xikwembu .
45005003	Ku nga ri sweswo ntsena , kambe hi tidzunisa ni le maxangwini ya hina , hi ku tiva leswaku maxangu ma tswala ku tiyisela ,
45005004	ku tiyisela ku tswala ku hlula miringo , ni ku hlula miringo ku tswala ku langutela ;
45005005	kutani ku langutela a ku hi khomisi tingana , hikuva Xikwembu xi cherile rirhandzu ra xona etimbilwini ta hina hi Moya lowo Kwetsima lowu hi nyikiweke wona .
45005006	Loko ha ha tsanile , Kriste ú fele lavo homboloka , hi nkarhi lowu vekiweke hi Xikwembu .
45005007	Swi nga nonon'hwa eka munhu ku fela munhu un'wana la lulameke ; kumbexana un'wana a a ta kanya mbilu a fela munhu lonene .
45005008	Kambe Xikwembu xi kombisa erivaleni rirhandzu ra xona eka hina , hileswi Kriste a nga hi fela loko ha ha ri vadyohi .
45005009	Loko swi ri tano , leswi hi nga endliwa lava lulameke sweswi , hi mhaka ya rifu ra yena , ngopfu-ngopfu hi ta ponisiwa ha yena evukarini bya Xikwembu .
45005010	Loko ha ha ri valala eka Xikwembu , hi endliwile lava vuyelelaneke na xona hi ku fa ka N'wana wa xona ; kutani , leswi hi nga vuyelelana na xona , ngopfu-ngopfu hi ta ponisiwa hi mhaka ya ku hanya ka Kriste .
45005011	Ku nga ri sweswo ntsena , kambe ha tidzunisa eka Xikwembu ha Hosi ya hina Yesu Kriste , loyi sweswi hi amukeleke ku vuyelelana loku ha yena .
45005012	Kutani ke , kukotisa leswi ku dyoha ku ngheneke emisaveni hi munhu a ri un'we , kutani rifu ri ngheneke hikwalaho ka ku dyoha , hi mukhuva wolowo rifu ri tlulele vanhu hinkwavo , hikuva hinkwavo va dyohile .
45005013	Ku dyoha a ku ri kona emisaveni ku ko ku fika Nawu , hambileswi ku dyoha ku nga vuriwiki leswaku i ku dyoha , loko ku nga si va ni nawu .
45005014	Hambiswiritano , rifu ri vile kona ku sukela eka Adamu ku ya fika eka Muxe , ri fumile ni lava nga dyohangiki hi ku tlula swileriso swa Xikwembu kukota Adamu . Kutani Adamu a a fanisa un'wana loyi a a ha ri endleleni .
45005015	Kambe ntirho wa tintswalo lowu tirhiweke hi Xikwembu a wu ringanisiwi ni nandzu lowu nga endliwa hi Adamu ; hikuva , loko nandzu wa munhu un'we ntsena wu dlayisile vanhu lavo tala , tintswalo ta Xikwembu ni nyiko ya tintswalo leyi teke hi munhu un'we ntsena a nga Yesu Kriste , swi tlurisile ngopfu-ngopfu hi ku andzela vanhu lavo tala .
45005016	Ku ni ku hambana exikarhi ka nyiko ya Xikwembu ni leswi vangiweke hi ku dyoha ka munhu un'we loyi ; hikuva ku avanyisa loku endliweke hikwalaho ka nandzu wun'we , ku tisile ku biwa , kasi ntirho wa tintswalo lowu endliweke ni loko milandzu yi ri leyo tala , wu tisile ku ntshunxiwa
45005017	Rifu ri fumile hi mhaka ya nandzu wa munhu un'we ntsena ; hi mukhuva wolowo , lava va amukelaka ndzalo ya tintswalo ni ya nkateko wa ku endliwa lava lulameke , va ta tlurisa ngopfu-ngopfu hi ku fuma evutomini , hi mhaka ya munhu un'we a nga Yesu Kriste .
45005018	Kutani ke , kukotisa leswi nandzu wun'we wu dlayiseke vanhu hinkwavo leswaku va biwa , na wona ntirho wun'we wo lulama wu endla leswaku vanhu hinkwavo va ntshunxiwa , va kuma vutomi .
45005019	Naswona , kukotisa leswi lavo tala va hundzuriweke vadyohi hikwalaho ka munhu un'we la nga yingisangiki , hi mukhuva wolowo , hi ku yingisa ka munhu un'we , vanhu lavo tala va ta hundzuriwa va va lava lulameke .
45005020	Nawu wu nghenile leswaku milandzu yi andza ; kambe laha ku dyoha ku andzeke kona , ndzalo ya tintswalo yi vile kona hi ku tlurisa ;
45005021	a swi ri leswaku , kukotisa leswi ku dyoha ku fumeke hi rifu , tintswalo na tona ti ta fumisa sweswo hi ku lulama loku yisaka evutomini lebyi nga heriki , ha Yesu Kriste Hosi ya hina .
45006001	Loko swi ri tano , xana hi ta ku yini ? Xana hi ta ya emahlweni hi dyoha leswaku tintswalo ti andza xana ?
45006002	Niswitsanana ! Hina hi feke hi tlhelo ra ku dyoha , xana hi nga ha hanyela yini eku dyoheni xana ?
45006003	Xana a mi tivi leswaku hina hinkwerhu lava khuvuleriweke eka Kriste Yesu , hi khuvuleriwe ku fa ka yena xana ?
45006004	Loko swi ri tano , hi ku khuvuleriwa ku fa ka yena , hi lahliwile na yena , leswaku kukotisa leswi Kriste a pfuxiweke exikarhi ka vafi , hi matimba yo kwetsima ya Tatana , na hina hi ta hanya hi mukhuva lowunthswa .
45006005	Hikuva loko hi milelanile na yena hi ku fa hi rifu leri fanaka ni ra yena , na kona hi ta va tano loko hi pfuka eku feni hi ku pfuka loku fanaka ni ku pfuka ka yena .
45006006	Leswi hi swi tivaka hileswaku munhu wa hina wa khale ú vambiwile na Kriste exihambanweni leswaku matimba ya munhu loyi wa ku dyoha ma herisiwa , ni leswaku hi ta ka hi nga ha vi mahlonga ya ku dyoha .
45006007	Hikuva munhu loyi a feke ú ntshunxiwile ematimbeni ya ku dyoha .
45006008	Loko hi file na Kriste , hi pfumela leswaku hi ta hanya na yena ;
45006009	naswona hi tiva leswaku , leswi Kriste a pfukeke exikarhi ka vafi , a nga ka a nga ha fi kambe , ni rifu a ra ha ri na matimba henhla ka yena .
45006010	Ku fa ka yena a ku ri ku fa hi tlhelo ra ku dyoha , kan'we swi va swi herile ; kutani vutomi lebyi a hanyaka byona sweswi ú hanyela Xikwembu .
45006011	Hi mukhuva wolowo , na n'wina tivoneni mi ri lava feke hi tlhelo ra ku dyoha , kutani mi ri lava hanyelaka Xikwembu eka Kriste Yesu .
45006012	Loko swi ri tano , ku dyoha ku nga ha tshuki ku fuma emirini wa n'wina lowu faka , leswaku mi nga ha yi hi ku navela ka wona ;
45006013	mi nga ha nyiketi swirho swa n'wina eku dyoheni , mi nga ha swi tirhisi ku endla leswo homboloka ; kambe tinyiketeni eka Xikwembu tanihi vanhu lava hanyaka , lava humeke exikarhi ka vafi . Kutani mi nyiketa swirho swa n'wina eka Xikwembu , mi swi tirhisa ku endla leswo lulama .
45006014	Ku dyoha ku nga ha mi fumi , hikuva a mi le hansi ka Nawu , kambe mi le hansi ka tintswalo .
45006015	Kutani ke ? Xana hi ta dyoha , hileswi hi nga riki ehansi ka Nawu , kambe hi ri ehansi ka tintswalo xana ? Niswitsanana !
45006016	Xana a mi tivi leswaku , loko mi tinyiketa ku tirhela un'wana ni ku n'wi yingisa , mi mahlonga ya loyi mi n'wi yingisaka xana ? — hambi mahlonga ya ku dyoha loku yisaka eku feni , hambi mahlonga ya ku yingisa loku yisaka eku lulameni .
45006017	Kambe a ku nkhensiwe Xikwembu , hikuva n'wina lava khale a mi ri mahlonga ya ku dyoha , sweswi mi yingisile hi mbilu hinkwayo ntiyiso wa dyondzo leyi mi yi kumeke .
45006018	Kutani mi ntshunxiwile eku dyoheni , mi va mi hundzuka mahlonga ya ku lulama .
45006019	Ndzi tirhisa mavulavulele ya vanhu , hikuva , hi ntumbuluko , mi vanhu lava tsaneke . Ku fana ni leswi khale a mi nyiketile swirho swa n'wina ku va mahlonga ya thyaka ni ya ku homboloka , leswaku mi endla leswo homboloka ha swona , sweswi nyiketani swirho swa n'wina ku va mahlonga ya ku lulama , leswaku mi endla leswi tengeke ha swona .
45006020	Hikuva loko ma ha ri mahlonga ya ku dyoha , a mi ntshunxiwile hi tlhelo ra ku lulama .
45006021	Xana a mi tshovela yini eminkarhini yoleyo , hi ku endla swilo leswi sweswi swi mi khomisaka tingana , xana ? Hikuva makumu ya swona i rifu .
45006022	Kambe sweswi , mi ntshunxiwile eku dyoheni , mi hundzukile mahlonga ya Xikwembu , kutani mihandzu leyi mi yi tshovelaka sweswi yi mi yisa eku tengeni ; eku heteleleni , mi ta kuma vutomi lebyi nga heriki .
45006023	Hikuva ku dyoha ka hakela , hakelo ya kona i rifu , kambe nyiko leyi nyikiwaka ntsena , leyi humaka eka Xikwembu , i vutomi lebyi nga heriki , ha Kriste Yesu Hosi ya hina .
45007001	Xana a mi tivi , vamakwerhu ( ndzi vulavula ni lava tivaka nawu ) , leswaku nawu wu fuma munhu hi nkarhi lowu a hanyaka xana ?
45007002	Swi fana ni wansati la tekiweke : Ú bohekile eka nuna wa yena hi nawu , loko nuna a ha hanya ; kambe loko nuna a file , wansati loyi ú ntshunxekile enawini lowu a wu n'wi boha eka nuna wa yena .
45007003	Hikokwalaho , loko a tekana ni wanuna un'wana , kasi nuna wa yena wa ha hanya , ú ta vuriwa muoswi ; kambe loko nuna wa yena a file , ú ntshunxekile enawini ; swi vula leswaku loko a tekana ni wanuna un'wana , a nga ka a nga vuriwi muoswi .
45007004	Swi nga leswi ke , vamakwerhu , na n'wina mi file hi tlhelo ra Nawu , hikuva mi endla miri wun'we na Kriste ; swi vula leswaku mi va un'wana , a nga yena loyi a pfuxiweke exikarhi ka vafi leswaku hi tswala mihandzu leyi tsakisaka Xikwembu .
45007005	Hikuva , loko ha ha hanyela swa ntumbuluko wa hina , ku navela loku nga na ku dyoha , loku a ku pfuxiwa hi mhaka ya Nawu , a ku tirha eswirhweni swa hina , kutani mihandzu ya kona a ku ri ku fa .
45007006	Kambe sweswi hi ntshunxiwile eNawini , leswi hi nga fa hi tlhelo ra leswi a hi bohiwile hi swona khale ; hikokwa laho ke , hi tirhela Xikwembu hi ndlela leyintshwa ya Moya , ku nga ri hi leya khale ya leswi tsariweke eNawini .
45007007	Loko swi ri tano , xana hi nga vula yini ke ? Xana Nawu i ku dyoha ke ? Niswitsanana ! Hambiswiritano , a ndzi nga ta tiva leswi ku dyoha ku nga swona , loko Nawu a wu nga vanga kona ; hikuva a ndzi nga ta tiva leswi ku navela loko biha ku nga swona , loko Nawu a wu nga vulanga wu ku : “ U nga tshuki u navela ! ”
45007008	Kambe ku dyoha ku kumile ndlela hi mhaka ya xileriso , kutani ku pfuxile ku navela ka tinxaka-xaka endzeni ka mina ; hikuva ehandle ka Nawu , ku dyoha ku file .
45007009	Khale , a ndzi ri la hanyaka , ndzi nga ri ehansi ka Nawu ; kambe hi ku ta ka xileriso , ku dyoha ku pfuka ku hanya , kutani mina ndzi fa .
45007010	Ku kumeka leswaku xileriso lexi a xi ri xo ndzi hanyisa , xi hundzukile xo ndzi lovisa .
45007011	Hikuva ku dyoha ku kumile ndlela hi mhaka ya xileriso , kutani ku ndzi xisile , ni ku ndzi dlaya hikwalaho ka xileriso lexi .
45007012	Hikokwalaho ke , nawu hi woxe wu hlawulekile , na xona xileriso xi hlawulekile , xi lulamile , hi lexinene .
45007013	Loko swi ri tano , xana xilo lexinene , hi xona lexi nga ndzi vangela rifu xana ? Niswitsanana ! Kambe i ku dyoha , leswaku ku dyoha loku ku tikomba leswi ku nga swona ; kutani ku ndzi vangele rifu hi ku tirhisa xilo lexinene ; a swi ri leswaku , hi mhaka ya xileriso , ku dyoha ku kombisisa swinene ku biha ka kona .
45007014	Ha swi tiva leswaku Nawu i wa Moya ; kasi mina , ndzi munhu wa nyama ntsena , ndzi xavisiwile ku va hlonga ra ku dyoha .
45007015	Mhaka hileswaku mina n'wini a ndzi twisisi leswi ndzi swi endlaka , hikuva a ndzi endli leswi ndzi navelaka ku swi endla , kambe ndzi endla leswi ndzi swi vengaka .
45007016	Sweswi ke , loko ndzi endla leswi ndzi nga naveliki ku swi endla , ndzi twanana ni Nawu leswaku wu lulamile .
45007017	Hikokwalaho ke a nga ha ri mina la vangaka swona , kambe i ku dyoha loku akeke eka mina .
45007018	Hikuva ndza swi tiva leswaku leswinene a swi akanga eka mina , hileswaku entumbulukweni wa mina wa laha misaveni ; ku navela ku endla leswo lulama ku kona eka mina ; kambe ku swi endla a ku kona .
45007019	Hikuva leswinene leswi ndzi navelaka ku swi endla , a ndzi swi endli , kambe leswo biha leswi ndzi nga naveliki ku swi endla , ndza swi endla .
45007020	Swi komba leswaku loko ndzi endla leswi ndzi nga naveliki ku swi endla , a nga ha ri mina hi xiviri xa mina la swi endlaka , kambe i ku dyoha loku akeke eka mina .
45007021	Hikokwalaho , swi mirile eka mina : Loko ndzi navela ku endla leswo lulama , leswo biha na swona swi kona eka mina .
45007022	Mina hi xiviri xa mina ndzi tsakela Nawu wa Xikwembu ;
45007023	kambe eswirhweni swa mina ndzi kuma nawu wun'wana , lowu lwaka ni nawu lowu wu fambisaka mianakanyo ya mina ; wu ndzi endla mubohiwa enawini wa ku dyoha lowu fumaka swirho swa mina .
45007024	Yo ! Mina munhu wa khombo leronghasi ! I mani la nga ta ndzi ntshunxa emirini lowu wu ndzi yisaka eku feni xana ?
45007025	A ku nkhensiwe Xikwembu ha Yesu Kriste , Hosi ya hina ! Ku hetisela emhakeni leyi , ndzi nga ku : Mina hi ndzexe , hambi ndzi tirhela Nawu wa Xikwembu hi mianakanyo ya mina , hi ntumbuluko wa mina wa laha misaveni ndzi tirhela nawu wa ku dyoha .
45008001	Kutani sweswi a ka ha ri na ku avanyisiwa eka lava nga va ka Kriste Yesu .
45008002	Hikuva nawu wa Moya lowu nyikaka vutomi ha Kriste Yesu , wu ndzi ntshunxile eka nawu wa ku dyoha ni wa rifu .
45008003	Leswi Nawu wu tsandzekeke ku swi endla , hi mhaka ya ku tsana ka ntumbuluko wa laha misaveni , Xikwembu xi swi kotile : Xi avanyisile ku dyoha entumbulukweni lowu hi ku rhumela N'wana wa xona wa xiviri , a ri ni miri lowu fanaka ni miri wa hina wo fumiwa hi ku dyoha , leswaku a ta kota ku hlula ku dyoha .
45008004	Xikwembu xi endlile leswi , leswaku hina hi hanyaka ku nga ri hi ku landza swa ntumbuluko wa laha misaveni kambe hi ku landza swa Moya , hi kota ku yingisa hi ku hetiseka swileriso leswo lulama swa Nawu .
45008005	Hikuva lava hanyaka hi ku yingisa ntumbuluko wa laha misaveni , va ni mianakanyo leyi fumiwaka hi swa ntumbuluko lowu ; kambe lava hanyaka hi ku yingisa Moya , va ni mianakanyo leyi fumiwaka hi swa Moya .
45008006	Ku anakanya swa ntumbuluko wa laha misaveni i rifu , kambe ku anakanya swa Moya i vutomi ni ku rhula .
45008007	Hikokwalaho , mianakanyo leyi fumiwaka hi ntumbuluko wa laha misaveni yi lwa ni Xikwembu , hikuva a yi yingisi Nawu wa Xikwembu ; naswona yi nga ka yi nga swi koti .
45008008	Loko swi ri tano , lava fumiwaka hi ntumbuluko wa vona , va nga ka va nga tsakisi Xikwembu .
45008009	Kasi loko mi ri n'wina , a mi fumiwi hi ntumbuluko wa laha misaveni , kambe mi fumiwa hi Moya , loko hakunene Moya wa Xikwembu wu akile eka n'wina . Loko munhu a nga ri na Moya wa Kriste , a hi munhu wa yena .
45008010	Kambe loko Kriste a ri ka n'wina , hambiloko miri wa n'wina wu file hi mhaka ya ku dyoha , Moya i vutomi eka n'wina hi mhaka ya leswi mi nga endliwa lava lulameke hi Xikwembu .
45008011	Kutani loko Moya wa Xikwembu lexi nga pfuxa Yesu exikarhi ka vafi wu akile eka n'wina , yena loyi a pfuxeke Kriste exikarhi ka vafi , ú ta hanyisa miri wa n'wina wa ku fa , hi Moya wa yena lowu akeke eka n'wina .
45008012	Hikokwalaho , vamakwerhu , ha boheka ku ka hi nga hanyi hi ku yingisa ntumbuluko wa laha misaveni .
45008013	Loko mi hanya hi ku yingisa ntumbuluko wa n'wina , mi ta fa ; kambe loko mi dlaya mikhuva leyo biha ya miri hi matimba ya Moya , mi ta hanya .
45008014	Vanhu hinkwavo lava fambisiwaka hi Moya wa Xikwembu i vana va Xikwembu .
45008015	Hikuva Moya lowu mi nga nyikiwa wona , a wu mi endli mahlonga ni ku tlhela wu mi vangela ku chava , kambe wu mi endla vana ; hi matimba ya Moya lowu , hi huwelela hi ku : “ Abba , Tatana ! ”
45008016	Moya lowu wu yima ni mimoya ya hina ku tiyisa leswaku hi vana va Xikwembu .
45008017	Kutani leswi hi nga vana , naswona hi vadyandzhaka ; hi vadyandzhaka va Xikwembu , ni vadyandzhaka swin'we na Kriste ; leswi kunene hi xanisekaka na yena , swi vula leswaku hi ta kwetsimisiwa na yena .
45008018	Hikokwalaho ke , ndzi anakanya leswaku mahlomulo ya nkarhi wa sweswi a ma faneli ku ringanisiwa ni ku kwetsima loku hi nga ta kombiwa kona .
45008019	Hikuva swivumbiwa hinkwaswo swi langutela , hi ku navela lokukulu , leswaku Xikwembu xi kombisa erivaleni vana va xona .
45008020	Leswi vumbiweke swi nyiketiwile eka swa hava , ku nga ri hi ku rhandza ka swona , kambe hi ku rhandza ka Loyi a swi nyiketeke . Kambe ku langutela ku kona
45008021	ka leswaku swivumbiwa leswi swi ta ntshunxiwa na swona evuhlongeni bya leswo bola , ku ta amukela ku ntshunxeka loko kwetsima loku nga ka vana va Xikwembu .
45008022	Hikuva hi tiva leswaku , ku fikela namuntlha , swivumbiwa hinkwaswo swa konya hi ku vaviseka loku fanaka ni ku vaviseka ka ku veleka .
45008023	A ku konyi swivumbiwa ntsena , kambe na hina hi nga amukela mihandzu yo rhanga ya Moya lowo Kwetsima , ha konya endzeni ka hina , hi ri karhi hi langutela ku endliwa vana , ku nga ku kutsuriwa ka miri wa hina .
45008024	Hi ponisiwile hi ri ni ku langutela loku ; kasi leswi languteriwaka , loko swi vonaka , a swa ha languteriwi ; xana munhu a nga langutela leswi a swi vonaka xana ?
45008025	Kambe loko hi langutela leswi hi nga swi voniki , hi swi langutela hi ku tiyisela .
45008026	Hi mukhuva wolowo Moya na wona wa hi pfuna eku tsaneni ka hina ; hikuva a hi tivi ndlela leyi hi fanelaka ku khongela ha yona , kambe Moya , wona ha woxe , wu khongela Xikwembu ematshan'wini ya hina , loko hina hi konya kunene hi nga humesi marito .
45008027	Kutani Xikwembu lexi kambaka swa timbilu , xi tiva leswi Moya wu swi anakanyaka ; xi tiva leswaku Moya wu khongelela vahlawuriwa va xona hi ku ya hi ku rhandza ka xona .
45008028	Kambe hi tiva leswaku , etimhakeni hinkwato , Xikwembu xi le ntirhweni wa ku tisa leswinene eka lava va xi rhandzaka , va nga lava xi va vitaneke , hi ku ya hi makungu ya xona .
45008029	Hikuva lava xi va tiveke ka ha ri ku sunguleni , xi lulamisile ka ha ri khale leswaku va ta vonaka va ri lava fanaka ni N'wana wa xona , ni leswaku a va yena wa mativula exikarhi ka vamakwavo lavo tala .
45008030	Kutani lava xi nga lulamisa ta vona khale , xi tlhele xi va vitana ; ni lava xi va vitaneke , xi tlhele xi va endla va va lava lulameke ; ni lava xi nga va endla lava lulameke , xi tlhele xi va kwetsimisa .
45008031	Loko swi ri tano , xana hi nga ha vula yini etimhakeni teto ke ? Loko Xikwembu xi yima na hina , i mani la nga lwaka na hina xana ?
45008032	Xona hakunene , lexi nga tsetselelangiki N'wana wa xona wa xiviri kambe xi n'wi nyiketile hikwalaho ka hina hinkwerhu , xana xi nga tsandzekisa ku yini ku hi nyika swilo hinkwaswo mahala xana , kasi xi hi nyikile ni N'wana wa xona ?
45008033	I mani loyi a nga mangalelaka lava Xikwembu xi va hlawuleke xana ? Xikwembu hi xona lexi xi va khanisaka . I mani loyi a nga va vekaka nandzu xana ?
45008034	Kriste Yesu loyi a feke , kumbe hi nga ku , yena loyi a pfuxiweke eku feni , wa ha ri yena loyi a nga evokweni ra xinene ra Xikwembu , kutani hi yena loyi a hi khongelelaka .
45008035	I mani loyi a nga ta hi hambanisa ni rirhandzu ra Kriste ? Xana ma nga va maxangu , kumbe nhlomulo , kumbe ku xanisiwa , kumbe ndlala , kumbe vusweti , kumbe makhombo , kumbe fumu xana ?
45008036	Swa ha fana ni leswi tsariweke va ku : “ Siku hinkwaro ha dlawa hikwalaho ka wena , hi fanisiwa ni tinyimpfu leti yaka eku tlhaviweni . ”
45008037	E-e ! Eka sweswo hinkwaswo , hi hlula hi va hi hlurisisa hikwalaho ka yena loyi a hi rhandzeke .
45008038	Hikuva ndzi kholwa swinene ngopfu leswaku , hambi ri nga va rifu kumbe vutomi , hambi ti nga va tintsumi kumbe matimba ya mademona , hambi swi nga va leswi nga kona sweswi kumbe leswi nga ta ta , hambi yi nga va mimoya ya matimba
45008039	leyi nge henhla mpfhukeni kumbe leyi nge hansi ka misava , hambi xi nga va xivumbiwa xihi na xihi , ndzi ri : Ku hava lexi nga ta kota ku hi hambanisa ni rirhandzu ra Xikwembu leri nga kombisiwa ha Kriste Yesu , Hosi ya hina .
45009001	Ndzi vula ntiyiso ndzi ri wa ka Kriste , a ndzi hembi ; ni ripfalo ra mina , hi ku pfuniwa hi Moya lowo Kwetsima , ri tiyisa sweswo :
45009002	Hileswaku ndzi ni xikhutu lexikulu embilwini ni nhlomulo lowu nga heriki , hikwalaho ka vamakwerhu .
45009003	Hikuva a ndzi ta navela , mina hi xiviri xa mina , ku va loyi a cukumetiwaka , ndzi hambanisiwa na Kriste hikwalaho ka vona lava va nga va rixaka ra ka hina hi ku velekiwa .
45009004	Ndzi vula Vaisraele , vona lava va nga endliwa vana va Xikwembu , va nyikiweke ku kwetsima ka xona , ni mintwanano , ni Nawu , ni vukhongeri bya xiviri , ni switshembiso .
45009005	Vakokwa wa hina i va vona ; na yena Kriste ú huma erixakeni ra vona , hi tlhelo ra ku velekiwa . Xikwembu lexi nge henhla ka swilo hinkwaswo , a xi vongiwe hilaha ku nga heriki . Amen !
45009006	A swi vuli leswaku rito ra Xikwembu ri tsandzekile . Hikuva a hi hinkwavo lava humaka ka Israele lava nga Vaisraele va xiviri ;
45009007	naswona , a hi hinkwavo va rixaka ra Abrahama lava nga vuriwaka leswaku i vatukulu va yena va xiviri , hikuva Xikwembu xi te : “ Lava humaka eka Isaka hi vona lava nga ta vuriwa va rixaka ra wena . ”
45009008	Swi vula leswaku a hi vona lava nga vana hi tlhelo ra swa ntumbuluko , lava nga vana va Xikwembu ; kambe vana lava nga velekiwa hikwalaho ka xitshembiso xa xona , hi vona lava hlayiwaka leswaku i va rixaka ra xiviri .
45009009	Hikuva rito ra xitshembiso hi leri nge : “ Ndzi ta vuya hi nkarhi lowu vekiweke , kutani Sara ú ta va ni n'wana wa mufana . ”
45009010	A hi sweswo ntsena , kambe Rhaveka na yena , ú velekile vana hi nuna un'we ntsena , tata wa hina Isaka .
45009011	Kutani loko vana lava va nga si velekiwa , ni loko va nga si endla xo saseka kumbe xo biha , Rhaveka ú byeriwile leswaku : “ Lowa hosi ú ta tirhela lowa ndzisana . ”
45009012	A ku ri ku endlela leswaku makungu ya Xikwembu ya ku tihlawulela loyi xi n'wi lavaka , ma yisiwa emahlweni , ku nga ri hi ku vona mintirho ya munhu , kambe hikwalaho ka ku vitana ka Xikwembu .
45009013	Swa fana ni leswi tsariweke va ku : “ Ndzi rhandzile Yakobo , kambe ndzi vengile Esawu . ”
45009014	Loko swi ri tano , xana hi ta ku yini ? Xana Xikwembu xi tirha hi ku homboloka xana ? Niswitsanana !
45009015	Hikuva xi byela Muxe xi ku : “ Ndzi ta tsetselela loyi ndzi rhandzaka ku n'wi tsetselela ; loyi ndzi rhandzaka ku n'wi twela vusiwana , ndzi ta n'wi twela vusiwana . ”
45009016	Hikokwalaho ke , a hi mhaka leyi humaka eku rhandzeni ka munhu kumbe eku tikarhateni ka yena , kambe yi huma eka Xikwembu , xi nga xona xi tsetselelaka .
45009017	Hikuva tsalwa ri byela Faro ri ku : “ Loko ndzi ku kurisa , a ndzi endlela ku komba matimba ya mina ha wena , ni leswaku vito ra mina ri twarisiwa emisaveni hinkwayo . ”
45009018	Loko swi ri tano ke , Xikwembu xi tsetselela loyi xi rhandzaka ku n'wi tsetselela ; kutani xi nonon'hwisa loyi xi rhandzaka ku n'wi nonon'hwisa .
45009019	Loko swi ri tano , u ta ku ka mina : “ Hikwalaho ka yini Xikwembu xa ha veka vanhu milandzu xana ? Hikuva i mani la nga kanetaka leswi xona xi swi vulaka xana ? ”
45009020	Kasi u mani , wena munhu , ku phikisana ni Xikwembu ? Xana lexi vumbiwaka xi nga hundzuka xi vutisa muvumbi wa xona xi ku : “ U ndzi vumbisele yini sweswo ” xana ?
45009021	Hi tlhelo rin'wana , xana muvumbi a nga na matimba ehenhla ka vumba ra yena , ku endla , hi nkanyanga wun'we , xibya xin'wana xa nkoka ni xin'wanyana xo soleka xana ?
45009022	Kambe , ku yini ka swona ke , loko Xikwembu lexi a xi navela ku komba vukari bya xona ni ku endla leswaku ntamu wa xona wu tiviwa , xi vile ni mbilu leyo leha ngopfu , xi lehisela swibya leswi a swi vumberiwile ku kariheriwa ni ku fayeteriwa , xana ?
45009023	Kumbe , ku yini ka swona ke , loko xi endlele ku tivisa vukulu bya ku kwetsima ka xona , ehenhla ka swibya leswi a swi vumberiwile ku tsetseleriwa , swi nga swibya leswi xi swi lunghiseke ka ha ri ku sunguleni leswaku swi ta nyikiwa ku kwetsima ka xona , xana ?
45009024	Swibya leswi , hi hina lava xi hi vitaneke , hina hi humaka ku nga ri exikarhi ka Vayuda ntsena , kambe ni le xikarhi ka vamatiko .
45009025	Xi vurise sweswo ebukwini ya Hosiya , loko xi te : “ Lava a va nga ri vanhu va mina , ndzi ta va vula vanhu va mina ; ni wansati loyi a a nga rhandziwi , ndzi ta n'wi vula murhandziwa .
45009026	Kutani laha va nga tivisiwa leswaku : ‘ A mi vanhu va mina ’ , kona kwalaho va ta vuriwa vana va Xikwembu lexi hanyaka . ”
45009027	Na yena Esaya wa huwelela hi ta Israele , a ku : “ Hambiloko ntsengo wa Vaisraele wu kotisa sava ra lwandle , ku ta ponisiwa masalela ntsena ;
45009028	hikuva Hosi yi ta hetisa mhaka ya yona emisaveni , yi yi tsema hi ku hatlisa . ”
45009029	Swi fana ni leswi Esaya a nga rhanga a swi vula , loko a te : “ Loko Hosi ya matimba hinkwawo a yi nga hi siyelanga vatukulu , a hi ta va hi hundzukile hi fana na Sodoma , a hi ta va hi ringanisiwile na Gomora . ”
45009030	Kutani sweswi hi ta ku yini ke ? Hi ta ku : Vamatiko lava a va nga lavi ku va lavo lulama eka Xikwembu , va kumile ku lulama koloko , hi mhaka ya ku pfumela .
45009031	Kasi Vaisraele lava a va lava ku lulama loku kumiwaka hi ku yingisa Nawu , a va swi kotanga ku hetisisa Nawu lowu .
45009032	Hikwalaho ka yini ke ? Hikuva eku laveni ka vona , a va nga ri na ku pfumela , kambe a va tshemba mintirho ya vona ; va wele ehenhla ka ribye leri wisaka vanhu ,
45009033	hilaha ku tsariweke hakona va ku : “ Vona , ndzi veka eSiyoni ribye leri wisaka vanhu , ni ntambha leri ri va khunguvanyisaka ; kambe loyi a pfumelaka eka yena la nga ribye leri , a nga ka a nga khomiwi hi tingana . ”
45010001	Vamakwerhu , ku navela ka mbilu ya mina ni xikhongelo lexi ndzi va khongelelaka ha xona eka Xikwembu , hileswaku va ponisiwa .
45010002	Ndzi nga va mbhoni ya vona leswaku va hisekela Xikwembu , kambe va hiseka va nga ri na vutivi ;
45010003	hikuva leswi va nga tivangiki ku lulama loku nyikiwaka hi Xikwembu , kutani va lavaka ku lulama loku va tiendlelaka hi voxe , a va tivekanga ehansi ka ku lulama loku nyikiwaka hi Xikwembu .
45010004	Hikuva makumu ya Nawu i Kriste , ku endlela leswaku un'wana ni un'wana la pfumelaka a endliwa la lulameke .
45010005	Muxe ú tsarile leswaku munhu la lavaka ku lulama loku humaka eNawini , ú ta hanya ha kona .
45010006	Kambe ku lulama loku humaka eku pfumeleni , ku vula leswi : “ U nga tshuki u tivutisa leswaku xana la nga ta tlhandlukela etilweni i mani , hikuva ku vula sweswo i ku xikisa Kriste .
45010007	Naswona u nga vutisi leswaku xana la nga ta xikela exivandleni xa vafi i mani , hikuva ku vula sweswo i ku humesa Kriste exikarhi ka lava feke .
45010008	Kasi ku lulama ku vula leswi : “ Rito ri le kusuhi na wena , ri le non'wini wa wena ni le mbilwini ya wena . ”
45010009	Loko u vula hi nomo wa wena leswaku Yesu i Hosi , ni loko u pfumela embilwini ya wena leswaku Xikwembu xi n'wi pfuxile exikarhi ka vafi , u ta ponisiwa .
45010010	Hikuva munhu ú pfumela hi mbilu , kutani sweswo swi n'wi endla a va la lulameke ; ú vula hi nomo , kutani sweswo swi n'wi endla a va la ponisiwaka .
45010011	Tsalwa ri te : “ Un'wana ni un'wana la pfumelaka ka yena , a nga ka a nga khomiwi hi tingana . ”
45010012	A ku na ku hambana exikarhi ka Vayuda ni vamatiko , hikuva hinkwavo va na Hosi yin'we , leyi minkateko ya yona yi talelaka hinkwavo lava khongelaka yona .
45010013	Hikuva , “ un'wana ni un'wana la khongelaka vito ra Hosi , ú ta ponisiwa . ”
45010014	Kambe va ta khongerisa ku yini eka loyi va nga pfumelangiki ka yena xana ? Va ta pfumerisa ku yini eka loyi va nga twangiki ta yena ke ? Va ta ti twisa ku yini , loko va nga ri na mudyondzisi xana ?
45010015	Kutani vanhu va ta dyondzisisa ku yini , loko va nga rhumiwanga ke ? Hilaha ku tsariweke hakona va ku : “ A hi ku tsakisa ku vona lava taka , va tisa Mahungu Lamanene ! ”
45010016	Kambe a hi hinkwavo lava amukeleke Mahungu Lamanene , hikuva Esaya ú te : “ Hosi , xana i mani la kholweke leswi hi byeriweke swona xana ? ”
45010017	Hikokwalaho ke , ku pfumela ku ta hi ku twa , ni ku twa ku ta hi ku byeriwa rito ra Kriste .
45010018	Kambe ndza vutisa ndzi ri : Xana va nga va va nga ri twanga ke ? Hakunene va ri twile , hikuva : “ Ku dyondzisa ka vona ku twakele emisaveni hinkwayo , ni marito ya vona ma fikile emakun'wini ya misava . ”
45010019	Kambe ndzi engeta ndzi vutisa : Xana Vaisraele va nga va va nga swi tivanga ke ? Ku rhanga Muxe a hlamula a ku : “ Ndzi ta endla leswaku mi va ni mavondzo eka tiko leri nga riki nchumu ; ndzi ta endla leswaku mi va ni vukari eka tiko leri nga riki na ku twisisa . ”
45010020	Kutani Esaya a tatisa ni ku engetelela , a ku : “ Ndzi kumiwile hi lava a va nga ndzi lavi , ndzi humelele eka lava a va nga vutisi nchumu ha mina . ”
45010021	Kambe , hi tlhelo ra Vaisraele , ú ri : “ Masiku hinkwawo ndzi tshambulutile mavoko ya mina , ndzi vitana vanhu va mina lava tiarisaka , lava lwaka na mina . ”
45011001	Sweswi ndzi vutisa ndzi ri : Xana Xikwembu xi cukumetile tiko ra xona ke ? Niswitsanana ! Hikuva na mina ndzi Muisraele , wa rixaka ra Abrahama , wa nyimba ya Benjamini .
45011002	Xikwembu a xi cukumetanga tiko ra xona leri xi ri tiveke ka ha ri ku sunguleni . Xana a mi tivi leswi Tsalwa ri vulaka swona ehenhla ka Eliya xana ? Ú vilerile emahlweni ka Xikwembu hikwalaho ka Vaisraele , a ku :
45011003	“ Hosi , va dlele vaprofeta va wena , va mbundzumuxile tialitari ta wena ; ku lo sala mina ntsena , kutani va lava ku ndzi dlaya ! ”
45011004	Kambe Xikwembu xi n'wi hlamurile yini xana ? Xi te : “ Ndzi tihlayisele vavanuna va 7 000 , lava nga nkhinsamelangiki Baali . ”
45011005	Swa ha ri tano ni namuntlha : Ku ni masalela ya vanhu lava Xikwembu xi va hlawuleke hi tintswalo .
45011006	Kwalaho ke , loko ku ri hi tintswalo , a swi humi emintirhweni ; hikuva loko ku ri hi mintirho , tintswalo a ta ha ri tintswalo .
45011007	Xana hi nga vula yini ? Leswi Vaisraele a va swi lava , a va swi kumanga , kambe lava hlawuriweke hi Xikwembu va swi kumile . Lavan'wana va nonon'hwisiwile ,
45011008	hilaha ku tsariweke hakona , va ku : “ Xikwembu xi va nyikile moya wo tlanyala , ni mahlo lama nga kotiki ku vona , ni tindleve leti nga kotiki ku twa , ku fikela siku ra namuntlha . ”
45011009	Davhida na yena ú te : “ A swi ta va swona loko minkhuvo ya vona yi va hundzukela ntlhamu ni rindzi , yi va khugula ni ku va rihiseta !
45011010	Mahlo ya vona a ma hundzuke munyama , leswaku ma nga ha koti ku vona , ni minhlana ya vona , a yi tshame yi govekile ! ”
45011011	Ndzi engeta ndzi vutisa ndzi ku : Xana Vaisraele va khugukele ku wela makumu xana ? Niswitsanana ! Kambe hi nandzu wa ku wa ka vona , ku ponisiwa ku fikela vamatiko , leswaku Vaisraele va ta va ni mavondzo .
45011012	Kutani leswi nandzu wa ku wa ka vona wu endleke leswaku minkateko yi tala emisaveni , ni leswi ku tsandzeka ka vona ku endleke leswaku minkateko yi talela vamatiko , ngopfu-ngopfu ku vuya ka Vaisraele hi ntalo , ku ta tisa minkateko leyikulu !
45011013	Kutani sweswi ndzi vulavula na n'wina vamatiko , ndzi ri : Leswi ndzi nga muapostola wa vamatiko , ndzi tinyungubyisa hi ntirho wa mina
45011014	leswaku kumbexana ndzi nga endla va rixaka ra ka hina va va ni mavondzo , ndzi ta ponisa van'wana va vona .
45011015	Hikuva loko ku cukumetiwa ka vona ku endlile leswaku misava yi vuyelelana ni Xikwembu , ku amukeriwa ka vona hi Xikwembu ku ta vula yini , loko ku nga ri ku hanya ka lava a va file , xana ?
45011016	Loko leswo rhanga swa mbila swi humeseriwile Xikwembu , mbila hinkwayo i ya xona ; ni loko rimitsu ri nyikiwile Xikwembu , marhavi na wona i ya xona .
45011017	Kambe leswi marhavi man'wana ma phatluriweke , ni leswi wena mutlhwari wa le nhoveni u tlhomiweke ematshan'wini ya wona , u tlhela u phameriwa mafurha ya rimitsu ra mutlhwari wa le kaya ,
45011018	u nga tshuki u tikukumuxa , u sandza marhavi lama phatluriweke ; wo tikukumuxa ntsena , a hi wena la rhwalaka rimitsu , kambe i rimitsu leri ri ku rhwalaka .
45011019	Kumbexana u ta ku : “ Marhavi ma phaturiwile , leswaku mina ndzi tlhomiwa ematshan'wini ya wona . ”
45011020	Hiswona ; ma phatluriwile hikwalaho ka ku kala ku pfumela ; kutani wena u yima u tiyile hikwalaho ka ku pfumela . U nga tshuki u tikurisa ha swona , kambe chava !
45011021	Hikuva loko Xikwembu xi nga tsetselelanga marhavi ya xiviri , na wena a xi nga ku tsetseleri .
45011022	Hikokwalaho , xiyaxiya vunene bya Xikwembu , ni nkhavi wa xona ; nkhavi ehenhla ka lava weke , ni vunene ehenhla ka wena , loko u tiyisela evuneneni bya xona ; kambe loko u nga tiyiseli , na wena u ta tsemiwa .
45011023	Kambe na vona Vaisraele , loko va nga ha ali ku pfumela , va ta tlhela va tlhomiwa emutlhwarini hikuva Xikwembu xa swi kota ku tlhela xi va tlhoma .
45011024	Leswi wena u phatluriweke emutlhwarini wa nhova lowu u nga tumbuluka u ri wa wona , kutani u tlhomiwa , hi mukhuva lowu nga riki wa ntumbuluko , emutlhwarini lowu rimeriwaka wa laha kaya , ngopfu-ngopfu marhavi lama phatluriweke ya murhi wa laha kaya , ma ta hatla ma milelana , loko ma tlhomiwa emutlhwarini lowu nga wa wona .
45011025	Kutani vamakwerhu , ku endlela leswaku mi nga ti tshuka mi titiva ngopfu , ndzi lava leswaku mi tiva xihundla lexi : Hileswaku , hi tlhelo rin'wana , Vaisraele va nonon'hwisiwile , vamatiko va kondza va nghena eka Xikwembu hi ntalo .
45011026	Hi mukhuva wolowo tiko hinkwaro ra Israele ri ta ponisiwa , hilaha ku tsariweke hakona va ku : “ Muponisi ú ta huma eSiyoni , a endla leswaku Yakobo a tshika tindlela ta yena to fularhela Xikwembu .
45011027	Kutani hi wona ntwanano lowu ndzi nga ta wu endla na vona , loko ndzi susa swidyoho swa vona . ”
45011028	Leswi Vaisraele va nga ala Mahungu Lamanene , i valala va Xikwembu , ku pfuna n'wina vamatiko ; kambe leswi va nga hlawuriwa hi xona , i varhandziwa va xona hikwalaho ka vakokwa wa vona ;
45011029	hikuva tinyiko ta Xikwembu ni ku vitana ka xona a swi hundzuki .
45011030	Na n'wina vamatiko , a mi nga yingisi Xikwembu khale , kambe sweswi , hikwalaho ka Vaisraele lava nga yingisangiki , mi tsetseleriwile .
45011031	Hi mukhuva wolowo , hikwalaho ka tintswalo leti mi ti kumeke , na vona Vaisraele sweswi a va yingisi Xikwembu , kambe swi endlela leswaku va ta kuma ku tsetseleriwa na vona , sweswi .
45011032	Hikuva Xikwembu xi endlile leswaku vanhu hinkwavo va tsandzeka ku yingisa , leswaku xi ta kota ku va tsetselela hinkwavo .
45011033	Vukosi bya Xikwembu , ni vutlhari bya xona , ni vutivi bya xona , a hi ku enta ka swona ! Makungu ya xona ma nga pimisiwa ku yini , ni tindlela ta xona ti nga twisisiwa ku yini xana ?
45011034	Hikuva : “ I mani la tiveke mianakanyo ya Hosi xana ? Mutsundzuxi wa yena ú vile mani ke ?
45011035	I mani la nga rhanga a n'wi nyika xa nchumu , lexi a nga ta lava ku tlheriseriwa xona ke ? ”
45011036	Hikuva swilo hinkwaswo swi huma ka yena , swi kona hikwalaho ka yena , swi kongoma yena . Eka yena a ku ve ku dzuneka hilaha ku nga heriki ! Amen !
45012001	Loko swi ri tano vamakwerhu , ndza mi khongotela hikwalaho ka tintswalo ta Xikwembu , leswaku mi nyiketa vutomi bya n'wina hinkwabyo , byi va mhamba leyi hanyaka , leyi hlawulekeke , leyi amukelekaka eka Xikwembu ; hi wona magandzelele ya n'wina ya xiviri .
45012002	Mi nga landzi hanyelo ra nguva leyi , kambe mi pfumela ku hundzuka mi va vantshwa emiehleketweni ya n'wina , mi ta kota ku twisisa leswi ku rhandza lokunene ka Xikwembu , loku nkhensekaka ni ku hetiseka , ku nga swona .
45012003	Hikuva , hikwalaho ka tintswalo leti ndzi nga nyikiwa tona , ndzi byela un'wana ni un'wana wa n'wina , ndzi ku : Mi nga tshuki mi ehleketa leswaku mi tlula van'wana hi vukulu ; kambe mi fanele ku titsongahata , mi ya hi mpimo wa ku pfumela lowu Xikwembu xi aveleke un'wana ni un'wana wa n'wina .
45012004	Hikuva kukota leswi hi nga ni swirho leswo tala emirini wun'we , kambe swona swi nga riki na ntirho wun'we ,
45012005	hi mukhuva wolowo , na hina , hambi hi tele , hi miri wun'we eka Kriste , kutani un'wana ni un'wana wa hina i xirho eka un'wana .
45012006	Hikokwalaho , leswi hi nga ni tinyiko leti hambaneke , hi ku ya hi leswi Xikwembu xi hi nyikeke swona , a hi ti tirhiseni ; loko hi ri ni nyiko ya ku profeta , a hi yi tirhiseni hi mpimo wa ku pfumela ka hina ;
45012007	loko hi ri ni nyiko ya ku tirhela van'wana , a hi va tirheleni . Loyi a nga ni nyiko ya ku dyondzisa , a a dyondzise ;
45012008	loyi a nga ni nyiko ya ku khongotela , a a khongotele ; loyi a hananaka , a a hanane hi mbilu leyo basa ; loyi a fambisaka van'wana , a a va fambise hi ku chivirika ; loyi a twelaka van'wana vusiwana , a a swi endle hi ku tsaka .
45012009	Rirhandzu ri nga tshuki ri va ni ku kanganyisa . Vengani leswo biha , mi namarhela leswinene .
45012010	Tolovelanani , mi rhandzana tanihi vamakwavo , mi tlula van'wana hi ku kombana xichavo .
45012011	Ku chivirika ka n'wina ku nga vohli , kambe mi va ni ku hiseka emoyeni , mi tirhela Hosi .
45012012	Tsakani eku languteleni , mi tiyisela emaxangwini , mi chivirika eku khongeleni .
45012013	Pambulelani vahlawuriwa va Xikwembu loko va pfumala , mi gingirika eku amukeleni ka vaendzi .
45012014	Katekisani lava va mi xanisaka ; katekisani , mi nga rhuketeli .
45012015	Tsakani ni lava tsakaka , mi rila ni lava rilaka .
45012016	Hanyisanani hi moya wun'we ; mi nga tshuki mi navela leswi tlakukeke , kambe mi tolovelana ni lava titsongahataka ; mi nga tivoni vutlhari .
45012017	Mi nga rihiseli swo biha hi leswo biha , ni ka munhu ni un'we . Ringetani ku endla leswi vanhu hinkwavo va swi vonaka swi ri leswo saseka .
45012018	Endlani hinkwaswo leswi mi swi kotaka , hi tlhelo ra n'wina , ku hanyisana ni vanhu hinkwavo hi ku rhula .
45012019	Varhandziwa , mi nga tshuki mi tirihisela mi ri n'wina ; kambe kendlukelani vukari bya Xikwembu , hikuva ku tsariwile va ku : “ Ku rihisa i ka mina ; hi mina loyi ndzi nga ta rihisela , ku vula Hosi . ”
45012020	Hikokwalaho : “ Loko nala wa wena a ri ni ndlala , n'wi phamele ; loko a ri ni torha , n'wi siyele a nwa ; hikuva loko u endlisa sweswo , u ta n'wi khomisa tingana letikulu . ”
45012021	U nga tshuki u hluriwa hi leswo biha , kambe hlula leswo biha hi leswinene .
45013001	Munhu un'wana ni un'wana a a tiveke ehansi ka tihosi , hikuva a ku na vuhosi lebyi nga humiki eka Xikwembu ; kutani tihosi leti nga kona , ti vekiwile hi Xikwembu .
45013002	Hikwalaho loyi a solaka vuhosi , ú sola ku lerisa ka Xikwembu ; kutani lava solaka , va tivangela ku avanyisiwa .
45013003	Tihosi i valala ku nga ri eka lava endlaka leswinene , kambe eka lava endlaka leswo biha . Xana u lava ku hanya u nga chavi emahlweni ka hosi xana ? Endla leswinene , yi ta ku nkhensa ;
45013004	hikuva hosi i nandza wa Xikwembu ku ku pfuna . Kambe loko u endla leswo biha , u fanele ku chava , hikuva hosi a yi lo halahala ku tamela banga ; yi rhumiwile hi Xikwembu ku va murihiseti la baka mudyohi .
45013005	Hikwalaho swa fanela leswaku munhu a tiveka ehansi ka vuhosi , ku nga ri ntsena hikwalaho ka ku chava ku biwa , kambe ku ri hikwalaho ka ripfalo .
45013006	Nakambe hi swona leswi endlaka leswaku mi humesa ndzuvo ; hikuva tihosi i vatirhi va Xikwembu , lava tinyiketaka ku tirha ntirho wolowo .
45013007	Humeselani hinkwavo tifanelo ta vona ; loyi a fanelaka ku amukela ndzuvo , n'wi nyikeni ; loyi a fanelaka ku luviwa , n'wi luveni ; loyi a fanelaka ku chaviwa , n'wi chaveni ; loyi a fanelaka ku xiximiwa , n'wi xiximeni .
45013008	Mi nga tshuki mi va ni nandzu eka munhu na un'we , loko wu nga ri wa ku rhandzana ; hikuva , la rhandzaka van'wana , ú hetisisile Nawu .
45013009	Hakunene milawu leyi nge : “ U nga tshuki u oswa , u nga tshuki u dlaya , u nga tshuki u yiva , u nga tshuki u navela swa van'wana ” , hambi yi ri milawu yin'wana hinkwayo , yi katsakanyiwa hi rito leri nge : “ Rhandza munhu-kuloni kukota loko u tirhandza . ”
45013010	La nga ni rirhandzu , a nga endleli munhu-kulobye swo biha . Hikokwalaho , rirhandzu ri hetisisa Nawu .
45013011	Endlani leswi , hikuva mi tiva leswaku i nkarhi wihi sweswi : Hi wona nkarhi wa n'wina wa ku pfuka evurhongweni ; hikuva namuntlha , ku ponisiwa ku kusuhi ku tlula siku hi pfumeleke .
45013012	Vusiku byi hundzile , dyambu ri lava ku huma . Hikokwalaho , a hi cukumeteni mintirho ya munyama , kutani hi hakarha matlhari ya ku vonakala .
45013013	A hi fambeni hi mukhuva lowu fanelaka , kukotisa vanhu lava fambaka ni nhlekanhi , ku nga ri hi makampfu ni ku pyopyiwa , ku nga ri hi swa manyala ni vuoswi , ku nga ri hi timholovo ni mavondzo ;
45013014	kambe mi ambala Hosi Yesu Kriste , kutani mi nga tsetseleri swa ntumbuluko wa n'wina wa laha misaveni , hi ku wu kolwisa eku naveleni ka wona .
45014001	Loyi a tsaneke eku pfumeleni , n'wi amukeleni , kambe mi nga phikisani na yena loko mi hambana hi mianakanyo .
45014002	Un'wana la nga ni matimba eku pfumeleni , ú dya xin'wana ni xin'wana ; un'wana la tsaneke eku pfumeleni ú dya matsavu ntsena .
45014003	Loyi a dyaka xin'wana ni xin'wana , a nga tshuki a sola loyi a nga dyiki ; ni loyi a nga dyiki xin'wana ni xin'wana , a nga tshuki a avanyisa loyi a dyaka , hikuva i Xikwembu lexi xi n'wi amukeleke .
45014004	Xana u mani wena ku avanyisa nandza wa munhu un'wana ? Hambi a yima kumbe ku wa , sweswo swi tiviwa hi n'wini wa yena ; kambe ú ta yima , hikuva Hosi ya swi kota ku n'wi pfuxa a yima .
45014005	Un'wana ú pimanisa leswaku siku rin'wana ri tlula lerin'wana ; kasi un'wana ú pimanisa leswaku masiku hinkwawo ma fana . Un'wana ni un'wana ú fanele ku tipimanisela swinene hi yexe emiehleketweni ya yena .
45014006	Loyi a hlawulekisaka siku , ú ri hlawulekisela Hosi ; ni loyi a dyaka xin'wana ni xin'wana , ú endlela Hosi , hikuva ú nkhensa Xikwembu ha swona . Na yena loyi a nga dyiki xin'wana ni xin'wana , ú endlela Hosi , kutani ú nkhensa Xikwembu .
45014007	Hikuva ku hava na un'we wa hina la tihanyelaka , naswona ku hava munhu la tifelaka ; loko hi hanya , hi hanyela Hosi ;
45014008	loko hi fa , hi fela Hosi ; hikokwalaho , hambi hi hanya , hambi hi fa , hi va Hosi .
45014009	Hikuva Kriste ú file , a tlhela a pfuka a hanya , leswaku a ta va Hosi ya lava feke ni ya lava hanyaka .
45014010	Xana wena u avanyisela yini makwenu xana ? Naswona u solela yini makwenu ? Kasi hinkwerhu hi ta humelela emahlweni ka xiluvelo xa Xikwembu ku avanyisiwa .
45014011	Hikuva eMatsalweni , Hosi yi ri : “ Mina ndza hanya , hikokwalaho vanhu hinkwavo va ta ndzi nkhinsamela , hinkwavo va ta ku , ndzi Xikwembu . ”
45014012	Hi mukhuva wolowo , un'wana ni un'wana wa hina ú ta tihlamulela hi yexe emahlweni ka Xikwembu .
45014013	Loko swi ri tano , a hi tshikeni ku avanyisana . Ematshan'wini ya swona , tiboheni leswaku mi nga veki endleleni ya makwenu xo n'wi khunguvanyisa kumbe ku n'wi wisa .
45014014	Ndza swi tiva ni ku kholwa swinene , hikwalaho ka Hosi Yesu , leswaku ku hava xilo ni xin'we lexi , hi xoxe , xi nyameke ; kambe xilo xi nyamile ntsena eka yena loyi a anakanyaka leswaku xi nyamile .
45014015	Loko makwenu a twa ku vaviseka hi mhaka ya leswi wena u swi dyaka , a wa ha fambi hi rirhandzu . U nga tshuki u lovisa la nga feriwa hi Kriste hi mhaka ya leswi wena u swi dyaka .
45014016	Mi nga pfumeli leswaku leswi nga swinene eka n'wina swi soriwa .
45014017	Hikuva Mfumo wa Xikwembu a hi ku dya , a hi ku nwa ; kambe i ku lulama , ni ku rhula , ni ku tsaka , hi matimba ya Moya lowo Kwetsima .
45014018	Loyi a tirhelaka Kriste hi mukhuva wolowo , ú tsakisa Xikwembu , naswona ú nkhensiwa hi vanhu .
45014019	Loko swi ri tano ke , a hi laveni leswi hi pfunaka ku hanya hi ku rhula , ni ku akisana .
45014020	U nga hahluli ntirho wa Xikwembu hikwalaho ka swakudya . Swilo hinkwaswo swi tengile ; kambe i ku hoxa loko munhu , hi ku dya ka yena , a khunguvanyisa van'wana .
45014021	Swi sasekile loko u nga dyi nyama kumbe u nga nwi vhinyo , ni loko u titsona xilo xihi ni xihi lexi nga vangelaka makwenu ku khunguvanyeka .
45014022	Leswi u swi kholwaka wena embilwini ya wena , a yi ve mhaka ya wena ni Xikwembu . Ku katekile munhu loyi a nga titwiki ku hoxa eswilweni leswi a vonaka leswaku swi tengile .
45014023	Kambe loyi a kanakanaka , wa avanyisiwa loko a dya , hikuva a nga endli hi ku kholwa ; kutani xin'wana ni xin'wana lexi nga endliwiki hi ku kholwa , i xidyoho .
45015001	Hina lava hi nga ni matimba , hi fanele ku rhwala ku hluleka ka lava tsaneke , ku nga ri ku titsakisa hina vinyi .
45015002	Un'wana ni un'wana wa hina a a tsakise munhu-kulobye , a n'wi navelela leswinene , leswi n'wi akaka .
45015003	Hikuva hambi a ri Kriste , a nga titsakisanga , kambe , hilaha ku tsariweke ha kona : “ Ku sandza ka lava ku sandzaka ku ndzi wele henhla . ”
45015004	Hinkwaswo leswi tsariweke hi lava khale , swi tsariwile leswaku hi dyondza ha swona , ni leswaku hi va ni ku langutela , hikwalaho ka ku tiyisela ni ku chaveleriwa loku hi ku kumaka eMatsalweni .
45015005	Ingi Xikwembu lexi ku tiyisela ni ku chaveleriwa ku humaka ka xona , xi nga mi nyika n'wina hinkwenu ku anakanya loku fanaka , hi ku landza ntila wa Kriste Yesu ,
45015006	ku endlela leswaku hinkwenu mi va mbilu yin'we ni nomo wun'we , mi dzunisa Xikwembu , Tata wa Hosi ya hina Yesu Kriste .
45015007	Hikokwalaho , amukelanani , kukotisa leswi Kriste na yena a mi amukeleke , eku dzuniseni ka Xikwembu .
45015008	Hikuva ndza mi byela leswaku Kriste ú ve nandza eka Vayuda , ku kombisa ku tshembeka ka Xikwembu , ni ku endla leswaku switshembiso leswi nga nyikiwa vakokwana swi hetiseka ,
45015009	ni leswaku vamatiko va ta kota ku dzunisa Xikwembu hikwalaho ka tintswalo ta xona , hilaha swi tsariweke hakona va ku : “ Hikokwalaho , ndzi ta ku dzunisa exikarhi ka vamatiko , ndzi ta yimbelela ndzi twarisa vito ra wena . ”
45015010	Nakambe , a ku : “ N'wina vamatiko , tsakani , swin'we ni vanhu va Xikwembu . ”
45015011	Nakambe , va ku : “ N'wina vamatiko hinkwenu , dzunisani Hosi , vanhu hinkwavo a va yi dzunise . ”
45015012	Kambe-kambe , Esaya a ku : “ Hluke ra Yese ri ta ta , yena loyi a humelelaka ku ta fuma matiko ; eka yena , vamatiko va ta va ni ku langutela . ”
45015013	Ingi Xikwembu lexi ku langutela ku humaka ka xona xi nga mi tata hi ku tsaka hinkwako ni ku rhula hinkwako eku pfumeleni , leswaku , hi matimba ya Moya lowo Kwetsima , ku langutela ku mi talela , ku va ku khapa .
45015014	Loko ndzi ri mina , vamakwerhu , ndza tshemba leswaku na n'wina mi talele hi vunene , ni leswaku mi ni vutivi lebyo tala bya tinxaka-xaka ; ma swi kota ni ku tsundzuxana .
45015015	Hambiswiritano , ndzi tinyikile matimba ku mi tsalela hi timhaka tin'wana , ku ta mi tsundzuxa ha tona ; ndzi endlile sweswo hikwalaho ka tintswalo leti Xikwembu xi ndzi nyikeke tona ,
45015016	ku va nandza wa Kriste Yesu exikarhi ka vamatiko . Mina , kukota muprista , ndzi vula Mahungu Lamanene ya Xikwembu leswaku vamatiko va va mhamba leyi amukelekaka eka xona , leyi hlawulekisiweke hi Moya lowo Kwetsima .
45015017	Loko swi ri tano , hikwalaho ka Kriste Yesu , ndza tidzunisa hi ntirho wa mina wo tirhela Xikwembu ;
45015018	hikuva ndzi nga ka ndzi nga tiyi nhlana ku vula nchumu , ehandle ka leswi Kriste a nga swi endla ha mina , ku tisa vamatiko eku yingiseni , hi marito ni mintirho ,
45015019	hi matimba ya mahlori ni swihlamariso , ni matimba ya Moya ; hi mukhuva wolowo , ndzi haxile Mahungu Lamanene ya Kriste ematlhelweni hinkwawo , ku sukela le Yerusalema , ku ya fika le Iliriya ;
45015020	a ku ri ku navela ka mina lokukulu ku vula Mahungu Lamanene lomu vito ra Kriste a ri nga si tiviwa kona , leswaku ndzi nga tshuki ndzi aka emasungulweni lama vekiweke hi munhu un'wana .
45015021	Hilaha ku tsariweke hakona , “ Lava nga byeriwangiki ta yena , va ta vona ; ni lava nga twangiki ta yena , va ta twisisa . ”
45015022	Hi yona mhaka leyi hakanyingi yi ndzi siveleke ku ta le ka n'wina .
45015023	Kambe sweswi a ndza ha ri na ntirho etikweni leri ; kutani leswi ku nga ni malembe layo tala ndzi navelaka ku mi endzela ,
45015024	ndzi ta ta eka n'wina loko ndzi ya le Spaniya , hikuva ndzi tshemba leswaku ndzi ta hundza ndzi mi vona ; naswona , hi n'wina mi nga ta ndzi pfuna ku hundzela emahlweni , loko ndzi ta va ndzi tiphinilenyana hi ku tshama na n'wina .
45015025	Kambe sweswi , ndza ha ya le Yerusalema , ku ya tirhela vahlawuriwa va Xikwembu kona ;
45015026	hikuva va le Makedoniya ni va le Akaya va tibohile hi ku tsaka ku hlenga swo pfuna swisiwana leswi nga kona exikarhi ka vahlawuriwa va le Yerusalema .
45015027	Va tibohile hi ndlela yeleyo , kambe naswona va ni fanelo eka va le Yerusalema . Hikuva leswi vamatiko va averiweke minkateko ya Moya leyi nga ya Vayuda , na vona va fanele ku tirhela Vayuda hi minkateko ya vona ya swa misava .
45015028	Kutani ke loko ndzi ta va ndzi hetile sweswo , ni loko ndzi ta va ndzi vekile mali hinkwayo emavokweni ya vona , ndzi ta hundza hi le ka n'wina , loko ndzi ya le Spaniya .
45015029	Ndza swi tiva leswaku , loko ndzi fika eka n'wina , ndzi ta mi tisela ndzalo ya minkateko ya Kriste .
45015030	Kutani ndza mi khongotela , vamakwerhu , hi Hosi ya hina Yesu Kriste ni rirhandzu ra Moya , leswaku mi ndzi seketela hi matimba , emikhongelweni ya n'wina leyi mi ndzi khongelelaka ha yona eka Xikwembu ,
45015031	leswaku ndzi pona eka lava nga pfumeriki va le Yudiya , ni leswaku ntirho lowu ndzi nga ta wu tirha le Yerusalema wu amukeleka eka vahlawuriwa va Xikwembu ;
45015032	hi ndlela leyi ndzi ta kota ku mi endzela hi ku tsaka , loko Xikwembu xi swi rhandza , kutani ndzi kuma ku wisa ndzi ri na n'wina .
45015033	Xikwembu lexi nyikaka ku rhula a xi ve na n'wina hinkwenu ! Amen !
45016001	Ndzi mi tivisa Manana Febe , makwerhu eHosini la tirhelaka kereke ya le Kenikreya ;
45016002	n'wi amukeleni hi vito ra Hosi , hilaha vahlawuriwa va Xikwembu va fanelaka ku amukeriwa hakona ; kutani mi n'wi pfuna hi xin'wana ni xin'wana lexi a nga kombelaka leswaku mi n'wi pfuna ha xona , hikuva ú pfunile lavo tala , na mina ú ndzi pfunile .
45016003	Ndzi runguleleni Prisila na Akwila , vatirhi-kulorhi entirhweni wa Kriste Yesu ,
45016004	lava nyiketeke vutomi bya vona ku ndzi ponisa ; a hi mina ntsena loyi a va nkhensaka , kambe na tona tikereke hinkwato ta vamatiko ta va nkhensa .
45016005	Ndzi runguleleni na yona kereke leyi hlanganaka endlwini ya vona . Ndzi runguleleni na Epayineto , murhandziwa wanga , a nga yena wo sungula ku pfumela eka Kriste le Asiya .
45016006	Ndzi runguleleni Mariya la tirheke ngopfu exikarhi ka n'wina .
45016007	Ndzi runguleleni Androniko na Yuniya , va nga Vayuda va ka hina lava a ndzi ri na vona ekhotsweni ; va tiveka swinene exikarhi ka vaapostola , naswona va ndzi rhangele ku va va ka Kriste .
45016008	Ndzi runguleleni Ampliyato , murhandziwa wanga eHosini .
45016009	Ndzi runguleleni Urbano , mutirhi-kulorhi entirhweni wa Kriste , na Stako , murhandziwa wanga .
45016010	Ndzi runguleleni Apele , munhu la tshembekeke evukristeni . Ndzi runguleleni va ndyangu wa Aristobulo .
45016011	Ndzi runguleleni Herodiyoni , Muyuda wa ka hina . Ndzi runguleleni lava nga vakriste endyangwini wa Narkiso .
45016012	Ndzi runguleleni Trifena na Trifosa , vamanana lava tirhelaka Hosi . Ndzi runguleleni Persida , manana la rhandziwaka , la tirheleke Hosi hi leswo tala .
45016013	Ndzi runguleleni Rhufasi , mukriste la tivekaka swinene , mi rungula ni mana wa yena , loyi a nga manana ni le ka mina .
45016014	Ndzi runguleleni Asinkrito na Filego , na Hermesi , na Patroba , na Hermasi , ni vamakwavo eHosini lava nga na vona .
45016015	Ndzi runguleleni Filologo , na Yuliya , na Neriya , ni makwavo wa xisati , na Olimpa , ni vahlawuriwa va Xikwembu hinkwavo lava nga na vona .
45016016	Xewetanani hi ku ntswontswana ka vukwavo . Tikereke hinkwato ta Kriste ta mi rungula .
45016017	Ndza mi khongotela vamakwerhu , ndzi ri : Mi tivonela eka lava pfuxaka ku avana , ni swikhunguvanyiso , lava va mi humesaka etidyondzweni leti mi ti kumeke ; hambanani na vona ;
45016018	hikuva lavo tano a va tirheli Hosi ya hina Kriste , kambe va tirhela ku navela ka vona ntsena ; hi ku nandzihisa marito ni ku sasekisa mavulavulele , va hambukisa mianakanyo ya lava nga tiviki nchumu .
45016019	Ku yingisa ka n'wina ku twakele eka vanhu hinkwavo ; ndzi tsaka hi n'wina emhakeni leyi ; kambe ndzi lava leswaku mi va lavo tlhariha hi tlhelo ra leswinene , ni lava nga tiviki nchumu hi tlhelo ra leswo biha .
45016020	Xikwembu lexi nyikaka ku rhula , xi ta hatla xi pfotlosela Santhana ehansi ka milenge ya n'wina . Tintswalo ta Hosi ya hina Yesu , a ti ve na n'wina !
45016021	Mutirhi-kulorhi Timotiya , wa mi rungula ; na vona Vayuda va ka hina va Lukiyo na Yasoni na Sosipatro , va mi rungula .
45016022	Mina Tertiyo , mutsari wa papila leri , ndza mi rungula hi vito ra Hosi .
45016023	Gayo , loyi a nga tshama a rhurhela mina ni kereke hinkwayo , wa mi rungula . Erasto , mutameri wa nkwama wa muti , na Kwarto makwerhu , va mi rungula . [
45016024	Tintswalo ta Hosi ya hina Yesu Kriste a ti ve na n'wina hinkwenu . Amen ! ]
45016025	Eka yena la kotaka ku mi tiyisa , hi ku ya hi Mahungu Lamanene lawa ndzi ma dyondzisaka , ma nga mahungu ya Yesu Kriste , naswona hi ku ya hi xihundla lexi nga hlavuteriwa , xi nga xihundla lexi a xi fihlekile malembe ni malembe ,
45016026	kambe sweswi xi humeseriweke erivaleni hi Matsalwa ya vaprofeta , hi ku landza ku lerisa ka Xikwembu lexi nga heriki , xona xihundla lexi xi nga tivisiwa vamatiko hinkwavo , leswaku vanhu va pfumela , va tlhela va yingisa ,
45016027	eka Xikwembu xi ri xoxe xa vutlhari , a ku ve ku dzuneka ha Yesu Kriste , hi minkarhi ni minkarhi , Amen !
46001001	Mina Pawulo loyi a vitaniweke hi ku rhandza ka Xikwembu ku va muapostola wa Kriste Yesu , na Sostene makwerhu ,
46001002	hi tsalela kereke ya Xikwembu leyi nge Korinto , va nga lava vitaniweke ku va vahlawuriwa va Xikwembu ni ku basisiwa eka Kriste Yesu ; hi tsalela ni hinkwavo lava nge matikweni hinkwawo , lava khongelaka vito ra Hosi ya hina Yesu Kriste yi nga Hosi ya vona ni ya hina , hi ri :
46001003	Tintswalo ni ku rhula a swi ve na n'wina , swi huma eka Xikwembu Tata wa hina , ni ka Hosi Yesu Kriste !
46001004	Masiku hinkwawo ndzi nkhensa Xikwembu xa mina hikwalaho ka n'wina . Ndzi xi nkhensa hikwalaho ka tinyiko ta xona leti mi ti kumeke eka Kriste Yesu .
46001005	Eka yena mi endliwile lava fumeke matlhelo hinkwawo , eku vulavuleni hinkwako , ne ku tiveni hinkwako ,
46001006	hikuva vumbhoni bya hina eka Kriste byi tiyisiwile exikarhi ka n'wina ;
46001007	hikokwalaho a mi pfumali nyiko ni yin'we ya Moya , loko mi ri karhi mi langutela ku hlavuteriwa ka Hosi ya hina Yesu Kriste ,
46001008	loyi a nga ta mi tiyisa ku yisa eku heteleleni , mi va lava nga solekiki hi siku ra Hosi ya hina Yesu Kriste .
46001009	Xikwembu xa tshembeka , xona lexi xi mi vitaneleke ku va ni xinakulobye ni N'wana wa xona Yesu Kriste Hosi ya hina .
46001010	Ndza mi khongotela vamakwerhu , hi vito ra Hosi ya hina Yesu Kriste , ndzi ri : Twananani hinkwenu eku vulavuleni . Ku nga tshuki ku va ni ku avana exikarhi ka n'wina , kambe mi hlangana mi va van'we eku anakanyeni ne makungwini ya n'wina ;
46001011	hikuva , vamakwerhu , ndzi byeriwile ta n'wina hi va ka Klowe , va ri ku kanetana ku kona exikarhi ka n'wina .
46001012	Ndzi vula hi leswi : Un'wana wa n'wina ú ri : “ Mina , ndzi wa ka Pawulo ” , un'wana a ku : “ Mina ndzi wa ka Apolosi ” , un'wana a ku : “ Mina ndzi wa ka Kefasi ” , kasi un'wana a ku : “ Mina ndzi wa ka Kriste . ”
46001013	Xana Kriste ú avanile xana ? Xana Pawulo ú tshama a vambiwa a vamberiwa n'wina xana , kumbe xana mi khuvuriwile hi vito ra Pawulo xana ?
46001014	Ndza nkhensa , hikuva a ndzi khuvulanga ni un'we wa n'wina , loko a nga ri Krispo na Gayo .
46001015	Hikokwalaho , a ku na loyi a nga vulaka leswaku mi khuvuriwile hi vito ra mina .
46001016	( Ndzi khuvurile ni ndyangu wa va ka Stefanasi . Ehandle ka sweswo a ndza ha tsundzuki loko kumbe ndzi nga va ndzi khuvurile ni un'wana . )
46001017	Kriste ú ndzi rhumile , ku nga ri ku ta khuvula , kambe ku ta twarisa Mahungu Lamanene ; naswona , ku nga ri hi vutlhari eku vulavuleni , leswaku xihambano xa Kriste xi nga tshuki xi hundzuka swa hava .
46001018	Dyondzo ya xihambano i vuhunguki eka lava lovaka ; kambe eka hina lava ponisiwaka i matimba ya Xikwembu .
46001019	Hikuva ku tsariwile leswaku : “ Ndzi ta onha vutlhari bya tintlhari , ndzi bakanya vutivi bya vativi . ”
46001020	Yi kwihi ntlhari xana ? Ú kwihi mutsari xana ? Loyi a tsakelaka ku phikisana na van'wana hi swa misava leyi , ú kwihi ke ? Xana Xikwembu a xi kombanga leswaku vutlhari bya misava leyi i vuhunguki ke ?
46001021	Hikuva , evutlharini bya xona , Xikwembu xi endlile leswaku vanhu va misava , hi vutlhari bya vona , va tsandzeka ku xi tiva . Kutani swi tsakisile Xikwembu ku ponisa lava pfumelaka , hi ku tirhisa swo sweswi vanhu va nge i “ vuhunguki ” , loko hi twarisa Rito .
46001022	Vayuda va kombela mahlori , Vagriki vona va lava vutlhari ,
46001023	kambe loko hi ri hina hi twarisa Kriste la vambiweke , loyi a nga xikhunguvanyiso eka Vayuda ni vuhunguki eka vamatiko ;
46001024	kambe eka lava vitaniweke , hambi va ri Vayuda , hambi va ri Vagriki , Kriste i matimba ya Xikwembu ni vutlhari bya xona .
46001025	Hikuva leswi vanhu va nge i “ vuhunguki bya Xikwembu ” , swi ni vutlhari ku tlula vutlhari bya vanhu , ni leswi va nge i “ ku tsana ka Xikwembu ” , swi ni matimba ku tlula matimba ya vanhu .
46001026	Hikowalaho vamakwerhu , anakanyani leswi a mi ri swona loko mi vitaniwa : Hi ku vona ka vanhu , lava tlhariheke , ni lava tiyeke , ni lavo chaviseka , a va nga talanga exikarhi ka n'wina ;
46001027	kambe Xikwembu xi hlawurile leswi misava yi swi vonaka swi ri “ swa vuhunguki ” , ku khomisa tintlhari etingana . Xikwembu xi hlawurile leswi misava yi swi vonaka swi ri ni ku tsana , ku khomisa leswi nga ni matimba etingana .
46001028	Xikwembu xi hlawurile leswi misava yi swi langutelaka ehansi ni ku swi sola , leswi ni ku va kona swi nga riki kona , eku herisa leswi nga kona ,
46001029	leswaku ku nga vi na munhu ni un'we loyi a tidzunisaka emahlweni ka xona .
46001030	Hi ku endla ka xona , mi le ka Kriste Yesu , kutani hi xona Xikwembu lexi nga endla leswaku Kriste a va vutlhari eka hina ; ha yena hi endliwa lava lulameke , hi hundzuka vahlawuriwa va Xikwembu , hi va ni ku kutsuriwa .
46001031	Hikokwalaho Matsalwa ma vulaka leswaku : “ Loyi a lavaka ku tidzunisa , a a tidzunisele eHosini . ”
46002001	Hikokwalaho vamakwerhu , mina loko ndzi tile eka n'wina , a ndzi tanga hi ku tiendla la hlamarisaka hi ku vulavula kumbe hi vutlhari , siku ndzi mi tiviseke xihundla xa makungu ya Xikwembu ;
46002002	kambe ndzi tilulamisile leswaku , loko ndzi ri exikarhi ka n'wina , ndzi nga lavi ku tiva swin'wana loko a nga ri Yesu Kriste , yena Kriste la vambiweke .
46002003	Loko ndzi tile eka n'wina , a ndzi ri la tsaneke , ni ku chava , ni ku rhurhumela ngopfu .
46002004	A ndzi tirhisanga marito lama khorwisaka ya vutlhari , eku vulavuleni ka mina ni loko ndzi twarisa Rito . Kambe ndzi vekile xikombiso xa Moya ni xa matimba ya Xikwembu ,
46002005	leswaku ku pfumela ka n'wina ku nga akiwi ehenhla ka vutlhari bya vanhu , kambe ku akiwa ehenhla ka matimba ya Xikwembu .
46002006	Hambiswiritano , hi vulavula hi swa vutlhari exikarhi ka lava kuleke emoyeni , byi nga ri vutlhari bya minkarhi leyi , kumbe bya tihosi ta minkarhi leyi , hikuva va le ku herisiweni ;
46002007	kambe hi vulavula hi swa vutlhari bya Xikwembu , byi nga bya xihundla , vutlhari lebyi fihliweke , lebyi Xikwembu xi byi lunghiseke ka ha ri eku sunguleni , byi ta hi nyika ku dzuneka .
46002008	A ku na un'we wa tihosi ta minkarhi leyi , loyi a byi twisiseke ; loko onge va byi twisisile , ingi va nga vambanga Hosi ya ku dzuneka .
46002009	Kambe hilaha ku tsariweke hakona va ri : “ Leswi ni tihlo ni rin'we ri nga swi vonangiki , leswi ni ndleve ni yin'we yi nga swi twangiki , leswi nga si tshamaka swi nghena emiehleketweni ya munhu , hi swona leswi Xikwembu xi swi lunghiseleke lava va xi rhandzaka . ”
46002010	Kambe Xikwembu xi hi pfuletele swilo leswi hi Moya ; hikuva Moya wu lavisisa hinkwaswo , hambi swi ri swihundla leswi enteke swa Xikwembu .
46002011	I mani loyi a nga tivaka miehleketo ya munhu , loko wu nga ri moya wa munhu loyi , lowu nge ndzeni ka yena xana ? Hi mukhuva wolowo , a ku na munhu loyi a nga tivaka miehleketo ya Xikwembu , loko wu nga ri Moya wa Xikwembu .
46002012	Hina a hi amukelanga moya wa misava leyi , kambe hi amukerile Moya lowu humaka eka Xikwembu , leswaku hi ta tiva hinkwaswo leswi hi nyikiweke swona hi Xikwembu .
46002013	Leswi , hi swona leswi hi vulavulaka ha swona , ku nga ri hi marito lama dyondzisiweke hi vutlhari bya vanhu , kambe hi marito lama dyondzisiweke hi Moya , hi ri karhi hi hlamusela swa Moya eka lava nga ni Moya .
46002014	Munhu loyi a nga riki na Moya , a nga amukeri swa Moya wa Xikwembu , hikuva eka yena i vuhunguki ; kutani wa hluleka ku swi twisisa , hikuva swi fanele ku avanyisiwa hi Moya .
46002015	Kambe la nga ni Moya , ú avanyisa hinkwaswo , kambe yena a nga avanyisiwi hi munhu .
46002016	Hikuva i mani loyi a tivaka miehleketo ya Hosi , leswaku a ta yi dyondzisa ke ? Loko hi ri hina hi ni miehleketo ya Kriste .
46003001	Hikokwalaho vamakwerhu , mina ndzi hlulekile ku vulavula na n'wina tanihi loko ndzi vulavula ni lava nga va Moya ; kambe ndzi vulavurile na n'wina tanihi loko mi ri vanhu va misava ntsena , lava fanaka ni swihlangi eka Kriste .
46003002	Ndzi mi wundlile hi ntswamba , ku nga ri hi swakudya leswi tiyeke , hikuva a mi nga si swi kota ku swi mita ; nisweswi a mi si swi kota ,
46003003	hikuva ma ha fana ni vanhu ntsena . Hikuva , loko mavondzo ni ku holova swi ri kona exikarhi ka n'wina , xana a mi fani ni vanhu ntsena ke ? Xana a mi hanyi tanihi vona ke ?
46003004	Loko un'wana a ku : “ Mina , ndzi wa ka Pawulo ” , ni loko un'wana a ku : “ Mina , ndzi wa ka Apolosi ” , xana a mi vanhu ntsena xana ?
46003005	Apolosi i ncini ? Na Pawulo i ncini ? I malandza ntsena lawa mi pfumeleke hi mhaka ya wona ; un'wana ni un'wana wa hina ú tirha leswi Hosi yi n'wi nyikeke ku swi tirha .
46003006	Mina ndzi byarile , Apolosi ú cheletile ; kambe Xikwembu hi xona xi miriseke .
46003007	Hikokwalaho , loyi a byalaka a hi nchumu , hambi loyi a cheletaka , kambe i Xikwembu , hikuva hi xona xi mirisaka .
46003008	Loyi a byalaka ni loyi a cheletaka va ringana , hambileswi un'wana ni un'wana a nga ta amukela hakelo ya yena hi mpimo wa ntirho wa yena .
46003009	Hikuva hina hi vatirhi-kuloni eka Xikwembu , n'wina mi nsimu ya Xikwembu , mi yindlu ya Xikwembu .
46003010	Hi tinyiko leti Xikwembu xi ndzi aveleke tona , mina ndzi vekile masungulo kukota muaki lowo tlhariha ; sweswi un'wana ú aka ehenhla ka wona . Munhu un'wana ni un'wana a a ake ehenhla ka wona hi ku xiyaxiya .
46003011	A ku na munhu loyi a nga vekaka masungulo man'wana ehandle ka lawa ya nga vekiwa , a nga yena Yesu Kriste .
46003012	Kambe loko munhu a aka ehenhla ka masungulo walawo hi nsuku , kumbe hi silivhere , hambi ku ri hi maribye ya nxavo wa nkoka , kumbe timhandze , kumbe byanyi , kumbe tinhlanga ,
46003013	ntirho wa munhu loyi wu ta vonaka ; hikuva siku ra Hosi ri ta fika ri ri ni ndzilo , ri ta komba leswi ntirho wa un'wana ni un'wana wu nga swona , kutani ndzilo wu ta ringeta ku tiya ka ntirho wa kona .
46003014	Loko leswi akiweke hi munhu loyi swi tiyile , ú ta kuma hakelo .
46003015	Kambe loko ntirho wa kona wu tshwa , ú ta pfumala hakelo ; loko a ri yena , ú ta ponisiwa , kambe swi ta endla onge na yena ú hundzile hi le ndzilweni .
46003016	Xana a mi tivi leswaku mi tempele ya Xikwembu , ni leswaku Moya wa Xikwembu wu akile eka n'wina xana ?
46003017	Loko munhu a onha tempele ya Xikwembu , Xikwembu xi ta n'wi onha na yena ; hikuva tempele ya Xikwembu yi hlawulekile , kutani n'wina mi tempele yoleyo .
46003018	Munhu a nga tshuki a tixisa . Loko un'wana exikarhi ka n'wina a tivona a ri la tlhariheke hi ku ya hi swa minkarhi leyi , a a hundzuke wo ke mano , leswaku a ta va lowo tlhariha .
46003019	Hikuva vutlhari bya misava leyi i vuhunguki emahlweni ka Xikwembu . Ku tsariwile va ku : “ Xikwembu xi phasa tintlhari emanweni ya tona . ”
46003020	Va engeta va ku : “ Hosi yi tiva mianakanyo ya lavo tlhariha , yi tiva leswaku i ya hava . ”
46003021	Loko swi ri tano , ku nga vi na loyi a tidzunisaka hi vanhu , hikuva hinkwaswo i swa n'wina ;
46003022	hambi a ri Pawulo , hambi a ri Apolosi , hambi a ri Kefasi , hambi yi ri misava , hambi byi ri vutomi , hambi ri ri rifu , hambi swi ri swa sweswi , hambi swi ri leswi nga ta ta : Hinkwaswo i swa n'wina ,
46003023	na n'wina mi va ka Kriste , na Kriste i wa Xikwembu .
46004001	Loko swi ri tano , mi fanele ku hi vona hi ri malandza ya Kriste , ni valanguteri va swihundla swa Xikwembu .
46004002	Sweswi ke , leswi lavekaka eka valanguteri hileswaku munhu a kumeka a ri la tshembekeke .
46004003	Eka mina i mhaka leyitsongo ngopfu ku avanyisiwa hi n'wina , kumbe hi huvo ya vanhu ; naswona hambi a ri mina a ndzi tiavanyisi .
46004004	A ndzi titwi ndzi ri ni nandzu wa nchumu ; kambe leswi a hi swona swi ndzi endlaka la lulameke ; loyi a ndzi avanyisaka i Hosi .
46004005	Hikokwalaho mi nga avanyiseli nchumu makumu , nkarhi wu nga si fika . Yimelani Hosi yi ko yi vuya ; hi yona leyi nga ta humesela erivaleni swilo swa munyama leswi fihliweke , ni ku paluxa makungu ya timbilu ta vanhu ; kutani hi kona un'wana ni un'wana a nga ta kuma ku dzunisiwa ka yena loku humaka eka Xikwembu .
46004006	Hikwalaho ka n'wina , vamakwerhu eHosini , leswi hinkwaswo ndzi swi tekile swi ri leswi kongomaka mina na Apolosi leswaku hi va swikombiso , mi ta dyondza leswi marito lawa ya vulaka swona lama nge : “ U nga tluri leswi tsariweke . ” Nakona ku nga vi na un'we wa n'wina la tikurisaka hi ku tsakela un'wana a sandza un'wanyana .
46004007	Hikuva i mani la ku tlakuseke ku tlula van'wana xana ? Xana u na yini lexi u nga nyikiwangiki xana ? Kutani loko u nyikiwile , hikwalaho ka yini u tidzunisa , wonge hi loko u nga swi kumanga hi ku nyikiwa xana ?
46004008	A ndzi ri , mi ri mi ni hinkwaswo leswi lavekaka ! A ndzi ri , mi ri mi hundzukile swifumi ! Mi nga ku , mi hundzukile tihosi hi n'wexe mi nga ri na hina ! Mawaku loko onge mi hundzukile tihosi hakunene , na hina hi ta va tihosi swin'we na n'wina .
46004009	Mina ndzi vona onge Xikwembu xi vekile hina vaapostola ku yima hi le ndzhaku ka hinkwavo , hi fana ni vanhu lava xa vona ku nga ku dlawa ntsena , hikuva hi hundzukile xihlamariso emisaveni hinkwayo , emahlweni ka tintsumi ne mahlweni ka vanhu .
46004010	A ndzi ri , mi ri hi swihunguki hina hikwalaho ka Kriste , kambe n'wina mi vanhu va vutlhari eka Kriste ! A ndzi ri , mi ri hina hi hava ntamu , n'wina mi na wona ; a ndzi ri , mi ri n'wina ma chaviseka ngopfu , hina ha soleka !
46004011	Ku fikela sweswi hi twa ndlala ni torha , hi swerile , ha bukuteriwa , a hi na kaya ;
46004012	hi tihlakata hi ku tirha hi mavoko ya hina . Loko hi rhukaniwa , ha katekisa ; loko hi xanisiwa , hi lehisa mbilu ;
46004013	loko hi lumbetiwa , hi hlamula hi marito ya tintswalo . Hi hundzukile thyaka ra misava ni tala ra hinkwaswo leswi cukumetiwaka , ku fikela namuntlha .
46004014	Ndzi tsala timhaka leti , ku nga ri ku mi khomisa tingana kambe ku mi tsundzuxa , tanihi vana va mina lava rhandzekaka .
46004015	Hikuva hambi mi nga va ni vadyondzisi va madzana-dzana eka Kriste , a mi na vatatana lavo tala ; hikuva , eka Kriste Yesu , ndzi hundzukile tata wa n'wina hi ku mi tivisa Mahungu Lamanene .
46004016	Hikokwalaho , ndza mi khongotela leswaku mi tekelela mina .
46004017	Hi swona leswi endlaka leswaku ndzi mi rhumela Timotiya , n'wana wa mina la rhandzekaka , la tshembekeke eHosini ; ú ta mi tsundzuxa mahanyele ya mina eka Kriste Yesu , hilaha ndzi ma dyondzisaka hakona hinkwako , ekerekeni yin'wana ni yin'wana .
46004018	Van'wana va n'wina va tikurisa wonge hi loko ndzi ta ka ndzi nga ha ti le ka n'wina ;
46004019	kasi ndzi ta ta eka n'wina hi ku hatlisa , loko Hosi yi swi rhandza ; hi kona ndzi nga ta kuma , ku nga ri leswi vatikurisi lava va vulavulaka swona , kambe leswi ntamu wa vona wu nga swona .
46004020	Hikuva Mfumo wa Xikwembu a hi mhaka ya marito , i mhaka ya ntamu .
46004021	Xana mi tsakela yini ? Xana ndzi fanele ku ta eka n'wina hi nkhavi , kumbe hi rirhandzu ni moya wa musa xana ?
46005001	Mhaka leyi hi yi twaka , hileswaku ku ni vuoswi exikarhi ka n'wina , lebyi ni le xikarhi ka vamatiko byi nga riki kona , lebyi fikaka laha un'wana a hanyaka ni nsati wa tata wa yena .
46005002	Kutani ma ha ri ni ku tikurisa ! Ematshan'wini ya swona , hikwalaho ka yini mi nga rilanga , leswaku la endleke swilo leswi a susiwa exikarhi ka n'wina , xana ?
46005003	Loko a ri mina , hambiloko hi miri ndzi ri kule na n'wina , hi moya ndzi kona ; kutani ndzi ve ndzi n'wi avanyisa munhu loyi a endleke mhaka leyo chavisa leyi , wonge hi loko ndzi ri kona .
46005004	A hi hlanganeni hi vito ra Hosi ya hina Yesu , mina na n'wina , mina ndzi va kona hi moya ; kutani , hi matimba ya Hosi ya hina Yesu , ndzi ri :
46005005	Munhu wo tano a a nyiketiwe eka Sathana , leswaku miri wa yena wu herisiwa , ni leswaku moya wa yena wu ponisiwa hi siku ra Hosi .
46005006	Ku tidzunisa ka n'wina a ku lulamanga ! Xana a mi tivi leswaku comelanyana lexitsongo xi kukumuxa mbila hinkwayo ke ?
46005007	Cukumetani comela xa khale , leswaku mi ta va mbila leyintshwa . Mhaka ya kona hileswaku a ma ha ri na comela , hikuva Kriste , la nga xinyimpfana xa hina xa Paseka , ú tlhaviwile .
46005008	Hikokwalaho , a hi endleni nkhuvo ku nga ri hi comela xa khale , ku nga ri hi comela xa vudyoho ni ku homboloka , kambe ku ri hi xinkwa xo-ke-comela , xo tenga ni xa ntiyiso .
46005009	Ndzi mi tsalerile epapileni ra mina leswaku mi nga tolovelani ni vaoswi ;
46005010	a ndzi nga vuli nikutsongo ku hambana ni vanhu va misava leyi lava nga vaoswi , kumbe lava nga ni makwanga , kumbe vaxisi , kumbe lava gandzelaka swikwembu swa hava ; e-e , hikuva loko mi endla sweswo , a swi ta vula leswaku mi rhurha emisaveni leyi .
46005011	Leswi a ndzi mi tsalela swona hileswaku mi nga tolovelani ni loyi a vuriwaka “ makwerhu ” kasi i muoswi , kumbe i munhu wa makwanga , kumbe i mugandzeri wa swikwembu swa hava , kumbe i murhukani , kumbe i xidakwa , kumbe i muxisi ; munhu lowo tano , hambi ku ri ku dya mi nga dyi na yena .
46005012	Hikuva xana i ntirho wa mina ku avanyisa va le handle xana ? Va ta avanyisiwa hi Xikwembu .
46005013	N'wina hi n'wexe mi avanyisa lava nga ndzeni ka kereke ; a mi endlisi sweswo xana ? Hlongolani lowo biha exikarhi ka n'wina .
46006001	Loko un'wana wa n'wina a ri ni mhaka ya ku tengisana ni un'wanyana , hikwalaho ka yini a nga chavi ku yisa mhaka ya yena eka vamatiko leswaku va yi avanyisa , ematshan'wini ya ku yi yisa eka vahlawuriwa va Xikwembu xana ?
46006002	Xana a mi tivi leswaku vahlawuriwa va Xikwembu va ta avanyisa misava xana ? Kutani loko misava yi avanyisiwa hi n'wina , xana a swi mi lulamelanga ku avanyisa mitengonyana leyitsongo xana ?
46006003	Xana a mi swi tivi leswaku hi ta avanyisa tintsumi xana ? Swa ku avanyisa timhaka ta siku rin'wana ni rin'wana swona a ha ha vuli .
46006004	Loko mi ri ni mitengo leyi kongomaka ta vutomi bya siku rin'wana ni rin'wana , xana mi ta hlawula vaavanyisi lava nga riki nchumu ekerekeni xana ?
46006005	Ndzi vurisa sweswo ku mi khomisa tingana . Xana hakunene a ku na un'we wo tlhariha exikarhi ka n'wina la kotaka ku avanyisela munhu ni makwavo wa yena eHosini etimhaka ta vona xana ?
46006006	Xana hakunene munhu a nga ya mangalela makwavo wa yena , naswona swi endliwa emahlweni ka lava nga riki vapfumeri ke ?
46006007	Mhaka ya kona hileswaku ku mangalelana ka n'wina ku komba ku hluleka ka n'wina nisweswi . Ematshan'wini ya swona , hikwalaho ka yini mi nga pfumeli ku dyoheriwa , ha yini mi nga pfumeli ku dyeleriwa xana ?
46006008	Kasi hi n'wina mi dyohelaka van'wana , hi n'wina mi va dyelelaka , kutani sweswo mi swi endla ni le ka vamakwenu eHosini !
46006009	Xana a mi tivi leswaku lavo homboloka va nga ka va nga dyi ndzhaka ya Mfumo wa Xikwembu , xana ? Mi nga tshuki mi tikanganyisa : Loko ti ri timbhisa , ni lava gandzelaka swikwembu swa hava , ni vaoswi , ni vavanuna lava endlaka swa tingana ni vavanuna-kulobye ,
46006010	ni vayivi , ni va makwanga , ni swidakwa , ni varhukani , ni vaxisi , va nga ka va nga dyi ndzhaka ya Mfumo wa Xikwembu .
46006011	Hi leswi van'wana va n'wina a mi ri swona ; kambe sweswi mi basisiwile , naswona mi endliwile lava hlawulekeke ni lava lulameke , hi vito ra Hosi Yesu Kriste ni Moya wa Xikwembu xa hina .
46006012	Munhu a nga ku : “ Swilo hinkwaswo eka mina swa pfumeleleka . ” Ina , kambe a hi hinkwaswo leswi pfunaka . “ Swilo hinkwaswo eka mina swa pfumeleleka ” , kambe ndzi nga ka ndzi nga fumiwi hi xin'wana xa swona .
46006013	Un'wana a nga ku : “ Swakudya i swa khwiri , kutani khwiri i ra swakudya . ” Ina , kambe Xikwembu xi ta swi herisa hi vumbirhi bya swona . Miri a wu vumberiwanga vuoswi , kambe wu vumberiwe Hosi , ni Hosi i hosi ya miri .
46006014	Xikwembu xi pfuxile Hosi eku feni , na hina xi ta hi pfuxa hi matimba ya xona .
46006015	Xana a mi tivi leswaku , hi miri wa n'wina , mi swirho swa miri wa Kriste ke ? Xana ndzi nga teka swirho swa miri wa Kriste , ndzi swi endla swirho swa nghwavava xana ? E-e , nikutsongo !
46006016	Xana a mi tivi leswaku loyi a tihlanganisaka ni nghwavava ú tiendla miri wun'we na yona ke ? Hikuva tsalwa ri te : “ Lavambirhi va ta va nyama yin'we ntsena . ”
46006017	Kambe loyi a tihlanganisaka ni Hosi , ú endla moya wun'we na yona .
46006018	Chavani vuoswi ! Xidyoho xin'wana ni xin'wana lexi munhu a xi endlaka xi le handle ka miri wa yena ; kambe loyi a oswaka ú dyohela miri wa yena .
46006019	Xana a mi swi tivi leswaku miri wa n'wina i tempele ya Moya lowo Kwetsima lowu mi nga na wona , lowu Xikwembu xi mi nyikeke wona , ni leswaku a mi tifumi , xana ?
46006020	Mi xaviwile hi nxavo lowukulu ; hikokwalaho , dzunisani Xikwembu hi miri wa n'wina .
46007001	Loko ti ri timhaka leti mi nga ndzi tsalela tona , ndzi nga ku : Swi lulamile loko wanuna a nga tivani ni wansati .
46007002	Kambe hikwalaho ka leswi vuoswi byi nga tala , wanuna un'wana ni un'wana a a ve ni nsati loyi a nga wa yena , ni wansati un'wana ni un'wana a a ve ni nuna loyi a nga wa yena .
46007003	Nuna a a nyike nsati leswi swi nga fanelo ya yena , swi va tano na yena nsati eka nuna wa yena .
46007004	Nsati a nga na matimba ehenhla ka miri wa yena , kambe matimba ma na nuna . Swi tano na yena nuna , a nga na matimba ehenhla ka miri wa yena , matimba ma ni nsati .
46007005	Mi nga tshuki mi alelana , ehandle ka loko kumbexana mi nga alelana nkarhinyana , ku ri hi ku twanana , loko mi lava ku tinyiketa eku khongeleni kutani endzhaku mi tlhela mi vuyelelana . Sathana a nga tshuki a mi ringa hikwalaho ka ku tsandzeka ka n'wina ku tikhoma .
46007006	Ndzi vula leswi hi ku lava ku mi vevukisela , ku nga ri hi xileriso .
46007007	A ndzi ta navela leswaku hinkwavo vanhu va nga fana na mina ! Kambe un'wana ni un'wana ú ni nyiko leyi nga ya yena , leyi humaka eka Xikwembu , un'wana hi ndlela yo karhi , un'wana hi ndlela yo karhi .
46007008	Ndzi byela lava nga si tekaka kumbe ku tekiwa , ni tinoni , leswaku swi nga va swi sasekile eka vona loko va titshamela ntsena kukotisa mina .
46007009	Kambe loko va tsandzeka ku tikhoma , a va teke kumbe ku tekiwa , hikuva swa antswa ku teka kumbe ku tekiwa , ku tlula ku hisiwa hi ku navela .
46007010	Kambe lava tekaneke , ndza va lerisa — ndzi nga ku , va lerisiwa hi Hosi , ku nga ri hi mina — ndzi ri , nsati a nga tshuki a hambana ni nuna .
46007011	Hambiswiritano loko a tshuka a hambanile ni nuna , a a tshamise sweswo a nga ha tekiwi , kumbe a a tlhele a vuyelelana ni nuna wa yena ; nuna na yena a nga tshuki a tshika nsati .
46007012	Loko va ri lavan'wana , mina — ku nga ri Hosi — ndzi ri : Loko makwerhu un'wana eHosini a ri ni nsati la nga riki mupfumeri , kutani loko nsati loyi a nkhensa ku ya emahlweni a hanya na yena , nuna wa kona a nga n'wi tshiki ;
46007013	ni loko wansati a ri ni nuna la nga riki mupfumeri , kutani nuna loyi a nkhensa ku ya emahlweni a hanya na yena , nsati wa kona a nga tshiki nuna .
46007014	Hikuva nuna la nga riki mupfumeri ú endliwa muhlawuriwa wa Xikwembu hikwalaho ka nsati , ni nsati la nga riki mupfumeri ú endliwa muhlawuriwa wa Xikwembu hileswi nuna wa yena a nga mukriste . Loko swi nga ri tano , vana va n'wina a va ta va va le handle , kasi sweswi i va Xikwembu .
46007015	Hambiswiritano , loko loyi a nga riki mupfumeri a lava ku hambana ni loyi a nga mupfumeri , a a hambane na yena : mukriste wa xinuna kumbe wa xisati , a nga bohekanga loko timhaka ti famba hi ndlela yoleyo . Kambe loko mi ri n'wina , Xikwembu xi mi vitanile ku hanya hi ku rhula .
46007016	Hikuva wena nsati , u swi tivisa ku yini , kumbexana u nga ponisa nuna wa wena ? Na wena nuna , u swi tivisa ku yini , kumbexana u nga ponisa nsati wa wena ?
46007017	Hambiswiritano , un'wana ni un'wana a a hanye hilaha Hosi yi n'wi nyikeke hakona , ne xiyin'weni lexi a a ri ka xona loko Xikwembu xi n'wi vitana . Ndzi lerisa tikereke hinkwato nawu lowu .
46007018	Xana munhu ú vitaniwile a yimbile ke ? A nga ha tiendli wonge hi loko a nga yimbanga . Xana ú vitaniwile a nga yimbanga ? A nga tshuki a yimba .
46007019	Ku yimba , ni ku va munhu a nga yimbanga , a hi nchumu , swa fana ; mhaka i ku hlayisa milawu ya Xikwembu .
46007020	Un'wana ni un'wana a a yime exiyin'weni lexi a a ri ka xona loko a vitaniwa .
46007021	Xana a wu ri hlonga loko u vitaniwa ? U nga vileli hi swona ; kambe loko u tshuka u kuma nkateko wo ntshunxiwa , wu tirhise .
46007022	Hikuva loyi a vitaniweke ku va wa Hosi a ri hlonga , i muntshunxiwa wa Hosi ; ni loyi a vitaniweke a ri muntshunxiwa i hlonga ra Kriste .
46007023	Mi xaviwile hi nxavo lowukulu ; mi nga vi mahlonga ya vanhu .
46007024	Vamakwerhu , munhu un'wana ni un'wana a a yime a ri ni Xikwembu exiyin'weni lexi a a ri ka xona loko a vitaniwa .
46007025	Hi tlhelo ra lava nga si tekaka kumbe ku tekiwa , a ndzi na xileriso xo huma eka Hosi , kambe ndzi vula ntsena miehleketo ya mina , ndzi ri munhu loyi Hosi yi n'wi endleke ku va wo tshembeka , hi tintswalo ta yona .
46007026	Kutani ndzi ehleketa leswaku , hikwalaho ka maxangu ya minkarhi leyi , swi nga va swi lulamile loko munhu a nga titshamela , a ri sweswi a nga swona .
46007027	Xana u tekile nsati ? U nga lavi ku tintshunxa eka yena . Xana a wu na nsati ? U nga lavi nsati .
46007028	Hambiswiritano , loko u teka , a wu dyohi ; ni wanhwana , loko a tekiwa , a nga dyohi ; kambe volavo va ta xaniseka emisaveni , kutani mina ndzi lava ku mi lamulela eka sweswo .
46007029	Ndzi mi byela mhaka leyi , vamakwerhu : Nkarhi a wa ha ri kona . Ku sukela sweswi , lava nga ni vasati va fanele ku endla wonge hi loko va nga ri na vona ;
46007030	lava rilaka va fanele ku endla wonge hi loko va nga rili ; ni lava tsakeke , wonge hi loko va nga tsakanga ; ni lava xavaka , wonge hi loko va nga ri na nchumu ;
46007031	ni lava tirhisanaka ni swa misava leyi a va ve tanihi loko va nga tirhisani na swona ; hikuva misava leyi ni swa yona hinkwaswo swa hundza .
46007032	Ndzi lava leswaku mi nga vi na swivilelo . Loyi a nga tekangiki ú tikarhatela swa Hosi , ku vona hilaha a nga tsakisaka Hosi hakona ;
46007033	kambe loyi a tekeke ú tikarhatela swa misava , ku vona hilaha a nga tsakisaka nsati wa yena hakona ,
46007034	kutani ú kokeriwa hala ni hala . Wansati loyi a nga tekiwangiki , kumbe wanhwana , ú tikarhatela swa Hosi , leswaku miri ni moya wa yena swi va leswi hlawulekeke ; kambe wansati loyi a tekiweke ú tikarhatela swa misava leyi , ku vona hilaha a nga tsakisaka nuna wa yena hakona .
46007035	Ndzi vula leswi ku mi pfuna , ku nga ri ku mi sivela-sivela , kambe ku endlela leswaku swilo hinkwaswo swi famba swinene , mi tinyiketa ku tirhela Hosi , mi nga anakanyi swin'wana .
46007036	Loko munhu a anakanya leswaku a nga hanyi hi ndlela ya kona eka nhwana wa yena , ni loko ku navela ka yena ku ri lokukulu , a a endle hilaha a rhandzaka hakona loko swi fanele ku va tano . A va tekane , ku hava ku dyoha eka swona .
46007037	Kambe loko wanuna a yima a tiyile embilwini ya yena , a nga ri na lexi xi n'wi sindzisaka kambe a kota ku tikhoma hi yexe , ú ta va a endla swona loko a tiboha embilwini ya yena ku tshamisa sweswo a nga teki nhwana wa yena .
46007038	Hikokwalaho , loyi a tekaka nhwana wa yena , ú endla swona ; kambe loyi a nga n'wi tekiki , ú endla leswi antswaka ku tlula swona .
46007039	Wansati ú bohiwile eka nuna wa yena loko nuna a ha hanya ; kambe loko nuna wa yena a fa , ú ntshunxekile , a nga ha tekiwa hi loyi a lavaka ku tekiwa hi yena , ntsena a swi fambe hilaha Hosi yi swi rhandzaka hakona .
46007040	Hambiswiritano , a swi ta antswa eka yena loko a titshamela ntsena a nga tekiwi ; sweswo i miehleketo ya mina , naswona ndza kholwa leswaku na mina ndzi ni Moya wa Xikwembu .
46008001	Hi mhaka ya swakudya leswi humeseriwaka swikwembu swa hava , hi tala ku vula leswaku hi ni vutivi hinkwerhu . Kambe vutivi byo tano byi nyika munhu ku tikurisa , kasi rirhandzu ra aka .
46008002	Loko munhu a ehleketa leswaku ú tiva xa nchumu , a nga si tiva nchumu hilaha a fanelaka ku tiva hakona .
46008003	Kambe loko munhu a rhandza Xikwembu , ú tiviwa hi xona .
46008004	Loko ku ri ku dya leswi humeseriweke swikwembu swa hava , hi tiva leswaku “ xikwembu xa hava a hi xilo xa nchumu emisaveni ” , ni leswaku “ ku ni Xikwembu xi ri xin'we ntsena , ku hava xin'wana . ”
46008005	Hambiloko swilo swo vuriwa “ swikwembu ” , swi ri kona etilweni kumbe emisaveni — tanihi leswi kunene swikwembu swi nga tala ni tihosi ti nga tala —
46008006	eka hina ku ni Xikwembu xin'we ntsena , Tatana loyi swilo hinkwaswo swi humaka eka yena , na hina hi hanyelaka yena ; naswona ku ni Hosi yin'we ntsena , Yesu Kriste loyi hinkwaswo swi taka hi le ka yena , na hina hi hanyaka hikwalaho ka yena .
46008007	A hi hinkwavo lava nga ni vutivi lebyi ; leswi vanhu van'wana va ha toloveleke swikwembu swa hava , va dya swakudya swa vona wonge hi loko swi ri leswi humeseriweke swikwembu leswi , kutani ripfalo ra vona ri nyamile hikwalaho ka ku tsana ka vona .
46008008	Swakudya a swi nga hi tshineti kusuhi ni Xikwembu ; hambiloko hi nga dyi , a hi lahlekeriwi hi nchumu , hambiloko hi dya , a hi bindzuli nchumu .
46008009	Kambe tivoneleni leswaku ku ntshunxeka ka n'wina loku , ku nga hundzuki xikhunguvanyiso eka lava tsaneke .
46008010	Hikuva loko munhu la tsaneke a ku vona wena la nga ni vutivi , u ri karhi u dya swa swikwembu swa hava egandzelweni ra swona , xana munhu loyi a nga ka a nga tiyisiwi eripfalweni ra yena ku dya leswi humeseriweke swikwembu sweswo xana ?
46008011	Kutani makwenu loyi a tsaneke , loyi Kriste a n'wi feleke , wa onhaka hi mhaka ya vutivi bya wena .
46008012	Loko mi dyohela vamakwenu hi ndlela leyi , ni ku onha mapfalo ya vona lama tsaneke , mi dyohela Kriste .
46008013	Hikokwalaho , loko swakudya swi khunguvanyisa makwerhu , ndzi nga ka ndzi nga ha dyi nyama ni siku ni rin'we , leswaku ndzi nga tshuki ndzi vangela makwerhu ku khunguvanyeka .
46009001	Xana a ndzi ntshunxekanga xana ? Xana a ndzi muapostola ke ? A ndzi vonanga Yesu Hosi ya hina xana ? Xana a hi n'wina mihandzu ya ntirho wa mina eHosini ke ?
46009002	Hambiloko eka van'wana ndzi nga ri muapostola , eka n'wina ndzi yena , hikuva mi xikombiso xa vuapostola bya mina eHosini .
46009003	Ku tilwela ka mina eka lava va ndzi tengisaka hi loku :
46009004	Xana a hi na fanelo ya ku dya ni ya ku nwa xana ?
46009005	Xana a hi na fanelo ya ku famba-famba hi ri ni nsati la nga makwerhu eHosini , tanihi leswi vaapostola van'wana va endlisaka swona , ni vamakwavo va Hosi , na Petro , xana ?
46009006	Xana hi hina ntsena , mina na Barnabasi , lava hi nga hava fanelo yo tshama hi nga tirheli vuswa bya hina ke ?
46009007	I mani la tshamaka a ya enyimpini hi ku tihakelela hi yexe xana ? I mani loyi a byalaka murhi wa vhinya , kutani a nga ha dyi mihandzu ya wona ke ? I mani loyi a risaka ntlhambi , a nga ha dyi ntswamba wa wona xana ?
46009008	Xana ndzi vula leswi hi mpfumelelo wa vanhu ke ? Xana Nawu a wu vurisi sweswo na wona ke ?
46009009	ENawini wa Muxe ku tsariwile va ku : “ U nga tshuki u siva nomo wa homu loko u ri karhi u hula ha yona . ” Xana Xikwembu xi tsetselela tihomu ke ?
46009010	Xana a xi vuli timhaka leti ngopfu-ngopfu hikwalaho ka hina ke ? Ina , ti tsariwile hikwalaho ka hina , hikuva murimi ú fanele ku rima a ri ni ku tshemba , ni muhuri ú fanele ku hula a ri ni ku tshemba leswaku ú ta averiwa swa yena .
46009011	Loko hi mi byalele mbewu ya moya , xana i mhaka leyikulu loko hi tshovela swa vutomi lebyi eka n'wina xana ?
46009012	Loko vanhu van'wana va kuma tifanelo eka n'wina , xana hina a hi na ku ti kuma ku tlula vona ke ? Hambiswiritano , a hi tirhisanga tifanelo leti . Hi swi amukerile hinkwaswo , leswaku hi nga ti tshuka hi hingakanya ndlela ya Mahungu Lamanene ya Kriste .
46009013	Xana a mi tivi leswaku lava tirhaka swa mintirho ya Tempele va dya swakudya swa le Tempeleni , ni leswaku lava tisaka magandzelo alitarini va averiwa swa wona ke ?
46009014	Hi mukhuva wolowo Hosi yi lerisile lava twarisaka Mahungu Lamanene leswaku va kuma swo tihanyisa hi ntirho lowu wo twarisa Mahungu Lamanene .
46009015	Kambe mina a ndzi tirhisanga ni yin'we ya tifanelo leti . Naswona a ndzi tsali leswi ku endlela leswaku ndzi ti tirhisa ; hikuva eka mina swi nga antswa ku fa , ku tlula ku endlisa sweswo ; emhakeni leyi , a ku na munhu la nga ndzi tekelaka ku tidzunisa ka mina .
46009016	Loko ndzi twarisa Mahungu Lamanene , a hi leswi ndzi nga tidzunisaka ha swona , hikuva swa ndzi boha ku ma twarisa ; ndzi ta va ni khombo loko ndzi nga twarisi Mahungu Lamanene !
46009017	Loko onge ndzi tirha ntirho lowu hi ku tihlawulela wona , a ndzi ta lava ku hakeriwa ; kambe leswi ndzi wu tirhaka ndzi nga tihlawulelanga wona , swi vula leswaku ndzi lo rhwexiwa wona .
46009018	Kutani ke , hakelo ya mina hi yihi ke ? I ku vula Mahungu Lamanene eka vanhu , ndzi nga lavi hakelo ; i ku tshika hi ndzexe fanelo ya mina yo hakeriwa entirhweni lowu wo twarisa Mahungu Lamanene .
46009019	Hambiloko ndzi nga ri hlonga ra munhu ni un'we , ndzi tiendlile hlonga ra hinkwavo , leswaku ndzi ta kota ku koka lavo tala exikarhi ka vona .
46009020	Eka Vayuda ndzi tiendlile Muyuda , leswaku ndzi ta kota ku koka Vayuda . Eka lava nge hansi ka Nawu ndzi tiendlile loyi a nge hansi ka wona , hambileswi mina hi ndzexe ndzi nga riki ehansi ka Nawu , leswaku ndzi ta kota ku koka lava nge hansi ka Nawu .
46009021	Eka lava nga handle ka Nawu , ndzi tiendlile loyi a nga handle ka wona , leswaku ndzi ta kota ku koka lava nga handle ka Nawu ( hambileswi ndzi nga riki handle ka Nawu wa Xikwembu , kambe ndzi ri enawini wa Kriste ) .
46009022	Eka lava tsaneke , ndzi tiendlile loyi a tsaneke , leswaku ndzi ta kota ku koka lava tsaneke . Kutani ke , ndzi tiendlile hinkwaswo eka vanhu lava hinkwavo , leswaku hi tindlela hinkwato ndzi nga kota ku ponisa van'wana .
46009023	Ndzi endla hinkwaswo leswi hikwalaho ka Mahungu Lamanene , leswaku ndzi kota ku averiwa minkateko ya wona .
46009024	Xana a mi swi tivi leswaku , hambiloko lava phikisanaka hi ku tsutsuma erivaleni ra mintlangu va tsutsuma hinkwavo , la kumaka hakelo i un'we ntsena ke ? Tsutsumani hi mukhuva lowu wu nga ta mi pfuna ku yi kuma .
46009025	Hinkwavo lava phikisanaka emintlangwini , va tikhoma hi matlhelo hinkwawo . Va endla sweswo leswaku va ta kuma harhi leyi onhekaka ; kambe hina hi lava leyi nga onhakiki .
46009026	Hikokwalaho , mina a ndzi tsutsumi muhula-hula ; a ndzi bi xibakela tanihi munhu la baka moya ntsena ;
46009027	kambe ndzi xanisa miri wa mina , ndzi wu endla hlonga , leswaku ndzi nga kumeki ndzi ri la tsandzekaka , endzhaku ka loko mina ndzi ta va ndzi dyondzisile van'wana .
46010001	Vamakwerhu , ndzi lava leswaku mi twisisa leswi humeleleke eka vatata wa hina : Hinkwavo a va sirheleriwa hi papa , hinkwavo va perile Lwandle lero Tshwuka .
46010002	Epapeni ni le lwandle va khuvuriwile hinkwavo exinakulobyeni xa Muxe ,
46010003	hinkwavo va dyile swakudya swo fana swo huma tilweni ;
46010004	hinkwavo va nwile swakunwa swo fana swo huma tilweni , hikuva a va hamba va nwa eribyeni ro huma tilweni leri a ri va landza ; ribye ra kona a a ri Kriste .
46010005	Hambiswiritano , lavo tala exikarhi ka vona a va tsakisanga Xikwembu ; hikokwalaho va file emananga .
46010006	Swilo leswi swi hundzukile xitsundzuxo eka hina , ku hi chavisa leswaku hi nga naveli leswo biha , ku fana ni leswi vona va nga endlisa swona .
46010007	Mi nga vi vanhu lava phahlaka swikwembu swa hava , kukotisa van'wana va vona . Hilaha Tsalwa ri vulaka hakona ri ku : “ Vanhu va tshamile ehansi va dya ni ku nwa , kutani va sungula ku cina . ”
46010008	Hi nga tshuki hi nghena evuoswini , ku fana ni leswi van'wana va vona va endliseke swona , kutani hi siku rin'we ku lovile vanhu va 23 000 .
46010009	Hi nga tshuki hi ringa Hosi , ku fana ni leswi van'wana va vona va endliseke swona ; kutani va herisiwile hi tinyoka .
46010010	Mi nga ngurangureni ku fana ni leswi van'wana va vona va endliseke swona ; kutani va herisiwile hi Ntsumi leyi dlayaka .
46010011	Swilo leswi swi va humelerile ku endla xitsundzuxo ; naswona swi tsariwile leswaku na hina hi tsundzuxiwa ha swona , hina lava hi nga emasikwini ya ku hetelela ka minkarhi .
46010012	Hikokwalaho , loyi a anakanyaka leswaku wa ha yimile , a a tivonele leswaku a nga wi .
46010013	A mi si humeleriwa hi miringo leyi tlulaka matimba ya munhu . Xikwembu xa tshembeka , xi nga ka xi nga pfumeri leswaku mi hlangana ni ndzingo lowu wu mi hlulaka ; loko wu tshuka wu mi tela , xi ta mi nyika matimba ya ku tiyisela , mi ko mi huma eka wona .
46010014	Hikokwalaho , vamakwerhu lava rhandzekaka , chavani ku phahla swikwembu swa hava .
46010015	Ndzi vulavula na n'wina tanihi loko mi ri vanhu lava nga ni ku twisisa ; ringanisani hi n'wexe leswi ndzi swi vulaka .
46010016	Xinwelo xa minkateko lexi hi xi nkhensaka , xana a xi vuli leswaku hi ni ku hlangana swin'we ni ngati ya Kriste xana ? Ni xinkwa lexi hi xi phemaka , xana a xi vuli leswaku hi ni ku hlangana swin'we ni miri wa Kriste xana ?
46010017	Leswi xinkwa xi nga xin'we , hina lava hi nga lavo tala , hi miri wun'we ; hikuva hinkwerhu hi averiwa xinkwa xin'we .
46010018	Anakanyani maendlele ya Vaisraele . Xana lava dyaka swakudya leswi humeseriweke Xikwembu egandzelweni , a va hlanganisiwi na xona Xikwembu egandzelweni ra kona ke ?
46010019	Xana hi marito lawa , ndzi lava ku vula yini ke ? Xana ndzi ri , swakudya leswi humeseriweke swikwembu swa hava , swi ni nchumu wun'wana eka swona ke ? Hambi swi ri swikwembu swa kona , xana swi ni nchumu wun'wana eka swona ke ?
46010020	E-e , ku hava ! Kambe ndzi ri : Loko vamatiko va gandzela , va gandzela mademona , a va gandzeli Xikwembu . Kutani a ndzi lavi leswaku mi va ni vunakulobye ni mademona .
46010021	A swi endleki leswaku mi nwela exinwelweni xa Hosi ni le xinwelweni xa mademona . A swi endleki leswaku mi dya etafuleni ra Hosi ni le tafuleni ra mademona .
46010022	Xana hi lava ku hlundzukisa Hosi ke ? Xana ha yi tlula hi matimba ke ?
46010023	Mi ri : “ Hinkwaswo swa pfumeleleka . ” Swa twala , kambe a hi hinkwaswo leswi pfunaka . Mi ri : “ Hinkwaswo swa pfumeleleka . ” Kambe a hi hinkwaswo leswi akisaka .
46010024	Munhu a nga tshuki a tilavela leswi nga swa yena ntsena , kambe a a ehlekete ni swa van'wana .
46010025	Nyama leyi xaviweke lomu yi xavisiwaka kona , dyanani yona hi ripfalo leri ntshunxekeke , mi nga vutisi lomu yi humaka kona ,
46010026	hikuva misava ni hinkwaswo leswi nga ka yona i swa Hosi .
46010027	Loko mi rhambiwa eswakudyeni hi munhu la nga riki mupfumeri , kutani mi swi tsakela ku ya kona , dyanani hinkwaswo leswi va mi phamelaka swona , hi ripfalo leri ntshunxekeke , mi nga vutisanga lomu swi humaka kona .
46010028	Kambe loko un'wana a mi byela a ku : “ Swakudya leswi , swi humeseriwile swikwembu swa hava ” , mi nga swi dyi , hikwalaho ka loyi a mi tsundzuxeke , hi ripfalo ro ka ri nga ntshunxekanga ;
46010029	loko ndzi ku “ ripfalo ” , a ndzi vuli ra n'wina , kambe ndzi vula ra loyi un'wana . Mi ta ku : “ Hikwalaho ka yini ku ntshunxeka ka mina ku avanyisiwa hi ripfalo ra un'wana xana ?
46010030	Loko ndzi dya swakudya ndzi karhi ndzi nkhensa Xikwembu , hikwalaho ka yini ndzi soriwa hi mhaka ya swakudya leswi ndzi swi nkhenseke xana ? ”
46010031	Nhlamulo hi leyi : Hambi ma dya , hambi ma nwa , hambi mi endla yini na yini , endlani hinkwaswo ku dzunisa Xikwembu .
46010032	Mi nga khunguvanyisi Vayuda , hambi Vagriki , hambi kereke ya Xikwembu .
46010033	Tekelelani mina , hikuva ndzi tsakisa vanhu hinkwavo hi tindlela hinkwato , ndzi nga tilaveli leswi pfunaka mina ntsena , kambe ndzi lava leswi pfunaka lavo tala , leswaku va ta ponisiwa .
46011001	Tekelelani mina , kukotisa leswi na mina ndzi tekelelaka Kriste .
46011002	Ndza mi nkhensa , hikuva ma ndzi tsundzuka minkarhi hinkwayo , naswona mi hlayisa milawu hilaha ndzi nga mi dyondzisa yona hakona .
46011003	Kambe ndzi lava leswaku mi tiva leswi : Kriste i nhloko ya wanuna un'wana ni un'wana , wanuna i nhloko ya wansati , Xikwembu i nhloko ya Kriste .
46011004	Wanuna un'wana ni un'wana la khongelaka , kumbe la vulaka Rito a tifunengetile nhloko , ú sorisa Kriste loyi a nga nhloko ya yena .
46011005	Kambe wansati un'wana ni un'wana la khongelaka , kumbe la vulaka Rito a nga funengelanga nchumu enhlokweni , ú sorisa nuna wa yena , la nga nhloko ya yena ; swi fana ni loko onge ú byewuriwile .
46011006	Loko wansati u nga funengeli nchumu enhlokweni , a a tsemete ni misisi ya yena . Kambe loko swi khomisa tingana eka wansati ku titsemeta misisi kumbe ku byewula , a a funengele nchumu enhlokweni !
46011007	Wanuna a nga fanelanga ku tifunengeta nhloko , hikuva yena i xifaniso xa Xikwembu ni ku dzuneka ka xona , kasi wansati i ku dzuneka ka wanuna .
46011008	Wanuna a nga humesiwanga eka wansati , kambe i wansati la humesiweke eka wanuna ;
46011009	naswona wanuna a nga vumberiwanga wansati , kambe i wansati la vumberiweke wanuna .
46011010	Loko swi ri tano , hikwalaho ka tintsumi , wansati ú fanele ku va ni xikombiso enhlokweni , xa ntikelo wa yena .
46011011	Kambe hi tlhelo rin'wana , emahlweni ka Hosi wansati a hi nchumu ehandle ka wanuna , na yena wanuna a hi nchumu ehandle ka wansati .
46011012	Hikuva kukota leswi wansati a humesiweke ka wanuna , hi mukhuva wolowo na yena wanuna ú velekiwa hi wansati , kambe hinkwaswo swi huma eka Xikwembu .
46011013	Avanyisani hi n'wexe : Xana swa fanela leswaku wansati a khongela Xikwembu a nga funengelanga nchumu enhlokweni ke ?
46011014	Xana na wona ntumbuluko a wu mi dyondzisi leswaku loko wanuna a ri ni misisi yo leha , swi n'wi nyika xisolo xana ?
46011015	Kasi wansati loko a ri ni misisi yo leha , xana a swi n'wi nyiki ndzhuti xana ? Hikuva ú nyikiwile misisi yo leha ku va xifunengelo xa yena .
46011016	Hambiloko munhu a lava ku phika hi swona , hina a hi tolovelanga sweswo , na tona tikereke ta Xikwembu a ti swi tolovelanga .
46011017	Loko ndzi ri karhi ndzi mi nyika swileriso leswi , ku ni leswi swi ndzi vilerisaka : Hileswaku tinhlengeletano ta n'wina ta onha ku tlula ku lulamisa .
46011018	Xo sungula : Ndzi twa leswaku ku ni ku avana exikarhi ka n'wina loko mi nghena tinhlengeletano ta n'wina ; mhaka leyi , hi tlhelo rin'wana ndzi kholwa leswaku yi nga va yona .
46011019	( Swa twala , ku hambana ku fanele ku va kona exikarhi ka n'wina , leswaku lava nga va ntiyiso exikarhi ka n'wina na vona va vonaka . )
46011020	Kutani ke , loko mi nghena tinhlengeletano ta n'wina , lexi mi xi dyaka a xa ha ri Xilalelo xa Hosi ;
46011021	hikuva loko mi ta eku dyeni , hinkwenu mo tsutsumela ku dya swakudya swa n'wina , kutani van'wana va kayivela , kasi van'wana va nwa va pyopyiwa .
46011022	Xana a mi na makaya yo dyela ni ku nwela eka wona xana ? Xana mi ta sandza kereke ya Xikwembu , mi khomisa swisiwana tingana xana ? Ndzi ta ku yini eka n'wina ? Xana ndzi nga mi nkhensa ke ? E-e , emhakeni leyi a ndzi mi nkhensi .
46011023	Timhaka leti ndzi ti hundziseleke eka n'wina hi leti ti humeke eka Hosi hi xiviri xa yona : Hileswaku , hi vusiku lebyi a nyiketiweke hi byona , Hosi Yesu ú tekile xinkwa ,
46011024	a nkhensa , a xi phema , a ku : “ Leswi i miri wa mina , lowu nyiketiwaka hikwalaho ka n'wina ; endlani sweswo hi ku ndzi anakanya . ”
46011025	Hi mukhuva wolowo , endzhaku ka loko va lalerile , a teka ni xinwelo , a ku : “ Xinwelo lexi i ntwanano lowuntshwa lowu endliwaka hi ngati ya mina . Minkarhi hinkwayo loko mi nwela eka xona , swi endleni hi ku ndzi anakanya . ”
46011026	Hikuva minkarhi hinkwayo loko mi dya xinkwa lexi , ni loko mi nwela exinwelweni lexi , mi vula rifu ra Hosi , yi kondza yi ta .
46011027	Hikokwalaho , un'wana ni un'wana la dyaka xinkwa lexi , kumbe la nwelaka exinwelweni xa Hosi hi mukhuva lowu nga lulamangiki , ú ta va ni nandzu wo dyohela miri ni ngati ya Hosi .
46011028	Munhu ú fanele ku rhanga hi ku tikamba , ku va kona a nga ta dya xinkwa lexi ni ku nwela exinwelweni lexi ;
46011029	hikuva loko munhu a dya ni ku nwa a ri karhi a nga vonisisi swinene ta miri wa Hosi , ú dya ni ku nwa ku avanyisiwa ka yena .
46011030	Hikokwalaho , ku ni lavo tala exikarhi ka n'wina lava tsaneke ni lava vabyaka , naswona , van'wana va file .
46011031	Loko onge ha tikambisisa , a hi nga ta avanyisiwa ;
46011032	kambe leswi hi avanyisiwaka hi Hosi , ho layiwa leswaku hi ta ka hi nga avanyiseriwi makumu swin'we ni vanhu va misava .
46011033	Hikokwalaho , vamakwerhu , loko mi hlengeletana ku ta dya Xilalelo , yimelanani ;
46011034	loko un'wana a ri ni ndlala , a a dye kaya , leswaku ku hlengeletana ka n'wina ku nga mi yisi eku avanyisiweni . Loko ti ri timhaka tin'wana , ndzi ta mi letela tona loko ndzi tile .
46012001	Emhakeni ya tinyiko ta Moya , vamakwerhu , ndzi lava leswaku mi tiva leswi nga swona .
46012002	Ma swi tiva leswaku , loko ma ha ri vamatiko , a mi yisiwa hala ni hala , mi kokeriwa eka swikwembu swa hava leswi nga vulavuriki .
46012003	Hikokwalaho , ndza mi tsundzuxa ndzi ri , munhu la fambisiwaka hi Moya wa Xikwembu , a nga ka a nga vuli a ku : “ Yesu a a rhukaniwe ! ” Naswona a ku na munhu la nga vulaka a ku : “ Yesu i Hosi ! ” loko a nga ri la fambisiwaka hi Moya lowo Kwetsima .
46012004	Ku ni tinyiko ta tinxaka-xaka ta moya , kambe Moya wa kona i wun'we ;
46012005	ku ni tindlela ta tinxaka-xaka to tirhela vanhu , kambe Hosi ya kona i yin'we ;
46012006	matimba ya Xikwembu ma tirha hi tindlela ta tinxaka-xaka , kambe i Xikwembu xin'we lexi tirhaka hinkwaswo eka vanhu hinkwavo .
46012007	Munhu un'wana ni un'wana ú pfuleteriwa swin'wana hi Moya , leswaku swi ta pfuna hinkwavo .
46012008	Un'wana ú nyikiwa hi Moya ku vulavula swa vutlhari , un'wana ú nyikiwa ku vulavula swa vutivi , hi ku ya hi Moya wolowo ;
46012009	un'wana ú nyikiwa ku pfumela hi Moya lowu , un'wana kambe ú kuma nyiko yo hanyisa vanhu hi Moya wolowo wun'we ;
46012010	un'wana ú nyikiwa matimba yo endla mahlori , un'wana matimba yo vula Rito ; un'wana ú kota ku vona ku hambana exikarhi ka mimoya ; un'wana ú nyikiwa ku vulavula hi tindzimi leti nga tiviwiki ta tinxaka-xaka , un'wana matimba yo hlamusela tindzimi leti .
46012011	Kambe hinkwaswo leswi i ntirho wa Moya wolowo wun'we , lowu avelaka tinyiko to hambana eka munhu un'wana ni un'wana hilaha wu rhandzaka hakona .
46012012	Kutani ke , miri i wun'we , hambileswi wu nga ni swirho leswo tala ; naswona swirho , eku taleni ka swona , swi endla miri wun'we ntsena . Kutani na wona miri wa Kriste , wu tano .
46012013	Hinkwerhu , hambi hi ri Vayuda kumbe Vagriki , mahlonga kumbe lava tifumaka , hi hundzukile miri wun'we , hi ku khuvuriwa ka hina eMoyeni wun'we ; hinkwerhu hi nyikiwile ku nwa Moya wun'we ntsena .
46012014	Miri a wu na xirho xin'we ntsena , kambe wu ni leswo tala .
46012015	Loko nenge wu nga ku : “ Leswi ndzi nga riki voko , a ndzi wa miri ” , xana hakunene a wu nga vi wa miri , hambiloko wu vulavurisa leswi ke ? E-e !
46012016	Ni loko ndleve yi nga ku : “ Leswi ndzi nga riki tihlo , a ndzi wa miri ” , xana hakunene a yi nga vi ya miri , hambiloko yi vulavurisa leswi ke ? E-e !
46012017	Loko miri hinkwawo a wu ri tihlo , ku twa ka tindleve a ku ta va kwihi ke ? Loko miri hinkwawo a wu ri ndleve , ku nun'hweta ka tinhompfu a ku ta va kwihi ke ?
46012018	Kambe hilaha swi nga hakona , Xikwembu xi vekile swirho emirini , xin'wana ni xin'wana hilaha xi rhandzeke hakona .
46012019	Loko swirho hinkwaswo a swi endla xirho xin'we , miri a wu ta va kwihi ke ?
46012020	Hilaha swi nga hakona , swirho swi tele , kambe miri i wun'we .
46012021	Tihlo ri nga ka ri nga byeli voko ri ku : “ A ndzi na mhaka na wena . ” Kumbe nhloko yi nga ka yi nga byeli milenge , yi ku : “ A ndzi na mhaka na n'wina . ”
46012022	E-e ! Kambe swirho swa miri leswi vonekaka swi tsanile ku tlula swin'wana , hi swo leswi swi lavekaka .
46012023	Swirho swa miri leswi hi ehleketaka leswaku a swi kumbukiwi , hi swi komba xichavo lexikulu ; leswa tingana , hi swona hi swi fihlaka ngopfu .
46012024	Kasi swirho swa hina leswi dzunekaka , swona a swi lavi ku fihliwa . Kambe Xikwembu xi vumbetele miri , xi ri karhi xi nyika ku dzuneka lokukulu eka swirho leswi a swi pfumala ku dzuneka .
46012025	Xi endlele leswaku ku nga vi na ku avana emirini , kambe swirho hinkwaswo swi tirhelana .
46012026	Loko xirho xin'wana xi twa ku vava , swirho hinkwaswo swi vaviseka na xona ; ni loko xirho xin'wana xi dzunisiwa , swirho hinkwaswo swi tsaka na xona .
46012027	Sweswi ke , n'wina mi miri wa Kriste ; kutani un'wana ni un'wana wa n'wina i xirho xa wona .
46012028	Kutani Xikwembu xi vekile ekerekeni eku sunguleni vaapostola , endzhaku ku ta vatwarisi va Rito , ku tlhandlama vadyondzisi ; kutani ku ta lava endlaka mahlori , ni lava nga ni nyiko yo hanyisa vanhu , ni lava tirhaka swo pfuna van'wana , ni lava nyikiweke ku fambisa mintirho , ni ku vulavula hi tindzimi leti nga tiviwiki ta tinxaka-xaka .
46012029	Xana hinkwavo i vaapostola ke ? Xana hinkwavo i vatwarisi va Rito ke ? Xana hinkwavo i vadyondzisi ke ? Xana hinkwavo hi lava endlaka mahlori ke ,
46012030	kumbe lava nga ni nyiko yo hanyisa , kumbe lava vulavulaka hi tindzimi leti nga tiviwiki ke ? Xana hinkwavo hi lava hlamuselaka tindzimi leti xana ?
46012031	Chivirikelani tinyiko ta Moya leti tlulaka tin'wana hi ku saseka . Kutani sweswi ndzi ta mi komba ndlela leyi sasekeke ku tlula hinkwato .
46013001	Hambi ndzi nga vulavula tindzimi ta vanhu ni ta tintsumi , kambe ndzi nga ri na rirhandzu , ndzi fana ni xingelengele lexi rilaka , kumbe swiphambati swa nsimbhi loko swi bananisiwa .
46013002	Ni loko kumbe ndzi ri ni matimba yo vula Rito , ndzi ri ni ku twisisa swihundla hinkwaswo ni vutivi hinkwabyo , ni loko ndzi ri ni ku pfumela hinkwako , ndzi ko ndzi susa tintshava , kambe ndzi nga ri na rirhandzu , a ndzi nchumu .
46013003	Hambi ndzi nga teka swilo swa mina hinkwaswo ndzi nyika vanhu , ni loko ndzi nga nyiketa miri wa mina leswaku wu hisiwa , kambe ndzi ri hava rirhandzu , a swi ndzi pfuni nchumu .
46013004	Rirhandzu ra tiyisela , naswona ri ni tintswalo ; rirhandzu a ri na mavondzo , a ri tinyungubyisi , a ri tikurisi ;
46013005	rirhandzu a ri hanyi hi ndlela yo soleka , a ri tilaveri leswi nga swa rona ntsena , a ri na ximbilwa-mbilwana ; rirhandzu a ri na xiveketela xa leswo biha ;
46013006	rirhandzu a ri tsakeli ku homboloka , kambe ri tsakisiwa hi ntiyiso .
46013007	Ri amukela hinkwaswo , ri pfumela hinkwaswo , ri langutela hinkwaswo , ri tiyisela eka hinkwaswo .
46013008	Rirhandzu a ri heli , ni siku ni rin'we . Loko ma ri matimba ya hina yo vula Rito , ma ta hundza ; na tona tindzimi ti ta nyamalala ; hambi byi ri byona vutivi byi ta hundza .
46013009	Hikuva vutivi bya hina a byi hetisekanga , ni matimba ya hina yo vula Rito a ma hetisekanga ;
46013010	kambe loko ku ta fika leswi hetisekeke , leswi nga hetisekangiki swi ta hundza .
46013011	Loko ndza ha ri xihlangi , a ndzi vulavula tanihi xihlangi , ndzi ehleketa tanihi xihlangi , ndzi pimanisa tanihi xihlangi ; kambe sweswi ndzi nga hundzuka wanuna , ndzi tshikile swa vuhlangi .
46013012	Sweswi hi vona hi riphume exivonini ; kambe enkarhini wolowo , hi ta langutana hi mahlo ; sweswi vutivi bya mina a byi hetisekanga , kambe enkarhini wolowo ndzi ta tiva hi ku hetiseka , tanihi leswi Xikwembu na xona xi ndzi tiveke hi ku hetiseka .
46013013	Sweswi , ku tiyile swilo swinharhu leswi : Ku pfumela , ni ku langutela , ni rirhandzu ; kambe lexikulu ngopfu eka swona i rirhandzu .
46014001	Tikarhateleni ku va ni rirhandzu , kambe naswona mi chivirikela tinyiko ta Moya , ngopfu-ngopfu nyiko ya ku vula Rito .
46014002	Loyi a vulavulaka hi ririmi leri nga tiviwiki , a nga vulavuli na vanhu , kambe ú vulavula na Xikwembu , hikuva a ku na munhu loyi a n'wi twisisaka ; ú vulavula swihundla hi ku huhuteriwa .
46014003	Kasi loyi a vulaka Rito , ú byela vanhu marito lawa ya akisaka , ni lawa ya tiyisaka , ni lawa ya chavelelaka .
46014004	Loyi a vulavulaka hi ririmi leri nga tiviwiki wa tiaka yena n'wini ; kasi loyi a vulaka Rito ú akisa nhlengeletano .
46014005	Ndza swi lava leswaku hinkwenu mi vulavula hi tindzimi , kambe ngopfu-ngopfu ndzi lava leswaku mi vula Rito . Loyi a vulaka Rito , ú tlula loyi a vulavulaka hi tindzimi ( ehandle ka loko ku ri ni ku hlamusela , leswaku nhlengeletano yi ta kuma leswi swi yi akisaka ) .
46014006	Hikwalaho ke , vamakwerhu , loko ndzi ta eka n'wina , ndzi fika ndzi vulavula hi tindzimi , ndzi ta mi pfunisa ku yini xana ? A ndzi nga mi pfuni , ehandle ka loko ndzi nga tirhisa mavulavulele lama hlavutelaka swin'wana , kumbe ya vutivi , kumbe yo vula Rito , kumbe yo dyondzisa .
46014007	Swi tano ni ka swilo leswi nga hefemuriki ku fana ni xitiringo kumbe dzandzana : Loko swi chayiwa kutani swi nga humesi mimpfumawulo yo hambana-hambana , xana risimu ra swona ri nga tiviwa hi mukhuva wihi , leswaku hi lero yini ?
46014008	Ni loko mhalamhala yi nga pfumi swinene , i mani la nga ta hloma matlhari ya nyimpi xana ?
46014009	Swi tano na n'wina , loko mi vulavula hi ririmi leri nga tiviwiki . Ehandle ka loko mi humesa rito leri twalaka , xana vanhu va ta tivisa ku yini leswi mi swi vulaka ? Mi ta va mi vulavula leswi hahaka ni moya .
46014010	Ndza tshemba , tinxaka-xaka ta mimpfumawulo ti tele ngopfu laha misaveni ; kambe a ku na wun'we wa yona lowu nga hava lexi wu vulaka xona .
46014011	Kutani loko ndzi nga tivi leswaku mpfumawulo wa kona wu vula yini , ndzi ta va munhu wa le handle eka loyi a vulavulaka ; na yena muvulavuri , ú ta va munhu wa le handle eka mina .
46014012	Swi tano na n'wina : Leswi mi navelaka ku chivirikela tinyiko ta Moya , endlani hi matimba ku tirhisa leti pfunaka ku aka swirho swa nhlengeletano .
46014013	Hikokwalaho , loyi a vulavulaka hi ririmi leri nga tiviwiki , a a khongele leswaku a nyikiwa matimba ya ku ri hlamusela .
46014014	Hikuva loko ndzi khongela hi ririmi rero , i moya wa mina lowu khongelaka , kambe miehleketo ya mina a yi tirhi nchumu .
46014015	Loko swi ri tano , ku nga endliwa yini xana ? Ndzi fanele ku khongela hi moya wa mina , kambe na kona ndzi fanele ku khongela hi miehleketo ya mina . Ndzi fanele ku yimbelela hi moya wa mina , kambe na kona ndzi fanele ku yimbelela hi miehleketo ya mina .
46014016	Hikuva loko u nkhensa hi moya wa wena wu ri woxe , xana munhu ntsena loyi a nga enhlengeletanweni ú ta vurisa ku yini “ Amen ! ” ku hlamula xikhongelo xa wena xa ku nkhensa , leswi a nga tiviki lexi u xi vulaka xana ?
46014017	Xikhongelo xa wena xo nkhensa xi nga va lexinene ngopfu , kambe munhu loyi un'wana loyi , a xi n'wi akanga .
46014018	Ndzi nkhensa Xikwembu , hikuva ndzi vulavula hi tindzimi leti nga tiviwiki ku tlula n'wina hinkwenu ;
46014019	kambe , enhlengeletanweni , ndzi nga tsakela ku vula marito ya ntlhanu hi ku tirhisa miehleketo ya mina , leswaku ndzi ta dyondzisa ni lava van'wana , ku tlula ku vulavula marito ya madzana-dzana hi ririmi leri nga tiviwiki .
46014020	Vamakwerhu , mi nga fani ni vana eku ehleketeni ka n'wina . Loko ku ri ka leswo biha mi fanele ku fana ni swihlangi , kambe mi va lava kuleke emiehleketweni .
46014021	Ku tsariwile eNawini , va ku : “ Ndzi ta vulavula ni vanhu lava hi milomo ya vanhu va tindzimi tin'wana ni va matiko man'wana ; kambe hambiswiritano , a va nga ndzi yingisi , ku vula Hosi . ”
46014022	Hikokwalaho , ku vulavula hi tindzimi leti nga tiviwiki i xikombiso ku nga ri eka vapfumeri , kambe eka lava nga riki vapfumeri ; kasi ku vula Rito i xikombiso ku nga ri eka lava nga riki vapfumeri , kambe eka vapfumeri .
46014023	Loko nhlengeletano hinkwayo yi ta endhawini yin'we , ni loko hinkwavo va vulavula hi tindzimi leti nga tiviwiki , kutani ku tshuka ku nghena vanhu ntsena lava nga riki vapfumeri , xana a va nga vuli va ku : “ Mi ni rihuhe ! ” ke ?
46014024	Kambe loko un'wana ni un'wana a vula Rito , kutani ku ta nghena munhu ntsena la nga riki mupfumeri , marito ya hinkwavo ma ta n'wi ba ripfalo , ma n'wi avanyisa ;
46014025	swihundla swa mbilu ya yena swi ta humeseriwa erivaleni , kutani ú ta wa hi mombo , a gandzela Xikwembu , kutani ú ta vula a ku : “ Hakunene Xikwembu xi kona la xikarhi ka n'wina . ”
46014026	Loko swi ri tano , ku nga endliwa yini , vamakwerhu ? Loko mi hlengeletana , un'wana a nga va ni Pisalema , un'wana a nga va ni dyondzo , kumbe mhaka leyi a kombisiweke yona hi Xikwembu , kumbe nyiko yo vulavula hi ririmi leri nga tiviwiki , kumbe nyiko yo hlamusela leswi vulavuriweke ; kambe hinkwaswo a swi ve leswi akisaka nhlengeletano .
46014027	Loko ku vulavuriwa hi ririmi leri nga tiviwiki , a ku vulavule vambirhi kumbe vanharhu ntsena , swi yima kwalaho ; a va nyikane nkarhi , ku ri ni loyi a hlamuselaka .
46014028	Loko ku ri hava muhlamuseri , la lavaka ku vulavula hi tindzimi leti nga tiviwiki a a miyele a nga vulavuli enhlengeletanweni ; a a tivulavulele embilwini ya yena , ni ku vulavula ni Xikwembu .
46014029	Loko va ri vadyondzisi va Rito a ku vulavule vambirhi kumbe vanharhu , kutani van'wana a va kambisise marito ya vadyondzisi lava .
46014030	Loko un'wana a ri eku vulavuleni , kutani un'wanyana wa lava nga kona a kombisiwa mhaka hi Xikwembu , la vulavulaka a a miyele .
46014031	Hinkwenu mi ta wu kuma nkarhi wo vula Rito , un'wana ni un'wana wa n'wina , leswaku hinkwavo va ta dyondza , ni leswaku hinkwavo va ta tiyisiwa .
46014032	Vadyondzisi va Rito va swi kota ku tikhoma va miyela , hambiloko va kombisiwile swin'wana emoyeni .
46014033	Hikuva Xikwembu a hi Xikwembu xa mpfilumpfilu , kambe i xa ku rhula . Leswi swi nga ntolovelo etikerekeni hinkwato ta vahlawuriwa va Xikwembu ,
46014034	hileswaku vavasati va fanele ku miyela etinhlengeletanweni , hikuva a va pfumeleriwi ku vulavula ; vavasati va fanele ku titsongahata , hilaha Nawu na wona wu vulaka hakona .
46014035	Loko va lava ku tiva swin'wana , a va vutise vanuna va vona ekaya , hikuva swi khomisa tingana loko wansati a vulavula enhlengeletanweni .
46014036	Mi ri yini ? Xana Rito ra Xikwembu ri tile hi le ka n'wina , kumbe ri lo tela n'wina ntsena ke ?
46014037	Loko un'wana a tivona a ri mudyondzisi wa Rito , kumbe a ri la nga ni tinyiko ta Moya , a a tive leswaku timhaka leti ndzi mi tsalelaka tona , i swileriso swa Hosi .
46014038	Loko un'wana a nga ri na mhaka na swona , na n'wina mi nga vi na mhaka na yena .
46014039	Hikokwalaho vamakwerhu , chivirikelani ku vula Rito , naswona mi nga siveli lava vulavulaka hi tindzimi leti nga tiviwiki .
46014040	Ntsena hinkwaswo a swi endliwe hi mukhuva lowo saseka , hi nawu wa kona .
46015001	Sweswi vamakwerhu , ndzi lava ku mi tsundzuxa Mahungu Lamanene lawa ndzi mi dyondziseke wona . Mi ma amukerile ; ma tiyisela eka wona ;
46015002	ma karhi ma ponisiwa ha wona , loko kunene mi hlayisa vumbhoni bya mina eka wona , ni loko ku pfumela ka n'wina eka wona ku nga vanga ka hava .
46015003	Ndzi mi hundzisele leswi na mina ndzi swi amukeleke , swi nga leswikulu eka hinkwaswo : Hileswaku Yesu ú fele swidyoho swa hina , hilaha Matsalwa ma vulaka hakona ;
46015004	ni leswaku ú lahliwile esirheni a vuya a pfuxiwa eku feni hi siku ra vunharhu , hilaha Matsalwa ma vulaka hakona ;
46015005	ni leswaku ú humelele eka Petro , endzhaku a humelela eka lava khume na vambirhi .
46015006	Ú tlhele a humelela hi nkarhi wun'we eka vamakwavo lava tlulaka 500 ; lavo tala va vona va ha ri kona nisweswi , kambe van'wana va file .
46015007	Endzhaku ka sweswo , ú humelele eka Yakobo , a tlhela a humelela eka vaapostola hinkwavo .
46015008	Eku heteleleni ka leswi hinkwaswo , ú humelele ni ka mina , mina ndzi fanaka ni n'wana wo velekiwa nkarhi wu nga si fika .
46015009	Ndzi lontsongo eka vaapostola , a swi ndzi fanelanga ku vuriwa muapostola , hikuva ndzi xanisile kereke ya Xikwembu .
46015010	Kambe ndzi leswi ndzi nga swona hi tintswalo ta Xikwembu , kutani tintswalo ta kona , leti Xikwembu xi ndzi kombeke tona , a ti welanga ehansi . Ntiyiso wa kona hileswaku ndzi tirhile ngopfu ku va tlula hinkwavo ; hambiswiritano , a ku tirhanga mina , kambe ku tirhile tintswalo ta Xikwembu leti ndzi nga kombiwa tona .
46015011	Hikokwalaho , hambi mi dyondzisiwa hi mina , hambi mi dyondzisiwa hi vona , mahungu ya hina hi wo walawo , kutani hi wona lawa mi ma pfumeleke .
46015012	Loko ku dyondzisiwa leswaku Kriste ú pfuxiwile eku feni , swi endlisa ku yini leswaku van'wana exikarhi ka n'wina va ku , ku hava ku pfuka ka vafi , xana ?
46015013	Loko ku ri hava ku pfuka ka vafi , Kriste hi xiviri , na yena a nga pfuxiwanga .
46015014	Kutani loko Kriste a nga pfuxiwanga eku feni , ku dyondzisa ka hina a ku vuli nchumu , ni ku pfumela ka n'wina a ku vuli nchumu .
46015015	Ku hundzisa sweswo : Hi nga kumiwa hi ri lava nyikeke vumbhoni bya vunwa hi ta Xikwembu , hikuva hi vurile hi tiyisa leswaku i Xikwembu lexi pfuxeke Kriste eku feni , kasi a xi n'wi pfuxanga , loko hakunene vafi va nga pfuxiwi eku feni .
46015016	Hikuva loko vafi va nga pfuxiwi , Kriste na yena a nga pfuxiwanga .
46015017	Kutani loko Kriste a nga pfuxiwanga , ku pfumela ka n'wina i ka hava , kutani ma ha ri eswidyohweni swa n'wina .
46015018	Kutani ke , na vona lava nga fa va ri va ka Kriste , va lovele makumu .
46015019	Loko eka Kriste , hi nga languteli swin'wana kambe ho langutela swa vutomi lebyi ntsena , hi vanhu lava nga ni khombo leri tlulaka ra vanhu hinkwavo .
46015020	Kambe lexi tiyeke hileswaku Kriste ú pfuxiwile exikarhi ka vafi . Hi swona leswi tshembisaka leswaku lava feke na vona va ta pfuxiwa .
46015021	Hikuva leswi rifu ri nga vangiwa hi munhu un'we , ku pfuka ka vafi na kona ku tisiwile hi munhu un'we .
46015022	Kukotisa leswi hinkwavo va faka hikwalaho ka Adamu , hi mukhuva wolowo , hinkwavo va ta tlhela va pfuxiwa hikwalaho ka Kriste .
46015023	Kambe un'wana ni un'wana ú ta pfuxiwa hi nkarhi wa yena : Wo rhanga i Kriste xi nga xo xitshembiso ; kutani loko Kriste a ta , lava nga va yena va ta landza .
46015024	Endzhaku , ku ta fika makumu , siku a nyiketaka Mfumo eka Xikwembu Tatana , loko a ta va a herisile vuhosi hinkwabyo , ni ku fuma hinkwako , ni matimba hinkwawo .
46015025	Hikuva Kriste ú fanele ku fuma , Xikwembu xi kondza xi veka valala hinkwavo ehansi ka minkondzo ya yena .
46015026	Kutani nala lowo hetelela la nga ta herisiwa i rifu ;
46015027	hikuva hi ku vula ka Matsalwa : “ Xikwembu xi vekile hinkwaswo ehansi ka minkondzo ya yena . ” Kutani loko Matsalwa ma vula leswaku : “ Hinkwaswo swi vekiwile ehansi ka yena ” , swa twala leswaku a ku katsiwi Xikwembu , hikuva hi xona xi vekeke swilo hinkwaswo ehansi ka Kriste .
46015028	Loko hinkwaswo swi vekiwile ehansi ka yena N'wana , na yena hi xiviri ú ta vekiwa ehansi ka Xikwembu lexi xi vekeke hinkwaswo ehansi ka yena , leswaku Xikwembu xi va lexi fumaka ehenhla ka hinkwaswo-kwaso .
46015029	Xana vanhu va lava yini , loko va khuvuriwa ematshan'wini ya lava feke xana ? Loko vafi va nga pfuki nikutsongo , swi pfuna yini ku khuvuleriwa vona ke ?
46015030	Na mina , xana swi ndzi pfuna yini ku tiyisela emakhombyeni minkarhi hinkwayo xana ?
46015031	Hakunene , masiku hinkwawo ndzi langutene ni rifu ! Ndzi vula ndzi tiyisile vamakwerhu , hikuva ndzi tidzunisa hi n'wina hikwalaho ka Kriste Yesu Hosi ya hina .
46015032	Loko onge ndzi lwile ni swivandzana le Efesa ndzi ri munhu ntsena la faka , a swi ta va swi ndzi pfunile yini xana ? Loko vafi va nga pfuxiwi , “ a hi dyeni hi nwa , hikuva mundzuku ha fa ! ” hi ku vula ka Matsalwa .
46015033	Mi nga pfumeli ku xisiwa : “ Vanghana lavo biha , va borisa mikhuva leyinene . ”
46015034	Xalamukani swinene , mi tshika ku dyoha . Van'wana va n'wina a va tivi Xikwembu ; ndzi vula leswi hi ku mi khomisa tingana .
46015035	Kumbe un'wana ú ta ku : “ Vafi va pfuxiwa hi mukhuva wihi ke ? Va ta va ni miri lowo yini ke ? ”
46015036	I ku vutisa ka phuphula sweswo ! Lexi wena u xi byalaka , xi fanele ku rhanga xi fa , loko xi lava ku tlhela xi hanya .
46015037	Lexi u xi byalaka , a xi si va miri wa ximilana lexi nga ta huma , kambe i ndzhoho ntsena leyi khumudzeriweke ; kumbe i ya mavele , kumbe i ya timbewu tin'wana .
46015038	Xikwembu xi nyika ndzhoho leyi emiri hilaha xi rhandzaka hakona ; xi nyika mbewu yin'wana ni yin'wana miri lowu nga wa yona .
46015039	Nyama hinkwayo a yi fanani ; nyama ya vanhu i ya rixaka rin'wana ; ya swiharhi hi yin'wana , ni ya tinyanyana hi yin'wana , ni ya tinhlampfi hi yin'wana .
46015040	Ku ni miri wa le tilweni , ku ni miri wa la misaveni ; kambe miri wa le tilweni wu ni ku saseka kun'wana , wa la misaveni wu ni kun'wana .
46015041	Dyambu ri ni ku saseka kun'wana , ni n'weti wu ni kun'wana , ni tinyeleti ti ni kun'wana ; nyeleti yin'wana yi tlula yin'wanyana hi ku vangama .
46015042	Ku pfuka ka vafi ku tano na kona : Ku fana ni mbewu , miri wu lahliwa wu ri lowu hatlaka ku onhaka , wu pfuxiwa wu ri lowu nga ha onhakiki ;
46015043	wu lahliwa wu ri wo soleka , wu pfuxiwa wu ri lowo saseka ; wu lahliwa wu herile ntamu , wu pfuxiwa wu tele matimba ;
46015044	wu lahliwa wu ri miri wa ntumbuluko , wu pfuxiwa wu ri miri wa moya . Ku ni miri wa ntumbuluko , kambe wa moya na wona wu kona .
46015045	Hikokwalaho ku tsariwile , va ku : “ Munhu lowo rhanga Adamu , ú endliwile xivumbiwa lexi hanyaka . ” Kambe Adamu lowo hetelela ú endliwile moya lowu hanyisaka .
46015046	Hambiswiritano , leswi rhangaka a hi swa moya , i swa ntumbuluko , kutani endzhaku ku ta swa moya .
46015047	Munhu lowo rhanga ú humile emisaveni , a ri la endliweke hi ntshuri wa misava ; munhu lowa vumbirhi ú huma etilweni .
46015048	Vanhu lava vumbiweke hi ntshuri va fana ni munhu loyi wa ntshuri ; ni vanhu va le tilweni va fana ni munhu loyi wa le tilweni .
46015049	Kukotisa leswi hi nga ambala xivumbeko xa munhu wa ntshuri , hi mukhuva wolowo hi ta ambala xivumbeko xa munhu wa le tilweni .
46015050	Leswi ndzi vulaka swona , vamakwerhu , hi leswi : Nyama ni ngati swi nga ka swi nga dyi ndzhaka ya Mfumo wa Xikwembu , naswona leswi hatlaka ku onhaka swi nga ka swi nga dyi ndzhaka ya leswi nga onhakiki .
46015051	Yingisani , ndzi mi byela xihundla : A hi nga fi hinkwerhu , kambe hinkwerhu hi ta hundzuriwa ,
46015052	hi nkarhinyana , hi ku copeta ka tihlo , eku beni ka mhalamhala ya makumu ; mhalamhala yi ta twala , kutani vafi va ta pfuxiwa va hambaniseriwa makumu ni ku onhaka , kutani hina hi ta hundzuriwa .
46015053	Hikuva leswi onhakaka swi fanele ku funengela leswi nga onhakiki , ni leswi faka swi fanele ku funengela leswi nga fiki .
46015054	Kutani loko leswi onhakaka swi ta va swi funengele leswi nga onhakiki , ni loko leswi faka swi ta va swi funengele leswi nga fiki , hi kona rito leri tsariweke ri nga ta hetiseka , leri nge : “ Rifu ri mitiwile , ri hluriwele makumu . ”
46015055	“ Wena rifu , ku hlula ka wena ku kwihi ke ? Wena rifu , ndzhombo wa wena wu kwihi ke ? ”
46015056	Ndzhombo wa rifu i xidyoho , kutani matimba ya xidyoho i Nawu .
46015057	Kambe a ku nkhensiwe Xikwembu lexi hi nyikaka ku hlula hi Hosi ya hina Yesu Kriste .
46015058	Hikokwalaho , vamakwerhu lava rhandzekaka , tiyani swinene mi nga tsekatsekeni ; tiyiselani swinene , mi tirhela Hosi masiku hinkwawo , mi ri karhi mi swi tiva leswaku eHosini mintirho ya n'wina a yi nga weli ehansi .
46016001	Loko wu ri nhlengo lowu humeseriwaka vahlawuriwa va Xikwembu , na n'wina mi ta endla hilaha ndzi leriseke tikereke ta Galatiya hakona .
46016002	Hi siku ro sungula ra vhiki , un'wana ni un'wana wa n'wina a a veke swin'wana hi tlhelo , eka leswi a swi bindzuriseke , leswaku nhlengo wu nga ha endliwi siku ndzi taka .
46016003	Hlawulani van'wana exikarhi ka n'wina , kutani loko ndzi fika , ndzi ta va nyika mapapila , ndzi va rhuma leswaku va heleketa nyiko ya n'wina eYerusalema .
46016004	Loko swi fanela leswaku na mina ndzi ya kona , ndzi ta famba na vona .
46016005	Ndzi ta ta le ka n'wina , kambe ndzi ta hundza hi le Makedoniya , hikuva ndzi ni makungu ya ku ya kona .
46016006	Kutani kumbexana ndzi ta tshama na n'wina , hambi ku ri ku heta vuxika hinkwabyo na n'wina , leswaku mi nga ndzi pfuna ku hundzela kun'wana lomu ndzi nga navelaka ku ya kona .
46016007	Hikuva sweswi a ndzi lavi ku mi endzela ndzi ri muhundzi wa ndlela ntsena ; ndzi ni ku tshemba leswaku ndzi ta tshama nkarhi wo leha eka n'wina , loko Hosi yi swi rhandza .
46016008	Ndza ha ta xwa kwala Efesa ku fikela nkarhi wa Pentekosta .
46016009	Ndzi pfuleriwe nyangwa ya ntirho lowo saseka , kambe lava va ndzi alelaka , va tele .
46016010	Loko Timotiya a ta , vonani leswaku a titwa a ntshunxekile loko a ri ka n'wina ; ú tirha ntirho wa Hosi ku fana na mina .
46016011	Loko swi ri tano , ku nga vi na munhu loyi a n'wi solaka ; n'wi pfuneni ku hundzela emahlweni hi ku rhula , a ta vuya la ka mina ; mina ni vamakwerhu hi n'wi languterile .
46016012	Loko a ri makwerhu Apolosi , ndzi n'wi khongotele ngopfu leswaku a ta le ka n'wina ni vamakwerhu ; a a nga swi lavi ngopfu ku ta sweswi , kambe ú ta ta siku a nga ta swi kota .
46016013	Hitekani , mi tiya swinene eku pfumeleni , mi va vavanuna , mi tinyika matimba .
46016014	Hinkwaswo leswi mi swi endlaka , a swi endliwe hi rirhandzu .
46016015	Ndza ha ri ni xitsundzuxo , vamakwerhu : Ma va tiva vanhu va ka Stefanasi , ni leswaku hi vona vapfumeri lavo rhanga lava humeke etikweni ra Akaya , ni leswaku va tinyiketile ku tirhela vahlawuriwa va Xikwembu .
46016016	Ndza mi khongotela swinene ku tiveka ehansi ka vanhu lava , ni ka un'wana ni un'wana loyi a tinyiketeke ku tirha ntirho wolowo , a tikarhatela wona .
46016017	Ndzi tsakisiwa ngopfu hi ku ta ka Stefanasi , na Fortunato , na Akayiko , hikuva va mi yimerile , leswi mi tsandzekeke ku va kona la .
46016018	Va ndzi rhulise mbilu , na n'wina va mi rhulise timbilu hi ku endla sweswo . Ndzhuti wa vanhu lavo tano , ma wu tiva !
46016019	Tikereke ta le Asiya ta mi rungula . Akwila na Prisila , swin'we ni kereke leyi hlengeletanaka emutini wa vona , va mi rungula swinene eHosini .
46016020	Vamakwerhu hinkwavo va mi rungula . Xewetanani hi ku ntswontswana ka vukwavo .
46016021	Hi xandla xa mina ndzi tsala leswi ndzi ri : “ Ndza rungula . Hi mina Pawulo . ”
46016022	Loko munhu a nga rhandzi Hosi , a a ve eku rhukaniweni ! “ Maranatha ! Tana , Hosi ! ”
46016023	Tintswalo ta Hosi Yesu a ti ve na n'wina !
46016024	Rirhandzu ra mina a ri ve na n'wina hinkwenu , eka Kriste Yesu .
47001001	Mina Pawulo , muapostola wa Kriste Yesu hi ku rhandza ka Xikwembu , na Timotiya makwerhu , hi tsalela kereke ya Xikwembu leyi nge Korinto , ni vahlawuriwa va Xikwembu hinkwavo lava nge tikweni hinkwaro ra Akaya , hi ri :
47001002	Tintswalo ni ku rhula a swi ve na n'wina , swi huma eka Xikwembu Tata wa hina , ni le ka Hosi Yesu Kriste !
47001003	A ku vongiwe Xikwembu Tata wa Hosi ya hina Yesu Kriste , Tatana wa tintswalo , Xikwembu lexi ku chavelela hinkwako ku humaka eka xona ;
47001004	xa hi chavelela emaxangwini hinkwawo ya hina ; hikokwalaho , na hina hi kota ku chavelela lava nge maxangwini ya tinxaka-xaka , hi va chavelela hi ku chavelela loku na hina hi nyikiweke kona hi Xikwembu .
47001005	Hikuva kukotisa leswi mahlomulo ya Kriste ma hi taleleke , nakona ha Kriste hi kuma ku chaveleriwa hi ntalo .
47001006	Hikokwalaho , loko hi xaniseka , swi endlela leswaku n'wina mi va ni ku chaveleriwa ni ku ponisiwa ; loko hi chaveleriwa , swi endlela leswaku na n'wina mi va ni ku chaveleriwa , kutani mi nyikiwa matimba yo chivirika emahlomulweni lama fanaka ni mahlomulo lawa ya hi xanisaka .
47001007	Kutani ku tshemba ka hina ehenhla ka n'wina ku tiyile swinene , hikuva hi tiva leswaku , leswi mi averiwaka mahlomulo man'we na hina , mi ta averiwa na kona ku chaveleriwa loku hi nga na kona .
47001008	Vamakwerhu , hi lava leswaku mi tiva ta maxangu lawa ya hi humeleleke etikweni ra Asiya . Hi tshikeleriwile ngopfu swinene , ku tlula matimba ya hina , hi kondza hi hela mbilu , hi nga ha tshembi leswaku hi ta hanya .
47001009	Hakunene , a hi titwa hi ri lava avanyiseriweke rifu ; leswi swi endlile leswaku hi nga ha titshembi , kambe hi veka ku tshemba ka hina eka Xikwembu lexi pfuxaka vafi .
47001010	Xi hi ponisile emakhombyeni layo tano lama vangaka rifu , kutani xi ta engeta xi hi ponisa eka wona . Hi vekile ku tshemba ka hina eka xona , kutani xa ha ta hi ponisa ,
47001011	loko na n'wina mi hi pfuna hi ku hi khongelela , kutani ku ta va ni lavo tala lava nga ta nkhensa Xikwembu hikwalaho ka hina , hi mhaka ya ntirho wa xona wa tintswalo lowu xi hi endleleke wona .
47001012	Ku tidzunisa ka hina hi loku : Ripfalo ra hina ri hi byela leswaku hi hanyile exikarhi ka vanhu hi ku lulama ni ku tenga loku humaka eka Xikwembu , ngopfu-ngopfu loko hi tirhisana na n'wina . Hi hanyile ku nga ri hi vutlhari bya misava leyi , kambe hi tintswalo ta Xikwembu .
47001013	Hikuva a hi mi tsaleri swin'wana , loko swi nga ri leswi mi kotaka ku swi hlaya ni ku swi twisisa . Kutani ndza tshemba leswaku mi ta twisisa swinene swilo leswi ,
47001014	hambiloko namuntlha mi nga swi twisisi ngopfu ; hikokwalaho , mi ta tidzunisa hi hina esikwini ra Hosi Yesu , hilaha na hina hi nga ta tidzunisa hi n'wina hakona .
47001015	Hi ku tiva ku tiya ka swona sweswo , a ndzi naverile ku rhanga ndzi ta eka n'wina , leswaku mi ta kateka kambirhi ;
47001016	a ndzi naverile ku mi endzela loko ndzi ya eMakedoniya , ni ku tlhela ndzi mi endzela loko ndzi vuya hi kona , leswaku mi ta ndzi pfuna eriendzweni ra mina ro ya eYudiya .
47001017	Xana a ndzo tlanga loko ndzi naverile ku endla sweswo xana ? Xana a ndzi endla makungu ya mina tanihi vanhu van'wana , ndzi ku : “ Ina — E-e ! ” hi nomo wun'we ke ?
47001018	Kukotisa leswi Xikwembu xi tshembekaka , xitshembiso xa hina eka n'wina a xi vanga “ Ina — E-e ! ”
47001019	Hikuva N'wana wa Xikwembu Yesu Kriste loyi hi n'wi twariseke exikarhi ka n'wina , mina na Silvano na Timotiya , a a nga ri “ Ina — E-e ! ” kambe eka yena ku vuriwa “ Ina ! ” masiku hinkwawo .
47001020	Hikuva , eka yena Xikwembu xi tiyisa ku tshembisa ka xona , xi ku : “ Ina ! ” Hikokwalaho hi vulaka hi ku : “ Amen ! ” hi mhaka ya yena , eku dzuniseni ka Xikwembu .
47001021	Kambe i Xikwembu lexi nyikaka hina na n'wina ku tshemba loku tiyeke eka Kriste ; hi xona xi hi rhwexeke ntirho lowu .
47001022	Xi hi funghile , xi vekile Moya wa xona etimbilwini ta hina , wu va xitiyiso xa leswa ha taka .
47001023	Ndzi vitana Xikwembu ku va mbhoni ya mina hikuva xi tiva mbilu ya mina : A ku ri ku mi tsetselela , loko ndzi nga engetanga ndzi ta eKorinto .
47001024	A hi leswaku hina hi fuma ku pfumela ka n'wina , kambe hi tirhisana na n'wina leswaku mi ta kuma ku tsaka , hikuva mi tiyile eku pfumeleni .
47002001	Hikokwalaho ndzi tibohile leswaku a ndzi nga ti eka n'wina ndzi tisa timhaka leti ti mi vavisaka timbilu ,
47002002	hikuva loko ndzi mi tlhava timbilu , i vamani lava nga ta ndzi susa gome loko va nga ri volavo ndzi va tlhaveke timbilu xana ?
47002003	Leyi hi yona mhaka leyi endleke leswaku ndzi mi tsalela : Hileswaku loko ndzi fikile , ndzi nga tlhaviwi mbilu hi vanhu lava a va ta fanela ku ndzi tsakisa ; hikuva ndza mi tshemba hinkwenu ; ndzi tiva leswaku loko ndzi tsakile , na n'wina hinkwenu mi tsakile .
47002004	Ndzi mi tsalerile , ndzi ri karhi ndzi twa ku vava ngopfu , hi mbilu leyi karhatekaka swinene , ni mihloti leyo tala ; a ku nga ri ku mi tlhava timbilu , kambe a ku ri ku endlela leswaku mi tiva rirhandzu lerikulu ngopfu leri ndzi mi rhandzaka ha rona .
47002005	Loko ku ri na loyi a vangeke leswi tlhavaka timbilu , a nga tlhavanga mina , kambe hi tlhelo rin'wana , ndzi nga ku ( hambiloko ndzi nga lavi ku swi kurisa ngopfu ) : Ú tlhavile n'wina hinkwenu .
47002006	Leswi munhu wo tano a nga layiwa hi lavo tala va n'wina hi ndlela leyi , swi ringene ;
47002007	sweswi a mi ta fanela ku n'wi rivalela , mi n'wi chavelela , leswaku a nga hluriwi hi gome ku tlula mpimo .
47002008	Hikokwalaho , ndza mi khongotela leswaku mi tlhela mi n'wi komba rirhandzu .
47002009	Hikuva loko ndzi mi tsalerile papila , a ku ri ku mi ringa , ni ku vona loko mi ndzi yingisa eka swilo hinkwaswo .
47002010	Munhu un'wana ni un'wana loyi mi n'wi rivalelaka , ndza n'wi rivalela na mina ; hikuva lexi ndzi nga xi rivalela , loko kunene ndzi rivalele xidyoho xin'wana , ndzi swi endlele n'wina , emahlweni ka Kriste ,
47002011	leswaku Sathana a nga tshuki a hi hlula hi mano , hikuva hi tiva makungu ya yena .
47002012	Loko ndzi fikile eTrowasi ku twarisa kona Mahungu Lamanene ya Kriste , yena ú ndzi pfulerile nyangwa yo tirha ntirho wa yena .
47002013	Kambe a ndzi nga ntshunxekanga emoyeni , hikuva Tito makwerhu a ndzi n'wi kumanga ; hikokwalaho , ndzi va lerile , kutani ndzi hundzela eMakedoniya .
47002014	Kambe a ku nkhensiwe Xikwembu lexi eka Kriste xi hi yisaka eku khaneni , minkarhi hinkwayo ; kutani hi ku tirhisa hina , xi hangalasa hinkwako ku nun'hwela loku nandzihaka ka ku tiva Kriste .
47002015	Hikuva hi hina hi nga ku nun'hwela loku nandzihaka ka Kriste hi byakwe , loku hangalakaka hi vito ra Xikwembu exikarhi ka lava ponisiwaka ni ka lava lovaka ;
47002016	eka lava lovaka i risema ra rifu ; kambe eka lava ponisiwaka , i ku nun'hwela ka vutomi . Xana i mani loyi a faneriwaka hi ntirho hinkwawo lowu ke ?
47002017	Hikuva a hi fani ni lavo tala , lava endlaka bindzu lero biha hi Rito ra Xikwembu ; kambe hi vulavula kukotisa vanhu va timbilu leto tenga , kukota lava rhumiweke hi Xikwembu ; hi vulavula emahlweni ka Xikwembu hi ri va ka Kriste .
47003001	Xana ho tlhela hi sungula ku titivisa ke ? Xana hi fanela ku kuma mapapila lama hi tivisaka eka n'wina , kumbe lama humaka eka n'wina ku fana ni leswi van'wana va endlisaka swona ke ?
47003002	E-e ! Hi n'wina mi nga papila ra hina , leri tsariweke etimbilwini ta hina , leri tiviwaka ni leri nga hlayiwaka hi vanhu hinkwavo .
47003003	Swa vonaka swinene leswaku n'wina mi papila ra Kriste , leri humesiweke hi hina , leri tsariweke ku nga ri hi inki kambe hi Moya wa Xikwembu lexi hanyaka ; a ri tsariwanga ematambheni ya maribye , kambe ri tsariwile etimbilwini ta vanhu .
47003004	Hi nga vula sweswo hikuva hi ni ku tshemba koloko emahlweni ka Xikwembu hikwalaho ka Kriste .
47003005	Hina hi hexe a hi na matimba yo tirha ntirho lowu ; hi nga ka hi nga vuli leswaku hi na lexi xi humaka eka hina , kambe matimba ya hina ma huma eka Xikwembu .
47003006	Hi xona lexi xi hi nyikeke hinkwaswo leswi a hi swi pfumala , loko xi hi endlile malandza ya ntwanano lowuntshwa , lowu nga wa Moya , wu nga ri wa milawu yo tsariwa ; hikuva milawu yo tsariwa ya lovisa , kambe Moya wona wa hanyisa .
47003007	Nawu lowu maletere ya wona ma kovotliweke eribyeni , wu vangile rifu ; hambiswiritano wu tile hi ku vangama lokukulu ngopfu , Vaisraele va ko va tsandzeka ni ku languta mombo wa Muxe , hikwalaho ka ku vangama ka wona , hambileswi ku vangama ka kona a ku ri loku nyamalalaka .
47003008	Loko swi ri tano , ku vangama loku tisiwaka hi Moya , xana a ku nga vi lokukulu ku tlurisa ke ?
47003009	Hikuva loko Nawu lowu vangaka ku avanyisiwa wu tile hi ku vangama , xana Moya lowu wu hi tiselaka ku lulama emahlweni ka Xikwembu , a wu nga vangami ku tlurisa ke ?
47003010	Hakunene , lexi tshamaka xi ta , xi ri ni ku vangama , sweswi a xa ha ri na kona ; ndhawu ya xona yi tekiwile hi ku vangama lokukulu loku tlurisaka .
47003011	Hikuva leswi xilo lexi nyamalalaka xi teke xi ri ni ku vangama , lexi nga kona hilaha ku nga heriki xi ta va ni ku vangama lokukulu ku turisa .
47003012	Hikokwalaho , leswi hi nga ni ku tshemba loko tano , hi vulavula hi tiyile nhlana swinene .
47003013	A hi fani na Muxe la nga tisiva mombo hi xisirhelelo , leswaku Vaisraele va nga voni ku vangama loku nyamalalaka ku helela makumu .
47003014	Miehleketo ya vona a yi lo bvinyeka ; hikuva ku fikela ni namuntlha loko ku hlayiwa matsalwa ya ntwanano wa khale , xisirhelelo xexo xa ha ri kona , a xi suki , hikuva xi nga susiwa ntsena loko munhu a ri eka Kriste .
47003015	Ina , ku fikela ni namuntlha , nkarhi wihi ni wihi loko ku hlayiwa matsalwa ya Muxe , wonge hi loko xisirhelelo xexo xa ha funengeta miehleketo ya vona .
47003016	Kasi , “ nkarhi wihi na wihi loko munhu a hundzukela eka Hosi , xisirhelelo xa susiwa ” , hilaha Matsalwa ma vulaka hakona .
47003017	Loko va ku “ Hosi ” , va vula Moya , kutani laha Moya wa Hosi wu nga kona , ku ntshunxeka ku kona .
47003018	Hina hinkwerhu lava kombaka ku vangama ka Hosi ku fana ni xivoni , hi mimombo leyi fununguriweke , hi hundzukile lava fanaka na yena , hi ku vangama loku ngangamukaka ku ya emahlweni . Hosi yi endlile sweswo , yona yi nga Moya .
47004001	Hikokwalaho leswi Xikwembu , hi tintswalo ta xona , xi nga hi rhuma ku tirha ntirho wolowo , a hi heli mbilu .
47004002	Hi tshikile mintirho hinkwayo ya munyama ni ya tingana ; a hi hanyi hi ku xisetela vanhu ; a hi soholoti Rito ra Xikwembu ; kambe hi humesela ntiyiso erivaleni , kutani hi tikomba hi ri lava nkhensekaka eripfalweni ra un'wana ni un'wana , ne mahlweni ka Xikwembu .
47004003	Hikuva loko Mahungu Lamanene ya hina ma fihlekile , ma fihlekile ntsena eka lava yaka eku loveni ;
47004004	xikwembu xa misava leyi xi pfarile miehleketo ya vanhu lava va nga pfumeriki ; xi va sive mahlo leswaku va nga voni ku vangama ka Mahungu Lamanene lama twarisaka ku kwetsima ka Kriste , yena loyi a nga xifaniso xa Xikwembu .
47004005	Hina a hi titwarisi , kambe hi twarisa Kriste Yesu , hi ku : I Hosi ! Kutani hina hi tivula malandza ya n'wina hikwalaho ka Yesu .
47004006	Hikuva xona Xikwembu lexi nga te : “ Ku vonakala a ku vangame emunyameni ! ” hi xona lexi nga vangamisa ku vonakala etimbilwini ta hina , hi ta tiva ku kwetsima ka xona loku vangamaka enghoheni ya Kriste .
47004007	Kambe hina hi nyikiweke ku rhwala xuma lexi , hi fana ni timbita ta vumba ; swi komba leswaku matimba lamakulu lawa , lama tlulaka hinkwaswo , ma huma eka Xikwembu , a ma humi eka hina .
47004008	Hi kamanyetiwa hi matlhelo hinkwawo , kambe a hi manyiwanga ; hi le ku kanakaneni , kambe a hi heli mbilu ;
47004009	ha hlotiwa , kambe a hi tshikiwanga ekhombyeni ; ha tlumbiwa , kambe a hi herisiwi ;
47004010	minkarhi hinkwayo hi rhwala rifu ra Yesu emirini wa hina , leswaku vutomi bya Yesu na byona byi vonaka emirini wa hina .
47004011	Hikuva hina , hambileswi hi nga lava hanyaka , hi nyiketiwa eku dlaweni minkarhi hinkwayo hikwalaho ka Yesu , leswaku vutomi bya Yesu byi vonaka entumbulukweni wa hina lowu faka .
47004012	Kutani ke , rifu ra tirha eka hina , kambe vutomi bya tirha eka n'wina .
47004013	Leswi hi nga ni Moya wa ku pfumela , lowu fanaka ni wa loyi a nga tsala a ku : “ Ndzi pfumerile , hikokwalaho ndzi vulavurile ” , na hina ha pfumela , kutani hikwalaho ka swona ha vulavula ;
47004014	hikuva ha swi tiva leswaku Xikwembu lexi xi pfuxeke Hosi Yesu eku feni , xi ta hi pfuxa na hina swin'we na Yesu , kutani xi ta hi humelerisa swin'we emahlweni ka xona , hina na n'wina .
47004015	Hinkwaswo leswi swi endliwile hikwalaho ka n'wina , leswaku loko tintswalo ta Xikwembu ti ri karhi ti andza , ti andzisa ni ntsengo wa lava nga ta nkhensa va vuyelela , eku dzuniseni ka Xikwembu .
47004016	Hikokwalaho a hi heli mbilu ; hambileswi hi hlakalaka hi tlhelo ra munhu wa hina wa le handle , hi tlhelo ra munhu wa hina wa le ndzeni , hi hundzuka lavantshwa siku rin'wana ni rin'wana .
47004017	Hikuva maxangu lawa ya nga riki na ku tika ngopfu , lawa ya nga ya nkarhinyana ntsena , ma hi tisela ku kwetsima loku nga ni ntikelo swinene , loku nga heriki , loku tlulaka ngopfu mpimo hinkwawo .
47004018	Kutani hi kongomisa mahlo ku nga ri eka leswi voniwaka , kambe eka leswi nga voniwiki ; hikuva leswi voniwaka i swa nkarhinyana ntsena , kasi leswi nga voniwiki i swa minkarhi hinkwayo .
47005001	Ha swi tiva leswaku , loko ntsonga lowu hi nga eka wona , wu nga miri wa hina wa la misaveni , wu onhaka , hi ni vuako lebyi Xikwembu xi hi lunghiseleke byona , yi nga yindlu leyi nga akiwangiki hi mavoko , leyi nga heriki , ya le matilweni .
47005002	Hakunene , loko ha ha ri entsongeni lowu , ha konya , hi ri karhi hi navela ngopfu ku biyeleriwa hi yindlu ya hina ya le tilweni ,
47005003	leswaku loko hi ri endzeni ka yona , hi nga tikumi hi ri hava xisirhelelo .
47005004	Hikuva loko ha ha ri entsongeni lowu wa hina , ha konya hi ku tikeriwa : A hi lavi ku lahlekeriwa hi miri lowu wa khale , kambe hi lava ku biyeleriwa hi lowuntshwa , leswaku leswi swi faka , swi mitiwa hi vutomi .
47005005	Kutani Xikwembu hi xoxe xi hi vumbele swona sweswo , kutani xi hi nyikile Moya , wu ri xitiyiso xa leswa ha taka .
47005006	Hikokwalaho hi tiya nhlana minkarhi hinkwayo . Hi tiva leswaku , loko kaya ka hina ka ha ri emirini lowu , hi le kule ni Hosi .
47005007	Hi hanya hi ku pfumela , ku nga ri hi ku swi vona ,
47005008	kutani ndzi ri , hi tiya nhlana , naswona a hi ta tsakela ku rhurha emirini lowu , leswaku hi ta va ekaya eHosini .
47005009	Hikokwalaho , hambiloko kaya ka hina ku ri haleno emirini , kumbe hambiloko hi rhurha eka wona , ku navela ka hina lokukulu i ku tsakisa Hosi .
47005010	Hikuva hinkwerhu hi ta fanela ku yima emahlweni ka xitshamu xa ku avanyisa xa Kriste , leswaku un'wana ni un'wana a ta amukela hakelo ya leswi a swi endleke loko a ha ri emirini , leswo saseka kumbe leswo biha .
47005011	Hikokwalaho , hi ringeta ku khongotela vanhu hikuva ha swi tiva leswaku , ku va ni xichavo eka Hosi , swi vula yini ; kambe Xikwembu xi tiva swinene leswi hi nga swona , kutani ndza tshemba leswaku na n'wina mi hi tiva hi mukhuva wolowo emapfalweni ya n'wina .
47005012	A hi tlheli hi titivisa eka n'wina , kambe ho mi nyika nkarhi wa ku tidzunisa ha hina , mi ta tiva ku hlamula lava va tidzunisaka hi swa le handle , ku nga ri hi swa le mbilwini .
47005013	Loko hi hlanganile nhloko , hi endlela ku tirhela Xikwembu ; loko hi ri vanene enhlokweni , hi endlela ku tirhela n'wina .
47005014	Rirhandzu ra Kriste ra hi fambisa , hikuva hi fikile laha hi tivaka swinene leswaku munhu un'we ú fele hinkwavo ; loko swi ri tano , hinkwavo va file .
47005015	Ú ferile vanhu hinkwavo , leswaku lava hanyaka va nga ha tihanyeli , kambe va hanyela loyi a feke a tlhela a pfuxiwa eku feni hikwalaho ka vona .
47005016	Hikokwalaho , ku sukela sweswi a ha ha tivi munhu hi ku ya hi swa le handle ; hambiloko hi tivile Kriste hi ku ya hi swa le handle , sweswi a ha ha n'wi tivi hi mukhuva wolowo .
47005017	Loko munhu a ri ka Kriste , ku tumbuluka leswintshwa ; swa khale swi hundzile , ku nghenile leswintshwa .
47005018	Hinkwaswo leswi swi huma eka Xikwembu , lexi nga endla leswaku hi vuyelelana na xona ha Kriste ; kutani xi hi nyikile ntirho wo endla leswaku vanhu va vuyelelana na xona .
47005019	Ntirho lowu wu komba hilaha Xikwembu xi endlaka leswaku misava yi vuyelelana na xona ha Kriste . A xi hlayeri vanhu swidyoho swa vona , kutani xi hi rhwexile Mahungu lawa ya ku vuyelelana ka xona ni vanhu .
47005020	Hikokwalaho , hi vayimeri va Kriste ; Xikwembu hi xoxe xa mi khongotela ha hina ; ha mi khongotela hi matimba hikwalaho ka Kriste , hi ri :
47005021	“ Vuyelelanani na Xikwembu ! ” Kriste a a nga ri na xidyoho ; hambiswiritano , Xikwembu xi n'wi endlile leswaku a va xo xidyoho hikwalaho ka hina , leswaku hikwalaho ka yena , hi endliwa lava lulameke emahlweni ka Xikwembu .
47006001	Hina hi tirhisanaka ni Xikwembu , ha mi khongotela nakambe , hi ri : Leswi mi amukeleke tintswalo ta Xikwembu , mi nga ti tshiki ti wela hansi !
47006002	Hikuva Xikwembu xi te : “ Ndzi ku yingisile enkarhini wa mina wa ku tsetselela , esikwini ra mina ra ku ponisa , ndzi ku lamulerile . ”
47006003	A hi veki xikhunguvanyiso ni xin'we endleleni ya munhu na un'we , leswaku ntirho wa hina wu ta ka wu nga sandziwi .
47006004	Etimhakeni hinkwato hi tikombile hi ri malandza ya Xikwembu hi ku tiyisela ka hina lokukulu emaxangwini , ni le ku karhatekeni , ni le mahlomulweni ;
47006005	eku biweni , ni le makhotsweni , ni le madzolongeni ; emintirhweni leyo tika , ni le ku pfumaleni ka vurhongo , ni le ku titsoneni ka swakudya .
47006006	Hi ku tenga , ni vutivi , ni ku leha mbilu , ni tintswalo , hi tiyiserile hi matimba ya Moya lowo Kwetsima , ni rirhandzu leri nga riki na ku kanganyisa ,
47006007	hi ku twarisa ntiyiso , hi ri ni matimba ya Xikwembu . Matlhari ya hina i ku lulama , hi ma tamela hi voko ra xinene ni lera ximatsi .
47006008	Hi kombiwa xichavo ni ku sandziwa ; ha lumbetiwa ni ku dzunisiwa . Hi voniwa hi ri vaxisi , kasi hi va ntiyiso ;
47006009	hi voniwa hi ri lava nga tiviwiki , kasi ha tiviwa swinene ; wonge ha fa , kasi ha hanya . Ha xupuriwa , hambiswiritano a hi dlayiwi ;
47006010	ha vavisiwa , hambiswiritano hi tsakile masiku hinkwawo ; wonge hi swisiwana , kasi hi fumisa lavo tala ; wonge a hi na nchumu , kasi hi ni swilo hinkwaswo .
47006011	N'wina Vakorinto , hi vulavula na n'wina hi ntshunxekile ; timbilu ta hina ti pfulekile swinene ;
47006012	a hi mi pfaleli tona , hi n'wina mi nga hi pfalela timbilu ta n'wina .
47006013	Ndzi vulavula ku fana ni tatana eka vana va yena , ndzi ri : Hi endleleni leswi hi nga mi endlela swona , mi hi pfulela timbilu ta n'wina .
47006014	Mi nga rhwaleni mpingu wun'we ni lava nga riki vapfumeri ; hikuva ku tirhisana ku kwihi exikarhi ka ku lulama ni ku homboloka xana ? Kumbe ku vonakala ku ni ku yelana kwihi ni munyama ke ?
47006015	Xana Kriste na Lowo biha , va nga hela hi ku twanana xana ? Kumbe mupfumeri a nga fambelana hi mukhuva wihi ni loyi a nga riki mupfumeri xana ?
47006016	Tempele ya Xikwembu yi ni vunakulobye byihi ni swikwembu swa hava ke ? Hikuva tempele ya Xikwembu lexi hanyaka hi hina , kukotisa leswi Xikwembu xi nga te : “ Ndzi ta aka na vona , ndzi famba-famba exikarhi ka vona , ndzi ta va Xikwembu xa vona , kutani vona va ta va tiko ra mina . ”
47006017	Hikokwalaho , Hosi yi ri : “ Humani exikarhi ka vona , mi hambana na vona ; mi nga tshuki mi khumba leswi nga tengangiki , kutani ndzi ta mi amukela .
47006018	Ndzi ta va tata wa n'wina , na n'wina mi va vana va mina va xinuna ni va xisati . ” Hosi ya matimba hinkwawo yi vula sweswo .
47007001	Vanakulorhi , switshembiso leswi swi nyikiwile hina . Hikokwalaho , hi fanele ku tibasisa , hi susa thyaka hinkwaro ra miri ni ra moya , hi ringeta ku hanya vutomi lebyo hlawuleka swinene , hi ri karhi hi chava Xikwembu .
47007002	Hi nyikeni ndhawu etimbilwini ta n'wina . A hi endlanga munhu ni un'we leswo biha ; a hi nghenisanga munhu ni un'we ekhombyeni ; a hi dyelelanga munhu ni un'we .
47007003	A ndzi vuli sweswo hi ku lava ku mi avanyisa , hikuva ndzi vurile ni le ku sunguleni leswaku mi le timbilwini ta hina ; hi swin'we eku feni ni le ku hanyeni .
47007004	Ndzi vulavula na n'wina , ndzi ri karhi ndzi mi tshemba ngopfu ; ndzi tikurisa ngopfu hi n'wina ; ndzi tala hi ku chaveleriwa ; emaxangwini hinkwawo ya hina , ndza tsaka ndzi tsakisisa .
47007005	Swi tiyile leswaku , loko ndzi fikile eMakedoniya , a ndzi kumanga ku wisa nikutsongo ; a ndzi ri eku xanisekeni matlhelo hinkwawo : a ndzi rhendzeriwe hi timholovo , hala ni hala , kutani a ndzi ri ni ku chava embilwini .
47007006	Kambe Xikwembu lexi chavelelaka lava heleke matimba , xi ndzi chavelerile hi ku fika ka Tito ;
47007007	ku nga ri ntsena hi ku fika ka yena , kambe nakona hi ku chavelela loku mi n'wi kombeke kona . Ú ndzi byerile hilaha mi navelaka ngopfu hakona ku ndzi vona , ni hilaha mi tweke ku vava hakona , ni hilaha mi chivirikaka hakona ku ndzi seketela ; leswi swi engetelerile ku tsaka ka mina .
47007008	Hambiloko ndzi mi vavisile hi papila ra mina , a ndzi tisori hikwalaho ka rona ( ndza swi vona leswaku papila ra kona ri mi vavisile , kambe swi ve swa nkarhinyana ntsena ) . Kambe , hambi ndzi nga va ndzi tisorile ,
47007009	sweswi ndzi tsakile , ku nga ri hileswi mi vavisiweke , kambe hileswi ku vavisiwa ka n'wina ku nga mi yisa eku hundzukeni ; mi rhwele ku vaviseka ka n'wina hi mukhuva lowu tsakeriwaka hi Xikwembu , kutani sweswo swi endlile leswaku hi nga mi vangeli ku lahlekeriwa .
47007010	Loko ku vaviseka ku rhwariwa hi mukhuva lowu tsakeriwaka hi Xikwembu , ku tisa ku hundzuka , kutani ku hundzuka loku ku yisa eku ponisiweni , a ku khomisi tingana ; kasi ku vaviseka hi mhaka ya swa misava , ku vanga rifu .
47007011	Vonani hinkwaswo leswi ku vaviseka ka n'wina hi mukhuva lowu tsakeriwaka hi Xikwembu ku nga tisa swona exikarhi ka n'wina : Ma nga vona ku hiseka ka n'wina , ni ku navela ka n'wina ka ku tihlamulela , ni ku karhateka ka n'wina emoyeni , ni ku chava ka n'wina , ni ku titwa ka n'wina , ni ku chivirika ka n'wina , ni ku navela ka n'wina ka ku tshinya xidyoho ! Hi matlhelo hinkwawo mi tikombile mi ri lava nga riki na nandzu emhakeni leyi .
47007012	Hikokwalaho , hambiloko ndzi mi tsalerile , a ndzi swi endlanga hikwalaho ka loyi a dyoheke , kumbe hikwalaho ka loyi a dyoheriweke ; ndzi swi endlile leswaku ndzi mi komba , emahlweni ka Xikwembu , hilaha mi hisekelaka ku hi pfuna hakona .
47007013	Hi swona leswi swi hi tiyisaka . Kambe , ku engetela ku tiyisiwa ka hina , hi tsakisiwile ngopfu-ngopfu hi ku tsaka ka Tito , hikuva ú kumile matimba lamantshwa emoyeni hikwalaho ka n'wina hinkwenu .
47007014	Hambiloko ndzi tidzunisile emahlweni ka yena hi mhaka ya n'wina , a mi ndzi khomisanga tingana . A hi mi byelanga nchumu wun'wana , loko wu nga ri ntiyiso ntsena . Hi mukhuva wolowo ku tidzunisa ka hina emahlweni ka Tito , ku kumekile wu ri ntiyiso .
47007015	Hikokwalaho , rirhandzu ra yena eka n'wina ri yile ri kula loko a anakanya hilaha mi yingiseke hakona , n'wina hinkwenu , ni hilaha mi n'wi amukeleke hakona , hi xichavo ni ku rhurhumela .
47007016	Ndza tsaka , hikuva ndza swi kota ku mi tshemba matlhelo hinkwawo .
47009001	Hi tlhelo ra xipfuno lexi humeseriwaka vahlawuriwa va Xikwembu , ku nga va ku lahla nkarhi loko ndzi mi tsalela hi ta xona .
47009002	Ndzi tiva leswaku mi navela swinene ku pfuna ; kutani ndzi tidzunisile eka va le Makedoniya hikwalaho ka ku navela ka n'wina loku ; ndzi va byerile leswaku va le Akaya a va ri karhi va tilunghisela ku pfuna ku sukela n'wexemu . Kutani ku chivirika ka n'wina ku nyikile lavo tala va vona ematimba .
47009003	Ndzi rhumela vamakwerhu , va ta vona ha voxe leswaku ku tidzunisa ka mina hikwalaho ka n'wina emhakeni leyi a hi mahungu-ndlela , i ntiyiso . Ndzi lava leswaku mi tshama mi tilunghisile , tanihi leswi ndzi nga vula leswaku mi lunghekile .
47009004	Hikuva loko van'wana va le Makedoniya va nga tshuka va tile na mina , kutani va kuma leswaku a mi tilunghisanga , a hi hina ntsena lava nga ta khomiwa hi tingana , kambe na n'wina mi ta va ni tingana , hi mhaka ya ku titshemba ku tlula mpimo .
47009005	Hikokwalaho ndzi anakanyile leswaku swa fanela ku kombela vamakwerhu ku ta kwaleyo , va ndzi rhangela emahlweni , va ta lunghisa hi nkarhi nyiko yo huma etimbilwini ta n'wina , leyi mi yi tshembiseke . Ndzi lava leswaku yi tshama yi lunghisiwile , yi ri leyi humaka embilwini , yi nga ri leyi humesiwaka hi ku vilela .
47009006	Anakanyani leswi : Loyi a byalaka switsongo , ú ta tshovela switsongo ; kambe loyi a byalaka swo tala , ú ta tshovela swo tala .
47009007	Un'wana ni un'wana a a nyike hilaha a pimaniseke hakona embilwini ya yena , a humesa hi ku ntshunxeka , ku nga ri hi ku vilela , hikuva Xikwembu xi rhandza loyi a nyikaka a tsakile .
47009008	Xikwembu xi ni matimba ya ku mi nyika hinkwaswo leswi mi swi pfumalaka , ni ku tlula kwalaho , mi ta kota ku pfuna entirhweni wihi ni wihi lowunene , hikuva minkarhi hinkwayo mi kuma leswi swi mi ringanaka hi matlhelo hinkwawo ,
47009009	hilaha Tsalwa ri vulaka hakona ri ku : “ Ú haxile , ú nyikile swisiwana , ku hanana ka yena ku nga ka ku nga heli . ”
47009010	Loyi a nyikaka mbewu eka mubyari , ni vuswa byo dya , ú ta mi lavela mbewu a tlhela a yi mirisa ; ú ta mi andzisela ntshovelo wa ku hanana ka n'wina ;
47009011	ú ta mi fumisa hinkwaswo , leswaku mi ta tiva ku hanana hi mukhuva wihi ni wihi , kutani leswi swi endla leswaku van'wana va nkhensa Xikwembu hikwalaho ka leswi mi swi endlaka .
47009012	Hikuva ntirho wolowo hi wu tirhaka a wu pfuni ntsena ku nyika vahlawuriwa leswi va swi pfumalaka , kambe naswona wu andzisa ngopfu minkhenso leyi va nkhensaka Xikwembu ha yona .
47009013	Ntirho lowu i xikombiso xa ku pfumela ka n'wina , kutani va dzunisa Xikwembu hikwalaho ka swona : Evhangeli ya Kriste , mi yi twarisile , mi tlhela mi endla leswi yi vulaka swona , loko mi ri karhi mi avelana ni vahlawuriwa hinkwaswo leswi mi nga na swona , mi avela ni vanhu van'wana , hi ku hanana lokukulu .
47009014	Vanhu lava va ta vona vunene lebyo hlamarisa lebyi Xikwembu xi mi endlelaka byona , kutani va ta mi khongelela , hi ku mi navelela leswo saseka etimbilwini ta vona .
47009015	A ku nkhensiwe Xikwembu hikwalaho ka nyiko ya xona , yi nga nyiko leyi marito ma kayivelaka ku yi hlamusela .
47010001	Sweswi ke , ndzi mi khongotela hi musa ni vunene bya Kriste , mina Pawulo loyi mi nge ndza soleka loko ndzi ri exikarhi ka n'wina , kasi loko ndzi ri kule na n'wina mi ri ndzi nhenha !
47010002	Ndza mi kombela , mi nga ndzi sindzisi ku mi komba vunhenha lebyi , loko ndzi ta , hi ku titshemba loku ndzi ehleketaka leswaku ndzi nga va na kona , hikuva ndzi nga lwa ni lava va anakanyaka leswaku hi hanya hi ku landza swa misava leyi .
47010003	Hakunene hi hanya kwala misaveni , kambe nyimpi leyi hi yi lwaka a hi yo lwela swa misava .
47010004	Hikuva matlhari lawa hi lwaka ha wona , a hi lama tirhisiwaka hi vanhu , kambe hi matimba ya Xikwembu ma ni ntamu wo hirimuxa makhokholo . Hi hlanhla makungu ya vunwa ,
47010005	hi mbundzumuxa ni swihingakanyo hinkwaswo swa lava tikurisaka , va sivela vanhu ku tiva Xikwembu . Hi koka mianakanyo hinkwayo hi yi endla leswaku yi yingisa Kriste .
47010006	Kutani loko mi ta va mi tinyiketile eka yena mi n'wi yingisa , hina hi tiyimisele ku lwa ni hinkwavo lava tiarisaka .
47010007	Xiyani leswi nge rivaleni , emahlweni ka n'wina . Xana ku na un'wana eka n'wina loyi a kholwaka leswaku yena i wa ka Kriste xana ? Swi lulamile ! Kambe munhu loyi a a titsundzuxe leswaku na hina , ku fana na yena , hi va ka Kriste .
47010008	Kumbexana ndzi tlulanyana mpimo loko ndzi tidzunisa hi matimba lawa ndzi nga na wona , lawa Hosi yi ndzi nyikeke wona ( ma nga matimba yo mi wundla , ma nga ri yo mi herisa ) , kambe a ndzi tlheli !
47010009	A ndzi lavi ku vonaka wonge ndzo ringeta ku mi chavisa ntsena , hi mapapila ya mina .
47010010	Un'wana a nga vula a ku : “ Mapapila ya Pawulo ma tika , ma tlhava , kambe loko a ri exikarhi ka hina hi n'wi vona , ho kuma a ri la solekaka , naswona a swi tikombi leswaku a nga va xivulavuri . ”
47010011	Loyi a nga ni miehleketo yo tano , a a tive ni mhaka leyi , ya leswaku a ku na ku hambana exikarhi ka leswi hi swi tsalaka emapapileni ya hina , loko hi ri kule na n'wina , ni leswi hi nga ta swi endla loko hi ta ta kwaleyo ka n'wina .
47010012	Swi le rivaleni : A hi lavi ku tiringanisa kumbe ku tifananisa ni van'wana lava tivonaka va ri lavakulu . Vanhu lava va tipima hi mpimo wa lexi va nga xona , ni ku tiringanisa hi xiyimo xa vona vini ; i vanhu lava nga riki na ku twisisa !
47010013	Loko hi ri hina , a hi nga tidzunisi hi mintirho leyi tirhiweke ehandle ka laha hi nga kombiwa kona , kambe hi ta tidzunisa hi leswi hi nga swi tirha lomu Xikwembu xi nga hi komba kona , ku katsa ni laha ka n'wina .
47010014	Hi hina vo sungula ku ta le ka n'wina hi ri na Mahungu Lamanene ya Kriste ; hikokwalaho a hi tlulanga laha hi nga kombiwa kona , onge hiloko ndhawu ya kona yi nga mi katsi .
47010015	A hi tidzunisi hi mintirho leyi tirhiwaka hi van'wana , ehandle ka laha hi nga kombiwa kona ; hi tshemba leswaku , loko ku pfumela ka n'wina ku ya ku kula , ku fundzheka ka hina exikarhi ka n'wina ku ta andzisiwa swinene , endzeni ka tindhawu leti Xikwembu xi nga hi komba tona ku tirha eka tona .
47010016	Kutani hi ta kota ku twarisa Mahungu Lamanene ematikweni man'wana ku hundzisa ni le ka n'wina ; hi mukhuva wolowo , a ku nga vi na mhaka ya leswaku hi tidzunisa hi leswi tirhiweke hi van'wana , laha vona va nga kombiwa kona .
47010017	Loyi a tidzunisaka , a a tidzunisele eHosini .
47010018	Hikuva loyi a dzunisiwaka , a hi yena loyi a tivonaka a ri lonkulu , kambe hi yena loyi Hosi yi n'wi vonaka a ri lonkulu .
47011001	Ndzi kombela leswaku mi ndzi lehisela mbilu , hikuva ndzi lava ku vulavulanyana kukota xiphukuphuku ! Kunene ma karhi ma ndzi lehisela mbilu nisweswi .
47011002	Ndza mi hisekela kukota leswi Xikwembu na xona xi mi hisekerisaka xiswona . Ndzi mi nyiketile eka Kriste kukota nhwana la tengeke , leswaku a va nuna un'we ntsena eka n'wina .
47011003	Kambe , kukota leswi nyoka yi kanganyiseke Evha hi mano ya yona , ndza chava leswaku hi tindlela tin'wana mianakanyo ya n'wina yi nga onhiwa , kutani mi nga ha swi koti ku landzela Kriste hi ku tinyiketa ni ku tenga .
47011004	Hikuva loko ku fika un'wana , a mi ndyondzisa ta Yesu un'wana , a nga ri yena loyi hi mi dyondziseke ta yena , kumbe loko mi amukela Moya wumbe , wu nga ri wona lowu mi wu amukeleke , kumbe Evhangeli yimbe , yi nga ri yona leyi mi yi amukeleke ka hina , mi twanana na swona hi ndlela yo hlamarisa .
47011005	Ndzi ringanisa leswaku a ndzi lontsongo niswitsanana eka lava va nge vona i “ vaapostola lavakulu ” .
47011006	Ndzi nga va loyi a nga riki xivulavuri xo tlhariha , kambe vutivi ndzi na byona ; hi mi tivisile swilo leswi hinkwaswo hi matlhelo hinkwawo , hilaha hi swi koteke hakona .
47011007	Xana a ku ri ku dyoha ke , loko ndzi titsongahatile leswaku n'wina mi tlakusiwa , ni loko ndzi twarisile Mahungu Lamanene ya Xikwembu eka n'wina , ndzi nga kombelanga hakelo ke ?
47011008	Ndzi tekile swa mphamo wa mina wo huma eka tikereke tin'wana , ndzi mi tirhela ha swona ; xana a ku ri ku va dyelela ke ? Naswona , loko ndzi ri le ka n'wina , hambileswi a ndzi ri eku pfumaleni , a ndzi tikiselanga munhu ni un'we ;
47011009	hikuva loko vamakwerhu lava humaka eMakedoniya va fikile , va ndzi pfunile hi leswo tala leswi a ndzi swi pfumala . Ndzi ringetile hi matimba ku vona leswaku ndzi nga mi tikiseli , kutani ndza ha ya emahlweni ndzi endlisa sweswo .
47011010	Hi ntiyiso wa Kriste lowu nga ka mina , ndzi nge siveriwi hi nchumu ku tidzunisa emhakeni leyi , ematikweni hinkwawo ya Akaya .
47011011	Hikwalaho ka yini ke ? Xana hileswi ndzi nga mi rhandziki ? Rirhandzu ra mina eka n'wina ri tiva hi Xikwembu .
47011012	Hambiswiritano , ndza ha ta ya emahlweni ndzi endla leswi ndzi swi endlaka sweswi , leswaku ndzi ta ka ndzi nga nyiki nkarhi eka lava lavaka ku tidzunisa hi ku vula leswaku va ni ntirho wo fana ni wa hina .
47011013	Vanhu lavo tano , i vaapostola va mavunwa , i vatirhi lava xisaka , lava tiendlaka onge i vaapostola va Kriste .
47011014	Kutani a swi hlamarisi , hikuva na yena Sathana , ú tiendla onge i ntsumi ya ku vonakala .
47011015	Loko swi ri tano , a swi hlamarisi loko malandza ya yena na wona ma tiendla onge i malandza ya leswo lulama ; kambe eku heteleleni , va ta kuma leswi yelanaka ni mintirho ya vona .
47011016	Ndzi engeta ndzi vula kambe , ndzi ri : Munhu a nga tshuki a anakanya leswaku ndzi xiphukuphuku ; hambiswiritano , loko mi anakanya sweswo , ndzi amukeleni ni loko ndzi ri xiphukuphuku xexo ; ndzi tshikeni ndzi tidzunisanyana .
47011017	Leswi ndzi swi vulaka sweswi , hi ku titshemba ni ku tidzunisa hi mukhuva lowu , a hi mavulavulele ya xikriste , kambe i vuphukuphuku ntsena .
47011018	Leswi vanhu lavo tala va tidzunisaka hi swa vona swa laha misaveni , na mina ndzi ta tidzunisa .
47011019	Mi swi tsakela ngopfu ku lehisela swiphukuphuku timbilu ; mi tlharihile swinene n'wina !
47011020	Loko munhu a mi endla mahlonga , ni loko a mi dyelela , ni loko a phangha swa n'wina , ni loko a mi langutela hansi , ni loko a mi yakasa , ma swi amukela hinkwaswo .
47011021	Ndzi vulavula ndzi ri ni tingana , hikuva mina ndzi ve loyi a olovaka . Kambe loko munhu un'wana a tiya nhlana , a tidzunisa hi xilo xin'wana ( ndzi vula sweswo tanihi xiphukuphuku , swa twala ) , na mina ndzi nga tiya nhlana ndzi swi endla .
47011022	Xana i Vaheveru ? Na mina ndzi Muheveru . Xana i Vaisraele ? Na mina ndzi Muisraele . Xana i vatukulu va Abrahama ? Na mina ndzi ntukulu wa yena .
47011023	Xana i malandza ya Kriste ? Na mina ndzi nandza wa yena , ku tlula vona ( ndzi vulavula tanihi loko ndzi ri munhu wa rihuhe ) . Ndzi xanisekile ku va tlula , hi ku tirha swo nonon'hwa , ni ku pfaleriwa emakhotsweni , ni ku biwa ku tlurisa mpimo , ni ku va kusuhi ni ku dlawa minkarhi yo tala .
47011024	Ndzi biwile ka ntlhanu hi Vayuda , ku ba kun'wana ni kun'wana ku ri hi minkhavi ya 39 .
47011025	Ndzi biwile kanharhu hi tinhonga ; ndzi khandliwile kan'we hi maribye ; kanharhu ngalava leyi a ndzi ri eka yona yi tshovekile ; ndzi hetile vusiku hinkwabyo ni nhlekanhi hinkwawo ndzi ri karhi ndzi mbekuka elwandle .
47011026	Etiendzweni ta mina leto tala , ndzi lave ku dyiwa hi milambu ; ndzi lave ku dlawa hi swigevenga ; ndzi lave ku dlawa hi varikwerhu ; ndzi lave ku dlawa hi vamatiko ; ndzi lave ku dlawa ematini ni le mananga ; ndzi lave ku dyiwa hi mati ya lwandle ; ndzi lave ku dlawa exikarhi ka vamakwerhu va mavunwa ;
47011027	ndzi tikarhatile ni ku tivavisa hi mintirho ; hakanyingi ndzi pfumale vurhongo , ndzi twe ndlala ni torha , hakanyingi ndzi pfumarile swakudya , ndzi khomiwa hi xirhami , ndzi pfumala ni swiambalo .
47011028	Ehandle ka swin'wana leswi ndzi nga swi hlayiki , ndza tikeriwa masiku hinkwawo ni ku karhateka emoyeni , loko ndzi anakanya tikereke hinkwato .
47011029	Loko un'wana a tsanile , xana a ndzi tsananga na mina xana ? Loko un'wana a wisiwa , xana na mina a ndzi twi ku vava ngopfu xana ?
47011030	Loko ndzi fanele ku tidzunisa , ndzi ta tidzunisa hi mhaka ya ku tsana ka mina .
47011031	Xikwembu , Tata wa Hosi Yesu , xi nga xona lexi fanelaka ku dzunisiwa hilaha ku nga heriki , xa swi tiva leswaku a ndzi hembi .
47011032	Le Damaska , ndhunankulu ya hosi Areta , yi rindzile nyangwa ya muti wa Damaska , yi lava ku ndzi khoma ;
47011033	kambe va ndzi nembeleta hi fasitere erirhangwini , ndzi ri ndzeni ka ngula , kutani ndzi phonyoka emavokweni ya yena hi mukhuva wolowo .
47012001	Ndzi fanele ku tidzunisa . Hambileswi xi nga xihoxo , ndzi ta vulavula hi mhaka ya swivono ni tinhlavutelo to huma eka Hosi .
47012002	Ndzi tiva munhu wa ka Kriste loyi a tlakuriweke a yisiwa etilweni ra le henhla-henhla , ku hundze malembe ya 14 sweswi ( kumbe a a ri emirini wa yena , kumbe a a nga ri eka wona , a ndzi swi tivi , swo tiva hi Xikwembu ) .
47012003	Ndzi tiva leswaku munhu wa kona ( kumbe a a ri emirini wa yena , kumbe a a nga ri eka wona , a ndzi swi tivi , swo tiva hi Xikwembu ) ,
47012004	ú tlakuriwile a yisiwa eParadeyisini , a twa marito lama nga vulekiki , lawa munhu a nga pfumeleriwiki ku ma vula .
47012005	Ndzi ta tidzunisa hi munhu lowo tano ; kambe ndzi nga ka ndzi nga tidzunisi ha ndzexe , loko ku nga ri ntsena hi ta ku tsana ka mina .
47012006	Loko a ndzi lavile ku tidzunisa , a byi nga ta va vuphukuphuku , hikuva a ndzi ta va ndzi vula ntiyiso ; kambe leswi a ndzi nga swi endli , hikuva munhu un'wana a nga tshuka a anakanya leswo tlakuka ngopfu hi mina , ku tlula leswi a swi vonaka , kumbe a swi twaka eka mina .
47012007	Kutani ku endlela leswaku ndzi nga tikurisi ngopfu hikwalaho ka ku saseka lokukulu ka leswi Xikwembu xi nga swi hlavutela eka mina , ndzi nghenisiwile riphantsu enyameni , yi nga ntsumi ya Sathana , leswaku yi ndzi himetela .
47012008	Ndzi khongerile Hosi kanharhu hi mhaka ya xilo xexo , leswaku xi suka ka mina .
47012009	Kambe Hosi yi te ka mina : “ Tintswalo ta mina eka wena ti ringene ; hikuva matimba ya mina ma hetiseka laha ku nga ni ku tsana kona . ” Hikokwalaho ndzi ta tsaka ngopfu ku tidzunisa hi ta ku tsana ka mina , leswaku matimba ya Kriste ma ta aka eka mina .
47012010	Hikokwalaho ndzi amukela hi ku tsaka ku tsana , ni maxangu , ni ku karhateka , ni ku xanisiwa , ni mahlomulo , hikwalaho ka Kriste ; hikuva loko ndzi tsanile , hi kona ndzi nga ni matimba .
47012011	Ndzi ve xiphukuphuku ! Hi n'wina mi ndzi sindziseke , kasi a mi ta va mi fanele ku ndzi dzunisa , hikuva hambiloko ndzi nga ri nchumu , a va ndzi tlulanga ha nchumu , vo lava va nge i “ vaapostola lavakulu ” .
47012012	Ndzi mi nyikile vumbhoni bya leswaku ndzi muapostola wa xiviri , hi ku mi lehisela mbilu swinene , ni ku endla mahlori , ni swihlamariso , ni mintirho ya matimba exikarhi ka n'wina .
47012013	Xana mi tshama mi tluriwa hi tikereke tin'wana ? Hi yini ke , loko ku nga ri ntsena hi leswi ndzi nga mi rhwexangiki ndzhwalo wo ndzi hlayisa ? Ndzi khomeleni eka xihoxo xexo !
47012014	Ndzi tilunghisele ku ta ra vunharhu le ka n'wina ; a ndzi nga mi tikiseli , hikuva a ndzi lavi swilo swa n'wina , kambe ndzi lava n'wina vinyi ; hikuva vana a hi vona lava fanelaka ku hlayisela vatswari exuma , kambe i vatswari lava fanelaka ku hlayisela vana .
47012015	Loko ndzi ri mina , ndzi ta nyiketa swa mina hi ku tsaka , naswona ndzi ta tinyiketa hi xiviri xa mina ku mi pfuna ; leswi ndzi mi rhandzaka ku tlula mpimo , xana mina ndzi fanele ku rhandziwanyana ntsena ke ?
47012016	Swa twala , a ndzi mi tikiselanga ; kambe , hi ku vula ka n'wina , mi ri ndzi munhu wa mano , kutani ndzi mi kanganyisile !
47012017	Xana ndzi mi dyelerile hi un'wana wa lava ndzi va rhumeke ka n'wina xana ?
47012018	Ndzi khongoterile Tito ku ta le ka n'wina ; kutani ndzi rhumile makwerhu un'wana leswaku a n'wi heleketa . Xana Tito ú mi dyelerile xana ? Xana yena na mina a hi fambanga hi moya wun'we , ni le mitileni yin'we ke ?
47012019	Nkarhi hinkwawo lowu , mi anakanya leswaku hi ringeta ku tisasekisa emahlweni ka n'wina . A hi swona ! Hi vulavula emahlweni ka Xikwembu , hi ri va ka Kriste . Hinkwaswo leswi , varhandziwa , i swa ku mi aka .
47012020	Ndzi chava leswaku , loko ndzi ta , ndzi ta mi kuma mi nga ha fani na leswi ndzi swi lavisaka swona , ni leswaku na mina , mi ta ndzi kuma ndzi nga ha fani na leswi mi swi lavisaka swona . Ndzi chava leswaku loko ndzi ta , ndzi ta kuma timholovo , ni mavondzo , ni vuntswaka , ni ku tirhandza , ni ku rhuketelana , ni mahlevo , ni ku tikukumuxa , ni madzolonga .
47012021	Ndzi chava leswaku loko ndzi ta le ka n'wina , Xikwembu xa mina xi nga tlhela xi ndzi tsongahata emahlweni ka n'wina , kutani ndza rila hikwalaho ka lavo tala lava dyoheke khale , lava nga hundzukangiki etimhakeni ta vona leto ka ti nga tenganga , ni ta vuoswi , ni ta manyala , leti va nga ti endla .
47013001	Sweswi ndzi ta ra vunharhu eka n'wina . Mhaka yin'wana ni yin'wana yi ta tiyisiwa hi milomu ya timbhoni timbirhi kumbe tinharhu .
47013002	Loko ndzi mi endzerile ra vumbirhi , nisweswi hambiloko ndzi ri kule na n'wina , ndzi tsundzuxile lava dyoheke khale , ni lavan'wana hinkwavo , kutani ndza ha va tsundzuxa : Loko ndzi tlhela ndzi ta , a ndzi nga va tsetseleli ,
47013003	leswi mi lavaka xikombiso xa leswaku Kriste ú vulavula ha mina . Yena a nga tsananga loko a tirha exikarhi ka n'wina , matimba ya yena ma tirha exikarhi ka n'wina .
47013004	A a tsanile loko a vambiwa exihambanweni , kambe sweswi , hi matimba ya Xikwembu , wa hanya . Na hina , ha tsana swin'we na yena , kambe matimba ya Xikwembu ma ta hi nyika vutomi bya yena , leswaku hi kota ku tirha exikarhi ka n'wina .
47013005	Yanani emahlweni mi tikamba , ku vona loko ma ha ri eku pfumeleni . Tianakanyeni ! Xana a mi swi voni leswaku Yesu Kriste ú le ka n'wina xana ? Nkarhi wun'wana , mi nga tsa ndzeka ku tianakanya !
47013006	Loko hi ri hina , ndza tshemba leswaku mi ta swi vona : A hi tsandzekanga !
47013007	Hi khongela Xikwembu leswaku mi nga endli xo biha ni xin'we ; xikongomelo , a hi ku komba leswaku hina ha swi kota sweswo , kambe i ku komba leswaku n'wina ma swi kota , hambiloko hina hi nga vonaka hi ri vatsandzeki .
47013008	Hakunene hi nga ka hi nga lwi ni ntiyiso , kambe hi ta yima entiyisweni .
47013009	Hi tsakile loko hi tsanile , ni loko n'wina mi tiyile ; kutani leswi hi swi kombelaka , hileswaku n'wina mi va lava hetisekeke .
47013010	Leswi endlaka leswaku ndzi tsala timhaka leti ndzi nga si ta le ka n'wina , hileswaku siku ndzi fikaka ndzi nga tshuki ndzi tirha na n'wina hi ku nonon'hwa , hi matimba lawa Hosi yi ndzi nyikeke wona . Hosi yi ndzi nyikile wona ku akisa , ku nga ri ku hahlula .
47013011	Sweswi ke , vamakwerhu , ndzi ri : Salani ! Ringetani ku hetiseka ; amukelani ku tsundzuxa ka mina ; mi va ni ku anakanya kun'we ; mi hanya hi ku rhula ; kutani Xikwembu xa rirhandzu ni xa ku rhula xi ta va na n'wina .
47013012	Xewetanani hi ku ntswontswana ka vukwavo . Vahlawuriwa va Xikwembu hinkwavo va mi rhungula .
47013013	
47013014	Tintswalo ta Hosi Yesu Kriste , ni rirhandzu ra Xikwembu , ni ku hlangana kun'we ni Moya lowo Kwetsima , a swi ve na n'wina hinkwenu !
48001001	Mina Pawulo ndzi nga muapostola , ku nga ri hi ku hlawuriwa hi vanhu kumbe ku rhumiwa hi munhu , kambe hi ku rhumiwa hi Yesu Kriste ni Xikwembu Tatana la n'wi pfuxeke exikarhi ka vafi ,
48001002	ndzi tsala ndzi ri ni vamakwerhu hinkwavo lava nga na mina haleno , hi tsalela tikereke ta Galatiya , hi ri :
48001003	Tintswalo ni ku rhula a swi ve na n'wina , swi huma eka Xikwembu Tata wa hina , ni ka Hosi Yesu Kriste ,
48001004	yena loyi a tinyiketeke hikwalaho ka swidyoho swa hina , leswaku a ta hi kutsula eka nguva leyo biha ya masiku lawa . Ú endle sweswo hi ku yingisa ku rhandza ka Xikwembu Tata wa hina ;
48001005	eka xona a ku ve ku dzuneka hilaha ku nga heriki ! Amen .
48001006	Ma ndzi hlamarisa : Hi nkarhinyana wu nga ri wungani , mi fularhele loyi a mi vitaneke hi tintswalo ta Kriste , kutani mi tsutsumela eka Evhangeli yin'wana .
48001007	Kasi Evhangeli yin'wana ku hava . Ndzi vula leswi hikuva ku na van'wana lava va mi pfilunganyisaka tinhloko , lava ringetaka ku soholota Evhangeli ya Kriste .
48001008	Kambe hambiloko hina kumbe ntsumi yo huma etilweni , hi nga tshuka hi mi dyondzisa Evhangeli yin'wana ehandle ka leyi hi tshamaka hi mi dyondzisa yona , mudyondzisi wo tano a a rhukaniwe !
48001009	Tanihi leswi hi tshamaka hi mi byela , nisweswi ndzi engeta kambe ndzi ku : Loko un'wana a mi dyondzisa Evhangeli yin'wana ehandle ka leyi mi yi amukeleke , a a rhukaniwe !
48001010	Xana sweswo swi komba leswaku ndzi navela ku nkhensiwa hi vanhu kumbe hi Xikwembu ke ? Xana ndzi vonaka ndzi ri la ringetaka ku tsakisa vanhu ke ? Loko onge ndza ha ringeta ku endla sweswo , a ndzi nga ta va nandza wa Kriste .
48001011	Ndza mi tsundzuxa , vamakwerhu , leswaku Evhangeli leyi ndzi mi dyondziseke yona , a yi humanga eka vanhu .
48001012	A ndzi yi kumanga ka munhu ni un'we , ku hava na un'we loyi a ndzi dyondziseke yona . Yesu Kriste hi xiviri xa yena , hi yena loyi a nga yi hlavutela eka mina .
48001013	Mi twile leswi a ndzi hanyisa swona khale , loko ndza ha hanya Xiyuda . Mi tiva hilaha ndzi nga xanisa ni ku herisa kereke ya Xikwembu hakona , ndzi nga tsetseleri munhu .
48001014	Hi ku hanya Xiyuda , a ndzi tlula lavo tala va tintangha ta mina exikarhi ka va ka hina , ndzi ri karhi ndzi hisekela ngopfu mikhuva ya vatata wa hina .
48001015	Kambe Xikwembu lexi xi ndzi hlawuleke ndzi nga si velekiwa , xi ndzi vitanile hi tintswalo ta xona ;
48001016	xi swi tsakerile ku hlavutela N'wana wa xona eka mina , leswaku ndzi ta n'wi twarisa exikarhi ka vamatiko . Enkarhini wolowo , a ndzi vutisanga munhu ,
48001017	naswona , a ndzi tlhandlukelanga eYerusalema eka lava va nga ndzi rhangela ku va vaapostola , kambe ndzi yile xikan'we le Arabiya , endzhaku ndzi vuyela eDamaska .
48001018	Kutani , endzhaku ka malembe manharhu , hi kona ndzi tlhandlukeleke eYerusalema ku ya vonana na Petro , kutani ndzi xwe na yena masiku ya 15 .
48001019	Kambe a ndzi vonananga na un'we wa vaapostola lavan'wana , ehandle ka Yakobo makwavo wa Hosi .
48001020	Timhaka leti ndzi mi tsalelaka tona ti tiyile , ndzi vula sweswo emahlweni ka Xikwembu , a ndzi hembi .
48001021	Endzhaku ka swona ndzi yile ematlhelweni ya Siriya na Kilikiya .
48001022	Kambe enkarhini wolowo , tikereke ta Kriste leti nge Yudiya , a ti nga si ndzi vona hi mahlo ;
48001023	ntsena a ti twile van'wana loko va ku : “ Munhu loyi khale a a hi xanisa ni ku ringeta ku herisa ta ku pfumela , sweswi ú dyondzisa tona . ”
48001024	Kutani a ti dzunisa Xikwembu hikwalaho ka mina .
48002001	Endzhaku ka malembe ya 14 , ndzi tlhele ndzi tlhandlukele eYerusalema ndzi ri na Barnaba , kutani ndzi teka na Tito .
48002002	Ndzi tlhandlukele kona hi ku hlawuteriwa hi Xikwembu . Ndzi vonanile ni vafambisi va kona hi tlhelo , kutani ndzi va anekela Evhangeli leyi ndzi yi twariseke exikarhi ka vamatiko . A ndzi nga lavi leswaku leswi ndzi swi tirheke , ni leswi ndzi swi tirhaka sweswi , swi hundzuka swa hava .
48002003	Na Tito loyi a ndzi ri na yena , hambileswi a nga Mugriki , a nga sindzisiwanga ku yimba .
48002004	Mhaka yi pfuxiwile hikwalaho ka vanhu van'wana lava tiendlaka vakriste , va nga lava ngheneke exikarhi ka hina hi ku kanganyisa , va lava ku vona ku ntshunxeka loku hi nga na kona eka Kriste Yesu ; a va lava ku hi endla mahlonga ;
48002005	a hi pfumelanga na siku na rin'we ku tiveka ehansi ka vona , kambe hi lavile leswaku ntiyiso wa Evhangeli wu hlayiseriwa n'wina swinene .
48002006	Kambe lava a va vonaka onge hi vona vafambisi ( hambi a va ri vona , hambi a va nga ri vona , eka mina a hi mhaka , Xikwembu a xi yi hi nghohe ) , ndzi ri : Vafambisi va kona a va engetelelanga nchumu eka mina .
48002007	Ematshan'wini ya sweswo , va swi vonile leswaku ndzi rhwexiwile ntirho wo dyondzisa Evhangeli eka lava nga yimbangiki , tanihi Petro eka lava yimbeke .
48002008	Hikuva Xikwembu lexi nyikeke Petro matimba ya ku va muapostola eka lava yimbeke , na mina xi ndzi nyikile matimba ya ku va muapostola eka vamatiko .
48002009	Hikokwalaho , Yakobo , na Petro , na Yohane , lava langutiwaka va ri vona vafambisi va kereke , va wu vonile nkateko lowu Xikwembu xi ndzi nyikeke wona , kutani va hi khome hi xandla , mina na Barnaba , ku fungha ku tirhisana ka vona na hina : Hina hi ta ya eka vamatiko , vona va ya eka lava yimbeke .
48002010	Ntsena va hi tsundzuxile ku anakanya swisiwana , kutani hi swo leswi na mina a ndzi hisekela ku endla swona .
48002011	Kambe loko Petro a tile le Antiyoka , ndzi n'wi kongomile , ndzi n'wi tshinya hikuva a a hoxile .
48002012	Hikuva loko ku nga si fika van'wana lava rhumiweke hi Yakobo , a a dya ni vamatiko ; kambe loko varhumiwa lava va fika , a suka , a ya tshamela etlhelo , hi ku chava ku voniwa hi ntlawa wa lava yimbeke .
48002013	Vayuda van'wana lava a va ri kona , na vona va tluleriwile hi vukanganyisi bya Petro , Barnaba a kondza a kokiwa na yena hi ku kanganyisa koloku .
48002014	Kambe loko ndzi vonile leswaku leswi a va swi endla a swi nga fambelani ni ntiyiso wa Evhangeli , ndzi byerile Petro emahlweni ka vona hinkwavo , ndzi ku : “ U Muyuda wena hi ku velekiwa , kambe u hanya hi mukhuva wa vamatiko , ku nga ri wa Vayuda ; hikwalaho ka yini u sindzisa vamatiko ku hanya hi mukhuva wa Vayuda ke ? ”
48002015	Hina hi Vayuda hi ku velekiwa , a hi vamatiko va nga “ vadyohi ” .
48002016	Hambiswiritano , hi tiva leswaku munhu a nga endliwi la lulameke emahlweni ka Xikwembu hi ku hlayisa Nawu , kambe ku ri ntsena hi ku pfumela eka Yesu Kriste ; kutani hina hi pfumerile eka Kriste Yesu , leswaku hi endliwa lava lulameke hi ku pfumela eka yena , ku nga ri hi ku hlayisa Nawu ; hikuva ku tsariwile va ku : “ A ku na munhu na un'we la nga ta endliwa la lulameke hi ku hlayisa Nawu . ”
48002017	Kambe loko , hi ku ringeta ka hina ku endliwa lava lulameke eka Kriste , hi kumiwa hi ri “ vadyohi ” na hina , xana swi vula leswaku Kriste ú seketela ku dyoha ke ? Niswitsanana !
48002018	Loko ndzi tlhela ndzi pfuxa mikhuva leyi a ndzi yi hlanhlile , hi kona ndzi nga ta tikomba ndzi ri muhoxi hakunene .
48002019	Loko a ri mina , Nawu wu ndzi dlele . Hi tlhelo ra Nawu mina a ndzi file , leswaku ndzi ta hanyela Xikwembu . Kriste ú vambiwile kutani ndzi vambiwile na yena ;
48002020	hikokwalaho , a nga ha ri mina la hanyaka , kambe i Kriste la hanyaka eka mina . Sweswi , loko ndzi hanya emirini , ndzi hanya hi ku pfumela , ku nga ku pfumela eka N'wana wa Xikwembu loyi a ndzi rhandzeke , a va a tinyiketa hikwalaho ka mina .
48002021	A ndzi nyenyi tintswalo ta Xikwembu , hikuva loko vanhu va nga endliwa lava lulameke hi mhaka ya ku hlayisa Nawu , swi vula leswaku ku fa ka Kriste a ku pfunanga nchumu .
48003001	Yo ! Vagalatiya , maphuphula ndzin'wina ! Mi yengiwile hi mani xana , n'wina lava mi hlamuseriweke swinene ta ku vambiwa ka Yesu Kriste exihambanweni , onge hi loko swi humelerile mi ri karhi mi swi vona hi mahlo ?
48003002	Ndzi byeleni mhaka leyi yin'we ntsena : Xana mi nyikiwile Moya hileswi mi hlayiseke Nawu xana , kumbe xana hileswi mi pfumeleke Evhangeli , siku mi nga yi twa ke ?
48003003	Xana mi nga va maphuphula hi mukhuva lowu ke ? Leswi mi sunguleke hi swa Moya , xana mi lava ku ya hetelela hi swa misava xana ?
48003004	Xana leswikulu leswi swi mi humeleleke , swi nga va swi hundzukile swa hava ke ? Hakunene a swi vanga swa hava !
48003005	Xana loyi a mi avelaka Moya , a tlhela a endla mahlori exikarhi ka n'wina , ú swi endla hi mhaka ya leswi mi hlayisaka Nawu , kumbe hileswi mi pfumeleke Evhangeli , siku mi nga yi twa , xana ?
48003006	Tsalwa ri ri : “ Abrahama ú pfumerile eka Xikwembu , kutani hikwalaho ka sweswo , Xikwembu xi n'wi hlayile a ri lowo lulama . ”
48003007	Kutani ke , ma swi vona leswaku lava nga ni ku pfumela , hi vona va nga vana va Abrahama va xiviri .
48003008	Matsalwa ma vurile khale leswaku Xikwembu a xi lava ku endla vamatiko va va lava lulameke hi ku pfumela ; hikokwalaho , Abrahama ú tivisiwile Mahungu Lamanene loko swa ha ri kule , hi marito lama nge : “ Tinxaka hinkwato ta misava ti ta katekisiwa hikwalaho ka wena . ”
48003009	Hikokwalaho , lava nga ni ku pfumela va kuma nkateko wun'we na Abrahama mupfumeri .
48003010	Hinkwavo lava titshembaka hileswi va hlayisaka Nawu , va le ku rhukaniweni , hikuva Matsalwa ma ri : “ Un'wana ni un'wana la tsandzekaka ku hlayisa ni ku endla hinkwaswo-kwaswo leswi tsariweke ebukwini ya Nawu , ú le ku rhukaniweni . ”
48003011	Loko swi ri tano , swi le rivaleni leswaku a ku na munhu na un'we la nga endliwaka la lulameke emahlweni ka Xikwembu hi mhaka ya leswi a hlayisaka Nawu ; hikuva ku vuriwile va ku : “ Loyi a endliwaka la lulameke hi ku pfumela , ú ta hanya . ”
48003012	Kambe Nawu ni ku pfumela a swi fambelani , hikuva Nawu wu te : “ Munhu ú hanya hi ku endla leswi Nawu wu lerisaka swona . ”
48003013	Kriste ú hi kutsurile ekhombyeni ra ku rhukana ka Nawu , hi ku tiendla la rhukaniweke hikwalaho ka hina , hikuva Matsalwa ma ri : “ A ku rhukaniwe un'wana ni un'wana la hayekiweke emhandzeni . ”
48003014	Hi swo leswi Kriste a swi endleke , leswaku nkateko lowu Xikwembu xi wu nyikeke Abrahama wu fika eka vamatiko ha Yesu Kriste , ni leswaku , hi ku pfumela , hi amukela nyiko ya Moya leyi hi tshembisiweke yona .
48003015	Vamakwerhu , ndzi ta mi fanisela hi leswi humelelaka evanhwini siku rin'wana ni rin'wana : Loko ntwanano wu tiyisiwile , hambi ku ri exikarhi ka vanhu , a ku na loyi a nga wu herisaka , kumbe ku engetela swin'wana eka wona .
48003016	Sweswi ke , switshembiso swi nyikiwile Abrahama ni wa rixaka ra yena ; a ku vuriwanga “ ni va rixaka ” , wonge hi loko ku vuriwa lavo tala ; kambe ku vuriwile “ ni wa rixaka ra wena ” , hileswaku munhu un'we a nga Kriste .
48003017	Leswi ndzi vulaka swona hi leswi : Nawu lowu wu nga ta endzhaku ka malembe ya 430 , a wu herisi ntwanano lowu tiyisiweke khale hi Xikwembu , ni xitshembiso xa xona a xi cukumetiwi .
48003018	Hikuva loko ndzhaka yi nyikiwa hi mhaka yo hlayisa Nawu , a ya ha nyikiwi hikwalaho ka xitshembiso ; kasi Xikwembu xi nyikile Abrahama endzhaka hi xitshembiso ntsena .
48003019	Loko swi ri tano , xana Nawu wu tirhile yini ke ? Wu tisiwile endzhaku ku komba leswi ku dyoha ku nga swona , ku ko ku humelela loyi “ wa rixaka ” , loyi xitshembiso xi endleriweke yena . Nawu wu tile hi tintsumi , ti wu nyika muhlanganisi hi voko .
48003020	Loko ku ri na muhlanganisi , swi vula leswaku munhu a hi un'we emhakeni , kasi Xikwembu xona i xin'we .
48003021	Loko swi ri tano , xana Nawu wu lwa ni switshembiso swa Xikwembu xana ? Niswitsanana ! Hikuva loko onge ku vekiwile nawu lowu wu kotaka ku nyika vanhu evutomi , vanhu a va ta endliwa lava lulameke hi ku hlayisa Nawu ;
48003022	kambe Matsalwa ma vula leswaku hinkwaswo swi fumiwa hi vudyoho , leswaku xitshembiso lexi fambelanaka ni ku pfumela eka Yesu Kriste , xi nyikiwa ntsena lava pfumelaka .
48003023	Loko ku pfumela ku nga si ta , a hi bohiwile hi Nawu , hi fumiwa hi wona , ku fikela loko ku pfumela loku a ku fanela ku ta , ku hlavuteriwile .
48003024	Hikokwalaho , Nawu a wu ri murisi wa hina ku fikela loko Kriste a tile , leswaku hi ta endliwa lava lulameke hi mhaka ya ku pfumela .
48003025	Kambe sweswi , leswi ku pfumela ku fikeke , a ha ha ri ehansi ka murisi wa kona .
48003026	Hikuva eka Kriste Yesu hinkwenu mi vana va Xikwembu hi mhaka ya ku pfumela .
48003027	Hinkwenu lava mi nga khuvuriwa eka Kriste , mi ambarile Kriste .
48003028	Hikokwalaho , a ku na Muyuda kumbe Mugriki , a ku na hlonga kumbe muntshunxeki , a ku na wanuna kumbe wansati , hikuva hinkwenu mi un'we eka Kriste Yesu .
48003029	Kutani , loko mi ri va ka Kriste , swi vula leswaku mi rixaka ra Abrahama , mi vadyandzhaka hikwalaho ka xitshembiso .
48004001	Leswi ndzi swi vulaka hi leswi : Loko mudyandzhaka a ha ri xihlangi , a nga tluli hlonga , hambileswi a nga yena n'wini wa ndzhaka hinkwayo ;
48004002	ú le hansi ka vahlayisi va yena ni valanguteri va ndzhaka ya yena , ku ko ku fika siku leri vekiweke hi tata wa yena .
48004003	Swi tano na hina : Loko hi nga si kula eMoyeni , a hi ri mahlonga ya mimoya leyi fumaka misava leyi .
48004004	Kambe loko nkarhi wu fikile hi ndlela leyi hetisekeke , Xikwembu xi rhumile N'wana wa xona , la velekiweke hi wansati , a velekiwa a ri hansi ka Nawu ,
48004005	leswaku a ta kutsula lava a va ri hansi ka Nawu , ni leswaku hi ta amukela xiyimo xa vana va Xikwembu .
48004006	Ku komba leswaku mi vana va xona , Xikwembu xi cherile Moya wa N'wana wa xona etimbilwini ta hina , wu nga Moya lowu huwelelaka wu ku : “ Abba , Tatana ! ”
48004007	Hikokwalaho wena a wa ha ri hlonga , kambe u n'wana ; kutani leswi u nga n'wana , u mudyandzhaka hi ku rhandza ka Xikwembu .
48004008	Khale , loko mi nga si tiva Xikwembu , a mi ri mahlonga ya swilo leswi hi ku tumbuluka swi nga riki swikwembu .
48004009	Kambe leswi namuntlha mi tivaka Xikwembu ( kumbe ndzi nga ku , leswi namuntlha Xikwembu xi mi tivaka ) , xana swi endlisa ku yini leswaku mi tlhelela eka mimoya leyi nga nyawuliki , leyi tsaneke ya misava leyi xana ? Hikwalaho ka yini mi lava ku tlhela mi hundzuka mahlonga ya yona ke ?
48004010	Mi tiva ku fungha masiku man'wana , ni tin'hweti , ni tinguva , ni malembe !
48004011	Ma ndzi chavisa , onge hi loko leswi ndzi nga tikarhata ndzi mi endlela swona swi nga pfunanga nchumu .
48004012	Ndza mi kombela vamakwerhu , hundzukani lava fanaka na mina , hikuva na mina ndzi hundzukile la fanaka na n'wina . A mi ndzi hoxelanga ha nchumu ;
48004013	ma tsundzuka leswaku i ku vabya ka mina loku nga ndzi nyika nkarhi wo mi dyondzisa Evhangeli eku sunguleni .
48004014	Hambiswiritano , a mi ndzi solanga kumbe ku ndzi nyenya hi mhaka ya vuvabyi bya mina , lebyi a byi ri ndzingo eka n'wina ; kambe mi ndzi amukerile tanihi loko ndzi ri ntsumi ya Xikwembu , tanihi loko mi amukela Kriste Yesu .
48004015	Ku lo humelela yini , leswi khale a mi tshama mi tsakile ? Hikuva ndzi nga tiyisa leswaku , loko onge ka ha ri khale ka n'wina , a mi ta va mi tixokole na mahlo mi ndzi nyika wona loko swi endleka .
48004016	Xana sweswi ndzi hundzukile nala wa n'wina hi ku mi byela ntiyiso ke ?
48004017	Vanhu lavaya van'wana va chivirikela n'wina , kambe a va na moya lowunene ; va lava ntsena ku mi hambanisa na mina , leswaku mi ta chivirikela vona .
48004018	A swi bihanga ku chivirikelana masiku hinkwawo , loko moya wu ri lowunene , naswona ku nga ri ntsena hi loko ndzi ri na n'wina .
48004019	Vana vanga , ku fana na manana la nga kusuhi na ku veleka n'wana , ndzi twa ku vava nakambe hikwalaho ka n'wina , ku fikela loko xivumbeko xa Kriste xi vonaka exikarhi ka n'wina . . .
48004020	A ndzi ta navela ngopfu ku va exikarhi ka n'wina sweswi , ndzi ta vulavula na n'wina hi ku antswa , hikuva ndzi le ku karhatekeni hi tlhelo ra n'wina .
48004021	Ma nga ndzi byela , n'wina lava tsakelaka ku va ehansi ka Nawu : Xana a mi swi twi leswi Nawu wu vulaka swona ke ?
48004022	Hikuva Matsalwa ma vula leswaku Abrahama a a ri ni vana vambirhi va xinuna , un'wana a velekiwile hi nsati wa yena wa hlonga , un'wana hi nsati wa yena wa xitekwa wo ka a nga ri hlonga .
48004023	Kambe n'wana wa nsati lowa hlonga , ú velekiwile ku fana ni vanhu hinkwavo ; kasi n'wana wa nsati lowa xitekwa ú velekiwile hikwalaho ka xitshembiso .
48004024	Timhaka leti i ku pimanisa : Vavasati lavambirhi i mintwanano mimbirhi ; un'wana , a nga yena Agara , ú huma entshaveni ya Sinayi , vana va yena va velekeriwe vuhlonga ;
48004025	Agara i ntshava ya Sinayi , etikweni ra Arabiya , kutani ú fanisa muti wa sweswi wa Yerusalema , hikuva wu le vuhlongeni swin'we ni vana va wona .
48004026	Kambe Yerusalema wa le tilweni ú ntshunxekile , kutani hi yena mana wa hina .
48004027	Hikuva ku tsariwile va ku : “ Tsaka wena mhika , la nga kumiki swihlangi , bana nkulungwana lowukulu , wena la nga twiki ku lumiwa ka ku veleka ; hikuva wansati loyi a nga tshikiwa , ú ta va ni vana vo tala ku tlula wansati loyi a nga ni nuna . ”
48004028	Sweswi ke , n'wina vamakwerhu , mi vana va xitshembiso ku fana na Isaka .
48004029	Naswona , ku fana na leswi , enkarhini wolowo , n'wana wo velekiwa kukota vanhu hinkwavo a nga xanisa n'wana wo velekiwa hi matimba ya Moya , nisweswi swa ha ri tano .
48004030	Kambe Matsalwa ma ri yini ke ? Ma ri : “ Hlongola nsati lowa hlonga ni n'wana wa yena , hikuva n'wana wa hlonga a nga na ku averiwa ndzhaka swin'we ni n'wana wa nsati wa xitekwa la nga riki hlonga . ”
48004031	Hikokwalaho , vamakwerhu , hina a hi vana va hlonga , kambe hi vana va nsati wa xitekwa la nga riki hlonga .
48005001	Hi ntshunxiwile hileswi Kriste a hi ntshunxeke . Hikokwalaho , yimani mi tiya , mi nga ha tlheli mi tiveka ehansi ka mpingu wa vuhlonga .
48005002	Maswivo , mina Pawulo ndzi mi byela leswi : Loko mi pfumela ku yimbisiwa , swi vula leswaku Kriste a nga mi pfuni nchumu niswitsanana .
48005003	Ndzi lava ku engeta ndzi tiyisa kambe , eka un'wana ni un'wana la pfumelaka ku yimbisiwa , leswaku ú fanela ku endla hinkwaswo leswi Nawu wu lerisaka swona .
48005004	Mi tihambanisile na Kriste , n'wina hinkwenu lava rhandzaka ku endliwa lava lulameke emahlweni ka Xikwembu hi mhaka ya ku hlayisa Nawu ; mi wele kule ni tintswalo ta Xikwembu .
48005005	Loko a ri hina , hi ni ku tshemba leswaku Xikwembu xi ta hi endla lava lulameke emahlweni ka xona , kutani hi swona leswi hi swi langutelaka , hi matimba ya Moya lowu tirhaka eka hina , hi ku pfumela loku hi nga na kona .
48005006	Hikuva eka Kriste Yesu , ku yimba kumbe ku va munhu wo ka a nga yimbanga , a swi vuli nchumu , kambe lexi nga xona i ku pfumela loku tirhaka hi rirhandzu .
48005007	A mi ri karhi mi tsutsuma swinene ! I mani la nga mi sivela ku yingisa ntiyiso ?
48005008	Ku xisiwa loku a ku humi eka Xikwembu lexi xi mi vitaneke .
48005009	“ Comelanyana lexintsanana xi kukumuxa mbila hinkwayo ” , hilaha swi vuriwaka hakona .
48005010	Mina ndzi ni ku tshemba leswaku , leswi hi nga va Hosi hinkwerhu , a mi nga vi ni mianakanyo yo hambana ni ya mina , ni leswaku yoloyi a mi pfilunganyisaka , ú ta kuma ku avanyisiwa ka yena , hambi a nga va mani na mani .
48005011	Kambe loko mina ndza ha dyondzisa hi ta ku yimba , vamakwerhu , xana ndza ha xanisiwa hikwalaho ka yini ? Hikuva , loko swi ri tano , ku dyondzisa ka mina hi ta xihambano a ku nga ta khunguvanyisa munhu .
48005012	A swi ta va swona loko vanhu lava va mi pfilunganyisaka , va nga yimi kwalaho , kambe va titshena xikan'we .
48005013	Loko a ri n'wina vamakwerhu , mi vitaniwile leswaku mi va lava ntshunxekeke ; kambe mi nga teki ku ntshunxeka ka n'wina , mi ku hundzula mpfumelelo wo endla leswi ntumbuluko wa n'wina wa laha misaveni wu swi navelaka ; ematshan'wini ya sweswo , tirhelanani hi rirhandzu .
48005014	Hikuva Nawu hinkwawo wu katsakanyiwa hi ku lerisa loku nge : “ Rhandza munhu-kuloni kukota loko u tirhandza . ”
48005015	Kambe loko mi lumana ni ku kakatlulana , tivoneleni leswaku mi nga hetani hi rixaka .
48005016	Leswi ndzi swi vulaka hi leswi : Fambani hi Moya , kutani mi nga ka mi nga korwisi ku navela ka ntumbuluko wa n'wina wa nyama ;
48005017	hikuva ku navela ka nyama ku lwa ni Moya ; naswona ku navela ka Moya ku lwa ni nyama . Swilo leswi swimbirhi swa lwetana , kutani ma hluleka ku endla leswi mi lavaka ku swi endla .
48005018	Kambe loko mi fambisiwa hi Moya , a mi le hansi ka Nawu .
48005019	Mintirho ya ntumbuluko wa nyama yi le rivaleni : I ku oswa , ni mikhuva ya thyaka , ni manyala ,
48005020	ni ku phahla swikwembu swa hava , ni xiloyiloyi , ni rivengo , ni timholovo , ni vukwele , ni ku kariha , ni ku tirhandza , ni ku avana , ni ku lwetana ,
48005021	ni mavondzo , ni vudakwa , ni makampfu , ni swo kota sweswo . Ndza mi tsundzuxa , hilaha ndzi tshamaka ndzi mi tsundzuxa hakona , leswaku lava endlaka leswo tano , va nga ka va nga vi na ku averiwa eku fumeni ka Xikwembu .
48005022	Kasi mihandzu ya Moya i rirhandzu , ni ku tsaka , ni ku rhula , ni ku leha mbilu , ni vunene , ni ku hanana , ni ku tshembeka ,
48005023	ni musa , ni ku tikhoma . Ku hava nawu lowu lwaka ni leswo tano .
48005024	Lava nga va ka Kriste Yesu va vambile nyama ni swa yona , swi fa ; a va ha swi hisekeli , a va ha swi naveli .
48005025	Leswi Moya wu hi nyikeke vutomi , a hi hanyeni hi ku letela ka wona .
48005026	Hi nga tshuki hi titiva ngopfu ; a hi chaveni ku pfukana ni ku vondzokana .
48006001	Vamakwerhu , naloko un'wana a kumiwa a ri karhi a endla xihoxo , n'wina lava mi nga va Moya , n'wi vuyiseni hi moya wa musa . Eka un'wana ni un'wana wa n'wina , ndzi ri , tivonele leswaku na wena u nga ringiwi .
48006002	Rhwalelanani mindzhwalo , kutani , hi ku endlisa sweswo , mi ta va mi hetisa nawu wa Kriste .
48006003	Hikuva loko un'wana a ehleketa leswaku yena i nchumu , kasi a nga nchumu , wa tikanganyisa .
48006004	Un'wana ni un'wana a a kambisise ntirho wa yena , ku ri kona laha a nga kotaka ku tidzunisa hi swa yena , ku nga ri hi swa un'wana ;
48006005	hikuva un'wana ni un'wana ú ta rhwala mpingu wa yena .
48006006	Loyi a dyondzisiwaka Rito , a a pambulelane ni mudyondzisi wa yena swilo swo saseka hinkwaswo leswi a nga na swona .
48006007	Mi nga tshuki mi tixisa : Xikwembu a xi vungunyiwi ; xin'wana ni xin'wana lexi munhu a xi byalaka , ú ta tshovela xona ;
48006008	loyi a byalaka swo tsakisa ntumbuluko wa yena wa nyama , ú ta tshovela leswo bola leswi humaka eka ntumbuluko wa yena wolowo ; kambe loyi a byalaka swo tsakisa Moya , ú ta tshovela leswi humaka eka Moya , byi nga vutomi lebyi nga heriki .
48006009	Loko hi ri karhi hi endla leswinene , hi nga karhaleni , hikuva hi ta tshovela hi nkarhi wa kona , loko hi nga heli mbilu .
48006010	Hikokwalaho , minkarhi hinkwayo loko swi koteka , a hi endleleni vanhu hinkwavo leswinene , ngopfu-ngopfu va ndyangu wa lava pfumeleke .
48006011	Vonani xandla lexikulu lexi ndzi mi tsalelaka hi xona ! Ku tsala mina hi ndzexe , hi voko ra mina .
48006012	Hinkwavo lava ringetaka ku tikomba va ri lavanene ni ku tidzunisa hi swilo swa laha misaveni , hi vona lava va mi sindzisaka ku yimba ; va endlela ntsena leswaku va ta ka va nga xanisiwi hikwalaho ka xihambano xa Kriste ;
48006013	hikuva hambi va ri lava sindzisaka swa ku yimba , a va hlayisi Nawu , kambe va navela ntsena leswaku mi yimba , va ta kota ku tidzunisa hi ku vula leswaku mi ni mfungho wa kona emirini wa n'wina .
48006014	Loko a ri mina , a swi ve kule na mina ku tidzunisa , loko ku nga ri hi xihambano xa Hosi ya hina Yesu Kriste , hikuva hikwalaho ka xihambano xa yena , swa misava eka mina swi vambiwile swi fa , na mina ndzi file hi tlhelo ra swa misava .
48006015	Hikuva , hambi munhu a yimbile kumbe a nga yimbanga , a swi vuli nchumu . Mhaka leyikulu i ku va xivumbiwa lexintshwa .
48006016	Ku rhula ni ku tsetseleriwa a swi ve ehenhla ka hinkwavo lava fambaka hi nawu lowu , ni ka vanhu hinkwavo va Xikwembu .
48006017	Ku sukela sweswi , ndzi nga ha karhatiwi hi munhu , hikuva timbanga leti ndzi nga na tona emirini , i mfungho wa leswaku ndzi hlonga ra Yesu .
48006018	Tintswalo ta Hosi ya hina Yesu Kriste a ti ve ni mimoya ya n'wina vamakwerhu . Amen !
49001001	Mina Pawulo , muapostola wa Kriste Yesu hi ku rhandza ka Xikwembu , ndzi tsalela vahlawuriwa va Xikwembu [ lava nga le Efesa ] , lava tshembekaka eka Kriste Yesu , ndzi ri :
49001002	Tintswalo ni ku rhula a swi ve na n'wina , swi huma eka Xikwembu Tata wa hina , ni le ka Hosi Yesu Kriste .
49001003	A ku nkhensiwe Xikwembu , Tata wa Hosi ya hina Yesu Kriste , lexi nga hi katekisa eka Kriste hi minkateko ya moya ya tinxaka-xaka , ehenhla matilweni :
49001004	Niloko misava yi nga si tumbuluxiwa , Xikwembu a xi hi hlawurile eka Kriste , leswaku hi ta va lava hlawulekeke ni ku pfumala nandzu emahlweni ka xona .
49001005	Hikwalaho ka rirhandzu ra xona , xi lulamisile khale leswaku , ha Yesu Kriste , xi ta hi tshineta kusuhi na xona , xi hi endla vana va xona . Leswi , a ku ri ku rhandza ka xona ni makungu ya xona ,
49001006	ku endlela leswaku hi xi dzunisa hi mhaka ya tintswalo ta xona leto saseka ngopfu , leti xi hi nyikeke tona eka N'wana wa xona la rhandzekaka .
49001007	Hikuva , hi ku fa ka Kriste , ha kutsuriwa , hi rivaleriwa swidyoho swa hina . Tintswalo ta Xikwembu i tikulu ngopfu ,
49001008	ti nga leti xi nga hi chululela tona ! Hi vutlhari hinkwabyo bya xona ni ku anakanya hinkwako ka xona ,
49001009	Xikwembu xi endlile leswi ku nga khale a xi lava ku swi endla ha Kriste : Xi hi tivisile ku rhandza ka xona loku a ku fihlekile ,
49001010	loku a xi lava ku ku yisa emahlweni , minkarhi ya kona yi kondza yi hetiseka . Ku rhandza ka xona i ku hlanganisa swivumbiwa hinkwaswo , swa le matilweni ni swa la misaveni , nhloko ya swona a va Kriste .
49001011	Hakunene Xikwembu xi endla hinkwaswo hilaha xi rhandzaka hakona ni hilaha xi pimaka hakona , kutani xi hlawurile hina Vayuda ku va vadyandzhaka va xona eka Kriste , hi ku tilulamisela ka xona ka khale ,
49001012	ku endlela leswaku hina hi nga lavo sungula ku va ni ku tshemba eka Kriste , hi dzunisa ku twala ka xona Xikwembu .
49001013	A swi ri tano na n'wina vamatiko , loko mi twile Rito ra ntiyiso , ma nga Mahungu Lamanene ya ku ponisiwa ka n'wina : Mi pfumerile eka Kriste , kutani Xikwembu xi mi funghile hi Moya lowo Kwetsima lowu a xi tshembisile ku mi nyika wona .
49001014	Moya lowu i xitiyiso xa ndzhaka ya hina leyi hi nga ta yi kuma , siku Xikwembu xi nyikaka ku ntshunxeka loku hetisekeke eka lava nga va xona , ku endlela leswaku va dzunisa ku twala ka xona .
49001015	Hikokwalaho na mina , ku sukela loko ndzi twile ta ku pfumela ka n'wina eka Hosi Yesu , ni ta rirhandzu ra n'wina eka vahlawuriwa va Xikwembu hinkwavo ,
49001016	a ndzi tshikanga ku nkhensa hikwalaho ka n'wina . Ndza mi anakanya emikhongelweni ya mina ;
49001017	ndzi kombela leswaku Xikwembu xa Hosi ya hina Yesu Kriste , Tatana la dzunekaka , xi mi nyika Moya wa vutlhari , xi tihlavutela ha wona eka n'wina , leswaku mi ta xi tiva swinene .
49001018	Ndzi kombela leswaku miehleketo ya n'wina yi pfuleka , mi ta tiva leswaku ku tshemba loku xi mi vitanelaka kona hi loku ko yini , ni leswaku ku tala ka ndzhaka ya xona leyo saseka ngopfu leyi tshembisiwaka vahlawuriwa va xona , hi loku ko yini ,
49001019	mi ta tiva ni vukulu lebyi nga pimekiki bya matimba ya xona lama tirhaka exikarhi ka hina lava pfumelaka . Matimba lamakulu lawa ,
49001020	ma ha ri wona lawa xi ma tirhiseke hi ntamu , loko xi pfuxile Kriste eku feni , xi engeta xi n'wi veka evokweni ra xona ra xinene ehenhla matilweni .
49001021	Kriste wa fuma kona , ehenhla ka hinkwaswo leswi nga ni vundhuna , ni ku fuma , ni matimba , ni vuhosi ; naswona , ú le henhla ka mavito hinkwawo lama nga vuriwaka , ku nga ri enguveni leyi ntsena , kambe ni ka nguva leyi nga ta ta .
49001022	Kutani Xikwembu xi vekile hinkwaswo ehansi ka minkondzo ya Kriste , xi tlhela xi n'wi nyika eka Kereke , a ri nhloko ya hinkwaswo .
49001023	Kereke i miri wa yena , yi hetiseka hikwalaho ka yena loyi a hetisisaka swilo hinkwaswo hi matlhelo hinkwawo .
49002001	Khale a mi file emoyeni hikwalaho ka swivi swa n'wina ni swidyoho swa n'wina .
49002002	Eminkarhini yoleyo , a mi hanya eka swona , loko ma ha landza mikhuva leyo biha ya misava leyi . A mi ri ehansi ka ndhuna leyi fumaka mimoya ya le henhla empfhukeni , wu nga moya lowu tirhaka nasweswi exikarhi ka vanhu lava nga yingisiki Xikwembu .
49002003	Na hina hinkwerhu khale a hi fana na vona , hi hanya hi ku navela ka ntumbuluko wa hina wa laha misaveni , hi endla hinkwaswo leswi tsakisaka miri ni miehleketo ya hina ; kutani na hina , hi ku tumbuluka , a hi faneriwile hi vukari bya Xikwembu , ku fana ni vanhu van'wana .
49002004	Kambe Xikwembu xi ni musa swinene , hikwalaho ka rirhandzu lerikulu leri xi hi rhandzeke ha rona .
49002005	Hikokwalaho , hambileswi a hi file hi mhaka ya swivi swa hina , xi hi vuyisile evutomini swin'we na Kriste . I tintswalo ta Xikwembu leti ti mi poniseke .
49002006	Hi ku hi hlanganisa na Kriste Yesu , xi hi pfuxile eku feni swin'we na yena , ni ku hi endla lava fumaka na yena ehenhla ematilweni .
49002007	Xi endlile leswi ku komba , eminkarhini leyi taka , ku tala loku nga pimekiki ka tintswalo ta xona , hi vunene lebyi xi hi endleleke byona ha Kriste Yesu .
49002008	Hikuva hi tona tintswalo ta Xikwembu leti ti mi poniseke , hikwalaho ka ku pfumela ; kutani leswi , a swi humi eka n'wina , kambe i nyiko ya Xikwembu .
49002009	Ku hava xo tikurisa ha xona emhakeni leyi , hikuva a swi humi eku tikarhateni ka n'wina .
49002010	Hikuva hina hi vumbiwile hi Xikwembu , kutani , eka Kriste Yesu , Xikwembu xi hi vumbele ku tirha mintirho leyinene , leyi xi hi lunghiseleke yona khale , leswaku hi ta endla yona .
49002011	N'wina vamatiko , lava khale hi ku velekiwa a mi vuriwa “ lavo ka va nga yimbanga ” , hi Vayuda lava tivulaka “ lavo yimba ” , hikwalaho ka ngoma leyi endliwaka hi mavoko ya vanhu emirini wa vona , tsundzukani leswi a mi ri swona .
49002012	Eminkarhini yoleyo , a mi hambene na Kriste , a mi nga vuriwi nchumu exikarhi ka Vaisraele , a mi nga ri na ku averiwa emintwananweni ya xitshembiso . A mi hanya emisaveni leyi mi nga ri na ku tshemba , naswona mi nga ri na Xikwembu .
49002013	Kambe sweswi , eka Kriste Yesu , n'wina lava khale a mi ri kule na Xikwembu , mi tshinetiwile kusuhi na xona hi ku fa ka Kriste .
49002014	Kriste hi xiviri , hi yena ku rhula ka hina , hikuva ú endlile leswaku Vayuda ni vamatiko va va vanhu van'we . Hi ku nyiketa miri wa yena , ú fayile khumbi leri a ri va hambanyisa ni ku va venganisa .
49002015	Ú herisile Nawu lowu nga ni swileriso ni swinawa-nawana ; ú endlile leswi leswaku , hi tinxaka leti timbirhi , a ta vumba vanhu van'we lavantshwa lava hlanganaka eka yena , kutani swi tisa ku rhula .
49002016	Hi ku fa ka yena exihambanweni , Kriste ú herisile rivengo , kutani , hi xihambano , ú hlanganisile tinxaka leti timbirhi ti va vanhu van'we , a va vuyisa eka Xikwembu .
49002017	Ú tile a ta twarisa Mahungu Lamanene ya ku rhula eka n'wina vamatiko lava a mi ri kule na Xikwembu , ni ka Vayuda lava a va ri kusuhi na xona .
49002018	Hi yena la endleke leswaku hina hinkwerhu , Vayuda ni vamatiko , hi kota ku ta hi moya wun'we emahlweni ka Xikwembu .
49002019	Hikokwalaho ke , n'wina vamatiko a ma ha ri va le handle ni vanhu vambe , kambe mi va muti wun'we ni vahlawuriwa va Xikwembu , mi va ndyangu wa xona .
49002020	Na n'wina mi akiwa ehenhla ka masungulo lama vekiweke hi vaapostola ni vaprofeta , ribye lerikulu ra masungulo a ri yena Kriste Yesu hi xiviri .
49002021	Ha yena , yindlu hinkwayo yi hlangana yi tiya , yi kula ku endla tempele leyo hlawuleka eHosini ;
49002022	eka yena na n'wina mi akiwa kun'we ni van'wana , ku endla yindlu laha Xikwembu xi tshamaka kona hi Moya wa xona .
49003001	Hikokwalaho , mina Pawulo ndza mi khongelela n'wina vamatiko , ndzi ri mubohiwa hi mhaka ya ku tirhela Kriste .
49003002	Mi ta va mi twile hilaha Xikwembu , hi tintswalo ta xona , xi ndzi nyikeke ntirho lowu leswaku ndzi mi pfuna ,
49003003	hikuva xi hlavuterile xihundla xa makungu ya xona eka mina , xi ndzi tivisa xona . Ndzi tsarile mhaka leyi hi ku komisa ,
49003004	kutani loko mi hlaya leswi ndzi swi tsaleke , mi nga vona hilaha ndzi twisisaka xihundla xa Kriste hakona .
49003005	Eminkarhini leyi hundzeke , vanhu a va byeriwanga xihundla xexo hi ndlela leyi Moya wu nga xi hlavutela ha yona sweswi , eka vaapostola va Xikwembu lavo hlawuleka ni ka vaprofeta .
49003006	Xihundla hi lexi : Hi mhaka ya Evhangeli , vamatiko va averiwa ndzhaka yin'we na hina Vayuda , va endla swirho swin'we na hina emirini wun'we , naswona va averiwa xitshembiso xin'we na hina eka Kriste Yesu .
49003007	Ndzi nyikiwile ku va nandza wa Evhangeli leyi hi tintswalo ta Xikwembu , leti ndzi ti kumeke hi matimba ya xona lama tirheke eka mina .
49003008	Mina ndzi nga lontsongo ngopfu eka vahlawuriwa va Xikwembu hinkwavo , ndzi nyikiwile nkateko lowu wa ku fikisa eka vamatiko mahungu lamanene ya rifuwo leri nga hlayekiki ra Kriste ,
49003009	ni ku endla leswaku vanhu hinkwavo va tiva hilaha xihundla xa makungu ya Xikwembu xi endlekaka hakona . Xikwembu , lexi nga mutumbuluxi wa hinkwaswo , xi fihlile xihundla lexi eminkarhini hinkwayo leyi hundzeke ,
49003010	leswaku eminkarhini ya sweswi , hi ku tirhisa kereke , xi ta tivisa vutlhari bya xona hi matlhelo hinkwawo ya byona eka mimoya ya vundhuna ni ya matimba ehenhla matilweni .
49003011	Xikwembu xi endlile leswi hi ku landza ku tilulamisela ka xona ka khale , loku xi ku hetisiseke ha Kriste Yesu , Hosi ya hina .
49003012	Hi ku hlangana na yena , ni ku pfumela eka yena , hi ntshunxekile ku ta emahlweni ka Xikwembu hi nga ri na ku kanakana .
49003013	Hikokwalaho ndza kombela ndzi ri : Mi nga heli timbilu loko mi vona leswaku ndzi xaniseka hikwalaho ka n'wina ; hinkwaswo leswi swi pfuna n'wina .
49003014	Hikwalaho ka sweswo , ndzi nkhinsama hi matsolo emahlweni ka Tatana ,
49003015	loyi ndyangu wun'wana ni wun'wana , ematilweni ni la misaveni , wu vuriwaka “ wa tatana ” hikwalaho ka yena .
49003016	Ndzi kombela Xikwembu leswaku entalweni wa ku dzuneka ka xona , xi mi nyika matimba , hi Moya wa xona , ku tiya emunhwini wa n'wina wa le ndzeni ,
49003017	ni leswaku Kriste a aka etimbilwini ta n'wina hi ku pfumela . Ndzi khongela leswaku mi mila timitsu erirhandzwini ni ku veka masungulo ya n'wina ehenhla ka rona ,
49003018	ni leswaku , swin'we ni vahlawuriwa hinkwavo va Xikwembu , mi kuma matimba ya ku twisisa ku anama , ni ku leha , ni ku tlakuka , ni ku enta ka rirhandzu ra Kriste .
49003019	Mawaku loko ingi mi nga tiva rirhandzu ra yena , hambiloko swi nga endleki ku ri tiva hi ku hetiseka ; kutani , matlhelo hinkwawo , mi ta tala hi vukona hinkwabyo bya Xikwembu .
49003020	Eka yena loyi a kotaka ku endla , hi matimba lama tirhaka eka hina , ku tlula ngopfu swinene hinkwaswo leswi hi nga swi kombelaka , kumbe leswi hi nga swi ehleketaka ,
49003021	eka yena a ku ve ku dzuneka ekerekeni ni ka Kriste Yesu , hi minkarhi ni minkarhi hilaha ku nga heriki . Amen !
49004001	Hikwalaho ke , mina ndzi nga mubohiwa hi mhaka ya ku tirhela Hosi , ndza mi khongotela ku hanya hi ndlela leyi fambelanaka ni ku vitaniwa ka n'wina .
49004002	Masiku hinkwawo , titsongahateni , mi va ni musa , mi lehisa mbilu ; kombani rirhandzu ra n'wina hi ku yingiselana .
49004003	Endlani hi matimba ku hlayisa vun'we lebyi nyikiwaka hi Moya , mi hanyisana hi ku rhula .
49004004	Ku ni miri wun'we , ni Moya wun'we , tanihi leswi ku nga ni ku tshemba kun'we loku Xikwembu xi nga mi nyika kona , siku xi mi vitaneke ;
49004005	ku ni Hosi yin'we , ni ku pfumela kun'we , ni nkhuvulo wun'we ;
49004006	ku ni Xikwembu xin'we , Tata wa vanhu hinkwavo , lexi xi va fumaka hinkwavo , lexi tirhaka hi vona ni ku tshama eka vona hinkwavo .
49004007	Hambiswiritano , un'wana ni un'wana wa hina ú nyikiwile nyiko leyi nga ya yena , leyi a nga averiwa yona hi Kriste ,
49004008	hikuva Matsalwa ma ri : “ Siku a tlhandlukeleke ehenhla , ú fambile ni vakhomiwa lavo tala , ú nyikile vanhu tinyiko . ”
49004009	Xana marito lama nge : “ Ú tlhandlukele ehenhla ” , ma komba yini xana ? Ma komba leswaku a a xikele ehansi , a ya fika ni le ku enteni ka misava .
49004010	Loyi a xikeke , wa ha ri yena loyi a tlhandlukeleke ehenhla , ku hundza ni matilo hinkwawo , leswaku a tata matilo ni misava hi vukona bya yena .
49004011	Naswona , hi yena “ loyi a nyikeke vanhu tinyiko ” , van'wana ku va vaapostola , van'wana vaprofeta , van'wana ku va vavuri va Evhangeli , van'wana ku va vafundhisi ni vadyondzisi .
49004012	Ntirho wa vona i ku pfuna vahlawuriwa va Xikwembu leswaku va ta kota ku tirhela van'wana , va aka miri wa Kriste .
49004013	Kutani eku heteleleni , hi ta hlangana swin'we hinkwerhu evun'weni lebyi tisiwaka hi ku pfumela eka N'wana wa Xikwembu ni ku n'wi tiva , kutani hi hundzuka vanhu lava vupfeke , hi kula ni ku fika exiyin'weni lexi hetisekeke xa Kriste .
49004014	Kutani a hi nga ha vi swihlangi leswi tlhekatlhekisiwaka ni ku yisiwa hala ni hala hi mheho yihi ni yihi ya dyondzo yo hambuka , hi ku xisetela ka vanhu lava kanganyisaka van'wana ni ku va hambukisa hi mano ya vona .
49004015	Ematshan'wini ya sweswo , hi ta hanya entiyisweni hi moya wa rirhandzu , hi kula hi matlhelo hinkwawo eka Kriste , yena loyi a nga nhloko .
49004016	Miri hinkwawo wu tiyisiwa hi yena , swirho hinkwaswo swa wona swi ri karhi swi hlanganisiwa ni ku khomana swinene , swi endla xilo xin'we . Kutani loko xirho xin'wana ni xin'wana xi tirha ntirho wa xona hi fanelo , miri hinkwawo wu kula , wu akiwa erirhandzwini .
49004017	Hikokwalaho , ndzi vula leswi ni ku swi tiyisa hi vito ra Hosi , ndzi ri : Mi nga ha hanyi ku fana ni leswi vamatiko va hanyisaka xiswona , hi miehleketo ya vona leyi nga pfuniki nchumu .
49004018	Mianakanyo ya vona yi le munyameni ; a va na ku averiwa evutomini bya Xikwembu , hikuva eka vona vutivi ku hava , na swona timbilu ta vona ti tlanyarile ,
49004019	kutani a va ha ri na tingana ; va tinyiketile emikhuveni ya manyala , va endla swa thyaka hinkwaswo , va nga koti ku tikhoma .
49004020	Kambe loko mi ri n'wina , a hi swona leswi mi swi dyondzeke hi tlhelo ra Kriste ;
49004021	timhaka ta yena mi ti twile , kutani leswi mi nga vanhu va yena Yesu , mi dyondzisiwile ntiyiso lowu nga ka yena .
49004022	Hikokwalaho , tshikani mahanyelo ya n'wina ya khale , mi hluvula munhu wa khale loyi a a onhiwa hi mhaka ya ku navela ka yena loku kanganyisaka .
49004023	Mimoya ya n'wina ni miehleketo ya n'wina a swi hundzuke swi va leswintshwa .
49004024	Ambalani munhu lontshwa la vumbiweke hi xifaniso xa Xikwembu , la tikombaka hi ku lulama ka yena ni ku hlawuleka loku nga ni ntiyiso .
49004025	Hikokwalaho ke , tshikani vunwa ; un'wana ni un'wana a a vule ntiyiso eka munhu-kulobye , hikuva hinkwerhu hi swirho swa miri wun'we .
49004026	Loko mi tshuka mi hlundzuka , mi nga weli eku dyoheni ; dyambu ri nga tshuki ri pela ma ha hlundzukile ,
49004027	naswona mi nga nyiki Diyavulosi nkarhi .
49004028	Loyi a a toloverile ku yiva , a nga ha engeti a yiva ; kambe a a tikarhate a tirha hi mavoko ya yena , a tirhela swo tipfuna ha swona , leswaku a ta kuma swo pambulela loyi a pfumalaka .
49004029	Eku vulavuleni ka n'wina mi nga tshuki mi tirhisa marito ya tingana , kambe tirhisani ntsena marito lama pfunaka , lama akisaka ni ku hlamula leswi lavekaka , kutani ku vulavula ka n'wina ku ta tisa nkateko eka lava va mi yingisaka .
49004030	Mi nga khomisi Moya lowo Kwetsima wa Xikwembu tingana , hikuva i mfungho wa Xikwembu wo komba leswaku mi vanhu va xona , ni leswaku siku ra ta , leri xi nga ta mi kutsula ha rona .
49004031	Leswo bava hinkwaswo , ni ku hlundzuka hinkwako , ni ku kariha hinkwako , a swi susiwe exikarhi ka n'wina ; tshikani ku holova ni ku rhuketelana , mi susa mona hinkwawo .
49004032	Ematshan'wini ya swona , twelanani vusiwana , mi tsetselelana , mi rivalelana , tanihi leswi Xikwembu na xona xi mi rivaleleke eka Kriste .
49005001	Leswi mi nga vana va Xikwembu lava rhandzekaka , ringetani ku fana na xona .
49005002	Hanyani hi moya wa rirhandzu , tanihi Kriste loyi a hi rhandzeke ni ku tinyiketa hikwalaho ka hina , a humesela Xikwembu gandzelo ra risima , leri ri xi tsakisaka .
49005003	Mi vahlawuriwa va Xikwembu , kutani vuoswi , ni swa thyaka hinkwaswo , ni makwanga , a swi laveki exikarhi ka n'wina , ni ku kumbuka swi nga kumbukiwi .
49005004	Mi nga tirhisi marito ya ku rhuketela , ni ya vuphukuphuku , ni ya mafenya , hikuva a ma laveki ; tirhisani ntsena marito lama nkhensaka Xikwembu !
49005005	Tivani mhaka leyi : Ku hava munhu ni un'we la nga ta averiwa ndzhaka eMfun'weni wa Kriste ni wa Xikwembu , loko a ri la oswaka , kumbe la endlaka swa thyaka , kumbe la nga ni makwanga , ku nga ku gandzela swikwembu swa hava .
49005006	Ku nga vi na munhu loyi a mi kanganyisaka hi marito lama nga pfuniki nchumu : Swidyoho leswi , hi swona leswi endlaka leswaku vukari bya Xikwembu byi wela vanhu lava nga yingisiki .
49005007	Hikokwalaho mi nga tshuki mi tolovelana ni vanhu lavo tano .
49005008	Hikuva khale n'wina hi n'wexe a mi ri emunyameni , kambe sweswi , leswi mi nga hundzuka vanhu va Hosi , mi le ku vonakaleni . Hanyani ku fana ni vanhu va ku vonakala ,
49005009	hikuva ku vonakala , hi kona loku vekaka mihandzu leyo tala , yi nga ya vunene ni ku lulama ni ntiyiso .
49005010	Xiyaxiyani , mi vona leswi tsakisaka Hosi .
49005011	Mi nga tshuki mi tolovelana ni lava endlaka leswo ka swi nga pfuni nchumu swa munyama ; swi soleni erivaleni ,
49005012	hikuva hambi ku ri ku vula ntsena leswi va swi endlaka exihundleni , swi khomisa tingana .
49005013	Loko swilo leswi hinkwaswo swi soriwa erivaleni , ku vonakala ku ta komba leswi swi nga swona ,
49005014	hikuva xin'wana ni xin'wana lexi kombiwaka leswi xi nga xiswona , xi hundzuka ku vonakala . Hikokwalaho va nge : “ Pfuka wena la etleleke , pfuka exikarhi ka vafi , kutani Kriste ú ta ku voninga . ”
49005015	Loko swi ri tano , xiyani swinene mahanyelo ya n'wina ; mi nga hanyi tanihi vanhu lava nga twisisiki nchumu , kambe hanyani tanihi lavo tlhariha .
49005016	Londzovotani nkarhi lowu mi nga na wona , hikuva masiku lawa hi nga ka wona ma bihile .
49005017	Hikokwalaho , mi nga vi lavo pfumala mano , kambe ringetani ku twisisa leswi Hosi yi rhandzaka swona .
49005018	Mi nga nwi vhinyo yi mi pyopya , hikuva swi vanga vundendele , kambe ematshan'wini ya sweswo mi tala Moya .
49005019	Khongotelanani hi tipisalema ni tinsimu , mi yimbelela swa Moya ; twarisani Hosi hi tinsimu ni tipisalema , mi yi dzunisa hi timbilu ta n'wina hinkwato .
49005020	Masiku hinkwawo , nkhensani Xikwembu Tatana hikwalaho ka swilo hinkwaswo , hi vito ra Hosi ya hina Yesu Kriste .
49005021	Titsongahateni , van'wana eka van'wana , hikwalaho ka xichavo lexi mi nga na xona eka Kriste .
49005022	N'wina vavasati , titsongahateni eka vanuna va n'wina , kukota loko mi titsongahata eka Hosi .
49005023	Hikuva nuna i nhloko ya nsati wa yena , kukota leswi Kriste na yena a nga nhloko ya Kereke , naswona Kriste i muponisi wa Kereke , miri wa yena ;
49005024	kutani , tanihi leswi Kereke yi titsongahataka eka Kriste , vavasati na vona a va titsongahate eka vanuna va vona , etimhakeni hinkwato .
49005025	N'wina vavanuna , rhandzani vasati va n'wina kukota leswi Kriste na yena a nga rhandza Kereke , kutani ú nyiketile vutomi bya yena hikwalaho ka yona .
49005026	Ú endlile leswi leswaku a ta yi hlawulekisa hi rito ra yena , a yi endla leyi tengeke hi ku yi khuvula hi mati .
49005027	Ú naverile ku yimisa Kereke emahlweni ka yena , hi ku saseka ka yona hinkwako , yi nga ri na xivati kumbe minkonya , kumbe xin'wana lexi fanaka na swona , kambe yi ri leyi hlawulekeke , leyi nga riki na xisandzu .
49005028	Hi mukhuva wolowo , vavanuna na vona va fanele ku rhandza vasati va vona , hilaha va rhandzaka miri wa vona hakona . Loyi a rhandzaka nsati wa yena , wa tirhandza ,
49005029	hikuva a ku si tshama ku va ni munhu la vengaka nyama ya yena , kambe wa yi fihluta , wa yi kufumeta , tanihi leswi Kriste na yena a endlelaka Kereke ,
49005030	hikuva hina hi swirho swa miri wa yena . Matsalwa ma vula sweswo , ma ri :
49005031	“ Hikokwalaho , wanuna ú ta sukela tata wa yena ni mana wa yena , a namarhela nsati wa yena , kutani lavambirhi va ta va nyama yin'we ntsena . ”
49005032	Xihundla lexi i xikulu , kambe ndzi vulavurisa sweswo hi ku fananisa Kriste ni Kereke .
49005033	Kutani a swi ve tano eka n'wina hinkwenu : Wanuna a a rhandze nsati wa yena , kukota loko a tirhandza ; na yena wansati a a ve ni xichavo eka nuna wa yena .
49006001	Vana , yingisani vatswari va n'wina , hikuva hi swona leswi lulameke emahlweni ka Hosi .
49006002	Matsalwa ma ri : “ U va ni xichavo eka tata wa wena ni ka mana wa wena ” ( hi wona nawu lowo rhanga lowu nga ni xitshembiso ) ,
49006003	“ leswaku u kateka , ni leswaku u hanya masiku layo tala emisaveni leyi . ”
49006004	Na n'wina vatatana , mi nga dyisi vana va n'wina embitsi , kambe mi va kurisa , hi ku va laya ni ku va dyondzisa ta Hosi .
49006005	N'wina mahlonga , yingisani vini va n'wina va laha misaveni , hi xichavo ni ku titsongahata , mi swi endla hi timbilu to basa , ku fana ni loko mi tirhela Kriste hi xiviri ;
49006006	naswona , ku nga ri ntsena loko va mi langutile , wonge hi loko mi lava ku tsakisa vanhu , kambe , leswi mi nga mahlonga ya Kriste , endlani ku rhandza ka Xikwembu hi mbilu hinkwayo .
49006007	Tirhani ntirho wa n'wina hi ku tsaka , ku fana ni loko mi tirhela Hosi , ku nga ri vanhu ;
49006008	tsundzukani leswaku Hosi yi ta nyika un'wana ni un'wana , hambi hlonga , hambi la nga riki hlonga , hi ku ya hi leswinene leswi a swi endleke .
49006009	Na n'wina vini , endlisani sweswo eka mahlonga ya n'wina : Tshikani ku va holovela-holovela , mi ri karhi mi tiva leswaku n'wina ni mahlonga ya n'wina mi ni n'wini un'we ematilweni , ni leswaku a nga yi hi nghohe .
49006010	Eku heteleleni , ndzi ri , tiyani swinene , mi namarhela Hosi , mi tiseketela hi ntamu wa yona lowu nga tsandziwiki ha nchumu .
49006011	Havaxelani swisirhelelo ni matlhari hinkwawo lawa Xikwembu xi mi nyikaka wona , leswaku mi ta kota ku yima mi lwa ni mano layo biha ya Diyavulosi .
49006012	Hikuva a hi lwi ni vanhu va misava leyi , kambe hi lwa ni mimoya leyo biha leyi nge henhla emimpfhukeni : Hi lwa ni tindhuna , ni vafumi , ni tihosi leti fumaka ta nguva leyi ya munyama .
49006013	Hikokwalaho hlomani swisirhelelo ni matlhari hinkwawo ya Xikwembu wa ha ri nkarhi , leswaku mi ta kota ku tilwela hi siku ra khombo ; kutani loko mi ta va mi lwile ku ya fika makumu , mi ta tikuma ma ha tiyile .
49006014	Loko swi ri tano , tshamani mi tilulamisile . Tikhameni hi ntiyiso wu va vamba ra n'wina . Ambalani ku lulama xi va xisirhelelo xa n'wina xa le xifuveni ,
49006015	ni ku hisekela ku twarisa Evhangeli ya ku rhula ti va tintanghu ta n'wina .
49006016	Minkarhi hinkwayo , rhwalani ku pfumela , xi va xitlhangu xa n'wina , kutani mi ta kota ku timela ha xona miseve hinkwayo leyi pfurhaka ya nyavuntswaka .
49006017	Amukelani ku ponisiwa , xi va xihuku xa n'wina xa le nhlokweni , kutani Rito ra Xikwembu ri va fumu ra n'wina leri Moya wu mi nyikaka rona .
49006018	Endlani hinkwaswo leswi hi ku khongela , mi kombela ku pfuniwa hi Xikwembu ; khongelani minkarhi hinkwayo hilaha Moya wu mi letelaka hakona . Hikokwalaho , tshamani mi hitekile , mi nga karhali ku khongelela vahlawuriwa va Xikwembu hinkwavo .
49006019	Na mina mi ndzi khongelela , leswaku Xikwembu xi ndzi pfula xifuva loko ndzi lava ku dyondzisa , ndzi ta kota ku vulavula ndzi nga chavi nchumu , ni ku tivisa vanhu xihundla xa Evhangeli .
49006020	Ndzi muyimeri wa Evhangeli leyi , hambiloko ndzi pfaleriwile ekhotsweni , hikokwalaho khongelani leswaku ndzi tiya nhlana , ndzi yi vula hilaha ndzi fanelaka ku yi vula hakona .
49006021	Tixiko , makwerhu la rhandzekaka ni mupfuni la tshembekaka entirhweni wa Hosi , ú ta mi tivisa mahungu hinkwawo ya mina , leswaku na n'wina mi ta tiva hinkwaswo swa ku hanya ka mina ni leswi ndzi swi endlaka .
49006022	Hi swona leswi endlaka leswaku ndzi n'wi rhumela ka n'wina , mi ta tiva hilaha hi pfukeke hakona , naswona a ta kota ku mi tiyisa timbilu .
49006023	Ku rhula ni rirhandzu leri nga ni ku pfumela , a swi ve ni vamakwerhu , swi huma eka Xikwembu Tatana , ni ka Hosi Yesu Kriste .
49006024	Tintswalo a ti ve ni hinkwavo lava rhandzaka Hosi ya hina Yesu Kriste hi rirhandzu leri nga onhakiki !
50001001	Mina Pawulo nandza wa Kriste Yesu , na Timotiya nandza-kulorhi , hi tsalela vahlawuriwa va Xikwembu hinkwavo lava tshamaka eFilipiya , lava nga va ka Kriste Yesu , swin'we ni vafambisi va kereke ni vapfuni , hi ri :
50001002	Tintswalo ni ku rhula a swi ve na n'wina , swi huma eka Xikwembu Tata wa hina , ni le ka Hosi Yesu Kriste .
50001003	Ndzi nkhensa Xikwembu xa mina minkarhi hinkwayo , loko ndzi mi anakanya .
50001004	Nkarhi wun'wana ni wun'wana loko ndzi mi khongelela n'wina hinkwenu , ndzi khongela hi ku tsaka ,
50001005	hikwalaho ka ndlela leyi mi ndzi pfuneke ha yona entirhweni wa Evhangeli , ku sukela siku ro sungula ku fikela namuntlha .
50001006	Ndzi ni ku tshemba swinene leswaku Xikwembu lexi sunguleke ntirho lowo saseka lowu exikarhi ka n'wina , xi ta wu yisa emahlweni ku fikela makumu ka wona , hi siku ra Kriste Yesu .
50001007	Hikokwalaho , ndzi kuma swi ndzi lulamele ku titwa hi ndlela leyi ehenhla ka n'wina hinkwenu , hikuva mi le mbilwini ya mina , sweswi ndzi nga ekhotsweni ku fana ni loko a ndza ha ntshunxekile ku lwela ni ku tiyisa Evhangeli , kutani n'wina hinkwenu mi averiwile nkateko wun'we na mina .
50001008	Xikwembu i mbhoni ya mina ya leswaku ndzi lava ngopfu ku va na n'wina hinkwenu , hi ku navela loku humaka eka Kriste Yesu .
50001009	Xikhongelo xa mina hi lexi : Ndzi khongela leswaku rirhandzu ra n'wina ri ya mahlweni ri kula masiku hinkwawo , ri va ni vutivi ni ku twisisa loku hetisekeke ,
50001010	mi ta kota ku hlawula leswi nga swinene ku tlula swin'wana ; hi mukhuva wolowo , mi ta va lava tengeke , mi nga ha ri na nandzu ku fikela esikwini ra Kriste ;
50001011	vutomi bya n'wina byi ta tala hi mihandzu ya leswo lulama , leyi tisiwaka ha Yesu Kriste , leswaku Xikwembu xi dzunisiwa ni ku twarisiwa ha swona .
50001012	Ndzi lava leswaku mi tiva leswi , vamakwerhu : Leswi swi ndzi humeleleke swi pfunile ku yisa Evhangeli emahlweni hakunene .
50001013	Swi fike laha valanguteri hinkwavo va yindlu ya vuhosi ni lavan'wana hinkwavo va swi voneke leswaku ndzi le khotsweni hikwalaho ka Kriste .
50001014	Ku bohiwa ka mina ekhotsweni ku endlile leswaku vamakwerhu lavo tala va veka ku tshemba ka vona eka Hosi , va engeta va kanya timbilu ku vula Rito va nga chavi nchumu .
50001015	Van'wana kunene va twarisa Kriste hi moya wa mavondzo ni vuntswaka ; kambe van'wana va swi endla hi timbilu leti baseke ;
50001016	vona lava va endla hi ku ndzi rhandza , hi ku tiva leswaku Xikwembu xi ndzi nyikile ntirho wo lwela Evhangeli .
50001017	Kambe lavan'wana va twarisa Kriste hi moya wa ku phikisana , swi nga humi etimbilwini ta vona ; va anakanya leswaku va nga engetelela ku ndzi xanisa , leswi ndza ha riki ekhotsweni .
50001018	A swi na mhaka sweswo . Hi tindlela leti hinkwato , hambi ku ri hi ku kanganyisa , hambi ku ri hi ntiyiso , Kriste wa twarisiwa , kutani hi swona leswi swi ndzi tsakisaka . Mina ndza ha to tsaka ha swona ,
50001019	hikuva ndzi tiva leswaku leswi hinkwaswo swi ta pfuna leswaku ndzi ntshunxiwa , hikwalaho ka mikhongelo ya n'wina ni ku seketeriwa hi Moya wa Yesu Kriste .
50001020	Ku langutela ka mina ni ku tshemba ka mina , hileswaku a ndzi nga khomiwi hi tingana niswitsanana , kambe hi ku tiya ka mina ndzi nga chavi nchumu , sweswi kukota minkarhi hinkwayo , ndzi ta twarisa vukulu bya Kriste emirini wa mina , hambi hi ku hanya ka mina , hambi hi ku fa ka mina .
50001021	Hikuva eka mina , ku hanya i Kriste , ni ku fa i ku vuyeriwa .
50001022	Loko swi fanela leswaku ndzi hanya la misaveni , eka mina swi ta ndzi pfuna ku tirha leswi vekaka mihandzu . Kambe lexi ndzi fanelaka ku hlawula xona , a ndzi tivi leswaku hi xihi .
50001023	Ndzi susumetiwa hala ni hala : Ku navela ka mina i ku rhurha ndzi ya tshama na Kriste , hikuva hi swona leswi sasekeke ngopfu ;
50001024	kambe hikwalaho ka n'wina , leswi antswaka hiloko ndzi ya emahlweni ndzi hanya la misaveni .
50001025	Hi ku kholwa swinene mhaka leyi , ndzi tiva leswaku ndzi ta xwa na n'wina ni ku heta masiku ndzi ri na n'wina hinkwenu , leswaku ndzi mi pfuna ku ya emahlweni mi ri karhi mi tsaka eku pfumeleni .
50001026	Hikokwalaho , loko ndzi tlhela ndzi ta ku ta tshama na n'wina , mi ta kota ku tidzunisa ha Yesu Kriste ku tlula ni khale , hikwalaho ka mina .
50001027	Ntsena , mahanyelo ya n'wina ma fanele ku fambelana ni Evhangeli ya Kriste , leswaku hambi ndzi ta ku ta mi vona , hambi ndzi nga ti , ndzi ta twa leswaku ma ha yimile mi tiyile emoyeni wun'we , mi lwa swin'we hi mbilu yin'we , mi lwela ku pfumela loku tisiwaka hi Evhangeli .
50001028	Naswona mi nga chavisiwi nikutsongo hi lava lwaka na n'wina ; hi ndlela leyi va ta swi vona leswaku va tsandzeka , ni leswaku n'wina ma hlula , kutani sweswo swi huma eka Xikwembu .
50001029	Hikuva mi nyikiwile nkateko wo tirhela Kriste , ku nga ri ntsena hileswi mi pfumeleke eka yena , kambe hileswi mi xanisekaka hikwalaho ka yena .
50001030	Sweswi , n'wina na mina hi lwa nyimpi yin'we leyi mi ndzi voneke ndzi lwa yona , leyi mi twaka leswaku ndza ha lwa yona nisweswi .
50002001	Leswi mi kumeke ku khongoteleka eka Kriste , leswi mi susumetiwaka hi rirhandzu ra yena ni ku hlanganisiwa hi Moya , naswona leswi mi twelanaka vusiwana ni ku kombana tintswalo ,
50002002	hetisisani ku tsaka ka mina hi ku va ni miehleketo yo fana , ni rirhandzu ro fana , ni moya wun'we , ni ku anakanya kun'we .
50002003	Mi nga endli nchumu hi moya wa ku tirhandza , kumbe hi ku tidzunisa hi swa hava , kambe un'wana ni un'wana a a titsongahate eka van'wana , a nga anakanyi leswaku wa va tlula hi vunene .
50002004	Un'wana ni un'wana wa n'wina a nga tshuki a tikarhatela leswi swi nga swa yena ntsena , kambe a a tikarhatele ni leswi swi nga swa van'wana .
50002005	Ku hanyisana ka n'wina a ku ve loku mi ku kumaka eka Kriste Yesu :
50002006	A a ri ni xiyimo xin'we ni Xikwembu , kutani a nga tekanga ku ringana ka yena ni Xikwembu xi va xilo lexi a nga khomelelaka eka xona ,
50002007	kambe ú titshiketile hi ku teka xiyimo xa nandza , a velekiwa a ri la fanaka ni vanhu . Loko a voniwile a ri la kotisaka munhu ,
50002008	ú titsongahatile , a va loyi a yingisaka ku fikela eku feni , a fa hi rifu ra xihambano .
50002009	Hikokwalaho Xikwembu xi n'wi tlakusile swinene , kutani xi n'wi nyikile vito leri nge henhla ka mavito man'wana hinkwawo ,
50002010	leswaku , evitweni ra Yesu , matsolo hinkwawo ma nkhinsama ematilweni , ni la misaveni , ni le hansi ka misava ,
50002011	ni tindzimi hinkwato ti vula leswaku Yesu Kriste i Hosi , eku dzuniseni ka Xikwembu Tatana .
50002012	Varhandziwa va mina , tanihi leswi mi ndzi yingiseke masiku hinkwawo , nisweswi , ku nga ri ntsena loko ndzi ri na n'wina kambe ngopfu-ngopfu loko ndzi nga ri na n'wina , tirhelani ku ponisiwa ka n'wina hi ku chava ni ku rhurhumela ;
50002013	hikuva i Xikwembu lexi tirhaka eka n'wina , lexi endlaka leswaku mi tsakela ni ku yingisa ku rhandza ka xona .
50002014	Endlani swilo hinkwaswo ehandle ka ku n'unun'uta ni ku phikisana ,
50002015	leswaku mi ta pfumala nandzu , mi va lava tengeke , mi va vana va Xikwembu lava nga riki na xisandzu exikarhi ka rixaka lero homboloka , leri tiarisaka ; mi fanele ku vangama exikarhi ka rona kukota timboni , laha misaveni ,
50002016	mi ri karhi mi namarhela Rito ra vutomi , kutani esikwini ra Kriste , ndzi ta kota ku tidzunisa loko ndzi kuma leswaku ku tikarhata ka mina entirhweni wa mina a ku vanga ka mahala .
50002017	Hambiloko ndzi fanela ku tlhandlekela vutomi bya mina ehenhla ka mhamba ya n'wina ya ku pfumela , leyi mi gandzelaka Xikwembu ha yona , ndzi tsakile ni ku tlangela swin'we na n'wina hinkwenu .
50002018	Swi tano na n'wina : Tsakani , mi tlangela swin'we na mina .
50002019	Ndzi ni ku tshemba eka Hosi Yesu leswaku ku nga ri khale ndzi ta rhuma Timotiya a ta le ka n'wina , leswaku na mina ndzi tiyisiwa hi ku kuma mahungu yo huma eka n'wina .
50002020	Ndzi hava un'wana loyi a fanaka na yena , loyi a hisekelaka ku mi pfuna hi mbilu hinkwayo ya yena .
50002021	Lavan'wana hinkwavo va chivirikela ntsena leswi nga swa vona , ku nga ri swa Yesu Kriste .
50002022	Kambe ku tshembeka ka Timotiya ma ku tiva , ni hilaha a nga tirhisana na mina hakona entirhweni wa Evhangeli , a fana ni n'wana la tirhaka swin'we ni tata wa yena .
50002023	Hikokwalaho , ndza tshemba leswaku ndzi ta n'wi rhuma , kan'we-kan'we loko ndzi vona hilaha swilo swa mina swi nga ta famba hakona .
50002024	Kutani ndzi ni ku tshemba eka Hosi leswaku ku nga ri khale , na mina hi xiviri xa mina ndzi ta ta le ka n'wina .
50002025	Naswona ndzi anakanyile leswaku swa fanela ku mi tlherisela Epafrodito makwerhu , loyi a nga ndzi pfuna emintirhweni ni le ku lweni ka mina , loyi a mi n'wi rhumile ku ta ndzi pfuna eka leswi a ndzi pfumala swona .
50002026	A a navela ngopfu ku tlhela a mi vona hinkwenu , naswona a swi n'wi kanakanisa ngopfu ku tiva leswaku mi twile ta ku vabya ka yena .
50002027	Hakunene ú vabyile ; a a ri kusuhi ni ku fa , kambe Xikwembu xi n'wi tsetselerile , naswona ku nga ri yena ntsena , na mina xi ndzi tsetselerile , leswaku ndzi nga twi ku vaviseka ehenhla ka ku vaviseka .
50002028	Hikokwalaho , ndzi navela ku hatla ndzi n'wi rhuma eka n'wina leswaku loko mi tlhela mi n'wi vona , mi ta tsaka , ni mbilu ya mina yi ta rhelelanyana .
50002029	Loko swi ri tano , n'wi amukeleni hi ku tsaka hinkwako kukota makwenu eHosini . Kombani xichavo eka vanhu lavo tano ,
50002030	hikuva a a ri kusuhi ni ku fa , a fela ntirho wa Kriste , a ri karhi a pfumela ku nyiketa vutomi bya yena , leswaku a ta hetisa ntirho wa ku ndzi pfuna lowu a wu fanele ku tirhiwa hi n'wina .
50003001	Kutani sweswi vamakwerhu , titsakeleni eHosini . A swi ndzi karhati ku engeta ndzi mi tsalela swo fana , naswona swi pfuna ku mi tiyisa .
50003002	Chavani timbyana , va nga vaendli va leswo biha ; chavani lava tixekelelaka miri .
50003003	Hikuva hi hina hi nga ngoma ya xiviri , hina hi gandzelaka Xikwembu hi Moya wa xona , hina hi tidzunisaka ha Kriste Yesu , hi nga vekiki ku tshemba ka hina eka leswi endliwaka hi vanhu ntsena .
50003004	Swa twala leswaku ndzi nga veka ku tshemba ka mina eka leswo tano . Loko munhu un'wana a anakanya leswaku a nga tiseketela hi leswi endliwaka hi vanhu ntsena , mina ndzi na swona ku tlula yena :
50003005	Ndzi yimbisiwile ndza ha ri n'wana wa masiku ya 8 ntsena ; ndzi wa rixaka ra Israele , wa nyimba ya Benjamini ; ndzi Muheveru n'wana wa Vaheveru ; hi tlhelo ra ku hlayisa Nawu , a ndzi ri Mufarisi ;
50003006	loko ku ri ku hiseka , hi mina ndzi nga xanisa kereke ; hi tlhelo ra ku va munhu wo lulama hi ku hlayisa Nawu , a ndzi nga ri na nandzu .
50003007	Kambe leswi a ndzi tiseketela ngopfu hi swona , ndzi swi langutile swi ri leswi swi nga ha pfuniki nchumu eka mina hikwalaho ka Kriste .
50003008	Ku nga ri swona ntsena : Ndzi tekile hinkwaswo swi ri leswi nga ha pfuniki nchumu , loko swi ringanisiwa ni risima leri tlulaka hinkwaswo ra ku tiva Kriste Yesu Hosi ya mina . Hikwalaho ka yena , ndzi fularhele hinkwaswo ndzi swi vona swi ri thyaka ntsena , leswaku ndzi ta kuma Kriste ,
50003009	ni ku kumiwa ndzi ri xilo xin'we na yena , ndzi nga ha ri na ku lulama loku nga ka mina , loku ndzi ku kumaka hi ku hlayisa Nawu , kambe ndzi ri ni ku lulama loku nyikiwaka hi ku pfumela eka Kriste , ku lulama loku humaka eka Xikwembu , loku yimaka ehenhla ka ku pfumela .
50003010	Ndzi navela ntsena ku tiva Kriste , ni matimba ya ku pfuka ka yena eku feni , ndzi kota ni ku hlangana na yena eku vavisekeni ka yena , ndzi endliwa la kotisaka yena eku feni ,
50003011	hi ku tshemba leswaku loko swi endleka , na mina ndzi ta kuma ku pfuka exikarhi ka vafi .
50003012	A ndzi vuli leswaku ndzi swi kumile sweswo , kumbe leswaku ndzi hetisekile , e-e ; kambe ndzi ringeta ku tikarhata leswaku ndzi swi kuma swi va swa mina , hikuva Kriste Yesu ú ndzi kumile a ndzi endla wa yena .
50003013	Vamakwerhu , loko a ri mina , a ndzi anakanyi leswaku ndzi swi kumile , kambe ndzi endla xilo xin'we ntsena : Ndzi rivala swa le ndzhaku , ni ku ringeta hi matimba ku ya fika eka leswi nga le mahlweni ;
50003014	kutani ndzi tsutsuma ndzi kongomile swa le mahlweni leswaku ndzi ta kuma hakelo , ku nga ku vitana ka Xikwembu ha Kriste Yesu , loku ha kona xi hi vitanelaka evutomini bya le henhla .
50003015	Hina hinkwerhu lava hi kuleke emoyeni , hi fanele ku va ni mianakanyo leyo tano ; kambe loko , eka swin'wana , mi anakanya hi ndlela yin'wana , Xikwembu xi ta swi hlavutela eka n'wina .
50003016	Ntsena a hi khomeni hi tiya eka leswi hi nga fika eka swona .
50003017	Vamakwerhu , tekelelani mina n'wina hinkwenu . Hi mi boxele ntila lowunene , hikokwalaho langutani lava fambaka ha wona .
50003018	Ndzi tshama ndzi mi byela mhaka leyi hakanyingi , kutani sweswi ndzi engeta ndzi mi byela yona hi mihloti : Ku ni lavo tala lava eku hanyeni ka vona va nga valala va xihambano xa Kriste .
50003019	Makumu ya vona i ku lova ; Xikwembu xa vona i khwiri ra vona ; va tidzunisa hi leswi a va ta fanela ku va ni tingana ha swona ; va anakanya swa misava leyi ntsena .
50003020	Kambe ra hina kaya ri le matilweni , kutani hi langutela hi mbilu hinkwayo Muponisi wa hina loyi a nga ta ta a huma kona , a nga Hosi Yesu Kriste .
50003021	Ú ta hundzula miri wa hina lowu solekaka , a wu endla lowu fanaka ni miri wa yena lowo kwetsima , hi matimba lawa ha wona a kotaka ku veka hinkwaswo ehansi ka mfumo wa yena .
50004001	Hikokwalaho vamakwerhu , n'wina lava ndzi mi rhandzaka ni ku navela ku mi vona , n'wina lava mi nga ku tsaka ka mina ni harhi ya nhloko ya mina , yimani mi tiyile eHosini hi mukhuva wolowo , varhandziwa vanga .
50004002	Ndzi khongotela Efodiya , ndzi khongotela na Sintika , leswaku leswi va nga va Hosi , va fanele ku twanana .
50004003	Ndza ku kombela na wena mutirhi-kulorhi la tshembekaka : Pfuna vamanana lava ; va ndzi seketerile swinene entirhweni wa Evhangeli , va ri na Klemento , ni vatirhi-kulorhi lavan'wana , lava mavito ya vona ma tsariweke ebukwini ya vutomi .
50004004	Titsakeleni eHosini masiku hinkwawo ; ndzi tlhela ndzi vurisa sweswo , ndzi ri : Titsakeleni !
50004005	Vunene bya n'wina a byi tiviwe hi vanhu hinkwavo ; Hosi yi le kusuhi .
50004006	Mi nga vileli ha nchumu ; kambe etimhakeni hinkwato , khongelani , mi tivisa Xikwembu leswi mi swi pfumalaka , mi kombela mi ri karhi mi nkhensa ;
50004007	kutani ku rhula ka Xikwembu loku tlulaka ku twisisa hinkwako , ku ta hlayisa timbilu ta n'wina ni mianakanyo ya n'wina eka Kriste Yesu .
50004008	Eku heteleleni vamakwerhu , hinkwaswo leswi nga ntiyiso , hinkwaswo leswi chavisekaka , hinkwaswo leswi lulameke , hinkwaswo leswi tengeke , hinkwaswo leswi tsakisaka , hinkwaswo leswi nkhensekaka , ni loko ku ri ni swin'wana leswi nga ni vunene kumbe ku dzuneka , swilo leswi hinkwaswo , tshamani mi ri karhi mi swi anakanya .
50004009	Leswi mi swi dyondzeke ni ku swi kuma , leswi mi swi tweke ni ku swi vona eka mina , swi endleni , kutani Xikwembu xa ku rhula xi ta va na n'wina .
50004010	Ndzi tsakisiwile ngopfu eHosini hi mhaka ya leswi , endzhaku ka nkarhi lowo leha , mi pfuxeteke torha ra n'wina ra ku ndzi pfuna ; torha leri a mi ri na rona hakunene , ntsena a mi ri hava ndlela yo ndzi komba rona .
50004011	A ndzi vuli sweswo hi ku titwa ndzi ri mupfumari , hikuva ndzi dyondzile ku kolwa hi leswi ndzi tikumaka ndzi ri ka swona .
50004012	Ndzi tiva vusweti , ndzi tiva ni ku taleriwa . Hinkwako , eminkarhini hinkwayo , ndzi dyondzile xihundla xa ku amukela ku taleriwa ni ndlala , ndzalo ni vusiwana , ndzi nga vileli .
50004013	Ndzi nga endla hinkwaswo hi matimba ya Loyi a ndzi tiyisaka .
50004014	Hambiswiritano , mi endlile hi tintswalo , loko mi ndzi pfunile ku byarha maxangu ya mina .
50004015	N'wina Vafilipiya , ma swi tiva hi n'wexe leswaku , emasungulweni ya ntirho wa Evhangeli , loko ndzi sukile eMakedoniya , a ku vanga na kereke ni yin'we leyi nga pfunana na mina , handle ka n'wina ntsena ; hi vile xilo xin'we endzalweni ni le ku lahlekeriweni .
50004016	Hikuva , hambi ku ri le Tesalonika , mi ndzi rhumerile swo ndzi pfuna eka leswi a ndzi swi pfumala , naswona ku nga ri kan'we ntsena .
50004017	A hi leswaku ndzi lava ku kuma tinyiko , kambe ndzi lava leswaku n'wina mi kuma mihandzu leyi yi nga ta andza yi mi twarisa .
50004018	Ndzi kumile hakelo hinkwayo , ni ku tlula . Ndzi ni leswo tala , hikuva Epafrodito ú ndzi tisele tinyiko leti humaka eka n'wina . Tinyiko leti ti fana ni gandzelo ra risuna , leri amukelekaka eka Xikwembu , ri xi tsakisa .
50004019	Kutani Xikwembu xa mina xi ta mi nyika hi ntalo hinkwaswo leswi mi swi pfumalaka , hi ku ya hi rifuwo ra xona ni ku dzuneka ka xona eka Kriste Yesu .
50004020	Eka Xikwembu Tata wa hina , a ku ve ku dzuneka hi masiku ni masiku ! Amen !
50004021	Rungulani vahlawuriwa lava nga ka Kriste Yesu . Vamakwerhu lava ndzi nga na vona haleno va mi rungula .
50004022	Vahlawuriwa hinkwavo va mi rungula , ngopfu va muti wa Khezari .
50004023	Tintswalo ta Hosi Yesu Kriste a ti ve ni mimoya ya n'wina !
51001001	Mina Pawulo , muapostola wa Kriste Yesu hi ku rhandza ka Xikwembu , na Timotiya makwerhu ,
51001002	hi tsalela vahlawuriwa va Xikwembu lava nga le Kolosa , vamakwerhu lava tshembekaka eka Kriste , hi ri : Tintswalo ni ku rhula a swi ve na n'wina , swi huma ka Xikwembu Tata wa hina .
51001003	Masiku hinkwawo , hi nkhensa Xikwembu tata wa Hosi ya hina Yesu Kriste , emikhongelweni leyi hi mi khongelelaka ha yona ,
51001004	hikuva hi twile ta ku pfumela ka n'wina eka Kriste Yesu , ni ta rirhandzu ra n'wina eka vahlawuriwa va Xikwembu hinkwavo ,
51001005	hikwalaho ka ku tshemba loku ku hlayiseriweke n'wina ematilweni . Ta ku tshemba loku , mi rhange mi ti twa eritweni ra ntiyiso , yi nga Evhangeli ,
51001006	leyi fikeke eka n'wina kukota leswi yi fikeke ematikweni hinkwawo ; yi karhi yi veka mihandzu ni ku kula , kukota leswi yi endlisaka xiswona eka n'wina , ku sukela siku mi tweke ni ku twisisa tintswalo ta Xikwembu hi ntiyiso wa tona .
51001007	Mi dyondzisiwile swona hi Epafrasi , nandza-kulorhi la rhandzekaka , la tirhelaka Kriste hi ku tshembeka ematshan'wini ya hina .
51001008	Hi yena la nga hi tivisa ta rirhandzu leri mi nga nyikiwa rona hi Moya .
51001009	Hikokwalaho , ku sukela siku leri hi swi tweke , a hi tshikanga ku mi khongelela , ni ku kombela Xikwembu leswaku xi mi tata hi vutivi bya ku rhandza ka xona , evutlharini hinkwabyo ni ku twisiseni hinkwako loku nyikiwaka hi Moya ;
51001010	hi ndlela leyi , mi ta hanya vutomi lebyi fanekelaka emahlweni ka Hosi , mi yi tsakisa etimhakeni hinkwato , mi tswala mihandzu hi ku tirha mintirho leyinene ya tinxaka-xaka , mi ya mi kula hi tlhelo ra ku tiva Xikwembu .
51001011	Mawaku loko mi nga tiyisiwa swinene hi matimba , hi ku ya hi ntamu wa xona wo twakala , mi kota ku tiyisela swinene , ni ku leha mbilu mi tsakile .
51001012	Naswona , nkhensani Tatana , loyi a endleke leswaku na n'wina mi averiwa ndzhaka ya vahlawuriwa , eku fumeni ka ku vonakala .
51001013	Ú hi humesile ematimbeni ya munyama , a hi rhurhisela eku fumeni ka N'wana wa yena loyi a rhandzekaka ,
51001014	loyi eka yena hi nga ni ku rivaleriwa ka swidyoho ni ku kutsuriwa .
51001015	Kriste i xifaniso xa Xikwembu lexi nga voniwiki , mativula ya hinkwaswo leswi tumbuluxiweke .
51001016	Ha yena , Xikwembu xi tumbuluxile swilo hinkwaswo , ematilweni ni la misaveni , swilo leswi vonekaka ni leswi nga vonekiki , kukota swiluvelo kumbe leswi nga ni vuhosi , ni leswi nga ni vundhuna kumbe ku fuma . Hinkwaswo swi tumbuluxiwile ha yena , naswona swi tumbuluxeriwe yena .
51001017	Ú rhangele swilo hinkwaswo , kutani eka yena swilo hinkwaswo swi khomene swin'we .
51001018	Hi yena nhloko ya miri , hileswaku ya Kereke . Hi yena masungulo ya hinkwaswo ni loyi a rhangeke a pfuka exikarhi ka vafi , leswaku a va lowo rhanga eswilweni hinkwaswo .
51001019	Hikuva swi tsakisile Xikwembu leswaku vukwembu hinkwabyo bya xona byi tshama eka yena ,
51001020	ni ku endla leswaku , ha yena , swilo hinkwaswo swi vuyelelana na xona , hikuva hi yena Kriste la tiseke ku rhula hi ku fa ka yena exihambanweni ; hinkwaswo , hambi la misaveni , hambi le matilweni , swi vuyelelana ni Xikwembu ha yena .
51001021	Na n'wina lava khale a mi ri kule ni Xikwembu , a mi ri valala va xona hi miehleketo ya n'wina ni mintirho ya n'wina leyo biha ;
51001022	kambe sweswi Xikwembu xi endlile leswaku mi vuyelelana na xona , hi N'wana wa xona la nga hanya a ri munhu , a tlhela a fa leswaku mi tisiwa eka Xikwembu mi ri lava hlawulekeke , mi nga ri na xisandzu kumbe ku soleka emahlweni ka xona .
51001023	Kambe mi fanele ku tiya eku pfumeleni , mi yimile emasungulweni ya kona mi nga tsekatseki , mi nga hambani ni ku tshemba loku mi ku kumeke hi ku twa Evhangeli ; Evhangeli leyi yi twarisiwile eka swivumbiwa hinkwaswo leswi nge hansi ka tilo , kutani mina Pawulo , ndzi endliwile nandza wa yona .
51001024	Sweswi ke , ndzi tsaka hileswi ndzi xanisiwaka hikwalaho ka n'wina ; kutani , hi ku xaniseka ka mina emirini , ndzi hetisa leswi kayiveleke emaxangwini ya Kriste , hikwalaho ka miri wa yena , yi nga Kereke .
51001025	Ndzi endliwile nandza wa Kereke hi makungu ya Xikwembu lexi nga ndzi nyika ntirho lowu hikwalaho ka n'wina . Ntirho wa kona i ku dyondzisa Rito ra Xikwembu ,
51001026	xi nga xihundla lexi a xi tumberile malembe ni malembe , eka tinxaka hinkwato , kambe sweswi xi pfuleteriwile eka vahlawuriwa va Xikwembu .
51001027	Eka vona Xikwembu xi rhandzile ku tivisa rifuwo ra xihundla lexi , ni ku kwetsima ka xona exikarhi ka vamatiko ; xihundla xa kona hileswaku Kriste ú le ka n'wina , kutani ha yena mi langutela ku kwetsima loku taka .
51001028	Hi yena loyi hi n'wi twarisaka , hi ri karhi hi tsundzuxa ni ku dyondzisa vanhu hinkwavo , hi vutlhari hinkwabyo ; hi endlela ku tisa vanhu hinkwavo eka Xikwembu va ri lava vupfeke eka Kriste .
51001029	Hi swona leswi ndzi tikarhatelaka swona , ndzi ri karhi ndzi lwa hi ntamu wa yena , lowu a wu pfuxaka hi matimba endzeni ka mina .
51002001	Ndzi lava leswaku mi tiva nyimpi leyikulu leyi ndzi yi lwaka hikwalaho ka n'wina va le Lawodikiya , ni hikwalaho ka hinkwavo lava va nga ndzi tiviki hi nghohe .
51002002	Ndzi lava leswaku timbilu ta vona ti tiyisiwa , ni leswaku va khomana swin'we hi rirhandzu , kutani va ta fumisiwa hi matlhelo hinkwawo hi ku nyikiwa ku twisisa loku hetisekeke , leswaku va tiva xihundla xa Xikwembu , a nga Kriste ;
51002003	eka yena ku tumbetiwile rifuwo hinkwaro ra vutlhari ni ra vutivi .
51002004	Ndzi vula leswi leswaku ku nga vi na loyi a mi kanganyisaka hi marito lama ringetaka ku mi khorwisa .
51002005	Hikuva hambi ndzi nga ri kona hi miri , hi moya ndzi na n'wina , ndzi ri karhi ndzi tsakela ku vona mahanyelo ya n'wina layo lulama , ni ku tiya ka n'wina eku pfumeleni ka n'wina eka Kriste .
51002006	Kutani ke , leswi mi amukeleke Kriste Yesu ku va Hosi ya n'wina , hanyani hi ku va xilo xin'we na yena ,
51002007	mi dzimile timitsu ni ku veka masungulo ya n'wina eka yena ; tiyani eku pfumeleni , hilaha mi dyondzisiweke hakona , mi ri karhi mi nkhensa kambe na kambe .
51002008	Chavani leswaku munhu a nga mi phasi hi tidyondzo ta vutlhari , hi marito ya vunwa lama nga pfuniki nchumu , lama humaka eka mintolovelo ya vanhu ni ka mimoya leyi fumaka misava leyi , ku nga ri eka Kriste .
51002009	Hikuva vukwembu hinkwabyo byi akile hi ku tala eka yena , emirini wa yena ,
51002010	kutani n'wina mi kumile vutomi lebyo tala eka yena ; hi yena la nga nhloko ya hinkwaswo leswi nga ni vundhuna ni ku fuma .
51002011	Eka yena mi yimbisiwile , ku nga ri hi mavoko ya vanhu , kambe hi ku yimbisiwa ka Xikriste , loku ku hi ntshunxaka eka miri lowu wu dyohaka .
51002012	Hi ku khuvuriwa , mi lahliwile esirheni swin'we na yena , mi tlhela mi pfuxiwa eku feni swin'we na yena , hi ku pfumela leswaku i matimba ya Xikwembu lama nga n'wi pfuxa exikarhi ka vafi .
51002013	Khale , a mi ri lava feke hikwalaho ka milandzu ya n'wina , hileswi a mi ri vamatiko lava nga yimbangiki , kutani Xikwembu xi mi hanyisile swin'we na Kriste . Xi hi rivalerile milandzu ya hina hinkwayo ,
51002014	xi herisa tsalwa leri khale a ri hi veka nandzu , ri hi mangalela hi milawu ya rona , kutani xi ri susele etlhelo , xi ri belela exihambanweni .
51002015	Kriste ú hetile matimba ya mimoya ya vundhuna ni ya vufumi , a yi endla xisolo erivaleni , hi ku yi hlulela makumu hi xihambano .
51002016	Hikokwalaho , munhu a nga tshuki a mi avanyisa emhakeni ya swakudya ni ya swakunwa , hambi ku ri emhakeni ya minkhuvo yo tsakela swin'wana , kumbe ya ku tsakela ku tshama ka n'weti , kumbe siku ra Savata :
51002017	Mikhuva leyi i ndzhuti wa leswi nga ta ta , kambe nsinya wa swona i Kriste hi byakwe .
51002018	Munhu a nga tshuki a mi tekela hakelo ya n'wina , hi ku tsakela swo tilondla-londla ni ku gandzela tintsumi , a ri karhi a pfumela ngopfu swa milorho ya yena , a tikurisa hi swa hava , hi miehleketo ya yena ya swa nyama ;
51002019	munhu wo tano a nga namarheli Nhloko , leyi ha yona miri hinkwawo wu phameriwaka ni ku hlanganisiwa swinene , hi misiha ni tinyama ta wona , kutani wu kula hi ku kula loku humaka eka Xikwembu .
51002020	Loko mi file na Kriste ni ku hambana ni mimoya leyi fumaka misava leyi , hikwalaho ka yini ma ha hanya onge hiloko ma ha ri va misava xana ?
51002021	Hikwalaho ka yini ma ha tiveka ehansi ka swileriso leswi nge : “ U nga tshuki u khoma-khoma , u nga tshuki u nantswa , u nga tshuki u khumba ! ” xana ?
51002022	Kasi va vula swilo leswi lovaka hinkwaswo , loko swi ri karhi swi tirhisiwa . Swileriso swa kona swi ya hi ku letela ka vanhu , hi tidyondzo ta vona .
51002023	Swi tinyika vito ra “ vutlhari ” , hikuva swi seketela vukhongeri byo titwa , ni moya wo tilondla-londla ni wa ku tixanisa emirini , kambe a swi pfuni ku sivela ku navela ka miri .
51003001	Hikokwalaho loko mi pfuxiwile eku feni na Kriste , lavani swilo leswi nge henhla laha Kriste a tshameke kona , evokweni ra xinene ra Xikwembu .
51003002	Anakanyani swilo leswi nge henhla , ku nga ri swilo swa laha misaveni .
51003003	Hikuva mi file , kutani vutomi bya n'wina byi tumbetiwile na Kriste eka Xikwembu .
51003004	Vutomi bya n'wina bya xiviri i Kriste , kutani loko a humelela , na n'wina mi ta humelela na yena eku kwetsimeni .
51003005	Loko swi ri tano , dlayani leswi swi nga swa misava eka n'wina , hileswaku vuoswi , ni swa thyaka , ni ku hisekela swa tingana , ni ku navela loko biha , ni makwanga , ku nga ku gandzela swikwembu swa hava .
51003006	Hikwalaho ka swona vukari byi Xikwembu byi ta [ ehenhla ka lava tiarisaka . ]
51003007	Hi swona leswi khale a mi hanya ka swona , loko ma ha fumiwa hi swona .
51003008	Kambe sweswi , swi cukumeteni hinkwaswo , ku nga ku kariha , ni ku leva , ni tihanyi . Ku lumbeta , ni mavulavulele ya thyaka , swi nga tshuki swi huma emilon'wini ya n'wina .
51003009	Mi nga hembelani , leswi mi hluvuleke hanyelo ra n'wina ra khale ni mintirho ya rona ;
51003010	hikuva mi ambarile munhu wa hanyelo lerintshwa loyi a pfuxetiwaka kambe na kambe , leswaku mi kota ku tiva swinene Xikwembu lexi xi n'wi tumbuluxeke hi xifaniso xa xona .
51003011	Laha a ku na Mugriki ni Muyuda , a ku na la yimbeke ni la nga yimbangiki , a ku na munhu wa matiko ni munhu wa hava , a ku na hlonga ni muntshunxeki , kambe i Kriste la nga hinkwaswo eka hinkwavo .
51003012	Hikokwalaho , leswi mi nga vitaniwa hi Xikwembu ku va vahlawuriwa va xona lava rhandziwaka , ambalani moya wa tintswalo , ni vunene , ni ku titsongahata , ni ku rhula , ni ku leha mbilu .
51003013	Amukelanani , kutani loko un'wana a vilela hi un'wana , a va rivalelane . Kukota leswi Hosi yi mi rivaleleke , na n'wina rivalelanani .
51003014	Kutani ehenhla ka leswi hinkwaswo , ku laveka rirhandzu , ri nga rona leri ri bohaka swilo hinkwaswo swi twanana hi ku hetiseka .
51003015	Kutani endlani leswaku ku rhula ka Kriste ku fuma etimbilwini ta n'wina , ku nga ku rhula loku mi vitaneriweke kona , emirini wun'we ntsena . Naswona dyondzani ku nkhensa .
51003016	Rito ra Kriste a ri tshame ka n'wina , ri andza . Dyondzisanani , mi khongotelana hi vutlhari hinkwabyo , mi twarisa Xikwembu hi ku yimbelela tipisalema , ni tinsimu , ni ku yimbelela swa Moya , mi ri karhi mi nkhensa etimbilwini ta n'wina .
51003017	Kutani xin'wana ni xin'wana lexi mi xi endlaka , hi ku vulavula kumbe hi ku tirha , xi endleni hi vito ra Hosi Yesu , mi ri karhi mi nkhensa Xikwembu Tatana ha yena .
51003018	Vavasati , titsongahateni eka vanuna va n'wina , hilaha swi fanelaka va ka Kriste .
51003019	Vavanuna , rhandzani vasati va n'wina , mi nga tshameli ku va holovela-holovela .
51003020	Vana , yingisani vatswari va n'wina etimhakeni hinkwato , hikuva exikarhi ka va ka Kriste , hi swona leswi tsakisaka .
51003021	Vatatana , mi nga hlundzukisi vana va n'wina , leswaku va nga ti hela mbilu .
51003022	Mahlonga , yingisani vini va n'wina va laha misaveni etimhakeni hinkwato , ku nga ri ntsena loko va mi langutile , wonge hi loko mi lava ku tsakisa vanhu , kambe hi timbilu letinene , mi ri karhi mi chava Hosi .
51003023	Xin'wana ni xin'wana lexi mi xi endlaka , xi endleni hi mbilu hinkwayo , onge hi loko mi tirhela Hosi , ku nga ri vanhu ;
51003024	hikuva ma swi tiva leswaku mi ta nyikiwa ndzhaka hi Hosi , yi ri hakelo ya n'wina . Mi le ku tirheleni ka Hosi ya hina Kriste .
51003025	Loko a ri muendli wa leswo homboloka , ú ta tlheriseriwa leswo homboloka leswi a swi endleke ; Xikwembu a xi yi hi nghohe .
51004001	Vini , hanyani ni mahlonga ya n'wina hi ndlela ya ku lulama , hi fanelo , mi ri karhi mi tiva leswaku na n'wina mi ni n'wini ematilweni .
51004002	Yanani emahlweni mi tiyisela emikhongelweni , mi hitekela kona mi ri karhi mi nkhensa ;
51004003	na hina mi hi khongelela , leswaku Xikwembu xi hi pfulela nyangwa yo dyondzisa Rito ra xona , leswaku hi ta vula erivaleni xihundla xa Kriste , lexi ndzi nga ekhotsweni hikwalaho ka xona ;
51004004	kombelani leswaku ndzi xi hlamusela hilaha swi fanelaka hakona , loko ndzi xi twarisa .
51004005	Tirhisanani ni va le handle hi ku tlhariha , mi ri karhi mi londzovota nkarhi lowu mi nga na wona .
51004006	Ku vulavula ka n'wina a ku ve lokunene , loku nandzihaka masiku hinkwawo , mi ta tiva hilaha mi fanelaka ku hlamula un'wana ni un'wana hakona .
51004007	Tixiko , makwerhu la rhandzekaka , nandza la tshembekeke ni mutirhi-kulorhi entirhweni wa Hosi , ú ta mi tivisa timhaka hinkwato ta mina , hilaha ti yimeke hakona .
51004008	Ndzi n'wi rhuma a ta eka n'wina hikwalaho ka swona sweswo , leswaku mi ta tiva hilaha hi hanyaka hakona , ni leswaku a ta tiyisa timbilu ta n'wina .
51004009	Ú na Onesima , makwerhu la tshembekeke , la rhandzekaka , loyi a nga un'wana wa n'wina ; va ta mi tivisa hinkwaswo leswi humeleleke haleno .
51004010	Aristarko , la nge khotsweni swin'we na mina , wa mi rungula ; swi tano na Marka makwa Barnaba , loyi ndzi mi leriseke leswaku mi n'wi amukela , loko a ta kwaleyo .
51004011	Na yena Yesu la vuriwaka Yusto , wa mi rungula . Hi vona ntsena , exikarhi ka Vayuda lava pfumeleke , lava nga tirha na mina entirhweni wa Mfumo wa Xikwembu ; va ndzi tiyisile swinene .
51004012	Epafra , loyi a nga un'wana wa n'wina , nandza wa Kriste Yesu , wa mi rungula ; wa mi anakanya swinene masiku hinkwawo emikhongelweni ya yena , a kombela leswaku mi va lava hetisekeke ni lava tiyeke , eku endleni ka hinkwaswo leswi Xikwembu xi swi rhandzaka .
51004013	Ndzi mbhoni leswaku u tikarhatela n'wina swinene , n'wina ni lava nga le Lawodikiya , ni le Hiyerapoli .
51004014	Luka , n'anga leyi rhandzekaka , wa mi rungula swin'we na Demasi .
51004015	Rungulani vamakwerhu lava nga le Lawodikiya , na manana Nimfa , ni kereke leyi hlengeletanaka endlwini ya yena .
51004016	Kutani loko papila leri ri hlayiwile exikarhi ka n'wina , vonani leswaku ri hlayiwa ni le kerekeni ya Lawodikiya , ni leswaku na n'wina mi hlaya papila leri humaka le Lawodikiya .
51004017	Naswona byelani Arkipo , mi ku : “ Vona leswaku tifanelo leti u nyikiweke tona entirhweni wa Hosi u ti hetisisa swinene . ”
51004018	Ndzi tsala leswi hi xandla xa mina , ndzi ri : Hi mina Pawulo ! Mi nga rivali leswaku ndzi le khotsweni . Tintswalo ta Xikwembu a ti ve na n'wina !
52001001	Mina Pawulo , na Silvano , na Timotiya , hi tsalela va kereke ya le Tesalonika , lava nga vanhu va Xikwembu Tatana , ni va Hosi Yesu Kriste , hi ri : Tintswalo ni ku rhula a swi ve na n'wina !
52001002	Hi nkhensa Xikwembu masiku hinkwawo hikwalaho ka n'wina hinkwenu , hi ri karhi hi mi anakanya emikhongelweni ya hina .
52001003	Emahlweni ka Xikwembu Tata wa hina , hi tsundzuka hilaha ku pfumela ka n'wina ku tikombeke hakona hi swiendlo , ni leswaku mi chivirika eku languteleni ka Hosi ya hina Yesu Kriste , hi rirhandzu ni ku tikarhata .
52001004	Ha swi tiva , vamakwerhu , leswaku Xikwembu xa mi rhandza , ni leswaku xi mi hlawurile .
52001005	Hikuva Evhangeli leyi hi yi twarisaka , a yi tanga eka n'wina hi marito ntsena , kambe hi matimba , ni Moya lowo Kwetsima , ni ku khorwisa ka yona loku hetisekeke . Ma tiva hilaha hi nga hanya hakona exikarhi ka n'wina ku mi pfuna .
52001006	Kutani na n'wina mi landzile mitila ya hina ni ya Hosi , hikuva , hambileswi mi nga xaniseka ngopfu , mi amukerile Rito ra Xikwembu hi ku tsaka loku nyikiwaka hi Moya lowo Kwetsima .
52001007	Hi mukhuva wolowo , mi hundzukile xikombiso eka hinkwavo lava pfumeleke ematikweni ya Makedoniya ni ya le Akaya .
52001008	A hi ntsena Rito ra Hosi ro huma eka n'wina leri twakarisiwaka le Makedoniya ni le Akaya , kambe na kona ku pfumela ka n'wina eka Xikwembu ku twakele hinkwako ; hikokwalaho a swi faneri leswaku hi nga ha vula xa nchumu .
52001009	Vanhu lava hinkwavo va rungula hilaha mi hi amukeleke hakona exikarhi ka n'wina , ni hilaha mi nga hundzukela eka Xikwembu hakona , mi fularhela swikwembu swa hava , leswaku mi tirhela Xikwembu lexi hanyaka , xa ntiyiso .
52001010	Naswona mi langutela ku ta ka N'wana wa xona Yesu hi le matilweni , loyi xi n'wi pfuxeke exikarhi ka vafi , loyi a hi lamulelaka eku avanyiseni ka xona loku taka .
52002001	Na n'wina vamakwerhu , ma swi tiva leswaku ku amukeriwa ka hina eka n'wina a ku hundzukanga swa hava .
52002002	Hambiloko hi rhange hi xanisiwa ni ku rhuketeriwa le Filipiya , hilaha mi swi tivaka hakona , Xikwembu xa hina xi hi nyikile matimba yo mi tivisa Evhangeli leyi humaka eka xona , hambileswi lavo tala a va ri karhi va lwa na yona .
52002003	Hikuva ku khongotela ka hina a hi loku ku humaka eku tixiseni , kumbe emiehleketweni yo ka yi nga tenganga , naswona a hi tirhisi mano yo xisa munhu ;
52002004	kambe , tanihi leswi Xikwembu xi hi voneke hi ri lava fanelaka ku tamerisiwa ntirho wa Evhangeli , ha yi vula , ku nga ri ku tsakisa vanhu , kambe ku tsakisa Xikwembu lexi kambelaka timbilu ta hina .
52002005	Ma swi tiva swinene leswaku a hi ringetanga , ni siku ni rin'we , ku mi tsakisa kumbe ku mi kanganyisa hi marito , naswona a hi vulavulanga na n'wina hi ku susumetiwa hi makwanga . Xikwembu i mbhoni ya hina !
52002006	A hi lavanga ku dzunisiwa loku humaka eka vanhu , hambi ku ri eka n'wina , hambi ku ri eka van'wana ;
52002007	hambileswi a hi ta va hi swi kotile ku mi tikisela hi swikombelo swa hina , hi mhaka ya ku va vaapostola va Kriste , hi hanyisene na n'wina hi moya wa musa , kukotisa manana la hlayisaka swinene vana va yena .
52002008	Hikokwalaho , hi ku navela ngopfu ku mi komba rirhandzu , hi tilunghiserile ku avelana na n'wina ku nga ri ntsena Evhangeli ya Xikwembu , kambe na byona vutomi bya hina , hikuva mi hundzukile varhandziwa va hina lavakulu .
52002009	Vamakwerhu , mi tsundzuka ku tikarhata ka hina entirhweni wa hina : Hi tirhile vusiku ni nhlekanhi leswaku hi nga tikiseli na un'we wa n'wina , loko hi ri karhi hi mi dyondzisa Evhangeli ya Xikwembu .
52002010	Mi timbhoni ta hina , na xona Xikwembu i mbhoni : Mahanyelo ya hina eka n'wina lava pfumeleke , a ma ri lawa yo tenga ni lawa yo lulama , ma nga ri na nandzu .
52002011	Ma swi tiva leswaku hi hlayisile un'wana ni un'wana wa n'wina tanihi loko tatana a hlayisa vana va yena ;
52002012	hi mi khongoterile , hi mi tiyisile ni ku mi susumeta leswaku mi hanya hi mukhuva lowu tsakisaka Xikwembu , lexi xi mi vitanelaka ku averiwa ku fuma ka xona ni ku twala ka xona .
52002013	Kutani mhaka leyi yi hi susumetaka ku nkhensa Xikwembu masiku hinkwawo , hi leyi : Loko hi mi tisele rito ra Xikwembu , mi ri yingisile ni ku ri amukela , ku nga ri kukota mahungu yo huma eka vanhu , kambe tanihi mahungu yo huma eka Xikwembu . Hakunene mahungu lawa ma huma eka xona , hikuva hi xona xi tirhaka hi matimba exikarhi ka n'wina lava pfumeleke .
52002014	Loko mi ri n'wina vamakwerhu , mi hlanganile ni miringo leyi nga tshama yi humelela exikarhi ka vanhu va ka Kriste Yesu etikerekeni ta Yudiya : Vayuda va va twisile ku vaviseka loku fanaka ni leswi vanhu va ka n'wina va nga mi endla swona .
52002015	Vayuda hi vona lava dlayeke Hosi Yesu ni vaprofeta , kutani na hina va hi xanisile ; a va tsakisi Xikwembu , naswona va lwa ni vanhu hinkwavo .
52002016	Va ringetile ni ku hi sivela ku dyondzisa vamatiko emahungu lawa a ma ta va ponisa , kutani hi mukhuva lowu va kurisile nandzu wa swidyoho swa vona masiku hinkwawo ; kambe sweswi , eku heteleleni , vukari bya Xikwembu byi va wele henhla .
52002017	Loko hi ri hina vamakwerhu , hi kalanile na n'wina nkarhinyana hileswi a hi nga vonani hi mahlo , kambe hi timbilu a hi ri karhi hi vonana , kutani hi naverile swinene hi ku navela lokukulu ku tlhela hi vonana na n'wina hi mahlo .
52002018	Hikokwalaho hi naverile ku tlhelela eka n'wina — mina Pawulo ndzi ringetile swinene ku tlula kan'we — kambe Sathana ú hi siverile .
52002019	Xana hi kwihi ku langutela ka hina ni ku tsaka ka hina , hi yihi harhi ya ku hlula leyi hi nga ta tidzunisa ha yona emahlweni ka Hosi ya hina Yesu , siku a vuyaka ke ? Xana a hi n'wina xana ?
52002020	Hakunene , hi n'wina mi nga ku dzuneka ka hina , ni ku tsaka ka hina .
52003001	Hi ku vona leswaku a hi nga ha koti ku tiyisela , hi tihlawulele ku sala hi ri hexe le Atena .
52003002	Kutani hi mi rhumele Timotiya makwerhu , la tirhelaka Xikwembu ku fana na mina entirhweni wa Evhangeli ya Kriste ; hi n'wi rhumele leswaku a ta mi tiyisa ni ku mi khongotela eku pfumeleni ka n'wina ,
52003003	ni leswaku ku nga vi na un'we la tsekatsekisiwaka hi mahlomulo lawa ; hikuva mi tiva na n'wina leswaku hi swona leswi hi averiweke swona .
52003004	Hikuva loko ha ha ri le ka n'wina , hi mi tivisile swi nga si humelela leswaku hi ta vona maxangu . Kutani swi fambise sweswo , hilaha mi tivaka hakona .
52003005	Hikokwalaho , hi ku vona leswaku a ndzi nga ha koti ku tiyisela , ndzi rhumerile rito , leswaku ndzi ta twa ta ku pfumela ka n'wina ; a ndzi chava leswaku kumbexana muringi a nga va a mi ringile , ni leswaku ku tikarhata ka hina ku nga va ku hundzukile swa hava .
52003006	Kambe sweswi Timotiya wa ha ku vuya hi le ka n'wina , kutani ú hi tisele mahungu lamanene ya ku pfumela ka n'wina , ni ya rirhandzu ra n'wina ; ú hi tivisile leswaku ma ha hi anakanya hi moya lowunene masiku hinkwawo , mi navela ku hi vona tanihi leswi na hina hi navelaka ku mi vona .
52003007	Hikokwalaho , vamakwerhu , emaxangwini ni le mahlomulweni hinkwawo ya hina , hi kumile ku chaveleriwa hi ku pfumela ka n'wina ,
52003008	hikuva sweswi ha hanya hi leswi mi yimeke mi tiyile eHosini .
52003009	Xana ku nkhensa ka hina eka Xikwembu hikwalaho ka n'wina ku nga va loku ko yini xana ? Eku tsakeni hinkwako loku hi ku twaka emahlweni ka Xikwembu xa hina hikwalaho ka n'wina ,
52003010	hi khongela eka xona hi matimba vusiku ni nhlekanhi , hi ri karhi hi kombela ku vonana na n'wina hi mahlo , ni ku tatisa leswi kayivelaka eku pfumeleni ka n'wina .
52003011	Mawaku loko hi nga pfuleriwa ndlela yo ta kwaleyo ka n'wina , hi Xikwembu Tata wa hina hi xiviri xa xona , swin'we ni Hosi ya hina Yesu .
52003012	Ingi Hosi yi nga kurisa ni ku andzisa rirhandzu leri mi rhandzanaka ha rona ni ku rhandza van'wana ha rona , ku fana ni leswi na hina hi mi rhandzisaka xiswona ;
52003013	hi mukhuva wolowo , yi ta tiyisa timbilu ta n'wina , kutani mi ta pfumala nandzu , mi va lava hlawulekeke emahlweni ka Xikwembu Tata wa hina , siku Hosi ya hina Yesu a nga ta vuya ha rona , swin'we ni vahlawuriwa va yena hinkwavo .
52004001	Kutani ke , vamakwerhu , mi dyondzile eka hina hilaha mi fanelaka ku hanya hakona leswaku mi tsakisa Xikwembu , kutani mi hanyile hi mukhuva wolowo . Hikokwalaho , ha mi kombela hi matimba ni ku mi khongotela hi vito ra Hosi Yesu , leswaku mi ya mi kula , mi ri karhi mi hanyisa sweswo .
52004002	Hikuva mi tiva leswi hi nga mi lerisa swona hi matimba ya Hosi Yesu ;
52004003	naswona ku rhandza ka Xikwembu hi loku : Hileswaku mi endliwa lava tengeke , hi ku fularhela vuoswi hinkwabyo .
52004004	Un'wana ni un'wana wa n'wina a a tive ku hlayisa miri wa yena hi ndlela leyo tenga ni leyo lulama ,
52004005	ku nga ri hi ku navela loku hisaka , ku fana ni vamatiko lava nga tiviki Xikwembu .
52004006	Emhakeni leyi , ku nga vi na loyi a dyohelaka makwavo , kumbe ku n'wi dyelela , hikuva Hosi i murihiseli eswilweni leswi hinkwaswo , hilaha hi nga mi byela khale ni ku mi tsundzuxa swinene hakona .
52004007	Hikuva Xikwembu a xi hi vitanelanga ku hanya ethyakeni , kambe eku tengeni .
52004008	Hikokwalaho , loyi a alaka xitsundzuxo lexi , a nga soli munhu , kambe ú sola Xikwembu lexi xi mi nyikaka Moya wa xona lowo Kwetsima .
52004009	Loko ti ri ta ku rhandzana ni vamakwenu eHosini , a mi faneli ku tsaleriwa nchumu hi tona ; hikuva i Xikwembu lexi xi mi dyondziseke ku rhandzana ;
52004010	kutani hi swona leswi mi swi endlaka eka vamakwerhu hinkwavo lava nge tikweni hinkwaro ra Makedoniya . Hambiswiritano , ha mi khongotela vamakwerhu , leswaku mi ya emahlweni , mi kula erirhandzwini rero .
52004011	Ku navela ka n'wina lokukulu a ku ve ku hanya hi ku rhula , mi tikarhatela swa n'wina , mi tirha hi mavoko ya n'wina , hilaha hi nga rhanga hi mi tsundzuxa hakona .
52004012	Hi mukhuva lowu , mi ta kombiwa xichavo hi va le handle , mi nga ha tikiseli munhu ni un'we .
52004013	Vamakwerhu , ndzi lava leswaku mi tiva ntiyiso hi tlhelo ra lava va tietleleleke , mi ta ka mi nga vaviseki kukota van'wana lava nga riki na ku langutela .
52004014	Hikuva leswi hi pfumelaka leswaku Yesu ú file , a tlhela a pfuka eku feni , hi mukhuva wolowo , hi pfumela leswaku lava tietleleleke , Xikwembu xi ta va pfuxa na Yesu eku feni , xi va vuyisa swin'we na yena .
52004015	Lexi hi mi byelaka xona hi vito ra Hosi , hi lexi : Hina hi nga ta va ha ha hanya loko Hosi yi vuya , hi nga ka hi nga rhangeli lava tietleleleke ;
52004016	hikuva Hosi hi xiviri xa yona yi ta xika hi le tilweni , hi mpfumawulo wa rito ra ku lerisa , hi ku huwelela ka ndhuna ya tintsumi , ni ku ba ka mhalamhala ya Xikwembu , kutani lava feleke ka Kriste , va ta rhanga va pfuka eku feni ;
52004017	kutani hina lava hi nga ta va ha ha hanya , hi ta tlakuriwa hi ya ehenhla emapapeni swin'we na vona , hi ya hlangana na Hosi empfhukeni . Kutani hi mukhuva wolowo , hi ta va na Hosi hilaha ku nga heriki .
52004018	Hikokwalaho mi fanele ku tiyisana hi marito wolawo .
52005001	Loko ti ri ta minkarhi ni ta tinguva ta kona , vamakwerhu , a mi faneli ku tsaleriwa nchumu hi tona .
52005002	Hikuva n'wina hi xiviri , ma swi tiva swinene leswaku Siku ra Hosi ri ta fika kukota khamba leri taka nivusiku .
52005003	Siku vanhu va nga ta ku : “ Ku rhulile , ku hava xo karhata ” , hi wona nkarhi lowu ku onhaka ku nga ta va wela henhla hi xitshuketa , tanihi ku lumiwa ka wansati la nga kusuhi ni ku kuma n'wana ; va nga ka va nga poni .
52005004	Kambe n'wina vamakwerhu , a mi le munyameni ; hikokwalaho , siku ra kona ri nga mi tshuketi ku fana ni khamba .
52005005	Hikuva hinkwenu mi vana va ku vonakala , mi vana va nhlekanhi . A hi va vusiku hina , kumbe va munyama .
52005006	Hikokwalaho hi nga tshuki hi etlela kukota leswi van'wana va endlisaka swona , kambe a hi hitekeni , hi tikhoma .
52005007	Hikuva lava etlelaka , va etlela nivusiku , ni lava pyopyiwaka , va pyopyiwa nivusiku .
52005008	Kambe leswi hina hi nga va nhlekanhi , a hi tikhomeni , hi ambala ku pfumela ni rirhandzu xi va xisirhelelo xa hina exifuveni , kutani enhlokweni hi ambala ku langutela ka ku ponisiwa , xi va xihuku xa hina .
52005009	Xikwembu a xi hi hlawulanga leswaku xi ta hi hlundzukela , kambe ku hi nyika ku ponisiwa hi Hosi ya hina Yesu Kriste .
52005010	Kriste ú hi ferile leswaku , hambi ha ha hanya hambi hi tietlelele , hi ta kuma vutomi swin'we na yena .
52005011	Hikokwalaho , tiyisanani mi akisana , hilaha mi swi endlaka hakona nisweswi .
52005012	Ha mi kombela hi matimba , vamakwerhu , leswaku mi va ni xichavo eka lava tirhaka exikarhi ka n'wina , lava va mi rhangelaka emahlweni endleleni ya Hosi , ni ku mi tsundzuxa ;
52005013	mi va xixima swinene hi rirhandzu , hikwalaho ka ntirho wa vona . Hanyani swin'we hi ku rhula .
52005014	Kutani ha mi khongotela vamakwerhu , hi ri : Layani malolo , mi tiyisa lava helaka ntamu ; pfunani lava tsaneke , mi lehisela hinkwavo timbilu .
52005015	Vonani leswaku ku nga vi na loyi a tlheriselaka swo biha hi leswo biha ; kambe hi masiku hinkwawo , ringetani ku endlelana leswinene , mi swi endla ni le ka hinkwavo .
52005016	Tshamani mi tsakile masiku hinkwawo .
52005017	Mi nga tshiki ku khongela .
52005018	Eka hinkwaswo , nkhensani ; hikuva hi kona ku rhandza ka Xikwembu ehenhla ka n'wina , ha Kriste Yesu .
52005019	Mi nga timi Moya .
52005020	Mi nga sandzi nyiko yo vula Rito ,
52005021	kambe kambisisani hinkwaswo , mi tiya eka leswinene .
52005022	Hambanani swinene ni hinkwaswo leswo biha swa tinxaka-xaka .
52005023	Ingi Xikwembu xa ku rhula xona ha xoxe , xi nga mi endla lava hlawulekeke hi matlhelo hinkwawo . Ingi mimoya ya n'wina , ni timbilu ta n'wina , ni miri wa n'wina , swi nga hlayiseka swi basile , swi nga ri na nandzu siku Hosi ya hina Yesu Kriste a vuyaka .
52005024	Loyi a mi vitanaka wa tshembeka , kutani ú ta swi endla .
52005025	Vamakwerhu , hi khongeleleni na hina .
52005026	Rungulani vamakwerhu hinkwavo hi ku ntswontswana ka vukwavo .
52005027	Ndza mi kombela swinene , hi matimba ya Hosi , leswaku papila leri ri hlayeriwa vamakwerhu hinkwavo .
52005028	Tintswalo ta Hosi ya hina Yesu Kriste , a ti ve na n'wina !
53001001	Mina Pawulo , na Silvano , na Timotiya , hi tsalela va kereke ya le Tesalonika , lava nga vanhu va Xikwembu Tata wa hina , ni va Hosi Yesu Kriste , hi ri :
53001002	Tintswalo ni ku rhula a swi ve na n'wina , swi huma eka Xikwembu Tatana , ni ka Hosi Yesu Kriste !
53001003	Swa hi fanela ku nkhensa Xikwembu masiku hinkwawo hikwalaho ka n'wina , vamakwerhu . Hakunene swa fanela sweswo , hikuva ku pfumela ka n'wina ku karhi ka kula ngopfu , ni ku rhandzana ka n'wina hinkwenu ku ya ku engeteleleka .
53001004	Hikokwalaho , hina hi xiviri xa hina , hi tikurisa ha n'wina etikerekeni ta Xikwembu , hi mhaka ya ku tiyisela ka n'wina ni ya ku pfumela ka n'wina , exikarhi ka maxangu ni mahlomulo hinkwawo lawa mi ma vonaka .
53001005	Leswi i xikombiso xa ku lulama ka Xikwembu loko xi avanyisa , hikuva swi ta endla leswaku mi va lava lulameriweke hi Mfumo wa xona , lowu mi twisiwaka ku vaviseka hikwalaho ka wona .
53001006	Xikwembu xi ta endla leswi lulameke : Xi ta ba lava va mi xanisaka , xi va vangela maxangu ,
53001007	kutani xi ta mi nyika ku wisa swin'we na hina , n'wina mi xanisiwaka ; xi ta endla sweswo siku Hosi Yesu a humelelaka hi le tilweni , swin'we ni tintsumi ta yena ta matimba ,
53001008	emalangavini ya ndzilo . Xi ta ba lava va nga xi tiviki , va nga lava nga yingisiki Evhangeli ya Hosi ya hina Yesu .
53001009	Vanhu lava va ta avanyisiwa hi ku yisiwa eku onhakeni loku nga heriki , ni ku vona nghohe ya Hosi a va nga yi voni , hambi ma ri matimba ya yona layo kwetsima a va nga ma voni .
53001010	Hi siku ra kona , loko Hosi yi tela ku ta dzunisiwa exikarhi ka vahlawuriwa va yona , ni ku voniwa hi vapfumeri hinkwavo , na n'wina mi ta va kona , hikuva vumbhoni lebyi mi byi kumeke eka hina , mi byi twisisile .
53001011	Hikokwalaho , ha mi khongelela minkarhi hinkwayo ; hi kombela leswaku Xikwembu xa hina xi mi endla lava lulameriweke hi vutomi lebyi xi nga mi vitanela byona , xi hetisa , hi matimba ya xona , makungu hinkwawo ya n'wina lamanene , ni mintirho hinkwayo ya ku pfumela ka n'wina .
53001012	Hi ndlela leyi , vito ra Hosi ya hina Yesu ri ta dzunisiwa eka n'wina , na n'wina eka yena , hi tintswalo ta Xikwembu xa hina , ni ta Hosi Yesu Kriste .
53002001	Loko ti ri ta ku ta ka Hosi ya hina Yesu Kriste , ni ta ku hlengeletana ka hina , hi ya eka yena , ha mi kombela hi matimba vamakwerhu :
53002002	Mi nga hatlisi ku pfilunganyisiwa emiehleketweni ya n'wina , ni ku tshukisiwa , hambi ku ri hi moya wun'wana , kumbe hi ku vulavula kun'wana , kumbe hi papila rin'wana leri ri nga vuriwaka leswaku ri huma eka hina , ku tiyisa leswaku siku ra Hosi sweswi ri fikile .
53002003	Mi nga xisiwi hi munhu niswitsanana , hikuva siku ra kona a ri nga ti , loko ku nga si ta ku lahleka lokukulu , ni loko ku nga si humeseriwa erivaleni munhu lowo homboloka , la nga ta helela eku loveni .
53002004	Munhu loyi ú lwa ni hinkwaswo leswi vuriwaka leswaku swi ni vukwembu , kumbe leswi gandzeriwaka , kutani a tikurisa ehenhla ka swona , a ko a ya tshama eTempeleni ya Xikwembu , a ri karhi a tivula leswaku yena hi yena Xikwembu .
53002005	Xana a mi tsundzuki leswaku , loko ndza ha ri na n'wina , a ndzi tala ku mi byela timhaka teto xana ?
53002006	Kutani mi tiva lexi xi sivelaka munhu lowo homboloka ku ta sweswi , ku endlela leswaku a humeseriwa erivaleni , loko nkarhi wa yena wu ta va wu fikile .
53002007	Hakunene , ku homboloka loku tifihlaka ku le ku tirheni nisweswi ; kambe loyi a ku sivelaka ku tikomba , ú ta ya emahlweni a ku sivela , ku fikela loko a susiwa .
53002008	Kutani hi kona loko munhu lowo homboloka a nga ta humeseriwa erivaleni , kutani Hosi Yesu ú ta n'wi dlaya hi moya lowu humaka enon'weni wa yena , a n'wi lovisa hi ku kwetsima ka yena , siku a taka .
53002009	Loko munhu lowo homboloka a humelela hi matimba ya Sathana , ú ta vanga mahlori ya tinxaka-xaka , ni swikombiso swa vunwa , ni swihlamariso ;
53002010	ú ta tirhisa tindlela hinkwato leto biha ta vuxisi ehenhla ka lava yaka eku loveni , va nga lava nga amukelangiki ntiyiso hikuva a va nga wu rhandzi , va ala ni ku ponisiwa .
53002011	Hikokwalaho , Xikwembu xi va rhumele moya wa ku tixisa lokukulu , leswaku va pfumela leswi swi nga vunwa .
53002012	Ku hela ka swona hileswaku lava nga amukelangiki ntiyiso , va nga lava tsakeleke tindlela leto biha , va ta avanyisiwa .
53002013	Swa hi fanela ku nkhensa Xikwembu masiku hinkwawo hikwalaho ka n'wina vamakwerhu , n'wina lava Hosi yi mi rhandzaka , hikuva Xikwembu xi mi hlawurile leswaku mi va lavo rhanga ku ponisiwa , hi Moya lowu wu mi endlaka lava tengeke , ni ku pfumela ka n'wina eka ntiyiso .
53002014	Xikwembu xi mi vitanele swona hi Evhangeli leyi hi mi tiviseke yona , leswaku mi averiwa ku kwetsima ka Hosi ya hina Yesu Kriste .
53002015	Hikokwalaho , vamakwerhu , yimani mi tiya , mi namarhela timhaka leti hi mi dyondziseke tona hi nomo , kumbe hi papila .
53002016	Sweswi ke , ingi Hosi ya hina Yesu Kriste hi xiviri , ni Xikwembu Tata wa hina la hi rhandzeke , la hi nyikeke , hi tintswalo ta yena , ku chavelela loku nga heriki ni ku tshemba lokunene ,
53002017	va nga tiyisa timbilu ta n'wina , va mi nyika matimba ya ku endla ni ku vulavula hinkwaswo leswi nga swinene .
53003001	Eku heteleleni vamakwerhu , hi kongeleleni , leswaku Mahungu ya Hosi ma hangalaka hi ku hatlisa , ma tsakeriwa , kukotisa leswi ma endliseke swona le ka n'wina .
53003002	Khongelani leswaku hi lamuleriwa eka vanhu lavo biha , lavo ka va nga lulamanga ; hikuva a hi hinkwavo lava nga ni ku pfumela .
53003003	Kambe Hosi ya tshembeka : Yi ta mi tiyisa ni ku mi sirhelela eka Lowo biha .
53003004	Kutani Hosi yi hi nyika ku tshemba hi tlhelo ra n'wina , leswaku swilo leswi hi mi lerisaka swona , mi karhi ma swi endla , ni leswaku ma ha to swi endla .
53003005	Ingi Hosi Xikwembu xi nga susumeta timbilu ta n'wina , leswaku mi xi rhandza , ni leswaku mi chivirikela Kriste .
53003006	Ha mi lerisa vamakwerhu , hi vito ra Hosi Yesu Kriste , leswaku mi hambana ni makwenu wihi ni wihi loyi a nga laviki ku tirha , la nga fambiki hi tidyondzo leti hi mi nyikeke tona .
53003007	Hikuva n'wina hi n'wexe ma swi tiva swinene leswaku mi fanele ku tekelela mahanyelo ya hina ; a hi tshamanga hi mavoko , loko hi ri exikarhi ka n'wina ;
53003008	naswona , a hi dyanga swakudya swa munhu mahala , kambe hi tirhile vusiku ni nhlekanhi , hi dzuka nyuku ni ku tikarhata , leswaku hi nga tikiseli munhu ni un'we exikarhi ka n'wina .
53003009	A swi vuli leswaku a hi pfumala matimba ya ku mi kombela ku hi pfuna , kambe a ku ri ku mi komba ntila lowu mi faneleke ku famba ha wona .
53003010	Hikuva loko ha ha ri na n'wina , hi mi nyikile xileriso lexi nge : “ Un'wana ni un'wana loyi a nga laviki ku tirha , ni ku dya a nga dyi ! ”
53003011	Hi vula leswi hikuva hi twile leswaku ku ni van'wana exikarhi ka n'wina lava hanyaka hi vulolo , va nga laviki ku tirha , kambe va nghenelela timhaka ta van'wana .
53003012	Kutani vanhu lavo tano ha va lerisa ni ku va tsundzuxa hi vito ra Hosi Yesu Kriste , leswaku va tirha ntirho wa vona hi ku rhula , va ta kota ku dya swakudya leswi nga swa vona .
53003013	Kambe n'wina vamakwerhu , loko mi ri karhi mi endla leswinene , mi nga karhaleni .
53003014	Loko ku ri ni un'wana loyi a alaka ku yingisa marito lawa hi mi rhumelaka wona hi papila leri , n'wi xiyaxiyeni , kutani mi nga vi na mhaka na yena , leswaku a ta khomiwa hi tingana .
53003015	Hambiswiritano , mi nga n'wi languti tanihi nala , kambe n'wi layeni tanihi makwenu .
53003016	Sweswi ke , Hosi ya ku rhula , hi xiviri xa yona , a yi mi nyike ku rhula minkarhi hinkwayo ne matlhelweni hinkwawo . Hosi a yi ve na n'wina hinkwenu !
53003017	Hi xandla xa mina ndzi tsala leswi ndzi ri : “ Ndza mi rungula . Hi mina Pawulo . ” Hi wona mfungho wa mina epapileni rin'wana ni rin'wana ra mina ; hi swona leswi ndzi tsarisaka swona .
53003018	Tintswalo ta Hosi ya hina Yesu Kriste , a ti ve na n'wina hinkwenu !
54001001	Mina Pawulo , muapostola wa Kriste Yesu hi ku lerisa ka Xikwembu Muponisi wa hina ni ka Kriste Yesu ku tshemba ka hina ,
54001002	ndzi tsalela Timotiya , n'wananga wa xiviri eku pfumeleni , ndzi ri : Tintswalo , ni musa , ni ku rhula , a swi ve na wena , swi huma eka Xikwembu Tatana ni ka Kriste Yesu Hosi ya hina .
54001003	Loko ndza ha ya le Makedoniya , ndzi ku khongoterile ku tshama le Efesa ; nasweswi ndza ha vula sweswo , hikuva ku ni van'wana le Efesa lava dyondzisaka mavunwa ; va byele ku ma tshika ,
54001004	va nga heti nkarhi wa vona hi mintsheketo , ni ku longoloxela swivongo swo ka swi nga heli , leswi vangaka ku kanetana , ematshan'wini ya ku seketela makungu ya Xikwembu lama tirhaka hi ku pfumela .
54001005	Kasi , laha xitsundzuxo xa hina xi kongomeke kona , i ku pfuxa rirhandzu leri humaka embilwini leyo tenga ni le ripfalweni lerinene , ni le ku pfumeleni ka xiviri .
54001006	Van'wana , hi mhaka ya ku tshika swilo leswi , va pepetsekile va ya nghena eku vulavuleni loku nga pfuniki nchumu ;
54001007	va navela ku va vadyondzisi va Nawu , kambe va nga twisisi leswi va swi vulaka kumbe timhaka leti va vulaka leswaku va tiyile eka tona .
54001008	Hina ha swi tiva leswaku Nawu wu lulamile loko munhu a wu tirhisa hi ndlela ya kona ,
54001009	a ri karhi a twisisa leswaku milawu a yi vekeriwanga lava lulameke , kambe yi vekeriwile lavo homboloka ni lava tiarisaka ; yi endleriwile lava nga chaviki Xikwembu , ni lava dyohaka , ni lava nga khongeriki , ni lava sandzaka leswo hlawuleka , ni lava dlayaka vatata wa vona kumbe vamana wa vona ; milawu leyi yi avanyisa swigevenga ,
54001010	ni vaoswi , ni vavanuna lava endlaka swa tingana ni vavanuna-kulobye , ni lava yivaka vanhu , ni vahembi , ni va milomo mimbirhi , ni lava endlaka hinkwaswo leswi hambaneke ni dyondzo leyi nga yona ya xiviri .
54001011	Dyondzo ya kona yi yelana ni Evhangeli leyi vekiweke emavokweni ya mina , leyi twarisaka ku kwetsima ka Xikwembu , xihlovo xa minkateko .
54001012	Ndzi nkhensa loyi a ndzi nyikeke matimba yo tirha ntirho lowu , yena Kriste Yesu Hosi ya hina ; hikuva ú ndzi vonile ndzi ri loyi a tshembekeke , hi ku ndzi veka entirhweni wa yena ,
54001013	hambileswi khale ndzi tshamaka ndzi n'wi sandza , ni ku n'wi xanisa , ni ku n'wi pfukela . Kambe ndzi tsetseleriwile , hikuva a ndzi endla hi ku kohleka , ndzi nga ri na ku pfumela .
54001014	Kambe tintswalo ta Hosi ya hina ti ndzi talele , swin'we ni ku pfumela ni rirhandzu , swi nga leswi nga eka Kriste Yesu .
54001015	Rito leri ri tiyile , ri fanele ku amukeriwa hi mandla mambirhi , leri nge : “ Kriste Yesu ú tile emisaveni ku ta ponisa vadyohi . ” Kutani eka vadyohi lava , mina ndzi lowo rhanga hi ku biha .
54001016	Kambe ndzi tsetseleriwile , ku endlela leswaku eka mina loyi a nga mudyohi wo rhanga hi ku biha , Kriste Yesu a ta swi kota ku komba ku leha loku hetisekeke ka mbilu ya yena , kutani xi va xikombiso eka lava nga ta pfumela eka yena , va kuma vutomi lebyi nga heriki .
54001017	Eka Hosi ya minkarhi hinkwayo , leyi nga riki na ku fa , leyi nga voniwiki , xona Xikwembu xi ri xoxe , a ku ve ku chaviseka ni ku dzuneka , hilaha ku nga heriki ! Amen .
54001018	Ndzi veka ku khongotela loku emavokweni ya wena , Timotiya n'wananga , hikuva u tsundzuka leswaku ku ni lava nga vhumbha leswi u nga ta va swona ; marito lawa a ma ku tiyise , u ta kota ku lwa nyimpi leyinene ,
54001019	u hlayisa ku pfumela hi ripfalo leri ntshunxekeke . Hi ku dlaya mapfalo ya vona , van'wana va onhakeriwile hi ku pfumela .
54001020	Exikarhi ka vona , ku na Himenayo na Aleksandro , lava ndzi va nyiketeke eka Sathana , leswaku va ta dyondza ku tshika ku sandza Xikwembu .
54002001	Loko swi ri tano , xo sungula , ndzi navela hi matimba leswaku ku kombela , ni ku khongela , ni ku khongelela , ni ku nkhensa , swi endleriwa vanhu hinkwavo ,
54002002	swi endleriwa ni tihosi , ni hinkwavo lava nge switshan'wini swa le henhla , leswaku hi kota ku hanya vutomi bya ku rhula ni ku tsaka , lebyi nga bya vukhongeri ni lebyi chavisekaka hi matlhelo hinkwawo .
54002003	Leswi i swinene , swa amukeleka emahlweni ka Xikwembu muponisi wa hina ,
54002004	lexi navelaka leswaku vanhu hinkwavo va ponisiwa , va fika laha va kotaka ku tiva leswi swi nga ntiyiso .
54002005	Hikuva ku ni Xikwembu xin'we , naswona ku ni Muyimeri un'we loyi a hlanganisaka Xikwembu ni vanhu , yena Kriste Yesu munhu wa xiviri ,
54002006	loyi a tinyiketeke ku va mukutsuri wa vanhu hinkwavo ; hi byona vumbhoni bya makungu ya Xikwembu , lebyi nga humelela hi nkarhi lowu fanekelaka .
54002007	Kutani , hi swona leswi nga endla leswaku ndzi vekiwa ku va mutwarisi wa Rito ni muapostola ( ndzi vula leswi tiyeke , a ndzi hembi ) , ndzi dyondzisa vamatiko ta ku pfumela ni ta ntiyiso .
54002008	Hikokwalaho , ndzi navela leswaku , etindhawini hinkwato , vavanuna va khongela va tlakusile mavoko lama tengeke , ku ri hava ku kariha kumbe madzolonga .
54002009	Hi mukhuva wolowo na vona vavasati a va ambale leswi fanekelaka , va hlova va pima , va nga ambali swo vonikela kumbe ku tibombisa hi misisi leyi horhiweke , kumbe hi vuhlalu bya nkoka , kumbe hi tinguvu to durha ngopfu ;
54002010	kambe a va tibombise hi mintirho leyinene , hilaha swi fanelaka vavasati lava tivulaka va vukhongeri .
54002011	Wansati a a dyondze a miyerile , a titsongahata hi matlhelo hinkwawo .
54002012	A ndzi pfumeleri wansati ku dyondzisa kumbe ku kulela vavanuna ; ú fanele ku tshama a miyerile .
54002013	Hikuva ku rhangile Adamu a vumbiwa , ku landza Evha .
54002014	Naswona , a hi Adamu loyi a kanganyisiweke , kambe i wansati la kanganyisiweke , kutani a wela eku dyoheni .
54002015	Hambiswiritano , wansati ú ta ponisiwa hileswi a velekaka vana , loko a tiyisela eku pfumeleni ne rirhandzwini ne ku tengeni , a ri na ku tikhoma .
54003001	Rito leri ri tiyile , leri nge : Loko munhu a navela ku va mufambisi wa kereke , ú navela ntirho lowunene .
54003002	Hikokwalaho , mufambisi ú fanele ku va munhu la nga riki na xisandzu , a teka nsati un'we ntsena , a dya hi ku pima , a tikhoma , a chaviseka , a tsakela vaendzi , a kota ku dyondzisa .
54003003	A nga vi xidakwa , kumbe munhu wa tinyimpi , kambe a va lowo rhula , a nga vi na vuntswaka , naswona a nga vi loyi a rhandzaka ngopfu mali .
54003004	Ú fanela ku fambisa ndyangu wa yena swinene , a vona leswaku vana va yena va dyondzisiwa ku yingisa , va va ni xichavo hi matlhelo hinkwawo .
54003005	Hikuva loko munhu a nga tivi ku fambisa ndyangu wa yena , ú ta swi kotisa ku yini ku risa kereke ya Xikwembu xana ?
54003006	A nga vi munhu loyi a ha ku pfumelaka , hikuva a nga tshuka a tela hi manyunyu a tikukumuxa , kutani a avanyisiwa kukota Diyavulosi .
54003007	Naswona u fanele ku va loyi vanhu va le handle va n'wi xiximaka , hikuva nkarhi wun'wana a nga wela eku sandziweni ni le ntlhan'wini wa Diyavulosi .
54003008	Vatirheli ekerekeni na vona va fanele ku va lava chavisekaka , va nga vi na milomo mimbirhi , va nga tinyiketi ebyalweni , va nga vi na makwanga yo lava ku vuyeriwa ;
54003009	va fanele ku hlayisa xihundla xa vupfumeri hi ripfalo leri tengeke .
54003010	Naswona , a va rhange hi ku kambiwa , kutani loko va tikomba leswaku va hava xisandzu , va nga tirha ntirho wa vona wa vatirheli ekerekeni .
54003011	Hi mukhuva wolowo vavasati na vona a va chaviseke , va nga vi na rilumbeto , kambe va dya hi ku pima , va tshembeka eswilweni hinkwaswo .
54003012	Vatirheli ekerekeni a va teke nsati un'we ntsena , kutani va fambisa vana va vona ni ndyangu wa vona swinene .
54003013	Hikuva lava endlaka ntirho wa vutirheli ekerekeni hi nawu wa kona , va tinyika ndzhuti evanhwini , naswona va tiyisiwa swinene eku pfumeleni ka vona eka Kriste Yesu .
54003014	Ndza tshemba leswaku ndzi ta ta kwaleyo ka wena ku nga ri khale , kambe ndzi ku tsalela timhaka leti ,
54003015	leswaku loko ndzi tshuka ndzi hlwela , u ta swi kota ku tiva hilaha munhu a nga hanyaka hakona loko a ri endyangwini wa Xikwembu , yi nga kereke ya Xikwembu lexi hanyaka , mhandze leyikulu ni xiseketelo xa leswi nga ntiyiso .
54003016	Hakunene , hi nga tiyisa leswaku xihundla xa vukhongeri bya hina i xikulu : “ Ú vonakisiwile a ri munhu , ú vuriwile la lulameke emoyeni , ú voniwile hi tintsumi ; ú twarisiwile ematikweni , ú pfumeriwile emisaveni , a tekeriwa henhla eku kwetsimeni . ”
54004001	Kutani ke , Moya wu vula wu tiyisile leswaku emasikwini lama taka , van'wana va ta hambana ni vupfumeri , hi mhaka ya ku landza mimoya leyi kanganyisaka ni tidyondzo ta mademona ,
54004002	ni hikokwalaho ka ku xiseteriwa hi vahembi lava mapfalo ya vona ma tlanyaleke .
54004003	Vaxisi lava va arisa ku tekana , va lerisa leswaku ku tshikiwa swakudya leswi Xikwembu xi swi vumbeke leswaku swi amukeriwa hi ku nkhensa hi lava va pfumelaka ni ku tiva ntiyiso .
54004004	Hikuva hinkwaswo leswi vumbeke hi Xikwembu swi sasekile , kutani a ku na lexi xi fanelaka ku nyenyiwa , loko xi amukeriwa hi ku nkhensa ,
54004005	hikuva xi hlawulekisiwile hi rito ra Xikwembu ni xikhongelo .
54004006	Loko u andlala timhaka leti emahlweni ka vamakwerhu , u ta va nandza lonene wa Kriste Yesu , u ta va la wundliweke emaritweni ya vupfumeri ni ya tidyondzo letinene leti u fambeke ha tona .
54004007	U nga vi na mhaka ni mintsheketo ya vuphukuphuku leyi nga riki na vukhongeri . Titolovete ku va mukhongeri ,
54004008	hikuva hambiloko ku chuka-chukisa miri ku ri loku ku pfunaka hi matlhelo man'wana , vukhongeri byi pfuna hi matlhelo hinkwawo , naswona byi tshembisa vutomi bya nkarhi lowu , ni bya lowu taka .
54004009	Rito leri ri tiyile , ri fanele ku amukeriwa hi mandla mambirhi .
54004010	Hi tirha swinene ni ku tikarhatela swona leswi , hikuva hi vekile ku tshemba ka hina eka Xikwembu lexi hanyaka , lexi nga muponisi wa vanhu hinkwavo , ngopfu-ngopfu wa lava pfumelaka .
54004011	Lerisa ni ku dyondzisa swilo leswi .
54004012	Ku nga vi na loyi a solaka vuntshwa bya wena , kambe boxela vapfumeri entila hi mavulavulele ni mahanyele ya wena , hi rirhandzu ni ku pfumela ni ku tenga .
54004013	Tinyikete ku hlayela vanhu eMatsalwa , u khongotela ni ku dyondzisa , ndzi ko ndzi fika .
54004014	U nga tlangi hi nyiko leyi u nga na yona , leyi u yi kumeke siku vakulukumba va ku tlhandlekeke mavoko , va vhumbha leswi u nga ta va swona .
54004015	Endla tifanelo leti , tinyiketele eka tona , leswaku hinkwavo va ta vona hilaha u yaka emahlweni hakona .
54004016	Tikambisise hi wexe , ni dyondzo leyi u yi dyondzisaka . Tiya eka swona , hikuva loko u endlisa sweswo , u ta tiponisa ni ku ponisa vayingisi va wena .
54005001	U nga holoveli munhu nkulukumba , kambe n'wi khongotele tanihi tata wa wena ; vavanuna lavantshwa u fanele ku va khoma tanihi vamakwenu va xinuna .
54005002	Vavasati lavakulu u va languta tanihi vamanana , ni vavasati lavantshwa tanihi vamakwenu va xisati , hi ndlela ya ku tenga matlhelo hinkwawo .
54005003	Xixima tinoni leti nga ta xiviri .
54005004	Loko wansati wa noni a ri ni vana kumbe vatukulu , a va rhange va dyondza tifanelo ta vona ta vukhongeri hi tlhelo ra ndyangu wa ka vona , va endla swin'wana ku nkhensa vatswari va vona , hikuva hi swona leswi amukelekaka emahlweni ka Xikwembu .
54005005	Wansati wa noni loyi a nga wa xiviri , loko a sele a ri yexe , ú vekile ku tshemba ka yena eka Xikwembu , kutani ú tshama a ri karhi a kombela eka xona ni ku khongela vusiku ni nhlekanhi .
54005006	Kasi loyi a navelaka ku tikorwisa ntsena , ú file hambiloko a ha hanya .
54005007	Lerisa timhaka leti , leswaku va ta pfumala xisandzu .
54005008	Loko munhu a nga pfuni maxaka ya yena , ngopfu-ngopfu lava va nga va ndyangu wa yena wa xiviri , ú landzurile vupfumeri , kutani ú tlula ni vamatiko hi ku biha .
54005009	Wansati wa noni , a a tsarisiwe ntsena loko a ri ni malembe ya 60 , naswona a tekiwile kan'we ntsena ;
54005010	naswona ú fanele ku va ni vumbhoni lebyi twalaka hi tlhelo ra mintirho leyinene ya yena , ku fana ni ku kurisa vana hi ndlela ya kona , ni ku tsakela vaendzi , ni ku hlantswa milenge ya vahlawuriwa va Xikwembu , ni ku pfuna lava xanisekaka , ni ku tshama a ri karhi a endla leswinene hi matlhelo hinkwawo .
54005011	Kambe ala ku tsala mavito ya vavasati va tinoni lavantshwa ; hikuva loko va ngheniwa hi ku navela , va lava ku tekiwa , kutani va fularhela Kriste .
54005012	Sweswo swi va vangela ku avanyisiwa , hikuva va tlurile ku tiboha ka vona ko sungula .
54005013	Naswona , vavasati va tinoni lavantshwa va dyondza ku loloha ; va rhendzeleka ni mindyangu ya van'wana , ku nga ri hi mhaka ya ku loloha ntsena , kambe va hundzuka vahlevi ni vavangi va swicele hi ku famba va vulavula leswi va nga faneriki ku swi vula .
54005014	Mina a ndzi ta tsakela leswaku vavasati va tinoni lavantshwa va tekiwa , va kuma vana , va hlayisa mindyangu ya vona , va nga nyiki nala enkarhi wa ku hi hleva .
54005015	Hikuva nisweswi van'wana va hambukile ndlela , va landzelela Sathana .
54005016	Loko mupfumeri wa wansati a ri ni maxaka lawa ma nga tinoni , a a va pfune ; kereke yi nga tshuki yi tikeriwa , leswaku yi ta kota ku pfuna lava nga tinoni ta xiviri .
54005017	Endla leswaku vakulukumba lava tirhaka swinene ntirho wa vurisi va kombisiwa xichavo lexikulu , ngopfu-ngopfu lava tikarhataka ku twarisa Rito ni ku dyondzisa ,
54005018	hikuva Matsalwa ma ri : “ U nga tshuki u siva nomo wa homu , loko u ri karhi u hula ha yona ! ” Naswona va ri : “ Mutirhi ú lulameriwile hi hakelo ya yena . ”
54005019	U nga amukeli mhaka ya ku mangalela nkulukumba , ehandle ka vumbhoni bya vanhu vambirhi kumbe vanharhu .
54005020	Loko ku ri ni vakulukumba lava va phikelelaka ku dyoha , va tshinye erivaleni , leswaku lavan'wana va ta chava .
54005021	Emahlweni ka Xikwembu ni ka Kriste Yesu ni ka tintsumi leto hlawuleka , ndza ku khongotela swinene ku hlayisa tifanelo leti , u nga tekeli ku avanyisa , nakona u nga yi hi nghohe .
54005022	U nga hatliseli ku tlhandleka munhu mavoko , naswona u nga tinghenisi eswidyohweni swa un'wana munhu . Tihlayise , u tshama u tengile .
54005023	U nga ha nwi mati ntsena , kambe nwana vhinyonyana , hileswi u karhatekaka endzeni ni ku tala ku va ni switlhavitlhavi emirini .
54005024	Swidyoho swa vanhu van'wana swi le rivaleni , swi va yisa eku avanyisiweni , kambe swidyoho swa van'wana swi vonaka endzhaku ka nkarhi ntsena .
54005025	Hi mukhuva wolowo , na yona mintirho leyinene yi le rivaleni , kambe hambiloko yin'wana yi nga vonaki , yi nga ka yi nga tshami yi fihlekile .
54006001	Lava rhwexiweke joko ra vuhlonga , a va teke vinyi va vona va ri lava fanelaka ku xiximiwa , leswaku vito ra Xikwembu ni leswi hi swi dyondzisaka , swi nga tshuki swi soriwa .
54006002	Lava nga ni vinyi va vapfumeri , va nga va deleli hi ku vona leswaku i vamakwavo ; kambe va fanele ku va tirhela hi malwandla , hi ku tiva leswaku vini lava va pfuniwaka hi ku tirheriwa hi ndlela leyi , i vapfumeri lava rhandzekaka . Dyondzisa vanhu tifanelo teto , u va lerisa tona .
54006003	Loko munhu un'wana a dyondzisa swo tiva hi yena , leswi hambaneke ni marito lama hanyaka ya xiviri ya Hosi ya hina Yesu Kriste , ni dyondzo leyi fambelanaka ni vukhongeri ,
54006004	munhu yoloye ú tela hi manyunyu ni ku tikukumuxa , a nga tivi nchumu . Ú fa hi ku navela ku phikisana ni ku kanetana ehenhla ka marito ntsena , swi nga leswi vangaka vukwele , ni madzolonga , ni ku rhuketelana , ni ku lumbetana ;
54006005	naswona swi vanga ku holova exikarhi ka vanhu lava boleke miehleketo ni ku lahlekeriwa hi ntiyiso , lava ehleketaka leswaku vukhongeri i ndlela yo kuma rifuwo .
54006006	Hakunene vukhongeri lebyi nga ni ku tsaka ka mbilu i rifuwo lerikulu .
54006007	Hikuva a hi tanga na nchumu emisaveni , naswona hi nga ka hi nga fambi na nchumu , loko hi suka kwala misaveni .
54006008	Hikokwalaho , loko hi ri ni swakudya ni tinguvu , hi ta kolwa hi swona .
54006009	Kambe lava navelaka rifuwo , va wela endzingweni , emintlhan'wini ya ku navela leswo tala leswi nga pfuniki nchumu , ku nga ku navela loku ku dlayisaka vanhu , ni ku va peta ekhombyeni ni le ku loveni .
54006010	Hikuva ku rhandza ngopfu mali i rimitsu ra leswo biha hinkwaswo ; hi yo mhaka ya ku navela mali ngopfu leyi yi nga hambukisa van'wana , va tshika vupfumeri , kutani timbilu ta vona ti ngheniwa hi mivilelo leyo tala .
54006011	Kambe loko a ri wena , munhu wa Xikwembu , fambela kule ni swilo leswi hinkwaswo . Kongoma ku lulama , ni vukhongeri , ni ku pfumela , ni rirhandzu , ni ku tiyisela , ni musa .
54006012	Lwana nyimpi leyinene ya ku pfumela ; tamela hi mandla mambirhi vutomi lebyi nga heriki , lebyi u nga vitaniwa hikwalaho ka byona ni ku veka vumbhoni lebyinene ehenhla ka byona , emahlweni ka vanhu lavo tala lava nga ku twa .
54006013	Emahlweni ka Xikwembu lexi nyikaka vutomi eka swilo hinkwaswo , ni le mahlweni ka Kriste Yesu loyi a vekeke vumbhoni lebyinene emahlweni ka Pontiyo Pilato , ndza ku lerisa ndzi ri :
54006014	Hlayisa milawu , u nga vi ni xivati ni xisandzu , ku fikela loko Hosi ya hina Yesu Kriste a humelela .
54006015	Ku humelela loku ku ta kombisiwa erivaleni hi nkarhi wa kona , hi Loyi a katekeke , Loyi a nga ni matimba a ri swakwe , Hosi ya tihosi ni Mufumi wa vafumi .
54006016	Hi yena ntsena la nga riki na ku fa , loyi a akeke eku vonakaleni loku nga tshinelelekiki ; ku hava munhu ni un'we loyi a tshamaka a n'wi vona , kumbe loyi a kotaka ku n'wi vona . Eka yena a ku ve ku chaviseka ni ku fuma , hilaha ku nga heriki . Amen .
54006017	Kambe loko va ri lava va nga ni rifuwo ra misava leyi , va byele leswaku va nga tikurisi , kumbe ku veka ku tshemba ka vona erifuweni leri nga tiyangiki , kambe va veka ku tshemba ka vona eka Xikwembu : Hi xona xi hi nyikaka hi ntalo swilo hinkwaswo leswaku hi tikorwisa ha swona .
54006018	Va byele ku endla leswo lulama , va tala rifuwo ra mintirho leyinene , va hanana , va tiva ni ku pambulela van'wana .
54006019	Hi mukhuva lowu va tihlengeletela xuma lexinene , lexi tiyeke , xa minkarhi leyi taka , leswaku va ta amukela vutomi bya xiviri .
54006020	We Timotiya , hlayisa leswi vekiweke emandleni ya wena . Fambela kule ni ku vulavula swa hava leswi nga riki na vukhongeri , ni ku kanetana hi leswi vuriwaka “ vutivi ” , kasi a hi byona .
54006021	Van'wana hi ku swi landzelela , va lahlekeriwile hi vupfumeri . Tintswalo a ti ve na n'wina .
55001001	Mina Pawulo , muapostola wa Kriste Yesu hi ku rhandza ka Xikwembu , mina ndzi rhumiweke ku twarisa vutomi lebyi nga kona eka Kriste Yesu , lebyi hi tshembisiweke byona ,
55001002	ndzi tsalela Timotiya n'wananga la rhandzekaka , ndzi ri : Tintswalo , ni musa , ni ku rhula , a swi ve na wena swi huma eka Xikwembu Tatana , ni le ka Kriste Yesu Hosi ya hina .
55001003	Ndzi nkhensa Xikwembu , xona lexi ndzi xi tirhelaka hi ripfalo leri tengeke ku fana ni vatatana , ndzi nga tshiki ku ku khongelela vusiku ni nhlekanhi .
55001004	Loko ndzi anakanya mihloti ya wena , ndzi navela ngopfu ku ku vona , leswaku ndzi ta tala hi ku tsaka ;
55001005	ndzi tsundzuka ta ku pfumela ka wena loku tiyeke , ku nga ku pfumela loku nga rhanga ku aka eka kokwa wa wena Luwisa ni mana wa wena Yunika , kutani sweswi ndzi tshemba swinene leswaku ku akile ni le ka wena .
55001006	Hikokwalaho ndza ku tsundzuxa ku kondletela nyiko ya tintswalo ta Xikwembu leyi u nga na yona , leyi u yi kumeke siku ndzi ku tlhandlekeke mavoko .
55001007	Hikuva Xikwembu a xi hi nyikanga moya wa vutoya , kambe xi hi nyikile moya wa matimba , ni wa rirhandzu , ni wa ku tikhoma .
55001008	Hikokwalaho , u nga vi na tingana ku veka vumbhoni hi tlhelo ra Hosi ya hina , hambileswi mina ndzi nga mubohiwa hikwalaho ka yona . Na wena , nkhensa ku xanisekela Evhangeli , hi ku pfuniwa hi matimba ya Xikwembu .
55001009	Xi hi ponisile ni ku hi vitana ku va vanhu va xona , ku nga ri hikwalaho ka mintirho ya hina , kambe ku ri hikwalaho ka makungu ya xona ntsena ni hikwalaho ka tintswalo leti xi hi nyikeke tona eka Kriste Yesu minkarhi yi nga si va kona .
55001010	Kutani sweswi tintswalo leti ta tikomba erivaleni , hi ku ta ka muponisi wa hina Kriste Yesu , yena loyi a heriseke rifu , a humesela erivaleni vutomi lebyi nga onhakiki , hi matimba ya Evhangeli .
55001011	Mina ndzi vekiwile ku va mutwarisi wa Rito ni muapostola ni mudyondzisi hikwalaho ka Evhangeli leyi .
55001012	Kutani ndzi xaniseka hi ndlela leyi hikwalaho ka swona ; kambe a ndzi na tingana , hikuva ndzi tiva loyi ndzi pfumeleke eka yena , kutani ndzi tshemba swinene leswaku wa swi kota ku hlayisa leswi a swi vekeke emavokweni ya mina , ku fikela siku lerikulu .
55001013	Landza ntila wa marito lama tiyeke ya xiviri , lawa u ma tweke eka mina , eku pfumeleni ne rirhandzwini leri nga ka Kriste Yesu .
55001014	Hlayisa xuma lexinene lexi vekiweke emavokweni ya wena , hi ku pfuniwa hi Moya lowo Kwetsima lowu akeke exikarhi ka hina .
55001015	Wa swi tiva leswaku hinkwavo lava nga le tikweni ra Asiya va ndzi fularhele , kutani exikarhi ka vona ku na Figelo na Hermogene .
55001016	Ingi Hosi yi nga tsetselela ndyangu wa ka Onesiforo , hikuva ú ndzi rhulisile mbilu ko tala ; naswona , ku bohiwa ka mina hi tinketani a ku n'wi khomisanga tingana .
55001017	Kambe loko a fikile eRhoma ú ndzi lavisisile hinkwako hi matimba a ko a ndzi kuma .
55001018	Ingi Hosi yi nga endla leswaku a kuma ku tsetseleriwa emahlweni ka yona hi siku lerikulu . Na wena u tiva swinene mintirho leyi a yi endleke le Efesa .
55002001	Hikokwalaho n'wananga , tiya entintswalweni leti nge ka Kriste Yesu .
55002002	Kutani leswi u swi tweke eka mina emahlweni ka timbhoni leto tala , swi hundzisele eka vanhu lavo tshembeka , lava na vona va nga ta kota ku dyondzisa van'wana .
55002003	Na wena , amukela ku xaniseka ku fana ni nhenha leyinene ya Kriste Yesu .
55002004	Loko nyimpi ya ha lwiwa , ku hava nhenha leyi pfaka yi ya tirha swa le kaya , hikuva ku navela ka yona lokukulu i ku tsakisa loyi a yi rhambeke ku ya lwa nyimpi ya kona .
55002005	Mutlangi wa mintlangu a nga tlhomiwi risiva , loko a nga landzi milawu ya kona .
55002006	Mutirhi loyi a tirheke hi matimba emasin'wini , hi yena loyi a fanelaka ku rhanga a kuma mihandzu ya kona .
55002007	Ehleketa leswi ndzi swi vulaka , hikuva Hosi yi ta ku nyika ku twisisa etimhakeni hinkwato .
55002008	Tsundzuka Yesu Kriste , wa rixaka ra Davhida , loyi a pfuxiweke eku feni , hilaha Evhangeli leyi ndzi yi twarisaka yi vulaka hakona .
55002009	Evhangeli ya kona yi ndzi vangele maxangu , ndzi ko ndzi bohiwa hi tinketani kukota xigevenga , kambe Rito ra Xikwembu rona a ri bohiwanga ,
55002010	kutani , etimhakeni hinkwato , ndzi tiyisela hikwalaho ka vahlawuriwa va Xikwembu , leswaku na vona va ta kuma ku ponisiwa loku humaka eka Kriste Yesu , va kuma ni ku kwetsima loku nga heriki .
55002011	Rito leri ri tiyile , leri nge : “ Loko hi file na yena , nakona hi ta hanya na yena ;
55002012	loko hi tiyisela , nakona hi ta fuma na yena ; loko hi n'wi landzula , na yena ú ta hi landzula ;
55002013	loko hi nga tshembeki , yena wa tshembeka masiku hinkwawo , hikuva a nga ka a nga tilandzuli . ”
55002014	Tsundzuxa vakriste timhaka leti , u va byela swinene emahlweni ka Xikwembu leswaku va nga phikisani hi marito , yi nga mhaka leyi nga pfuniki nchumu , loko ku nga ri ntsena ku lovisa lava swi yingisaka .
55002015	Endla hi matimba ku vonaka u ri la nkhensekaka emahlweni ka Xikwembu , u nga ri na tingana hi ntirho wa wena , u dyondzisa Rito ra ntiyiso hi ndlela leyinene .
55002016	Chava ku vulavula swa hava leswi nga riki na vukhongeri , hikuva lava endlaka sweswo va tshamela ku sandza Xikwembu ,
55002017	kutani ku vulavula ka vona , ku ta fana ni xilondza lexi pfundzelaka xi borisa miri . Exikarhi ka vona ku na va Himenayo na Fileto ,
55002018	lava tshikeke ntiyiso , hi ku vula leswaku swa ku pfuka eku feni swi hundzile khale , kutani va khunguvanyisa van'wana eku pfumeleni .
55002019	Hambiswiritano , masungulo layo tiya lama vekiweke hi Xikwembu a ma tsekatseki ; ma tiyisiwa hi rito leri nge : “ Hosi yi tiva lava nga va yona . ” Naswona : “ Un'wana ni un'wana loyi a vulaka vito ra Hosi , a a tshike leswo homboloka . ”
55002020	Endlwini leyikulu , a ku na swibya swa nsuku ni swa silivhere ntsena , kambe ni swo vatliwa hi mintsandza ni swa vumba swi kona , kutani swin'wana swi ni ntirho lowukulu , swin'wana lowutsongo .
55002021	Hikokwalaho , loko munhu a tibasisa eka swilo leswitsongo , ú ta va xibya xo tirha leswikulu , lexi hlawulekeke ni ku pfuna n'wini wa yindlu , xi yimela ku tirha ntirho wihi na wihi lowunene .
55002022	Chava ku hluriwa hi ku navela loku telaka lavantshwa , u kongoma ku lulama , ni ku pfumela , ni rirhandzu , ni ku rhula , swin'we ni lava khongelaka Hosi hi timbilu leti tengeke .
55002023	U nga vi ni mhaka ni ku kanetana ka vuphukuphuku loku nga pfuniki nchumu ; wa swi tiva leswaku swi tswala timholovo .
55002024	Nandza wa Hosi a nga faneli ku va munhu wa timholovo , kambe a a ve ni musa eka munhu un'wana ni un'wana , a va mudyondzisi loyi a swi kotaka , a lehisa mbilu ,
55002025	a laya vakaneti va yena hi vukhwatsi ; hikuva kumbexana Xikwembu xi nga endla leswaku va tisola va hundzuka , va fika laha va nga tivaka leswi nga ntiyiso .
55002026	Kutani va nga kota ku pona entlhan'wini wa Diyavulosi , loyi a va khomeke ku va endlisa ku rhandza ka yena .
55003001	Tiva leswaku emasikwini ya makumu , ku ta fika minkarhi yo nonon'hwa .
55003002	Hikuva vanhu va ta va lava tirhandzaka , va ta va lava rhandzaka mali ngopfu , ni ku tikurisa , ni ku titiva , ni ku rhukana ; va ta va lava nga yingisiki vatswari va vona , lava nga riki na ku nkhensa , lava nga khongeriki ;
55003003	va ta va vanhu va tihanyi , lava nga riki na ku tsetselela , valumbeti , lava nga tikotiki , lavo leva , lava vengaka leswo lulama ;
55003004	va ta va timbabva , vanhu va futa , lava nga ni manyunyu , lava rhandzaka ku tiphina ku tlula ku rhandza Xikwembu .
55003005	Va ta tiendla wonge hi loko va ri ni vukhongeri , kambe va ta ala matimba ya byona . Fambela kule ni vanhu lavo tano .
55003006	Hikuva exikarhi ka vona , ku ni lava nghenelelaka emindyangwini ya vanhu , va phasa vavasati lava nga tiyangiki , lava hluriwaka hi swidyoho , lava yisiwaka hala ni hala hi ku navela ka tinxaka-xaka ;
55003007	va yingisa un'wana ni un'wana , kutani va nga ka va nga fiki ni siku ni rin'we eku tiveni ka ntiyiso .
55003008	Vanhu lava va kaneta ntiyiso , ku fana na Yani na Yambri , lava nga kanetana na Muxe . I vanhu lava boleke miehleketo , i vapfumeri va nomo ntsena .
55003009	Kambe a va nga yi kule , hikuva vuphukuphuku bya vona byi ta humela erivaleni emahlweni ka vanhu hinkwavo , tanihi leswi swi nga endlisa swona eka vavanuna lavaya vambirhi .
55003010	Sweswi ke , u landzelerile ku dyondzisa ka mina ni mahanyelo ya mina , makungu ya vutomi bya mina ni vupfumeri bya mina , ku leha ka mbilu ya mina , ni rirhandzu ra mina ni ku tiyisela ka mina .
55003011	U vonile ku xanisiwa ka mina ni maxangu ya mina ; u tiva hinkwaswo leswi swi ndzi humeleleke le Antiyoka ni le Ikoniya ni le Listra , ni ku xaniseka lokukulu loku ndzi ku voneke . Hambiswiritano , Hosi yi ndzi lamulerile emaxangwini lawa hinkwawo .
55003012	Hakunene , hinkwavo lava navelaka ku hanya vutomi bya vukhongeri eka Kriste Yesu , va ta xanisiwa ;
55003013	naswona vanhu lavo biha ni vakanganyisi va ta ya emahlweni va nyanya ku biha , va ri karhi va xisa , na vona va xisiwa .
55003014	Kambe loko a ri wena , yana emahlweni na leswi u swi dyondzeke , swi nga leswi u nga pfumela ni ku tiya eka swona , hikuva u tiva lava u swi dyondzeke eka vona ;
55003015	naswona u tiva leswaku ku sukela evuhlangini bya wena , u toloverile Matsalwa layo Hlawuleka , lama kotaka ku ku letela , ma ku ponisa hi ku pfumela eka Kriste Yesu .
55003016	Matsalwa lawa hinkwawo ma huhutiwile hi Xikwembu , ma pfuna ku dyondzisa , ni ku laya , ni ku ololoxa , ni ku tolovetisa leswo lulama ,
55003017	leswaku mutirheli wa Xikwembu a va la hetisekeke , a tilulamisela ku endla ntirho wun'wana ni wun'wana lowunene .
55004001	Emahlweni ka Xikwembu ni ka Kriste Yesu loyi a nga ta avanyisa lava hanyaka ni lava feke , ni hikwalaho ka ku humelela ka Yesu ni Mfumo wa yena , ndza ku khongotela swinene ndzi ri :
55004002	Twarisa Rito , u hiseka hi nkarhi wa kona hambi ku nga ri hi nkarhi wa kona ; khorwisa , u laya ni ku khongotela ; u nga tsandzeki hi tlhelo ra ku lehisa mbilu ni le ku dyondziseni .
55004003	Hikuva nkarhi wa ta , lowu vanhu va nga ta ka va nga amukeli dyondzo leyi nga yona ya xiviri ; kambe leswi tindleve ta vona ti hlohlonyaka , va ta tihlengeletela vadyondzisi lava nga ta va dyondzisa leswi va swi tsakelaka .
55004004	Kutani va ta fularhela ntiyiso , va nga ha wu yingisi , va pepetsekela emintsheketweni ya hava .
55004005	Kambe loko a ri wena , tiya minkarhi hinkwayo , byarha maxangu , tirha ntirho wa muvuri wa Rito , hetisa tifanelo ta ntirho wa wena .
55004006	Loko a ri mina , ndzi le kusuhi ni ku nyiketa vutomi bya mina egandzelweni ; nkarhi wa ku rhurha ka mina wu fikile .
55004007	Ndzi lwile nyimpi leyinene , ndzi hetile mpfhuka wa mina wa ku tsutsuma , ndzi hlayisile ku pfumela .
55004008	Leswi saleke , hileswaku harhi ya vahluri yi ndzi yimerile , ku nga ku lulama loku Hosi , muavanyisi lowo lulama , yi nga ta ndzi nyika hi siku lerikulu ; kutani a yi nga nyiki mina ntsena , kambe yi ta nyika ni hinkwavo lava tsakeleke ku humelela ka yona .
55004009	Endla hi matimba leswaku u ta haleno ka mina ku nga ri khale .
55004010	Hikuva Demasi , hi ku rhandza ngopfu swa misava leyi , ú ndzi balekerile a ya eTesalonika . Kreskene ú yile eGalatiya , na Tito ú yile eDalamatiya .
55004011	I Luka ntsena la saleke na mina . Tana na Marka haleno , hikuva ú swi kota ngopfu ku ndzi tirhela .
55004012	Tixiko ndzi n'wi rhumele le Efesa .
55004013	Loko u ta , tana ni jasi leri ndzi nga ri siya na Karpo le Trowasi , ni tibuku , ngopfu-ngopfu leto songa ta madzovo .
55004014	Aleksandro mufuri wa swa koporo ú ndzi onherile ngopfu ; Hosi yi ta n'wi tlherisela hi leswi a ndzi endleke swona .
55004015	Na wena u tivonela eka yena , hikuva ú lwile ngopfu ni dyondzo ya hina .
55004016	Eku sunguleni ka ku tihlamulela ka mina ehubyeni , ku pfumalekile ni un'we wo yima na mina ; hinkwavo va ndzi balekerile . Ingi va nga vekiwi nandzu eka swona .
55004017	Kambe Hosi yi yimile na mina yi ndzi tiyisa , leswaku ndzi kota ku vula Rito ndzi heta , ni leswaku vamatiko hinkwavo va ta kota ku ri twa . Naswona ndzi vutliwile enon'weni wa nghala ;
55004018	Hosi yi ta ndzi vutla ni le ku biheni hinkwako , yi ndzi ponisa leswaku ndzi ta kuma Mfumo wa yona wa le matilweni . Eka yona a ku ve ku dzuneka hilaha ku nga heriki . Amen .
55004019	Rungula Prisila na Akwila ni va ndyangu wa ka Onesiforo .
55004020	Erasto ú sele eKorinto . Trofimo ndzi n'wi siyile a vabya le Mileta .
55004021	Endla hi matimba leswaku u ta haleno vuxika byi nga si fika . Yubulo wa ku rungula ; swi tano na Pude na Lino na Klawudiya , ni vamakwerhu hinkwavo .
55004022	Hosi a yi ve ni moya wa wena . Tintswalo a ti ve na wena .
56001001	Mina Pawulo , nandza xa Xikwembu ni muapostola wa Kriste Yesu , ndzi rhumiwile ku seketela ku pfumela ka vanhu lava hlawuriweke hi Xikwembu , ni ku va pfuna ku tiva ntiyiso lowu dyondzisiwaka hi vukhongeri bya hina ,
56001002	byi nga lebyi akiweke ehenhla ka ku tshemba vutomi lebyi nga heriki . Xikwembu lexi nga riki na ku hemba xi hi tshembisile vutomi lebyi minkarhi yi nga si va kona ;
56001003	kutani xi byi humesele erivaleni hi mahungu ya xona , loko nkarhi lowunene wu fikile , hikuva ndzi nyikiwile mahungu lawa ku ma twarisa , hi ku lerisa ka Xikwembu muponisi wa hina .
56001004	Ndzi tsalela Tito , n'wananga wa xiviri , eku pfumeleni loku hi nga na kona swin'we , ndzi ri : Tintswalo ni ku rhula , a swi ve na wena , swi huma eka Xikwembu Tatana , ni ka Kriste Yesu muponisi wa hina !
56001005	Mhaka leyi endleke leswaku ndzi ku siya le Kreta , hileswaku u sala u hetisa swilo leswi swa ha lavaka ku lulamisiwa , naswona u veka vakulukumba va kereke emutini wun'wana ni wun'wana . Tsundzuka leswi ndzi ku leriseke swona :
56001006	Nkulukumba ú fanele ku va munhu la nga riki na xisandzu , a va ni nsati un'we ntsena ; vana va yena va fanele ku va vapfumeri , lava nga soriwiki hikwalaho ka mahanyelo ya vona ya vusopfa , ni ku tiarisa ka vona ,
56001007	hikuva murhangeri ekerekeni ú fanele ku va munhu wo pfumala xisandzu , leswi a langutelaka ntirho wa Xikwembu . A nga tshuki a va munhu la titivaka ngopfu , kumbe munhu wa ximbilwa-mbilwana . A nga vi xidakwa , kumbe munhu wa tinyimpi , kumbe wa makwanga ;
56001008	kambe ú fanele ku va munhu la tsakelaka ku amukela vaendzi , la rhandzaka swilo leswinene , la tikhomaka , la lulameke , la hlawulekeke , la kotaka ku fuma mahanyelo ya yena ;
56001009	a a ve munhu la namarhelaka Rito leri tshembekeke , leri fambelanaka ni leswi swi dyondzisiwaka , a ta kota ku tiyisa van'wana hi dyondzo leyi nga yona ya xiviri , ni ku komba ku hoxa ka lava lwaka na yona .
56001010	Hikuva va tele lava tiarisaka , ni ku xisa van'wana hi ku vulavula ka vona ka hava , ngopfu-ngopfu exikarhi ka vapfumeri lava humaka eXiyudeni .
56001011	Swa fanela leswaku volavo va miyetiwa , hikuva va kokela kule vanhu hinkwavo va mindyangu yin'wana , va dyondzisa leswi va nga fanelangiki ku swi dyondzisa , hi ku navela rifuwo ro homboloka .
56001012	Ku ni Mukreta , un'wana wa vaprofeta va vona , la nga tshama a ku : “ Vakreta i vanhu va mavunwa masiku hinkwawo ; i swiharhi leswo biha , ni malolo lama nga ni makolo . ”
56001013	Kunene leswi a swi vuleke swi tiyile . Hikokwalaho wena u fanele ku va tshinya hi matimba , leswaku va ta va ni ku pfumela loku hanyaka ,
56001014	va ta ka va nga yingisi mintsheketo ya Vayuda , ni ku lerisa ka vanhu lava fularheleke ntiyiso .
56001015	Swilo hinkwaswo swi tengile eka lava tengeke ; kambe a ku na lexi tengeke eka lava nyameke , ni ka lava nga pfumeriki , hikuva miehleketo ya vona ni mapfalo ya vona swi nyamisiwile .
56001016	Hi milomo ya vona , va vula leswaku va tiva Xikwembu , kambe hi mintirho ya vona va xi landzula . Va nyangatsa , va ala ku yingisa , a va koti ku endla ntirho ni wun'we lowunene .
56002001	Kambe wena , u fanele ku dyondzisa leswi dyondzo leyi nga yona ya xiviri yi lavaka swona .
56002002	Byela vavanuna lava kuleke leswaku va fanele ku dya va pima , va va ni ndzhuti , va kota ku tikhoma , va tiya swinene eku pfumeleni , ne rirhandzwini , ne ku chivirikeni .
56002003	Byela ni vavasati lava kuleke leswaku va va ni mahanyelo lawa vanhu lavo hlawuleka va fanelaka ku va na wona ; va nga vi na mahlevo , va nga vi mahlonga ya byalwa ; a va dyondzise leswo lulama ,
56002004	leswaku va ta letela vavasati lavantshwa ku rhandza vanuna va vona ni vana va vona ,
56002005	va kota ku tikhoma ni ku tenga , va va lava hlayisaka mindyangu ya vona hi fanelo , va va ni tintswalo , va yingisa vanuna va vona , leswaku Rito ra Xikwembu ri ta ka ri nga sandziwi hi munhu .
56002006	Hi mukhuva wolowo , khongotela vavanuna lavantshwa ku tikhoma .
56002007	A ku rhange wena u va xikombiso xa mintirho leyinene hi matlhelo hinkwawo . Ku dyondzisa ka wena a ku ve loku humaka embilwini , u va ni ndzhuti ;
56002008	tirhisa marito lama nga wona ya xiviri , lama nga solekiki , leswaku loyi a lwaka na wena a ta khoma hi tingana hi ku pfumala leswo biha leswi a nga swi vulaka ehenhla ka hina .
56002009	Mahlonga ma fanele ku yingisa vini va wona ni ku va tsakisa etimhakeni hinkwato . Va nga kanetani na vona ,
56002010	kumbe ku va yivela , kambe ematshan'wini ya swona a va tikombe leswaku va lulamile ni ku tshembeka masiku hinkwawo , kutani eka hinkwaswo leswi va swi endlaka va ta komba ku saseka ka leswi dyondzisiwaka hi tlhelo ra Xikwembu Muponisi wa hina .
56002011	Hakunene tintswalo ta Xikwembu ta ku ponisa vanhu hinkwavo , ti humeseriwe erivaleni ;
56002012	ti hi dyondzisa ku tshika ku hanya ehandle ka Xikwembu ni ku navela swa misava , kutani hi hanya emisaveni leyi hi ku tikhoma , ni ku lulama , ni vukhongeri ,
56002013	hi ri karhi hi langutela minkateko leyi hi tshembisiweke yona , siku ku nga ta humelela ku kwetsima ka Xikwembu Nkulukumba , ni Muponisi wa hina Yesu Kriste .
56002014	Hi yena la tinyiketeke hikwalaho ka hina , leswaku a hi kutsula eku hombolokeni hinkwako , a hi endla vanhu lava tengeke , lava va nga va yena ntsena , ni lava va chivirikelaka ku endla leswinene .
56002015	Dyondzisa timhaka leti , u tirhisa matimba hinkwawo lawa u nga nyikiwa wona ku khongotela ni ku tshinya van'wana . Ku nga vi na loyi a ku langutelaka ehansi .
56003001	Tsundzuxa lava u va dyondzisaka ku tiveka ehansi ka tihosi ni tindhuna , hi ku ti yingisa , va tshama va tilunghisela ku tirha mintirho hinkwayo leyinene ;
56003002	va nga tshuki va onha van'wana emavito , kambe va va lavo rhula , va va ni vuxaka , masiku hinkwawo va va ni musa eka vanhu hinkwavo .
56003003	Na hina khale a hi ri swiphukuphuku , hi humile endleleni , hi ala ku yingisa ; a hi ri mahlonga ya ku navela , ni ya ku titsakisa ka tinxaka-xaka ; a hi ri lava hanyaka hi nsele ni mavondzo ; a hi vengiwa , na hina hi vengana .
56003004	Kambe siku musa wa Xikwembu Muponisi wa hina , ni rirhandzu ra xona , swi humeleleke ,
56003005	xi hi ponisile . A ku nga ri hi mhaka ya mintirho leyo lulama leyi hina hi hexe hi yi endleke , kambe xi hi ponisile hi tintswalo ta xona , hi ku hlantswiwa loku endlaka leswaku Moya lowo Kwetsima wu hi nyika ku tswariwa ra vumbirhi , ni vutomi lebyintshwa .
56003006	Xikwembu xi cherile Moya lowu hi ntalo ehenhla ka hina ha Yesu Kriste Muponisi wa hina ,
56003007	leswaku , hi tintswalo ta xona , hi ta endliwa lava lulameke emahlweni ka xona , ni ku amukela ndzhaka ya vutomi lebyi nga heriki , lebyi hi byi langutelaka .
56003008	Mhaka leyi yi tiyile . Kutani ndzi lava leswaku u tiyisa timhaka leti swinene , leswaku lava pfumeleke eka Xikwembu , va lava tindlela ta ku tinyiketa , va tirha mintirho leyinene . Hi swona leswi nga swinene , leswi pfunaka vanhu .
56003009	Fularhela ta ku phikisana hi leswi nga pfuniki nchumu kumbe hi swivongo , u tshika ni timholovo , ni ku kanetana hi ta Nawu ; swilo leswi a swi pfuni nchumu , i swa hava .
56003010	Munhu loyi a vangaka ku hambana , n'wi tshinye kan'we , kumbe kambirhi , kutani u nga ha vi na mhaka na yena ,
56003011	hikuva wa swi tiva leswaku munhu lowo tano ú onhakile , kutani swidyoho swa yena swi komba leswaku ú humile endleleni .
56003012	Loko ndzi rhumela Artema kumbe Tixiko ku ta kwaleyo , ringeta hi matimba ku ta ka mina le Nikopoli , hikuva ndzi tilunghisele ku ya tshama kona vuxika hinkwabyo .
56003013	Endla hi matimba ku longela Zena n'wamilawu , na Apolosi , leswaku va khoma riendzo ra vona , va nga pfumali nchumu .
56003014	Varikwerhu a va dyondze ku chivirikela mintirho leyinene , va ta pfuna lomu ku pfumariwaka ngopfu ; va nga tshuki va hanya vutomi lebyi nga pfuniki nchumu .
56003015	Hinkwavo lava ndzi nga na vona la , va ku rungula . Rungula vanghana va hina eku pfumeleni . Tintswalo ta Xikwembu a ti ve na n'wina hinkwenu !
57001001	Mina Pawulo , mubohiwa hikwalaho ka Kriste Yesu , na Timotiya makwerhu , hi tsalela wena Filemoni mutirhi-kulorhi la rhandzekaka ,
57001002	ni kereke leyi hlengeletanaka endlwini ya wena , hi tsalela na Afiya makwerhu wa xisati na Arkipo nhenha-kulorhi , hi ri :
57001003	Tintswalo ni ku rhula a swi ve na n'wina , swi huma eka Xikwembu Tata wa hina , ni le ka Hosi Yesu Kriste .
57001004	Ndzi nkhensa Xikwembu xa mina masiku hinkwawo , loko ndzi ku anakanya emikhongelweni ya mina ,
57001005	hikuva ndzi twa ta rirhandzu ra wena eka vahlawuriwa hinkwavo ni ta ku pfumela loku u nga na kona eka Hosi Yesu .
57001006	Kutani ku khongela ka mina hileswaku ku pfumela ka wena loku u ku avelaka van'wana , ku nga yisa emahlweni vutivi bya hinkwaswo leswinene leswi nga swa hina eka Kriste .
57001007	Hikuva ndzi kumile ku tsaka lokukulu ni ku chaveleriwa swinene hi rirhandzu ra wena makwerhu , naswona timbilu ta vahlawuriwa ti kumile matimba lamantshwa hikwalaho ka wena .
57001008	Hikokwalaho , hambileswi eka Kriste ndzi titwaka ndzi ri ni matimba ya ku ku lerisa ku endla leswi lavekaka ,
57001009	ndzi hlawula ku ku kombela hi ndlela ya rirhandzu , mina Pawulo ndzi nga munhu la dyuhaleke , kambe naswona ndzi nga mubohiwa sweswi , hikwalaho ka Kriste Yesu .
57001010	Ndzi ri , ndza ku kombela hikwalaho ka n'wananga Onesima , loyi ndzi nga hundzuka tata wa yena , sweswi ndzi nga ekhotsweni ,
57001011	loyi khale a a nga ku pfuni nchumu , kambe sweswi ú hundzukile la pfunaka ngopfu , eka mina na wena .
57001012	Ndzi n'wi tlherisele eka wena , ku ri ku ku rhumela mbilu ya mina ya xiviri .
57001013	A ndzi ta va ndzi tsakile ku n'wi khoma a tshama na mina kwala , leswaku a ta ndzi tirhela , a siva wena enkarhini wa ku bohiwa ka mina ekhotsweni hikwalaho ka Evhangeli .
57001014	Kambe a ndzi lavanga ku endla nchumu ehandle ka mpfumelelo wa wena , leswaku tintswalo ta wena ti nga kombiwi hi ku sindzisiwa , kambe ku ri hi ku titwa ka wena .
57001015	Kumbexana leswi endleke leswaku Onesima a susiwa nkarhinyana le ka wena , hileswaku u ta tlhela u va na yena hi masiku ,
57001016	a nga ha ri hlonga , kambe a ri la tlulaka hlonga hi xiyimo , a va makwavo la rhandzekaka ; eka mina , ú rhandzeka swinene , kambe eka wena , ú ta rhandzeka ku tlula sweswo , a ri munhu , ni makwenu eHosini .
57001017	Hikokwalaho , loko u ndzi vona ndzi ri mutirhi-kuloni , n'wi amukele tanihi loko u amukela mina .
57001018	Loko a ku dyoherile hi swin'wana , kumbe a ri ni nandzu wa swin'wana eka wena , swi lave eka mina .
57001019	Mina Pawulo , ndzi tsala leswi hi ndzexe , hi xandla xa mina , ndzi ri : “ Ndzi ta hakela ! ” — ehandle ka ku vula leswaku wena hi xiviri , u leswi u nga swona hikwalaho ka mina .
57001020	Ina makwerhu , ndzi lava ku vuyeriwa hi tlhelo ra wena eHosini . Nyika mbilu ya mina matimba lamantshwa ya ka Kriste .
57001021	Hi ku tshemba ku yingisa ka wena , ndza ku tsalela ndzi ri karhi ndzi tiva leswaku u ta endla ku tlula ni leswi ndzi swi vulaka .
57001022	Naswona , ndzi lunghisele yindlu yo tshama eka yona , hikuva ndzi ni ku tshemba leswaku , hikwalaho ka mikhongelo ya n'wina hinkwenu , ndzi ta tlheriseriwa eka n'wina .
57001023	Epafra , mubohiwa-kulorhi hikwalaho ka Kriste Yesu , wa ku rungula .
57001024	swi tano na Marka , na Aristarko , na Demasi , na Luka , va nga vatirhi-kulorhi : Na vona va ku rungula .
57001025	Tintswalo ta Hosi Yesu Kriste a ti ve ni mimoya ya n'wina .
58001001	Hi minkarhi leyo tala ni tindlela leto tala , Xikwembu xi vulavurile khale na vatatana , hi milomo ya vaprofeta .
58001002	Kambe emasikwini lawa yo hetelela , xi vulavurile na hina hi N'wana , loyi xi n'wi vekeke ku va mudyandzhaka wa swilo hinkwaswo , loyi naswona xi tumbuluxeke tilo ni misava ha yena .
58001003	Hi yena loyi ku kwetsima ka Xikwembu ku tikombaka eka yena , kutani ú tekelele leswi Xikwembu xi nga swona hi xiviri xa xona ; naswona ú tamele ntumbuluko hinkwawo hi rito ra yena ra matimba . Loko a hlantswile swidyoho swa vanhu , ú tshamile evokweni ra xinene ra Loyi a nga ni vukulu hinkwabyo , ehenhla matilweni ,
58001004	a va la tlulaka ngopfu tintsumi hi vukulu , tanihi leswi a kumeke vito leri tlulaka hi vukulu mavito ya tona .
58001005	Xana hi yihi ntsumi leyi Xikwembu xi tshamaka xi ku eka yona : “ U n'wananga , namuntlha ndzi ku tswarile ” ; “ Ndzi ta va tatana eka yena , yena a va n'wana eka mina ” xana ?
58001006	Nakambe , loko xi tisa N'wana wa xona wa mativula emisaveni , xi te : “ Hinkwato tintsumi ta Xikwembu a ti n'wi nkhinsamele ! ”
58001007	Hi tlhelo ra tintsumi , xi te : “ Xikwembu xi endla tintsumi ta xona emimoya , na malandza ya xona emalangavi ya ndzilo . ”
58001008	Kambe hi tlhelo ra N'wana , xi te : “ Xiluvelo xa wena , we Xikwembu , i xa minkarhi ni minkarhi , nhonga ya wena ya vuhosi i nhonga ya ku lulama .
58001009	U rhandzile ku lulama , u vengile ku homboloka . Hikokwalaho Xikwembu , Xikwembu xa wena , xi ku cherile mafurha ya ntsako lowukulu ku tlula vanakuloni . ”
58001010	Naswona xi te : “ Wena Hosi , u vekile masungulo ya misava eku sunguleni , ni matilo i ntirho wa mavoko ya wena ;
58001011	swi ta lova , kambe wena u kona hi masiku hinkwawo ; swi ta hlakala hinkwaswo ku fana ni xiambalo ,
58001012	u ta swi petsa ku fana ni xifunengelo , kutani swi ta hundzuka swi va swin'wana ; kambe wena wa ha ri leswi u nga swona , ni malembe ya wena a ma nga heli . ”
58001013	Xana Xikwembu xi tshama xi byela yihi ntsumi xi ku : “ Tshama evokweni ra mina ra xinene , ndzi kondza ndzi veka valala va wena ehansi ka minkondzo ya wena ” xana ?
58001014	Xana tintsumi hinkwato a hi mimoya leyi tirhelaka Xikwembu , leyi rhumiweke ku pfuna vanhu lava fanelaka ku kuma ku ponisiwa xana ?
58002001	Hikokwalaho , hi fanele ku hlayisa swinene timhaka leti hi ti tweke , leswaku hi ta ka hi nga hambuki endleleni ya tona .
58002002	Hikuva loko mhaka leyi vuriweke hi tintsumi yi tiyisiwile , ni loko ku tlula ka milawu ni ku tiarisa hinkwako ku kumile ku biwa loku fanekelaka ,
58002003	xana hina hi nga pona hi ndlela yihi , loko hi nyenya ku ponisiwa lokukulu ko tano xana ? Hosi yi vurile ta ku ponisiwa loku , ka ha ri eku sunguleni , kutani ku tlhela ku tiyisiwa eka hina hi lava va tweke timhaka ta kona .
58002004	Xikwembu na xona a xi ri karhi xi tiyisa vumbhoni bya kona hi ku endla swikombiso ni swihlamariso ni mahlori ya tinxaka-xaka , ni ku avela tinyiko ta Moya lowo Kwetsima hi ku rhandza ka xona .
58002005	Misava leyi yi taka , yona leyi hi vulavulaka hi yona , Xikwembu a xi yi vekanga emavokweni ya tintsumi .
58002006	Kun'wana ku vuriwile vumbhoni lebyi nge : “ Munhu i ncini leswaku u va ni mhaka na yena , kumbe n'wana wa munhu leswaku u tikarhatela yena xana ?
58002007	U n'wi vekile a va hansi ka tintsumi nkarhinyana , u n'wi tlhandlekile harhi ya ku kwetsima ni ku twala enhlokweni ;
58002008	u vekile hinkwaswo swi va hansi ka minkondzo ya yena . ” Kutani ke , loko Xikwembu xi vekile hinkwaswo ehansi ka minkondzo ya yena , swi vula leswaku a xi siyanga xilo ni xin'we xi nga ri hansi ka yena . Kambe , hilaha timhaka ti yimeke hakona , hina a hi si kota ku vona swilo hinkwaswo swi ri hansi ka yena .
58002009	Kambe hi vona Yesu , loyi a nga endliwa ku va hansi ka tintsumi nkarhinyana , sweswi a nga nyikiwa ku kwetsima ni ku twala swi va harhi ya vuhosi enhlokweni ya yena , hi mhaka ya ku twisiwa ku vaviseka ka rifu ; a swi ri leswaku , hi tintswalo ta Xikwembu , a twa nhlomulo wa rifu hikwalaho ka munhu un'wana ni un'wana .
58002010	Hikuva a swi fanela leswaku Xikwembu , lexi swilo hinkwaswo swi hanyelaka xona ni ku hlayisiwa hi xona , loko xi fikisa vana va xona lavo tala eku kwetsimeni , xi endla leswaku murhangeri wa ku ponisiwa ka vona a va loyi a hetisekeke , hi mhaka ya ku vaviseka ka yena .
58002011	Hambi a ri Yesu loyi a basisaka vanhu eswidyohweni , hambi va ri lava basisiwaka , hinkwavo va huma eka Tatana un'we . Hi yona mhaka leyi endlaka leswaku Yesu a nga khomiwi hi tingana ku va vula vamakwavo ,
58002012	a ku ka Xikwembu : “ Ndzi ta twarisa vito ra wena eka vamakwerhu , ndzi ta ku dzunisa hi tinsimu exikarhi ka nhlengeletano . ”
58002013	A engeta a ku : “ Ndzi ta veka ku tshemba ka mina eka xona . ” Nakambe a ku : “ Hi mina loyi , kun'we ni vana lava Xikwembu xi ndzi nyikeke vona . ”
58002014	Hikokwalaho , leswi vana va nga va nyama ni ngati yin'we hinkwavo , swi tano na yena : I wa ntumbuluko wun'we na vona leswaku , hi rifu ra yena , a ta kota ku herisa loyi a nga ni matimba ya rifu , a nga yena Diyavulosi ,
58002015	kutani a ntshunxa hinkwavo lava a va ri evuhlongeni vutomi bya vona hinkwabyo , hi mhaka ya ku chava rifu .
58002016	Hikuva , hakunene , a hi tintsumi leti a tikarhatelaka tona , kambe ú tikarhatela vatukulu va Abrahama .
58002017	Hikokwalaho swi nga fanela leswaku a endliwa la fanaka ni vamakwavo hi matlhelo hinkwawo , a ta va Muprista Lonkulu wa tintswalo ni loyi a tshembekeke entirhweni wa Xikwembu , leswaku a susa swidyoho swa vanhu .
58002018	Hikuva leswi na yena a nga twa ku vaviseka ni ku ringiwa , wa swi kota ku pfuna lava ringiwaka .
58003001	Loko swi ri tano , vamakwerhu lava hlawulekeke , lava na n'wina mi averiwaka ku vitaniwa ka le tilweni , anakanyani Yesu , murhumiwa wa Xikwembu ni Muprista Lonkulu wa vukhongeri bya hina .
58003002	Ú tshembekile eka Loyi a n'wi hlawuleke , tanihi Muxe loyi na yena a a tshembekile endlwini hinkwayo ya Xikwembu .
58003003	Hambiswiritano , Yesu ú hlayiwile a ri loyi ku dzuneka ku n'wi faneleke ngopfu ku tlula Muxe , tanihi leswi muaki wa yindlu a dzunisiwaka ku tlula yindlu ya kona .
58003004	Hikuva yindlu yin'wana ni yin'wana yi akiwile hi munhu , kambe muaki wa swilo hinkwaswo i Xikwembu .
58003005	Kutani ke , Muxe a a tshembekile endlwini hinkwayo ya Xikwembu tanihi nandza , leswaku a veka vumbhoni bya swilo leswi a swa ha ta fanela ku vuriwa endzhaku .
58003006	Kambe Kriste , ú tshembekile tanihi n'wana la nga n'wini endlwini ya Xikwembu . Kutani hina hi yindlu ya xona , loko hi khomelela hi tiya , eku tshembeni ni le ku tlangeleni ka hina hi tlhelo ra swilo leswi hi swi langutelaka .
58003007	Hikokwalaho , swi fana ni leswi vuriwaka hi Moya lowo Kwetsima loko wu ku : “ Namuntlha , loko mi twa rito ra Xikwembu ,
58003008	mi nga nonon'hwisi timbilu ta n'wina , kukotisa leswi mi tshamaka mi swi endla loko mi xi pfukerile , siku leri mi nga xi ringa ha rona emananga .
58003009	Vatata wa n'wina va ringetile ku ndzi ringa kona , ku vula Xikwembu , kutani va vonile mintirho ya mina ku ringana malembe ya 40 .
58003010	Hikwalaho ka swona , ndzi hlundzukele vanhu va rixaka rero , ndzi ku : ‘ Timbilu ta vona ti huma endleleni masiku hinkwawo , a va tivanga tindlela ta mina . ’
58003011	Hikokwalaho , ndzi hlambanyile evukarini bya mina , leswaku va nga ka va nga ngheni eku wiseni ka mina . ”
58003012	Vamakwerhu , tivoneleni leswaku ku nga vi na un'we exikarhi ka n'wina la nga ni mbilu yo biha , leyi nga riki na ku pfumela , kutani a hambukela kule ni Xikwembu lexi hanyaka .
58003013	Kambe khongotelanani masiku hinkwawo , loko ma ha twa rito leri nge “ namuntlha ” , leswaku ku nga vi na un'we exikarhi ka n'wina loyi a tinonon'hwisaka hi ku xisiwa hi vudyoho .
58003014	Hikuva hi ni ku averiwa eka Kriste ntsena loko hi khomelela hi tiya ku yisa emakumu , eku tshembeni ka hina loku ko sungula ,
58003015	enkarhini lowu ka ha vuriwaka marito lama nge : “ Namuntlha , loko mi twa rito ra Xikwembu , mi nga nonon'hwisi timbilu ta n'wina , kukotisa leswi mi tshamaka mi swi endla loko mi xi pfukerile . ”
58003016	Xana i vamani lava tweke marito lawa , kambe va vuya va xi pfukela , xana ? Xana a va nga ri hinkwavo lava sukeke le Egipta , va fambisiwa hi Muxe , xana ?
58003017	Kutani a va ri vamani lava xi nga va karihela hi malembe ya 40 xana ? Xana a hi lava va dyoheke , lava mintsumbu ya vona yi weke yi sala emananga xana ?
58003018	Kutani Xikwembu xi hlambanyele vamani leswaku “ va nga ka va nga ngheni eku wiseni ka xona ” xana ? Xana a xi nga vuli vona lava a va tiarisa xana ?
58003019	Hikokwalaho , ha swi vona leswaku va tsandzekile ku nghena eku wiseni , hi mhaka ya ku kala ku pfumela .
58004001	Hikokwalaho , loko xitshembiso xa ku nghena eku wiseni ka Xikwembu xa ha ri kona , a hi chaveni leswaku kumbe un'wana wa n'wina a nga tshuka a kumiwa a tsandzekile ku fika kona .
58004002	Hikuva Mahungu Lamanene ma tile eka hina ku fana swinene ni leswi ma nga ta eka vona ; kambe Mahungu lawa va ma tweke a ma va pfunanga nchumu , hikuva a ma kumananga ni ku pfumela eka vona lava va ma tweke .
58004003	Hina lava pfumeleke , hi hina hi nghenaka eku wiseni koloku , hilaha Xikwembu xi nga te : “ Ndzi hlambanyile evukarini bya mina ndzi ku : ‘ Va nga ka va nga ngheni eku wiseni ka mina ! ’ ” Xi vurile sweswo hambileswi mintirho ya xona a yi hetisekile hi mpfhuka misava yi tumbuluka .
58004004	Hikuva kun'wana eMatsalweni ku vulavuriwa hi ta siku ra vu-7 hi ndlela leyi , va ku : “ Hi siku ra vu-7 , Xikwembu xi wisile emintirhweni ya xona hinkwayo . ”
58004005	Mhaka yoleyo yi vuriwa kambe va ku : “ Va nga ka va nga ngheni eku wiseni ka mina . ”
58004006	Hikokwalaho , leswi swa ha tiyeke leswaku van'wana va ta nghena kona , ni leswi lava kumeke Mahungu Lamanene eku sunguleni va tsandzekeke ku nghena hi mhaka ya ku tiarisa ka vona ,
58004007	Xikwembu xi engeta xi veka rin'wana siku , xi ku : “ Namuntlha ! ” Xi ri vula hi nomo wa Davhida endzhaku ka nkarhi wo leha swinene , hi marito lawa ya ha ku vuriwaka , lama nga te : “ Namuntlha , loko mi twa rito ra xona , mi nga nonon'hwisi timbilu ta n'wina . ”
58004008	Hikuva loko onge Yoxuwa a a va nyikile ku wisa , ingi Xikwembu xi nga vulavulanga hi ta siku rin'wana endzhaku ka sweswo .
58004009	Hikokwalaho , ku wisa ka ha ri kona eka vanhu va Xikwembu .
58004010	Hikuva loyi a nghenaka eku wiseni ka Xikwembu , na yena wa wisa emintirhweni ya yena , kukota leswi Xikwembu xi wiseke emintirhweni ya xona .
58004011	Loko swi ri tano , a hi ringeteni hi matimba ku nghena eku wiseni koloko , leswaku ni un'we a nga wi hi ku tiarisa loku fanaka ni ka vona .
58004012	Hikuva Rito ra Xikwembu ra hanya , naswona ra tirha , ri kariha ku tlula tlhari rin'wana ni rin'wana leri lotiweke matlhelo mambirhi , ri tlhava ku ya fika emahlanganeni ya hika ni moya , ni ya marhambu ni mongo , ri kota ku hlaya mianakanyo ni makungu ya mbilu .
58004013	Emahlweni ka Xikwembu , ku hava ni xivumbiwa ni xin'we lexi tumbeleke . Hinkwaswo swi lo tlàngàndlà , erivaleni , emahlweni ka Loyi hi fanelaka ku tihlamulela eka yena .
58004014	Loko swi ri tano , leswi hi nga ni Muprista Lonkulu swinene loyi a tsemakanyeke matilo , a nga yena Yesu N'wana wa Xikwembu , a hi khomeni hi tiya evukhongerini bya hina .
58004015	Hikuva Muprista Lonkulu loyi hi nga na yena a hi loyi a tsandzekaka ku hi twela vusiwana emikarhalweni ya hina , kambe hi loyi a ringiweke hi matlhelo hinkwawo ku fana na hina , ntsena yena a nga dyohanga .
58004016	Hikokwalaho , a hi tshineleni kusuhi ni xiluvelo xa tintswalo , hi ri ni ku tshemba leswaku hi ta tsetseleriwa ni ku kuma tintswalo leti nga ta hi pfuna eminkarhini ya ku pfumala .
58005001	Muprista un'wana ni un'wana Lonkulu , leswi a hlawuriweke exikarhi ka vanhu , ú vekiwile leswaku a ta yimela vanhu eku hlanganeni ka vona ni Xikwembu , ni leswaku a humesa tinyiko ni magandzelo hikwalaho ka swidyoho swa vona .
58005002	A nga kota ku tirha hi vukhwatsi eka lava nga tiviki nchumu ni ka lava hambukaka endleleni , leswi na yena a rhendzeriweke hi minkarhalo .
58005003	Hi mhaka ya sweswo wa boheka ku tihumesela magandzelo hikwalaho ka swidyoho swa yena , swin'we ni ku humesela vanhu .
58005004	Naswona , munhu a nga tihlawuleli ntirho lowu wo dzuneka , kambe ú vitaniwa hi Xikwembu , kukota leswi swi nga endliwa eka Aroni .
58005005	Swi ve tano na yena Kriste : A nga titlakusanga ku endliwa Muprista Lonkulu , kambe ú lo vekiwa hi Xikwembu , lexi nga te eka yena : “ U n'wananga , namuntlha ndzi ku tswarile . ”
58005006	Kun'wana xi vurile nakambe xi ku : “ U muprista hilaha ku nga heriki , hileswi u nga wa rixaka rin'we na Melkisedeke . ”
58005007	Emasikwini ya yena ya ku hanya la misaveni , Yesu ú khongerile ni ku kombela hi ku titsongahata , a huwelela hi matimba ni ku rila hi mihloti , eka Xikwembu lexi a xi ri ni matimba ya ku n'wi ponisa eku feni , kutani ú yingisiwile hikwalaho ka xichavo xa yena .
58005008	Hambileswi a a ri N'wana wa Xikwembu , ú dyondzile ku yingisa hi mhaka ya ku xaniseka ka yena .
58005009	Kutani loko a endliwile la hetisekeke , ú hundzukile xihlovo xa ku ponisiwa loku nga heriki eka hinkwavo lava va n'wi yingisaka ,
58005010	hikuva ú vekiwile Muprista Lonkulu hi Xikwembu , hileswi a nga wa rixaka rin'we na Melkisedeke .
58005011	Eka mhaka leyi , hi ni leswo tala leswi hi nga swi vulaka , leswi swi nonon'hwaka ku swi hlamusela , hikuva tindleve ta n'wina a ta ha twi .
58005012	Hikuva hambileswi sweswi a mi fanele ku va vadyondzisi , ma ha lava ku dyondzisiwa na kambe tidyondzo to sungula ta Rito ra Xikwembu , hi munhu un'wana . Ma ha lava ntswamba , ku nga ri swakudya leswi tiyeke .
58005013	Un'wana ni un'wana loyi a hanyaka hi ntswamba , a nga si kuma dyondzo ya leswo lulama , hikuva i xihlangi .
58005014	Kambe swakudya leswi tiyeke i swa lava kuleke , i swa lava miehleketo ya vona yi vupfeke , lava toloveleke ku hlawula leswinene eka leswo biha .
58006001	Hikokwalaho , a hi tshikeni ku yima eka tidyondzo leto sungula ta vukriste , kutani hi kongoma eku hetisekeni . Hi nga ha tlheli hi dyondzisa nakambe hi ta masungulo , ti nga ta ku hundzuka eka mintirho leyi nga pfuniki nchumu , ni ta ku pfumela eka Xikwembu ,
58006002	ni dyondzo ehenhla ka ta ku tibasisa , ni ta ku tlhandleka vanhu emavoko , ni ta ku pfuka ka vafi , ni ta siku ra ku avanyisiwa ka makumu .
58006003	Kutani sweswo , hi ta swi endla loko Xikwembu xi pfumela .
58006004	Hikuva lava va tshamaka va voningiwa hi Xikwembu , lava nantsweke nyiko ya le tilweni , lava averiweke Moya lowo Kwetsima ,
58006005	lava nga nantswa ku nandziha ka Rito ra Xikwembu ni matimba ya swa minkarhi leyi taka ,
58006006	loko kutani va tlhelela endzhaku , a swi endleki ku va vuyisela kambe eku hundzukeni ; va tlhela va vamba N'wana wa Xikwembu , va n'wi hundzula xihlekiso .
58006007	Loko misava yi nwile mati ya mpfula leyi talaka ku na ehenhla ka yona , ni loko yi mirisa swimila leswi pfunaka lava va yi rimaka , yi kuma minkateko leyi humaka eka Xikwembu .
58006008	Kambe loko yi mirisa mitwa ni swigatlu , a yi pfuni nchumu , kutani yi le kusuhi ni ku rhukaniwa ; makumu ka yona i ku tshwa .
58006009	Niloko hi vulavurisa sweswo , a hi kanakani hi tlhelo ra n'wina , varhandziwa , hikuva mi tiva leswi nga swinene ku tlula swin'wana , leswi swi nga mi fikisaka eku ponisiweni .
58006010	Hikuva Xikwembu a xi na mona , xi nga ka xi nga rivali ntirho wa n'wina ni rirhandzu leri mi ri kombeke hi vito ra xona , hi ku tirhela vahlawuriwa va xona , hilaha mi swi endlaka hakona nisweswi .
58006011	Kutani hi navela ngopfu leswaku un'wana ni un'wana wa n'wina a komba ku chivirika koloko ku ya fika emakumu , ku kondza loko ku langutela ka n'wina ku hetiseka .
58006012	A hi lavi leswaku mi va lavo loloha , kambe hi lava leswaku mi fana ni vanhu lava sweswi va kumaka leswi va tshembisiweke swona , hi mhaka ya ku pfumela ka vona ni ku lehisa timbilu .
58006013	Loko Xikwembu xi tshembisile Abrahama , leswi a ku ri hava un'wana la nga nkulu eka xona loyi a xi ta hlambanya hi vito ra yena , xi lo tihlambanyela hi xoxe ,
58006014	xi ku : “ Hakunene ndzi ta ku katekisa , ndzi ku andzisa . ”
58006015	Hi ndlela yoleyo Abrahama , hi ku lehisa mbilu , ú kumile leswi a tshembisiweke swona .
58006016	Loko vanhu va hlambanya , va hlambanya hi loyi a nga nkulu eka vona , kutani etimhakeni ta vona ta ku kanetana , ku hlambanya swi heta ni ku tiyisa mhaka .
58006017	Hikokwalaho , loko Xikwembu xi naverile ku kombisa hi ndlela leyi khorwisaka , eka lava a va ri vadyandzhaka va xitshembiso , leswaku xi nga ka xi nga tlheleli endzhaku emakungwini ya xona , xi swi tiyisile hi ku hlambanya .
58006018	Sweswi ke , ku ni swilo swimbirhi leswi nga hundzukiki , leswi eka swona swi nga endlekiki leswaku Xikwembu xi kumeka xi ri muhembi . Kutani hina lava hi chaveleke eka xona , hi ta tiya nhlana swinene , hi amukela hi mandla mambirhi ku langutela loku ku vekiweke emahlweni ka hina .
58006019	Ku langutela loku ku fana ni mhingu ya moya leyi tiyeke ni ku tshembeka ; yi nghena ku ya fika ni le gandzelweni ra le ndzeni leri nga ndzhaku ka nguvu ya xisirhelelo .
58006020	Yesu ú nghenile kona ku va murhangeri hikwalaho ka hina , yena la vekiweke Muprista Lonkulu hilaha ku nga heriki , hileswi a nga wa rixaka rin'we na Melkisedeke .
58007001	Melkisedeke yoloye a a ri hosi ya Salema ni muprista wa Xikwembu xa le henhla-henhla , loko Abrahama a vuya hi le ku dlayeni ka tihosi . Melkisedeke ú hlangane na yena , a n'wi katekisa ;
58007002	kutani Abrahama a n'wi pambulela vukhume bya hinkwaswo leswi phanghiweke . Xo sungula , vito ra “ Melkisedeke ” loko ri hlamuseriwa , ri vula “ hosi ya ku lulama ” ; xa vumbirhi , i “ hosi ya Salema ” , hileswaku “ hosi ya ku rhula ” .
58007003	Tata wa yena a nga tiviwi , hambi a ri mana wa yena , kumbe mavito ya vakokwa wa yena . Masiku ya yena a ma na masungulo , hambi byi ri vutomi bya yena , a byi na makumu . Ú fana ni N'wana wa Xikwembu , kutani ú ya emahlweni a ri muprista hilaha ku nga heriki .
58007004	Vonani hilaha a nga nkulu hakona ! Abrahama , yena kokwa wa hina , ú n'wi nyikile vukhume bya leswi a swi phangheke enyimpini .
58007005	Kutani vatukulu va Levhi lava nyikiweke ntirho wa vuprista , va pfumeleriwa hi Nawu ku amukela vukhume lebyi humesiwaka hi vanhu , hileswaku lebyi humesiwaka hi vamakwavo , kasi na vona vamakwavo lava i vatukulu va Abrahama .
58007006	Kambe munhu loyi , hambileswi a nga riki wa rixaka ra Valevhi , ú amukele vukhume byo huma eka Abrahama , a tlhela a katekisa Abrahama loyi a a ri ni switshembiso .
58007007	Ku hava ku kaneta leswaku lontsongo ú katekisiwa hi lonkulu .
58007008	Hi tlhelo rin'we , vukhume byi amukeriwa hi vanhu lava faka ; kasi hi tlhelo lerin'wana , byi amukeriwa hi munhu loyi Matsalwa ma vulaka leswaku wa hanya .
58007009	Naswona , munhu a nga vula leswaku Levhi hi yexe , loyi a amukelaka vukhume , ú byi humesile loko Abrahama a ri karhi a byi humesa ,
58007010	hikuva a a ha ri endzeni ka kokwa wa yena Abrahama loko Melkisedeke a hlangana na yena .
58007011	Kutani ke , loko onge ku hetiseka ka vanhu ku endlekile hi mhaka ya vuprista bya va ka Levhi ( hikuva ehansi ka byona vanhu va nyikiwile Nawu ) , xana a ka ha laveka yini , ku ka muprista un'wana “ wa rixaka rin'we na Melkisedeke ” a humelela , ematshan'wini ya ku va ni loyi a vuriwaka “ wa rixaka rin'we na Aroni ” xana ?
58007012	Hikuva loko vuprista byi hundzuka , na wona Nawu swa fanela leswaku wu hundzuka .
58007013	Munhu loyi swilo leswi swi vuriwaka ehenhla ka yena , a a ri wa rixaka rin'wana , naswona eka rona a ku si huma ni un'we loyi a tshamaka a tirha le alitarini .
58007014	Hikuva swi le rivaleni leswaku Hosi ya hina yi humile erixakeni ra va ka Yuda , kutani Muxe a nga vulanga nchumu ehenhla ka rona hi tlhelo ra vaprista .
58007015	Mhaka ya kona yi le rivaleni ni ku tlula kwalaho , hileswi ku humeleleke muprista un'wana loyi a fanaka na Melkisedeke ,
58007016	loyi a nga va muprista , ku nga ri hi ku landza milawu ni swileriso swa vanhu , kambe ku ri hi matimba ya vutomi lebyi nga onhakiki .
58007017	Hikuva Matsalwa ma vekile vumbhoni ehenhla ka yena , ma ku : “ U muprista hilaha ku nga heriki , hileswi u nga wa rixaka rin'we na Melkisedeke . ”
58007018	Hi tlhelo , xileriso lexa khale xi tshikiwile , hikuva a xi pfumala matimba , naswona a xi nga pfuni nchumu
58007019	( hikuva Nawu a wu endlanga xilo ni xin'we xi va lexi hetisekeke ) ; hi tlhelo rin'wana ku tisiwile ku langutela lokuntshwa , loku ha kona hi tshinelelaka Xikwembu .
58007020	Naswona , leswi a swi endliwanga ehandle ka ku hlambanya . Lava nga vekiwa vaprista khale , va vekiwile entirhweni wa vona ehandle ka ku hlambanya ,
58007021	kambe Yesu ú vekiwile muprista hi ku hlambanya ka Xikwembu , lexi nga te ka yena : “ Hosi yi hlambanyile , kutani a yi nga tlheleli ndzhaku ; yi te : ‘ U muprista hilaha ku nga heriki . ’ ”
58007022	Leswi swi endla leswaku Yesu a va mutiyisi wa ntwanano wa ku antswa .
58007023	Vaprista va khale a va tele , hikuva , hi mhaka ya rifu , a va tsandzeka ku ya emahlweni ni ntirho wa vona .
58007024	Kasi ntirho wa yena wa vuprista , Yesu ú wu khomela makumu , hikuva ú hanya hi masiku ni masiku .
58007025	Hikokwalaho , wa swi kota minkarhi hinkwayo ku ponisa lava tshinelelaka Xikwembu ha yena , leswi a hanyaka hi masiku hinkwawo ni ku va khongelela .
58007026	A swi fanela leswaku hi va ni Muprista Lonkulu wo kota sweswo , wo hlawuleka , wo pfumala nandzu , wo kala xivati , wo hambana ni vadyohi , la tlakusiweke ehenhla ka matilo .
58007027	Ú hambanile ni vaprista lavakulu lavaya : A nga boheki ku rhanga a tihumesela , masiku hinkwawo , magandzelo yo riha swidyoho swa yena , a nga si humesela vanhu van'wana emagandzelo yo riha swidyoho swa vona . E-e ! Leswi , ú swi endlile kan'we loko a tinyiketile hi yexe .
58007028	Hakunene Nawu wu veka vanhu leswaku va va vaprista lavakulu , hambileswi va nga riki na matimba ; kambe rito ra ku hlambanya leri teke endzhaku ka Nawu , ri veka N'wana ku va Muprista , yena loyi a hetisekeke hilaha ku nga heriki .
58008001	Kutani ke , nhloko-mhaka ya leswi hi swi vulaka hi leyi : Hi ni Muprista Lonkulu wo tani hi yena , loyi a tshameke evokweni ra xinene ra xiluvelo xa vuhosi ematilweni ,
58008002	la tirhaka exivandleni lexi hlawulekeke ni le Ntsongeni wa xiviri , lowu yimisiweke ku nga ri hi munhu kambe hi Hosi .
58008003	Muprista Lonkulu un'wana ni un'wana ú vekiwile leswaku a humesa tinyiko ni magandzelo ; hi ndlela yoleyo swa fanela leswaku Muprista wa kona na yena a va ni swin'wana leswi a swi humesaka .
58008004	Loko onge a ha ri laha misaveni , a a nga ta va muprista nikutsongo , hikuva vaprista lava humesaka tinyiko hi ku lerisa ka Nawu , va kona ;
58008005	va tirha ntirho lowu nga xifaniso ni ndzhuti wa leswi tirhiwaka ematilweni . Swi fana na Muxe : Loko a lavile ku yimisa Ntsonga , ú lerisiwile hi Xikwembu , lexi nga te : “ U vona leswaku u endla hinkwaswo hi ku landza leswi u kombiweke swona entshaveni . ”
58008006	Kambe hilaha timhaka ti yimeke hakona , Kriste ú kumile ntirho lowu tlulaka ngopfu lowa khale hi ku saseka , tanihi leswi ntwanano lowu a nga muyimeri wa wona wu nga wa ku antswa , hikuva lowa khale wu bohiwile hi ku ya hi switshembiso leswi nga swa ku antswa .
58008007	Loko onge ntwanano wolowo wo sungula a wu vanga na swihoxo , a ku nga ta laveka wun'wana wa vumbirhi .
58008008	Hikuva Xikwembu xi vona ku hoxa eka vanhu va xona , loko xi ku : “ Masiku ma ta , ku vula Hosi , lawa ndzi nga ta endla ntwanano lowuntshwa ni Vaisraele , hambi va ri va ka Yuda .
58008009	Wona wu nga ka wu nga fani ni lowu ndzi wu endleke khale ni vatata wa vona , siku ndzi va khomeke hi voko , ndzi va humesa etikweni ra Egipta . Ntwanano wa mina lowu , va wu tshovile , hikokwalaho a ndza ha tikarhatelanga vona , ku vula Hosi .
58008010	Lowu hi wona ntwanano lowu ndzi nga ta wu endla ni Vaisraele , endzhaku ka masiku walawo , ku vula Hosi : Ndzi ta nghenisa milawu ya mina emiehleketweni ya vona , ndzi yi tsala etimbilwini ta vona , kutani ndzi ta va Xikwembu xa vona , vona va va vanhu va mina .
58008011	A ku nga ha vi na loyi a dyondzisaka muakelani kumbe makwavo , a ku : ‘ Tiva Hosi ! ’ hikuva vanhu hinkwavo va ta ndzi tiva , ku sukela eka lontsongo ku ya fika eka lonkulu .
58008012	Ndzi ta va rivalela ku homboloka ka vona , swidyoho swa vona a ndzi nga ha swi tsundzuki . ”
58008013	Loko Xikwembu xi vulavula hi “ ntwanano lowuntshwa ” , xi teka lowo sungula wu va lowu nga ha tirhiki ; kutani leswi swi nga ha tirhiki , leswi hlakalaka , swi le kusuhi ni ku nyamalala .
58009001	Sweswi ke , hambi wu ri ntwanano lowo sungula a wu ri ni milawu ya magandzelele ni xivandla lexi hlawulekeke xo endliwa hi vanhu .
58009002	Hikuva a ku lunghisiwile ntsonga wa le handle , lowu a wu ri ni xitlhoma-timboni endzeni ka wona , ni tafula , ni swinkwa swo humesela Xikwembu ; vito ra wona i “ Xivandla xo Hlawuleka ” .
58009003	Le ndzhaku ka nguvu leya vumbirhi ya xisirhelelo , a ku ri ni ntsonga lowu vuriwaka “ Xivandla xo Hlawuleka ngopfu ” .
58009004	A wu ri ni alitari ya nsuku ya mirhi ya risuna , ni areka ya ntwanano leyi namekiweke hinkwako hi nsuku ; endzeni ka areka a ku ri ni nkambana wa nsuku wo hlayisa manna , ni nhonga ya Aroni leyi hlukeke matluka , ni maribye ya ntwanano .
58009005	Ehenhla ka areka ya ntwanano a ku ri ni tikerubu leto vangama leti a ti ungamerile xitshamu xa ndzivalelo . Kambe hi nga ka hi nga hlayi swilo leswi ha xin'we-xin'we .
58009006	Leswi swilo swa kona swi lunghisiweke hi ndlela yoleyo , vaprista va nghena kambe na kambe entsongeni wo rhanga wa le handle , va endla ntirho wa vona wa magandzelo .
58009007	Kasi eka ntsonga wa vumbirhi wa le mpfungwe , ku nghena ntsena Muprista Lonkulu , a nghena kan'we ntsena hi lembe , a nga siyi ngati leyi a tihumeselaka magandzelo ha yona , ni ku humesela swidyoho leswi tiko ri swi endleke ku nga ri ha vomu .
58009008	Hi mukhuva lowu , Moya lowo Kwetsima wu komba leswaku ndlela yo ya nghena exivandleni lexi hlawulekeke a yi si pfuleka , loko ntsonga wa le handle wa ha yimile .
58009009	Wona wu fanisa swa nguva leyi , kutani hi maendlele ya wona , ku humesiwa tinyiko ni magandzelo ; swona a swi koti ku miyeta ripfalo ra loyi a gandzelaka ,
58009010	kambe swo tirha eka swakudya , ni swakunwa , ni mikhuva leyo tala ya ku tibasisa , ni milawu ya swa miri leyi vekiweke , ku ko ku fika nkarhi wa ku ololoxa hinkwaswo .
58009011	Kambe Kriste ú tile a ri Muprista Lonkulu wa swilo leswinene leswi humeleleke , kutani ú tirha swa vuprista entsongeni lowu tlulaka mintsonga yin'wana hi vukulu ni ku hetiseka , lowu nga akiwangiki hi mavoko , hileswaku lowu nga riki wa laha misaveni leyi .
58009012	Ú nghenile kan'we ntsena exivandleni lexo hlawuleka ngopfu , kutani a nga tekanga ngati ya timbuti ni ya marhole ku ya gandzela hi yona , kambe ú lo gandzela hi ngati ya yena , a hi kumela ha yona ku kutsuriwa loku nga heriki .
58009013	Hikuva , leswi vanhu lavo ka va nga tenganga va hlawulekisiwaka hi ku kuma ku basisiwa emirini wa vona , loko va xuviwa hi ngati ya timbuti , ni ya tinkuzi , kumbe hi nkuma wa thokazi leri hisiweke ,
58009014	ngati ya Kriste yona yi ta va leyi tlurisaka ngopfu hi matimba ; hikuva Kriste ú tinyiketile hi yexe , hi moya lowu nga heriki , a nga ri na xivati emahlweni ka Xikwembu , kutani ngati ya yena yi basisa mapfalo ya hina emintirhweni leyi nga pfuniki nchumu , leswaku hi tirhela Xikwembu lexi hanyaka .
58009015	Hikokwalaho , hi yena muyimeri wa papila lerintshwa ra ndzhaka , leswaku lava vitaniweke , va ta kota ku amukela ndzhaka leyi nga heriki leyi va tshembisiweke yona ; hikuva ku humelele rifu leri ri va kutsulaka emilandzwini leyi a va ri na yona , ehansi ka papila lero rhanga .
58009016	Laha ku nga na papila ra ndzhaka , swi fanele ku kombisiwa swinene leswaku mutsari wa rona ú file .
58009017	Hikuva papila ra ndzhaka ri tirha ntsena loko mutsari wa rona a nga ha ri kona , hikuva loko a ha hanya , papila a ri koti ku tirha .
58009018	Hikokwalaho , hambi ri ri papila lero rhanga ra ndzhaka , a ri sungulanga ku tirha ehandle ka ngati :
58009019	Hikuva loko xileriso xin'wana ni xin'wana xa Nawu xi tivisiwile hi Muxe eka vanhu hinkwavo , ú tekile ngati ya marhole ni mati , a teka ni voya byo tshwuka ni matluka ya hisopa , a xuva ha swona buku ya Nawu ni vanhu hinkwavo ,
58009020	a ku : “ Leyi i ngati ya ntwanano lowu Xikwembu xi mi leriseke ta wona . ”
58009021	Hi mukhuva wolowo , ú xuvile hi ngati ya kona entsonga ni swibya hinkwaswo leswi tirhisiwaka eku gandzeleni .
58009022	Hikuva hakunene , ehansi ka Nawu , hi nga ku hinkwaswo swi basisiwa hi ku cheriwa ngati , kutani ehandle ka ku halatiwa ka ngati ku hava ku rivaleriwa ka swidyoho .
58009023	Loko swi ri tano , a swi fanerile leswaku swilo leswi swi fanisaka kunene swa le tilweni , swi basisiwa hi ndlela leyi ; kambe swilo swa le tilweni hi swoxe , a swi fanele ku basisiwa hi magandzelo lama tlulaka walawo .
58009024	Hikuva Kriste a nga nghenanga exivandleni lexo hlawuleka xo endliwa hi mavoko , lexi ngo va xifaniso ntsena xa lexa xiviri , kambe ú nghenile etilweni hi koxe , a ta humelela sweswi emahlweni ka Xikwembu ku hi yimela .
58009025	Naswona , a nga nghenanga kona ku ta tinyiketa kambe na kambe a va mhamba , kukota Muprista Lonkulu loko a nghena exivandleni lexi hlawulekeke lembe ni lembe , a ri ni ngati leyi yi nga riki ya yena .
58009026	Hikuva loko swi ri tano , Kriste a a ta va a fanele ku twisiwa ku vaviseka kambe na kambe , ku sukela loko misava yi tumbuluka . Kasi , hilaha swi nga hakona , ú humelele kan'we swi hela kwalaho , sweswi ku nga fika minkarhi ya makumu , a endlela ku susa xidyoho hi ku tinyiketa ka yena a va mhamba .
58009027	Tanihi leswi ku lulamisiweke leswaku vanhu va fa kan'we , kutani endzhaku ka swona ku ta ku avanyisiwa ,
58009028	swi tano na Kriste : Ú nyiketiwile kan'we ku rhwala swidyoho swa lavo tala ; hikokwalaho , ú ta humelela ra vumbirhi , ku nga ri ku ta susa swidyoho , kambe ku ta ponisa lava va n'wi languteleke hi ku hiteka .
58010001	Leswi Nawu wu nga ndzhuti ntsena wa leswo saseka leswi nga ta humelela , ematshan'wini ya ku va xivumbeko xa xiviri xa swilo swa kona , wu nga ka wu nga swi koti , hi magandzelo man'we ni lama humesiwaka kambe na kambe malembe hinkwawo , ku endla leswaku lava tshinelelaka Xikwembu va va lava hetisekeke .
58010002	Loko onge wu swi kotile , xana magandzelo a ma nga ta yima ku humesiwa xana ? Hikuva lava gandzelaka Xikwembu , loko onge va basisiwile hi ku hetiseka , a va ta titwa va nga ha ri na swidyoho !
58010003	Kasi , hi ku humesa magandzelo lawa , vanhu va tsundzuxiwa swidyoho swa vona , lembe rin'wana ni rin'wana .
58010004	Hikuva swi nga ka swi nga endleki leswaku ngati ya tinkuzi ni ya timbuti yi susa swidyoho .
58010005	Hikwalaho ka swona , loko Kriste a ri kusuhi ni ku ta laha misaveni , ú te ka Xikwembu : “ A wu navelanga timhamba ni magandzelo , kambe u ndzi vumbele miri .
58010006	Magandzelo lama hisiwaka ni timhamba to susa swidyoho , a wu swi tsakelanga .
58010007	Kutani ndzi te : ‘ Hi mina loyi , we Xikwembu , ndzi tile ku ta endla ku rhandza ka wena , hilaha swi nga tsariwa hakona ehenhla ka mina ebukwini ya Nawu . ’ ”
58010008	Eku sunguleni , ú te : “ A wu navelanga ni ku tsakela timhamba ni magandzelo , kumbe magandzelo lama hisiwaka ni timhamba leti susaka swidyoho . ” Ú vurile sweswo hambiloko swilo leswi swi humesiwa hi ku landza Nawu .
58010009	Kutani a engeta a ku : “ Vona , ndzi tile ku ta endla ku rhandza ka wena . ” Hikokwalaho , Yesu Kriste ú herisa leswo sungula leswaku a ta nghenisa leswa vumbirhi .
58010010	Kutani , leswi a endleke ku rhandza loku ka Xikwembu , hina hi endliwile lava hlawulekeke hi miri wa yena , lowu a wu nyiketeke ku va mhamba kan'we swi hela kwalaho .
58010011	Naswona , muprista un'wana ni un'wana ú yima a tirha ntirho wa yena masiku hinkwawo , a humesa kambe na kambe magandzelo yo fana , lama nga kotiki ku susa swidyoho ni siku ni rin'we .
58010012	Kasi Kriste ú humesile kan'we gandzelo rin'we ro susa swidyoho , a ri humesela vanhu va minkarhi hinkwayo , kutani ú yile a ya tshama evokweni ra xinene ra Xikwembu .
58010013	Ku sukela kwalaho ú yimele leswaku Xikwembu xi veka valala va yena ehansi ka minkondzo ya yena .
58010014	Hikuva , hi ku humesa magandzelo kan'we ntsena , ú endlile leswaku lava nga hlawulekisiwa , va kuma ku hetiseka loku nga heriki .
58010015	Moya lowo Kwetsima na wona wu veka vumbhoni bya swona eka hina ; hikuva wu rhange wu ku :
58010016	“ Lowu hi wona ntwanano , lowu ndzi nga ta wu endla na vona , endzhaku ka masiku walawo , ku vula Hosi : Ndzi ta nghenisa milawu ya mina etimbilwini ta vona , ndzi yi tsala emiehleketweni ya vona . ”
58010017	Kutani wu engeta wu ku : “ A ndzi nga ha tsundzuki kambe swidyoho swa vona , ni mintirho ya vona leyo homboloka . ”
58010018	Hikokwalaho , laha ku nga ni ku rivalela ka swilo leswi , magandzelo yo susa swidyoho a ya ha laveki .
58010019	Kutani ke , vamakwerhu , leswi hi nga ni xitshembo lexi tiyeke xa ku nghena exivandleni xo hlawuleka hikwalaho ka ku fa ka Yesu ,
58010020	hi ndlela leyintshwa , leyi hanyaka , leyi a hi pfuleleke yona yi hundza hi le xikarhi ka nguvu ya xisirhelelo ( wu nga miri wa yena ) ,
58010021	naswona , leswi hi nga ni Muprista wa matimba loyi a fumaka yindlu ya Xikwembu ,
58010022	a hi tshineleleni Xikwembu hi mbilu leyi namarhelaka ntiyiso ni ku pfumela loku hetisekeke ; timbilu ta hina leti xuviweke , a ti base ti hambana ni ripfalo lero biha , ni miri wa hina wu va lowu hlantswiweke hi mati layo tenga .
58010023	A hi khomeleleni hi tiya eku languteleni loku hi ku twarisaka , hi nga kanakani , hikuva loyi a hi tshembiseke wa tshembeka .
58010024	A hi laveni tindlela to pfuxana , hi kombana rirhandzu ni mintirho leyinene .
58010025	Hi nga tshiki ku hlengeletana , kukota leswi van'wana va toloveleke ku endla swona , kambe hi khongotelana , ngopfu-ngopfu leswi mi vonaka leswaku siku ra Hosi ri ya ri tshinela .
58010026	Loko hi dyoha ha vomu endzhaku ka loko hi nyikiwile ku tiva ntiyiso , a ka ha ri na mhamba yin'wana yo susa swidyoho ,
58010027	kambe ku lo sala ntsena ku langutela loku chavisaka ka ku avanyisiwa , ni vukari lebyi pfurhaka lebyi nga ta herisa valala va Xikwembu .
58010028	Munhu loyi a tlulaka nawu wa Muxe ú dlawa a nga tsetseleriwanga , loko vumbhoni bya vanhu vambirhi kumbe vanharhu byi humesiwile .
58010029	Kutani , xana mi ehleketa yini hi munhu loyi a soleke N'wana wa Xikwembu , a nga vuli nchumu hi ngati ya ntwanano leyi a nga hlawulekisiwa ha yona , a tlhela a rhuketela Moya wa tintswalo , xana ? Xana yena ú ta biwa hi nkhavi lowo vavisa ku yini ?
58010030	Hikuva ha n'wi tiva loyi a nga te : “ Ku rihisa i ka mina , hi mina ndzi nga ta ba vadyohi . ” A engeta a ku : “ Hosi yi ta avanyisa tiko ra yona . ”
58010031	I mhaka leyi chavisaka ku wela emavokweni ya Xikwembu lexi hanyaka .
58010032	Anakanyani masiku lama hundzeke lawa , kungateloko mi voningiwile , mi nga tiyisela eku lweni lokukulu ni le ku vavisekeni .
58010033	Nkarhi wun'wana a mi nyumisiwa emahlweni ka vanhu hi ku rhukaniwa ni ku xanisiwa ; nkarhi wun'wana a mi yima ni lava a va xanisiwa hi ndlela yoleyo .
58010034	Mi kombile tintswalo eka lava bohiweke ekhotsweni ; naswona mi swi tekile hi moya wa ku tsaka loko swilo swa n'wina swi phanghiwa , hikuva a mi tiva leswaku mi ni rifuwo leri tlulaka sweswo , leri nga ta va kona hilaha ku nga heriki .
58010035	Hikokwalaho , mi nga heli mbilu , hikuva ku tiyisela ku ni hakelo leyikulu .
58010036	Swa fanela leswaku mi tiyisela , leswaku mi ta kota ku endla ku rhandza ka Xikwembu , mi ta amukela leswi xi nga mi tshembisa swona .
58010037	Hikuva , hilaha Matsalwa ma vulaka hakona , “ Ka ha sele nkarhinyana ntsena , kutani loyi a taka ú ta fika , a nga ka a nga hlweli .
58010038	Nandza wa mina wo lulama , ú ta hanya hi ku pfumela , kutani loko a tlhelela endzhaku , moya wa mina a wu nga n'wi tsakeli . ”
58010039	Kutani hina a hi va ntlawa wa lava tlhelelaka endzhaku va ya eku loveni , kambe hi va ntlawa wa lava nga ni ku pfumela , leswaku hi hlayisa mimoya ya hina .
58011001	Kutani ke , ku pfumela i ku tshemba loku tiyeke ehenhla ka swilo leswi languteriwaka , ni ku kholwa swinene hi tlhelo ra swilo leswi nga voniwiki .
58011002	Hikuva ha kona , vanhu va khale va kumile ku nkhensiwa hi Xikwembu .
58011003	Hi ku pfumela , hi twisisa leswaku tilo ni misava swi tumbuluxiwile hi rito ra Xikwembu , hileswaku leswi voniwaka swi endliwile swi huma eka leswi nga voniwiki .
58011004	Hi ku pfumela , Avele ú humesele Xikwembu magandzelo lama amukelekeke ku tlula ya Kayini , kutani hikwalaho ka swona ú nkhensiwile a vuriwa loyi a lulameke , Xikwembu xi ri karhi xi tiyisa sweswo hi ku amukela tinyiko ta yena . Ú file , kambe hi mhaka ya ku pfumela ka yena , wa ha vulavula .
58011005	Hi ku pfumela , Enoko ú tlakuriwile a ya henhla , leswaku a ta ka a nga voni rifu ; kutani a nga ha voniwanga , hikuva Xikwembu a xi n'wi tekile . A a ri ni ku pfumela , hikuva loko a nga si tlakuriwa a ya henhla , ú vuriwile hi Matsalwa leswaku “ a a tsakisile Xikwembu ” ,
58011006	kutani ehandle ka ku pfumela a swi endleki ku tsakisa Xikwembu . Un'wana ni un'wana loyi a lavaka ku tshinelela Xikwembu ú fanele ku pfumela leswaku xi kona , ni leswaku xi hakela lava va xi lavaka .
58011007	Hi ku pfumela , Nowa ú yingisile swinene loko Xikwembu xi n'wi tsundzuxa hi ku n'wi byela leswi a swi nga si vonaka ; kutani a aka ngalava ku ta ponisa va ndyangu wa yena ; hi ku endla sweswo , ú avanyisile misava , a va a amukela ku lulama loku nyikiwaka hi mhaka ya ku pfumela .
58011008	Hi ku pfumela , Abrahama , siku a vitaniweke ku rhurha a ya etikweni leri Xikwembu a xi n'wi tshembisile rona , ú yingisile , a rhurha a nga tivi lomu a fanelaka ku ya kona .
58011009	Hi ku pfumela , ú tshamile etikweni leri a tshembisiweke rona wonge hi loko a ri etikweni ra van'wana , a hanya emintsongeni a ri na Isaka na Yakobo , vadyandzhaka va xitshembiso xin'we ni xa yena .
58011010	Mhaka hileswaku a a langutela muti lowu nga ni masungulo lamanene , lowu muaki ni muendli wa wona xi nga Xikwembu .
58011011	Hi ku pfumela , Sara hi xiviri xa yena ú kotile ku va a tika hambileswi a a ri mhika , a hundzeriwile hi nkarhi , hikuva ú tivile leswaku loyi a n'wi tshembiseke wa tshembeka .
58011012	Hikokwalaho , eka munhu un'we loyi a swo fana na loko a file , ku humile vatukulu lavo tala vo kota tinyeleti ta tilo ni sava leri nga hlayekiki leri nge ribuweni ra lwandle .
58011013	Vanhu lava hinkwavo va fele eku pfumeleni , va nga kumanga leswi a va tshembisiwile swona , kambe va swi vonile ni ku swi tsakela hi le kule , va ri karhi va tivula valuveri ni vaendzi emisaveni .
58011014	Vanhu lava va vulavurisaka leswi , va kombisa swinene leswaku va lava kaya leri nga ra vona .
58011015	Loko onge va tsundzukile tiko leriya leri va humeke eka rona , a va ta va va kumile nkarhi wa ku tlhelela eka rona .
58011016	Kambe , hilaha swi nga hakona , va navela tiko lerinene ku tlula leriya , hileswaku ra le tilweni ; hikokwalaho Xikwembu a xi na tingana hi vona loko va xi vula Xikwembu xa vona , hikuva xi va lunghisele muti .
58011017	Hi ku pfumela , Abrahama , siku a ringiweke , ú nyiketile Isaka egandzelweni . Abrahama a a nyikiwile switshembiso , kutani a tiyimisela ku gandzela hi n'wana yoloyi un'we eka yena ,
58011018	kasi Xikwembu a xi te eka yena : “ Vatukulu va wena va ta huma eka Isaka . ”
58011019	Ú ehleketile leswaku Xikwembu xa swi kota ni ku pfuxa vanhu eku feni ; hikokwalaho , hi nga vula leswaku ú tlhele a kuma Isaka onge hi loko Isaka loyi a a lo vuya hi le sirheni .
58011020	Hi ku pfumela , Isaka ú kombelele Yakobo na Esawu eminkateko ya mundzuku .
58011021	Hi ku pfumela , Yakobo , loko a ri karhi a fa , ú katekisile un'wana ni un'wana wa vana va Yosefa , a khongela a tiseketerile ehenhla ka nhonga ya yena .
58011022	Hi ku pfumela , Yosefa , eku heteleleni ka vutomi bya yena , ú vurile ta ku huma ka Vaisraele etikweni ra Egipta , kutani a lerisa leswi a nga ta lahlisiwa xiswona .
58011023	Hi ku pfumela , loko Muxe a velekiwile , vatswari va yena va n'wi tumbetile nkarhi wo ringana tin'hweti tinharhu , hi ku vona ku saseka ka n'wana , kutani a va chavanga swileriso swa hosi .
58011024	Hi ku pfumela , Muxe , loko a kurile , ú arile ku vuriwa n'wana wa N'wa-Faro .
58011025	Ematshan'wini ya sweswo , ú tihlawulele ku xaniseka swin'we ni vanhu va Xikwembu , ku ri na ku titsakisa nkarhinyana hi ku hanya eku dyoheni .
58011026	Ú ehleketile leswaku ku rhuketeriwa hikwalaho ka Mesiya i rifuwo leri tlulaka vukosi hinkwabyo bya Egipta , hikuva a a langutela hakelo leya ha taka .
58011027	Hi ku pfumela , Muxe ú sukile etikweni ra Egipta a nga chavi vukari bya hosi , hikuva ú tiyiserile onge hi loko a ri karhi a vona loyi a nga voniwiki .
58011028	Hi ku pfumela , ú lunghisile Paseka , a xuva timbanti hi ngati leswaku Muherisi wa mativula a nga khumbi mativula ya Vaisraele .
58011029	Hi ku pfumela , Vaisraele va perile Lwandle-ro-Tshwuka onge hi loko ku ri laha ku omeke . Kambe loko Vaegipta va ringetile ku endla sweswo , va dyiwile hi mati .
58011030	Hi ku pfumela , rirhangu ra muti wa Yeriko ri hindzimuxiwile , endzhaku ka loko ri rhendzelekeriwe hi masiku ya 7 .
58011031	Hi ku pfumela , Rahava lowa nghwavava a nga lovanga ni lava va nga ala ku yingisa , hikuva ú amukerile tinhlori hi malwandla .
58011032	Kutani ndzi nga ha vula yini swin'wana ? Hikuva nkarhi wu nga ndzi helela loko ndzi nga mi byela hi ta Gidiyoni , na Baraka , na Samsoni , na Yefta , ni ta Davhida na Samiele , ni ta vaprofeta .
58011033	Vanhu lava , hi mhaka ya ku pfumela , va hlurile matiko ; va avanyisile hi ku lulama , va kumile leswi a va tshembisiwile swona ; va pfarile milomo ya tinghala .
58011034	Va timile mindzilo leyo leva , va pona ku tlhaviwa hi mabanga , va kuma matimba va ri lava tsaneke , va hundzuka tinghwazi ta matimba eku lweni , va tsutsumisa tinyimpi ta valala .
58011035	Vavasati va tlhele va kuma vafi va vona lava pfuxiweke eku feni . Van'wana va kombiwile maxangu , kambe va ala ku ntshunxiwa , leswaku va ta pfukela evuton'wini lebyi antswaka .
58011036	Van'wana va xanisiwile hi ku hlekuriwa ni ku biwa , hambi ku ri ku bohiwa hi tinketani , va hoxiwa ekhotsweni .
58011037	Va khandliwile hi maribye , va pulukanyisiwile hi le xikarhi hi ku sahiwa , va dlayiwile hi mabanga , va famba-famba hinkwako va ambele madzovo ya tinyimpfu ni ya timbuti , va swerile , va ri emaxangwini , va twisiwa ku vaviseka ,
58011038	vona lava misava a yi nga va fanelanga ! Va tsendzelekile emananga ni le tintshaveni , ni le mabakweni , ni le makheleni ya laha misaveni .
58011039	Kutani vanhu lava hinkwavo , hambiloko ku pfumela ka vona ku tikombile swinene , a va kumanga leswi a va tshembisiwile swona .
58011040	Hikuva Xikwembu a xi ri ni makungu man'wana lama antswaka hi tlhelo ra hina , leswaku va nga endliwi lava hetisekeke ehandle ka hina .
58012001	Hikokwalaho , leswi hi rhendzeriweke hi vunyingi lebyikulu lebyi bya timbhoni , na hina a hi tshikeni hinkwaswo leswi swi hi sivelaka ku ya emahlweni , ni vudyoho lebyi hatlaka ku hi namarhela , hi tsutsuma hi ri ni ku tiyisela eku tsutsumeni ka mpfhuka lowu hi vekeriweke wona .
58012002	A hi languteni eka Yesu , musunguri ni muhetisisi wa ku pfumela ka hina , loyi a nga chavangiki ku byarha xihambano , a nga vuli nchumu hi tingana ta kona , hikwalaho ka ku tsaka loku vekiweke emahlweni ka yena ; kutani sweswi ú tshamile evokweni ra xinene exiluvelweni xa Xikwembu .
58012003	Anakanyani yena loyi a nga tiyisela hi ndlela leyo tano , loko vadyohi va lwa na yena , leswaku mi nga karhali kumbe ku hela mbilu .
58012004	Enyimpini ya n'wina ni vudyoho , a mi si lwa mi kala mi huma ngati .
58012005	Naswona , mi rivele marito ya ku khongotela , lawa ha wona mi vuriwaka vana , lama nge : “ N'wananga , u nga teki ku layiwa hi Hosi u ku endla mhaka leyitsongo , naswona u nga heli mbilu loko u tshinyiwa hi yona .
58012006	Hikuva Hosi yi laya loyi yi n'wi rhandzaka , yi ba n'wana un'wana ni un'wana loyi yi n'wi amukelaka . ”
58012007	Mi fanele ku tiyisela eka swona , ku va kona ku layiwa ka n'wina . Xikwembu xi mi languta mi ri vana eka xona ; hikuva hi wihi n'wana loyi a nga layiwiki hi tata wa yena xana ?
58012008	Loko mi tshikiwa mi nga layiwi , hi ku laya loku van'wana hinkwavo va layiweke ha kona , swi vula leswaku mi vana vo velekiwa hi ku hunguka , a mi vana va laha kaya .
58012009	Ehandle ka swona , hi vile ni vatata wa hina va laha misaveni lava a va hi laya , kutani hi va kombile xichavo . Xana a hi nga titsongahati ngopfu ku tlula sweswo eka Tata wa hina emoyeni , leswaku hi hanya xana ?
58012010	Vatata wa hina lavaya va hi layile hi nkarhinyana , hi ku rhandza ka vona , kambe yona Hosi yi hi layela ku hi pfuna , leswaku hi fana na yona hi ku hlawuleka .
58012011	Hikuva ku laya hinkwako , ku vonaka ku ri loku vavisaka enkarhinyana wolowo , loku nga tsakisiki , kambe endzhaku , ku veka mihandzu ya ku rhula ya vutomi lebyo lulama , eka lava va dyondzisiweke hi kona .
58012012	Hikokwalaho , tiyisani mavoko ya n'wina lama debyaka , ni matsolo ya n'wina lama gudlaka .
58012013	Mi fanele ku lulamisela milenge ya n'wina tindlela leto lulama , leswaku xirho lexi lamaleke xi nga suleki , kambe xi hanyisiwa .
58012014	Ringetani hi matimba ku hanya hi ku rhula ni vanhu hinkwavo , mi ringeta ni ku hlawuleka , hikuva ehandle ka ku hlawuleka a ku na munhu na un'we la nga ta vona Hosi .
58012015	Mi vona leswaku ku nga vi na un'we loyi a tsandzekaka ku kuma minkateko ya Hosi ; tivoneleni leswaku ku nga vi na loyi a milaka exikarhi ka n'wina kukota “ rimitsu ra ku bava ” leri vangaka ku karhateka , ni ku nyamisa lavo tala .
58012016	Ku nga vi na un'we la hundzukaka muoswi kumbe la nga riki na mhaka ni vukhongeri , ku fana na Esawu la nga xavisa vuhosi bya yena ku kuma mpandzwanyana wa swakudya .
58012017	Ma swi tiva leswaku , endzhaku ka swona , loko a naverile ku kuma minkateko , ú nyenyiwile hikuva a nga kumanga ndlela yo hundzuluxa leswi a a swi endlile , hambiloko a yi lavile hi mihloti .
58012018	A mi tshinelelanga ntshava leyi khumbekaka , ni ndzilo lowu pfurhaka , ni munyama , ni hunguva , ni xidzedze , kukota Vaisraele .
58012019	A mi twanga mpfumawulo wa nanga , ni huwa ya marito : Lava nga twa marito ya kona va komberile hi matimba leswaku ku nga ha engeti ku vuriwa mahungu man'wana eka vona ,
58012020	hikuva a va nga koti ku byarha xileriso lexi a va nyikiwile xona , lexi nge : “ Hambiloko xo va xifuwo , loko xi khumba ntshava , xi ta khandliwa hi maribye . ”
58012021	Hakunene leswi va swi voneke , a swi chavisa ngopfu , lero kala Muxe a ku : “ Ndza rhurhumela hi ku chava . ”
58012022	Kambe n'wina , mi tshinelele ntshava ya Siyoni ni muti wa Xikwembu lexi hanyaka , Yerusalema wa le tilweni , ni le ka tintsumi leti nga hlayekiki hi ku tala . Mi tile enkhubyeni wa ku tsaka ,
58012023	ni le nhlengeletanweni ya vanhu va mativula lava marito ya vona ma tsariweke etilweni , ni le ka Muavanyisi loyi a nga Xikwembu xa vanhu hinkwavo , ni le ka mimoya ya vanhu lavo lulama lava nyikiweke ku hetiseka ;
58012024	mi tile ni le ka Yesu , muyimeri wa ntwanano lowuntshwa , ni le ngatini leyi halatiweke , leyi vulaka leswikulu ku tlula ngati ya Avele .
58012025	Tivoneleni leswaku mi nga aleli loyi a vulavulaka . Lava aleke ku yingisa mutsundzuxi wa vona laha misaveni , a va ponanga . Hikokwalaho , xana hina hi nga ponisa ku yini , loko hi ala ku yingisa loyi a hi tsundzuxaka a ri ematilweni xana ?
58012026	Enkarhini wolowo rito ra yena ri tsekatsekisile misava , kambe sweswi ú tshembisile a ku : “ Ndza ha to tsekatsekisa , ku nga ri misava ntsena , kambe na rona tilo . ”
58012027	Marito lawa ya nge : “ Ndza ha to tsekatsekisa . . . ” ma vula leswaku swilo leswi vumbiweke , swi ta tsekatsekisiwa ni ku susiwa , leswaku leswi nga tsekatsekiki swi ta sala .
58012028	Hikokwalaho , a hi nkhenseni , leswi hi kumeke mfumo lowu nga tsekatsekiki , kutani hi mukhuva lowu , a hi gandzeleni Xikwembu hi ndlela leyi amukelekaka , hi ku titsongahata ni xichavo .
58012029	Hikuva Xikwembu xa hina i ndzilo lowu herisaka .
58013001	Yanani emahlweni mi rhandzana kukota vamakwavo .
58013002	Mi nga rivali ku amukela vaendzi , hikuva hi ku endla sweswo van'wana va amukele tintsumi va nga swi tivi .
58013003	Anakanyani lava nge khotsweni , ku fana ni loko onge na n'wina mi ri ekhotsweni na vona ; kutani ni lava va xanisiwaka , mi fanele ku titwa mi ri na vona , hikuva na n'wina mi ni miri .
58013004	Ku tekana a ku ve loku xiximiwaka hi vanhu hinkwavo , vukati byi nga onhiwi hi ku kanganyisana , hikuva Xikwembu xi ta avanyisa timbhisa ni vaoswi .
58013005	Mi nga fumiwi hi mali eku hanyeni ka n'wina , kutani mi kolwa hi leswi mi nga na swona , hikuva Xikwembu xi te : “ Ndzi nga ka ndzi nga ku tshiki , kumbe ku ku cukumeta , ni siku ni rin'we . ”
58013006	Hikokwalaho hi nga vula hi tiyile , hi ku : “ Hosi i mupfuni wa mina , a ndzi nga chavi nchumu ; munhu a nga ndzi endla yini xana ? ”
58013007	Anakanyani vafambisi va n'wina , lava nga mi dyondzisa rito ra Xikwembu ; ehleketani vutomi bya vona ni mahetelelo ya byona , mi landza ntila wa ku pfumela ka vona .
58013008	Yesu Kriste wa ha ri yena tolo ni namuntlha ni hilaha ku nga heriki .
58013009	Mi nga kanganyisiwi hi tidyondzo ta tinxaka-xaka leti nga tivikaniki . Swi lulamile loko mbilu yi tiyisiwa hi tintswalo ta Xikwembu , ku nga ri hi milawu hi tlhelo ra swakudya , leyi nga pfuniki nchumu eka lava va yi landzelelaka .
58013010	Hi ni alitari leyi , vaprista lava tirhaka eNtsongeni va nga riki na fanelo ya ku dya swa yona .
58013011	Hikuva tinyama ta swifuwo leswi ngati ya swona yi tisiwaka exivandleni lexo hlawuleka ngopfu hi Muprista Lonkulu ku ta khongelela swidyoho , ti hiseriwa ehandle ka nxaxa .
58013012	Hi mukhuva wolowo , na yena Yesu ú twisiwe ku vaviseka a ri ehandle ka nyangwa ya muti , leswaku a ta basisa vanhu va hlawuleka hi ngati ya yena ya xiviri .
58013013	Hikokwalaho , a hi humeni hi ya le ka yena ehandle ka nxaxa , hi rhwele ku rhuketeriwa ka yena .
58013014	Hikuva kwala misaveni , a hi na muti lowu tiyeke , kambe hi lava muti lowu wa ha taka .
58013015	Loko swi ri tano , a hi humeseni magandzelo masiku hinkwawo ha yena Yesu , hi dzunisa Xikwembu ha wona , hi ri karhi hi vonga vito ra xona hi marito lama humaka emilon'weni ya hina .
58013016	Mi nga rivali ku endla leswinene ni ku pambulela van'wana leswi mi nga na swona , hikuva magandzelo lawa hi wona lama tsakisaka Xikwembu .
58013017	Yingisani vafambisi va n'wina , mi titsongahata eka vona , hikuva va hitekela mimoya ya n'wina , tanihi vanhu lava nga ta vutisiwa ehenhla ka yona . Mi vona leswaku va tirha ntirho wa vona hi ku tsaka , va nga wu endli hi ku vilela , hikuva loko va vilela , a swi nga mi pfuni nchumu n'wina .
58013018	Hi khongeleleni , hikuva hi titwa swinene leswaku hi ni ripfalo leri tengeke , hi ri karhi hi navela ku endla leswi lulameke minkarhi hinkwayo .
58013019	Ndzi mi khongotela ku endlisa sweswo , hi mbilu hinkwayo ya n'wina , mi ndzi khongelela leswaku ndzi ta kota ku hatla ndzi vuyiseriwa eka n'wina .
58013020	Sweswi ke Xikwembu xa ku rhula lexi pfuxeke Hosi ya hina Yesu exikarhi ka vafi — yena loyi a nga Murisi Lonkulu wa tinyimpfu , la nga fungha ntwanano lowu nga heriki hi ngati ya yena —
58013021	ingi xi nga mi longela hinkwaswo leswinene leswi nga ta mi pfuna ku endla ku rhandza ka xona , xi ri karhi xi tirha eka hina leswi xi swi tsakelaka , ha Yesu Kriste . Eka xona a ku ve ku dzuneka hi masiku ni masiku . Amen !
58013022	N'wina vamakwerhu , ndza mi khongotela swinene , amukelani marito ya mina , hambileswi ndzi mi tsalelaka hi ku komisa .
58013023	Mi fanele ku twisisa leswaku Timotiya makwa wa hina ú ntshunxiwile ekhotsweni ; loko a hatla a fika , ndzi ta ta mi vona ndzi ri na yena .
58013024	Rungulani vafambisi va n'wina hinkwavo ni vahlawuriwa va Xikwembu hinkwavo . Lava va humaka etikweni ra Italiya va mi rungula .
58013025	Tintswalo ta Xikwembu a ti ve na n'wina hinkwenu .
59001001	Mina Yakobo , nandza wa Xikwembu ni wa Hosi Yesu Kriste , ndzi tsalela tinyimba ta 12 , va nga vakriste lava hangalakeke hinkwako ematikweni , ndzi ri : Xewani !
59001002	Yi tekeni yi ri mhaka ya ku tsakisa swinene , vamakwerhu , loko mi hlangana ni miringo ya tinxaka-xaka ,
59001003	hikuva ma swi tiva leswaku loko ku pfumela ka n'wina ku tiya eku ringiweni , swi humesa ku tiyisela .
59001004	Kambe ku tiyisela ka n'wina ku fanele ku tirha ntirho lowu hetisekeke , leswaku mi va lavo hetiseka ni ku lulama hi matlhelo hinkwawo , mi nga pfumali nchumu .
59001005	Loko un'wana wa n'wina a pfumala vutlhari , a a kombele eka Xikwembu , lexi nyikaka vanhu hinkwavo hi tintswalo , ku nga ri na ku vilela , kutani ú ta nyikiwa byona .
59001006	Ntsena , a a kombele hi ku pfumela , a nga kanakani , hikuva loyi a kanakanaka , ú fana ni gandlati ra lwandle leri biwaka ri yisiwa hala ni hala hi mheho .
59001007	Munhu lowo tano a nga tshuki a ehleketa leswaku ú ta nyikiwa nchumu hi Xikwembu ,
59001008	hikuva i munhu wa miehleketo mimbirhi , loyi a tsekatsekaka etindleleni ta yena hinkwato .
59001009	Makwerhu loyi a nga evusiwaneni , ú fanele ku tsaka loko a tlakusiwa ;
59001010	na yena mufuwi , ú fanele ku tsaka loko a tsongahatiwa , hikuva ku fana ni xiluva xa nhova , ú ta hundza .
59001011	Dyambu ri huma ri ri ni ku hisa ka rona , ri vunisa nhova ; swiluva swi wela hansi , ni ku saseka ka swona ka onhaka . Hi mukhuva wolowo , mufuwi na yena ú ta vuna a herisiwa , a ri karhi a landzelela swilo swa yena .
59001012	Ku katekile munhu loyi a tiyiselaka eku ringiweni , hikuva loko a hlurile miringo , ú ta nyikiwa harhi ya vutomi leyi Xikwembu xi yi tshembiseke lava va xi rhandzaka .
59001013	Ku nga vi na munhu loyi , loko a ringiwa , a nge : “ Ndzi ringiwa hi Xikwembu . ” Hikuva Xikwembu xi nga ka xi nga ringiwi hi leswo biha ; naswona , xona hi xoxe , a xi ringi munhu ni un'we .
59001014	Kambe munhu un'wana ni un'wana wa ringiwa loko a kokiwa ni ku phasiwa hi ku navela ka yena n'winyi .
59001015	Kutani loko ku navela ku korwile , ku tswala xidyoho ; xidyoho xona , loko xi hetisekile , xi tswala rifu .
59001016	Mi nga tshuki mi tixisa , vamakwerhu lava rhandzekaka .
59001017	Nyiko yin'wana ni yin'wana leyo saseka ni minkateko hinkwayo leyi hetisekeke , swi ta hi le henhla , swi xika hi le ka Muvumbi wa leswi voningaka , loyi ku nga hava ku hundzuka-hundzuka eka yena , kumbe ku fularhela munhu a sala exinyamini .
59001018	Hi ku rhandza ka yena , ú hi velekile hi rito ra ntiyiso , leswaku hi nga va lava vuriwaka mativula ya swivumbiwa swa yena .
59001019	Tivani leswi , vamakwerhu lava rhandzekaka : Munhu un'wana ni un'wana a a hatlise ku twa , a hlwela ku vulavula , a hlwela ku kariha .
59001020	Hikuva vukari bya munhu a byi yisi makungu layo lulama ya Xikwembu emahlweni .
59001021	Hikokwalaho , susani thyaka hinkwaro ni vubihi hinkwabyo lebyi hatlaka ku mila , kutani mi amukela hi ku titsongahata rito leri byariwaka etimbilwini ta n'wina , leri kotaka ku mi ponisa .
59001022	Mi va vaendli va rito , mi nga vi vatwi ntsena lava tixisaka .
59001023	Hikuva loko munhu a ri mutwi wa rito , a nga ri muendli , ú fana ni munhu loyi a langutaka nghohe ya yena ya ntumbuluko exivonini ;
59001024	hikuva wa tinyanga a suka a famba , kutani a hatla a rivala leswi a tivoneke a ri swona .
59001025	Kambe loyi a kambisisaka Nawu lowu hetisekeke wa ku ntshunxeka , a tiyisela eka wona a nga ri mutwi loyi a rivalaka , kambe a ri muendli la tirhaka , ú ta kateka eka leswi a swi endlaka .
59001026	Loko munhu a anakanya leswaku ú ni vukhongeri , kambe a nga fumi ririmi ra yena , munhu loyi wa tixisa , vukhongeri bya yena a byi pfuni nchumu .
59001027	Vukhongeri lebyi tengeke , lebyi nga solekiki emahlweni ka Xikwembu Tatana , hi lebyi : Ku endzela lava feriweke hi vatswari , ni ku endzela tinoni emaxangwini ya tona , ni ku papalata swilo leswi nyameke swa misava leyi .
59002001	Vamakwerhu , leswi mi nga ni ku pfumela eka Hosi ya hina Yesu Kriste , Hosi ya ku kwetsima , mi nga yi hi nghohe .
59002002	Hikuva siku rin'wana , enhlengeletanweni ya n'wina , ku nga nghena munhu loyi a nga ni swingwavila swa nsuku etintihweni , la ambaleke tinguvu leto saseka , kutani ku nghena na loyi a ambaleke switlakati ;
59002003	kambe n'wina mi xixima loyi a nga ambala tinguvu leto saseka mi ku : “ A hi kombela leswaku mi ta , mi ta tshama haleno ” , kasi eka loyi a nga xisiwana mi ku : “ Yimela kwaleyo ” , kumbe : “ Tshama hansi laha milengeni ya mina ! ”
59002004	Hakunene , loko mi endlisa sweswo , mi ya hi nghohe , mi komba ku hambana exikarhi ka n'wina , kutani mi hundzuka vaavanyisi lava nga ni miehleketo leyo biha .
59002005	Yingisani vamakwerhu lava rhandzekaka : Xana Xikwembu a xi hlawulanga lava nga swisiwana emisaveni leyi leswaku va va lava fuweke hi tlhelo ra ku pfumela xana ? Xana a xi va hlawulelanga ku dya ndzhaka ya Mfumo lowu xi wu tshembiseke lava va xi rhandzaka xana ?
59002006	Kambe n'wina mi sorisile xisiwana ! Xana a hi vafuwi lava va mi tshikelelaka xana ? Xana a hi vona lava va mi kokelaka etihubyeni xana ?
59002007	Xana a hi vona lava sandzaka vito lero hlawuleka leri mi thyiweke rona xana ?
59002008	Loko hakunene mi hetisa nawu lowu nga wukulu eka hinkwayo , hi ku landza Tsalwa leri nge : “ U ta rhandza munhu-kuloni kukota loko u tirhandza ” , mi endla leswi nga swinene .
59002009	Kambe loko mi ya hi nghohe , ma dyoha , kutani Nawu wu mi veka nandzu hileswi mi nga vatluri va wona .
59002010	Mhaka hileswaku un'wana ni un'wana loyi a ringetaka ku hlayisa milawu hinkwayo kambe a tsandzeka eka wun'we wa yona ntsena , ú yi tlurile hinkwayo .
59002011	Hikuva loyi a nga te : “ U nga tshuki u oswa ” , hi yena kambe la nga te : “ U nga tshuki u dlaya . ” Loko u nga oswi kambe u dlaya , u mutluri wa Nawu hinkwawo .
59002012	Hikokwalaho , eku vulavuleni ka n'wina ni le mintirhweni ya n'wina , tikombeni leswaku mi lava nga ta avanyisiwa va ri ehansi ka Nawu wa ntshunxeko
59002013	Hakunene muavanyisi a nga ka a nga tsetseleri munhu loyi a nga tsetselelangiki van'wana ; kasi loyi a tsetselelaka van'wana wa khana esikwini ra ku avanyisa .
59002014	Swi pfuna yini , vamakwerhu , loko munhu a ku , ú ni ku pfumela , kambe a nga kombi hi mintirho ? Xana ku pfumela ka yena ku nga n'wi ponisa xana ?
59002015	Loko vamakwenu , va xinuna kumbe va xisati , va swerile ni ku pfumala swakudya swa siku rin'wana ni rin'wana ,
59002016	kutani un'wana wa n'wina a va byela a ku : “ Fambani hi ku rhula , mi kufumela , mi xurha ” , kambe a nga va nyikanga leswi lavekaka swa miri wa vona , xana swi pfuna yini sweswo ke ?
59002017	Hikokwalaho , ku pfumela ku ri koxe , loko ku nga tikombi hi mintirho , ku file .
59002018	Kambe munhu un'wana a nga ku : “ Xana wena u ni ku pfumela xana ? ” Mina ndzi ta ku : “ Ndzi ni mintirho ! Ndzi kombe ku pfumela ka wena loku nga riki na mintirho , kutani mina hi mintirho ya mina ndzi ta ku komba ku pfumela ka mina ! ”
59002019	Wena u pfumela leswaku ku ni Xikwembu xin'we ntsena . U endla swona . Hambi ma ri mademona ma pfumela sweswo , ma ri karhi ma rhurhumela .
59002020	We phuphula ndziwena , xana u lava ku kombiwa leswaku ku pfumela loku nga tikombiki hi mintirho a ku pfuni nchumu xana ?
59002021	Xana Abrahama tata wa hina a nga endliwanga la lulameke emahlweni ka Xikwembu hi mhaka ya mintirho xana , loko a nyiketile Isaka n'wana wa yena egandzelweni ?
59002022	Wa swi vona leswaku ku pfumela ka yena a ku seketeriwa hi mintirho ya yena , kutani ku pfumela ku endliwile loku hetisekeke hi mintirho .
59002023	Naswona Matsalwa ma endlekile , lama nge : “ Abrahama ú pfumerile eka Xikwembu , kutani xi n'wi hlayile la lulameke hikwalaho ka swona . ” Kutani ú vuriwile nakulobye wa Xikwembu .
59002024	Wa swi vona leswaku munhu ú endliwa la lulameke emahlweni ka Xikwembu hi mhaka ya mintirho , ku nga ri hi ku pfumela ntsena .
59002025	Hi ndlela yoleyo , xana Rahava lowa nghwavava , loyi a rhurheleke tinhlori ni ku komba vavanuna volavo endlela yo baleka ha yona , a nga endliwanga la lulameke hi mhaka ya mintirho xana ?
59002026	Hikokwalaho , tanihi leswi miri lowu nga hava moya wu feke , ku pfumela na kona loku nga hava mintirho ku file .
59003001	Vamakwerhu , a swi fanelanga leswaku lavo tala exikarhi ka n'wina va hundzuka vadyondzisi , hikuva ma swi tiva leswaku ku avanyisiwa ka hina vadyondzisi , ku ta tika ku tlula ku avanyisiwa ka vanhu lavan'wana .
59003002	Hina hinkwerhu hi ni swihoxo leswo tala , kambe loko munhu a nga hoxi eku vulavuleni ka yena , munhu yoloye ú hetisekile , wa swi kota ku fuma miri wa yena hinkwawo .
59003003	Loko hi veka matomu emilon'wini ya tihanci leswaku ti ta hi yingisa , ha swi kota ku kongomisa miri wa tona hinkwawo lomu hi ku rhandzaka .
59003004	Langutani tingalava na tona : Hambileswi ti nga tikulu swinene ni ku famba ti susumetiwa hi timheho ta matimba , ti kongomisiwa hi xihendzulo lexitsongo ngopfu , ti ya laha mufambisi wa tona a lavaka leswaku ti ya kona .
59003005	Hi mukhuva wolowo , ririmi i xirho lexitsongo , kambe ri tidzunisa ngopfu hi leswikulu . Vonani hilaha xihlahla lexikulu xi nga hisiwaka hakona hi ndzilonyana lowutsongo !
59003006	Ririmi i ndzilo , ku homboloka ka rona ku ringana ni tiko hi vukulu . Ri le xikarhi ka swirho swa hina , kutani ri nyamisa miri hinkwawo , ri chela mpfundze evutomini hinkwabyo bya vanhu ; ndzilo wa kona wu huma eTiheleni .
59003007	Tinxaka hinkwato ta swiharhi ni ta tinyanyana ni ta swikokovi ni ta swa le lwandle , ti nga dyondzisiwa , ti va ti dyondzisiwile hi rixaka ra vanhu .
59003008	Kambe ku hava munhu loyi a nga dyondzisaka ririmi ; i ku biha loku nga rhuteliki , ri tele vuxungu lebyi dlayaka .
59003009	Ha rona hi dzunisa Hosi , loyi a nga Tatana ; nakambe ha rona hi rhukana vanhu , lava endliweke hi xifaniso xa Xikwembu .
59003010	Enon'weni wun'we ku huma ku dzunisa ni ku rhukana . Vamakwerhu , leswi a swi nga fanelanga ku va tano .
59003011	Xana xihlovo xi nga humesa mati yo nandziha ni lawa yo dzunga hi nseledyana wun'we xana ?
59003012	Vamakwerhu , ndzi byeleni , xana nkuwa wu nga tswala mihandzu ya mitlhwari , kumbe murhi wa vhinya wu nga tswala makuwa xana ? A swi endleki ! Mati lama nga ni munyu ngopfu ma nga ka ma nga nandzihi .
59003013	Exikarhi ka n'wina , ku nga va ni loyi a tlhariheke , la nga ni vutivi : A a kombe mintirho ya yena hi mahanyelo ya yena lamanene , lama nga ni vutlhari ni ku titsongahata .
59003014	Kambe loko timbilu ta n'wina ti tele mavondzo ni moya wo tirhandza , mi nga tshuki mi tikurisa mi hembela ntiyiso .
59003015	Vutlhari byo tano a hi byona byo ta hi le henhla , kambe i bya misava , a byi na Moya , i bya Sathana .
59003016	Hikuva laha mavondzo ni moya wo tirhandza swi nga kona , ku ni mpfilumpfilu kona , ni maendlele hinkwawo yo homboloka .
59003017	Kambe vutlhari byo ta hi le henhla , byi ni ku rhula , ni ku olova , ni ku yingisela , byi tele musa ni mihandzu leyinene ; kambe ngopfu-ngopfu byi tengile ; a byi yi hi nghohe , kumbe ku kanganyisa .
59003018	Kutani mihandzu ya hanyelo leri lulameke yi huma eka mbewu leyi nga byariwa hi ku rhula , hi vanhu lava tirhaka mintirho ya ku rhula .
59004001	Tinyimpi ti vangiwa hi yini , ni ku lwa exikarhi ka n'wina ku vangiwa hi yini ? Xana a swi vangiwi hi ku navela ka n'wina ka ku titsakisa , loku pfuxaka tinyimpi eswirhweni swa n'wina , xana ?
59004002	Ma navela , kambe a mi kumi nchumu , hikokwalaho ma dlaya . Naswona , mi tela hi timbilu , kambe a mi koti ku swi kuma , hikokwalaho ma lwa , mi vanga tinyimpi . A mi swi kumi , hikuva a mi kombeli .
59004003	Naswona loko mi kombela , ma hoxa , hikuva mi tilavela ntsena swo titsakisa ha swona .
59004004	Vanhu ndzin'wina lava nga tshembekiki , xana a mi swi tivi leswaku ku rhandza swa misava swi vula ku lwa na Xikwembu xana ? Hikokwalaho , loyi a tinyiketaka eku rhandzeni ka swa misava , ú tiendla nala wa Xikwembu .
59004005	Kumbe , xana mi ehleketa leswaku Tsalwa ri vula swa hava , loko ri ku : “ Xikwembu xi vavisekela ngopfu moya lowu xi wu endleke leswaku wu aka eka n'wina ” xana ?
59004006	Hambiswiritano , xi hi komba tintswalo leti nga tikulu ku tlula sweswo , hikuva Tsalwa ri ri : “ Xikwembu xi alela vatikurisi , kambe xi tsetselela lava titsongahataka . ”
59004007	Hikokwalaho , titsongahateni emahlweni ka Xikwembu . Alelani Diyavulosi , kutani ú ta mi siya a tsutsuma .
59004008	Tshinelani kusuhi ni Xikwembu kutani xi ta tshinela kusuhi na n'wina . Hlambani mandla ya n'wina , n'wina vadyohi , mi basisa timbilu ta n'wina , n'wina vanhu va miehleketo mimbirhi .
59004009	Vavisekani , mi ba nkosi , mi rila . Ku hleka ka n'wina a ku hundzuke xirilo , ku tsaka ka n'wina a ku hundzuke gome .
59004010	Titsongahateni emahlweni ka Hosi , kutani yona yi ta mi tlakusa .
59004011	Mi nga hlevani , vamakwerhu . Loyi a hlevaka makwavo , kumbe ku avanyisa makwavo , ú hleva ni ku avanyisa Nawu . Kutani loko munhu a avanyisa Nawu , a nga wu landzi , kambe i muavanyisi .
59004012	Munyiki wa Nawu ni Muavanyisi i un'we ntsena , yena loyi a kotaka ku ponisa kumbe ku lovisa . Kambe , wo va mani wena , leswi u avanyisaka munhu-kuloni xana ?
59004013	Twanani ke , n'wina lava mi nge : “ Namuntlha kumbe mundzuku hi ta ya emutini lowo karhi ni lowo karhi , hi ya pindzuka lembe hi ri karhi hi xava ni ku xavisa , hi endla bindzu kona ! ”
59004014	Kasi swa mundzuku a mi swi tivi ! Vutomi bya n'wina i ncini ke ? Hikuva mi hunguva leyi humelelaka nkarhinyana , kutani yi hangalaka .
59004015	Ematshan'wini ya swona a mi fanele ku vula mi ku : “ Loko Hosi yi swi rhandza , hi ta pfuka hi ya endla leswo karhi kumbe leswo karhi . ”
59004016	Kambe n'wina ma tidzunisa , hi mhaka ya n'wina ya ku titiva ngopfu . Ku tidzunisa hinkwako loko tano ku bihile .
59004017	Hikokwalaho , munhu loyi a tivaka leswo lulama leswi a fanelaka ku swi endla , kambe a nga swi endli , i mudyohi .
59005001	Twanani ke , n'wina lava fuweke : Mi fanele ku rila mi kolola hikwalaho ka mahlomulo lama nga ta mi humelela .
59005002	Rifuwo ra n'wina ri borile , ni tinguvu ta n'wina ti dyiwile hi tinsumba .
59005003	Nsuku ni silivhere ya n'wina swi kurhile , kutani ku kurha ka swona ku ta veka vumbhoni lebyi nga ta lwa na n'wina , ku dya tinyama ta n'wina ku fana ni ndzilo . Mi hlengeletile xuma enkarhini lowu masiku ya makumu ma fikeke .
59005004	Vonani , hakelo ya vatirhi lava tshoveleke masimu ya n'wina , leyi mi nga va dyelela hi vuxisi , ya huwelela ; naswona swirilo swa vatshoveri swi fikile etindleveni ta Hosi ya matimba hinkwawo .
59005005	Emisaveni , mi hanyile emafurheni mi ri karhi mi tiphina ; kambe mi lo tinonisela ntsena siku ra ku dlayiwa ka n'wina .
59005006	Mi avanyisile ni ku dlaya munhu lowo lulama , kambe yena a nga tilwelanga .
59005007	Loko swi ri tano , vamakwerhu , lehisani timbilu , Hosi yi kondza yi ta . Vonani , murimi ú yimele mihandzu leyinene ya misava , a yi lehisela mbilu yi ko yi kuma mpfula yo sungula ni leyo hetelela .
59005008	Na n'wina , lehisani timbilu mi tiyisela , hikuva ku ta ka Hosi ku kusuhi .
59005009	Mi nga ngurangurisani , vamakwerhu , leswaku mi ta ka mi nga avanyisiwi . Vonani , muavanyisi ú yimile enyangweni .
59005010	Loko mi lava xikombiso xa ku lehisa mbilu emaxangwini , vamakwerhu , landzani ntila wa vaprofeta lava vulavuleke hi vito ra Hosi .
59005011	Langutani , lava hi vulaka leswaku va katekile , hi lava va tiyiseleke . Mi twile ta ku tiyisela ka Yobo , nakona mi vonile leswi Hosi a yi kongomile swona , ni hilaha Hosi yi taleke musa ni tintswalo hakona .
59005012	Kambe , ehenhla ka swona hinkwaswo , vamakwerhu , mi nga hlambanyi , hambi hi tilo , kumbe hi misava , kumbe hi hlambanyele rin'wana ni rin'wana . Kambe loko mi ku : “ Ina ” , a swi ve “ Ina ” , ni loko mi ku : “ E-e ” , a swi ve “ E-e ” , leswaku mi nga weli eku avanyisiweni .
59005013	Xana ku ni un'wana wa n'wina loyi a xanisekaka ? A a khongele . Xana ku ni loyi a tsakeke ? A a yimbelele tinsimu ta ku dzunisa .
59005014	Xana ku ni loyi a vabyaka exikarhi ka n'wina ? A a vitane vakulukumba va kereke leswaku va ta n'wi khongelela , va n'wi tota mafurha hi vito ra Hosi ;
59005015	kutani xikhongelo lexi endliwaka hi ku pfumela xi ta hanyisa muvabyi ; Hosi yi ta n'wi pfuxa emasangwini , kutani loko a ri ni swidyoho leswi a swi endleke , ú ta rivaleriwa swona .
59005016	Hikokwalaho , byelanani ku dyoha ka n'wina , mi khongelelana leswaku mi ta hanya . Xikhongelo xa munhu wo lulama xi ni matimba ngopfu , xa tirha .
59005017	Eliya a a ri munhu ku fana na hina , kambe ú khongerile hi ku hiseka leswaku mpfula yi nga ni , kutani hi malembe manharhu ni tin'hweti ta 6 , mpfula a yi nanga emisaveni .
59005018	Endzhaku a tlhela a khongela kambe , kutani tilo ri nisa mpfula , ni misava yi humesa mihandzu ya yona .
59005019	Vamakwerhu , loko un'wana wa n'wina a huma entiyisweni , kutani un'wanyana a n'wi vuyisela endleleni ,
59005020	tsundzukani leswi : Un'wana ni un'wana la vuyiselaka endleleni mudyohi loyi a a lahlekile , ú ta ponisa moya wa munhu loyi eku feni , kutani ú ta funengeta swidyoho leswo tala .
60001001	Mina Petro , muapostola wa Yesu Kriste , ndzi tsalela lava rhurhisiweke ni ku hangalasiwa ematikweni ya Ponto , na Galatiya , na Kapadokiya , na Asiya , na Bitiniya ,
60001002	va nga lava hlawuriweke khale hi makungu ya Xikwembu Tatana , va hlawulekisiwa hi Moya leswaku va yingisa Yesu Kriste ni ku xuviwa hi ngati ya yena , ndzi ri : Tintswalo ni ku rhula a swi ve na n'wina swi mi talela .
60001003	A ku nkhensiwe Xikwembu , Tata wa Hosi ya hina Yesu Kriste ! Hi musa wa yena lowukulu , ú hi tswarile ra vumbirhi , leswaku hi va ni ku tshemba loku hanyaka , hikwalaho ka ku pfuka ka Yesu Kriste exikarhi ka vafi ,
60001004	ni leswaku hi nyikiwa ndzhaka leyi nga boriki , leyi nga nyamisiwangiki , leyi nga vuniki . Mi vekeriwile yona ematilweni ,
60001005	n'wina lava mi pfumeleke , kutani mi hlayisiwa hi matimba ya Xikwembu , leswaku mi ta kuma ku ponisiwa loku yimeleke ku kombisiwa enkarhini wa makumu .
60001006	Mhaka leyi ya mi tsakisa , hambiloko sweswi ma ha fanela ku twa ku vava nkarhinyana , hikwalaho ka miringo ya tinxaka-xaka .
60001007	Miringo leyi yi endla leswaku ku pfumela ka n'wina , loku tlulaka nsuku hi nkoka , ku vonaka ku tiyile . Nsuku , hambileswi wu ringetiwaka hi ndzilo , wa onhaka ; kambe ku pfumela ka n'wina , loko ku tiyile , ku ta mi tisela ku dzunisiwa ni ku twarisiwa ni ku fundzhiwa , siku Yesu Kriste a humelelaka .
60001008	Ni loko mi nga si n'wi vona , ma n'wi rhandza ; hambi ni sweswi mi nga n'wi voniki , ma pfumela eka yena , kutani mi tsaka hi ku tsaka loku hlamarisaka , loku nga vulekiki ,
60001009	mi ri karhi mi kuma mihandzu ya ku pfumela ka n'wina , ku nga ku ponisiwa ka mimoya ya n'wina .
60001010	Vaprofeta lava tiviseke swa tintswalo leti a ti fanele ku kombiwa n'wina , va lavisisile ni ku kambisisa ta ku ponisiwa loku ;
60001011	va kambisisile hi ku lava ku tiva leswaku xana Moya wa Mesiya lowu a va ri na wona , a wu komba mani kumbe nkarhi wihi xana , loko wu ri karhi wu tivisa ta mahlomulo ya Mesiya loyi ni ku dzunisiwa loku a ku ta landza endzhaku .
60001012	Va kombisiwile hi ku hlavuteriwa leswaku a va nga titirheli , kambe a va tirhela n'wina , eka swilo leswi mi tivisiweke swona sweswi . Mi tivisiwile swilo swa kona hi lava va twariseke Mahungu Lamanene eka n'wina , hi Moya lowo Kwetsima lowu rhumeriweke hi le tilweni . Swilo swa kona , tintsumi na tona ta navela ku swi hlometela .
60001013	Hikokwalaho , pfukani emiehleketweni ! Tikhomeni ! Vekani ku tshemba ka n'wina hinkwako ehenhla ka tintswalo leti mi nga ta kombiwa tona , siku Yesu Kriste a nga ta humelela .
60001014	Tanihi vana lava nga ni ku yingisa , mi nga landzi ku navela ka n'wina loko biha loku a mi ri na kona mi nga si tiva nchumu .
60001015	Kambe , leswi loyi a nga mi vitana a hlawulekeke , hlawulekani na n'wina emahanyelweni hinkwawo ya n'wina .
60001016	Hikuva ku tsariwile va ku : “ Hlawulekani , hikuva mina ndzi hlawulekile . ”
60001017	Loko mi khongela , ma n'wi vula “ Tatana ” , yena loyi a avanyisaka munhu un'wana ni un'wana , a nga yi hi nghohe kambe hi mintirho ya munhu ; hikokwalaho , hanyani hi xichavo , enkarhini hinkwawo wa ku xwa ka n'wina laha misaveni .
60001018	Ma swi tiva leswaku mi kutsuriwile eka tindlela leti nga pfuniki nchumu , leti mi ti kumeke eka vatata wa n'wina ; mi kutsuriwile ku nga ri hi swilo leswi onhakaka ku fana ni silivhere kumbe nsuku ,
60001019	kambe hi ngati ya nkoka ya Kriste , leyi fanaka ni ya xinyimpfana lexi nga riki na vulema kumbe xivati .
60001020	Hambileswi a hlawuriweke khale , misava yi nga si tumbuluka , ú kombiwile hikwalaho ka n'wina , eminkarhini leyi ya makumu .
60001021	Hikwalaho ka yena , mi ni ku tshemba eka Xikwembu , lexi xi n'wi pfuxeke exikarhi ka vafi , xi n'wi nyika ku dzuneka , ku endlela leswaku ku pfumela ka n'wina ni ku tshemba ka n'wina swi va eka Xikwembu .
60001022	Leswi mi basiseke mimoya ya n'wina hi ku yingisa ntiyiso ni ku rhandza vamakwenu hi rirhandzu ra xiviri , rhandzanani swinene hi timbilu ta n'wina hinkwato .
60001023	Mi tswariwile ra vumbirhi , ku nga ri hi mbewu leyi bolaka , kambe hi leyi nga boriki , ri nga Rito ra Xikwembu leri hanyaka , leri tshamaka hi masiku hinkwawo .
60001024	Hikuva , “ Vanhu hinkwavo va fana ni byanyi , ni ku saseka ka vona ku fana ni xiluva xa nhova . Byanyi bya vuna , ni xiluva xi wela hansi ,
60001025	kambe Rito ra Hosi ri tshama hilaha ku nga heriki . ”
60002001	Hikokwalaho , tshikani lunya hinkwaro , ni vuxisi hinkwabyo , ni vukanganyisi , ni mavondzo , ni ku lumbeta hinkwako .
60002002	Tanihi swihlangi leswa ha ku velekiwaka , mi fanele ku navela ntswamba lowu tengeke wa moya , leswaku ha wona mi ta kota ku kula mi ya eku ponisiweni ,
60002003	hikuva mi nantswile vunene bya Hosi .
60002004	Tanani eka yena , hikuva yena i ribye leri hanyaka , leri nyenyiweke hi vanhu , kasi emahlweni ka Xikwembu hi leri hlawuriweke , ra nkoka .
60002005	Kutani , ku fana ni maribye lama hanyaka , na n'wina mi fanele ku akiwa mi endla yindlu ya moya , leswaku mi ta va vaprista lava hlawulekeke , mi humesa magandzelo ya moya lama amukelekaka eka Xikwembu ha Yesu Kriste .
60002006	Hikuva eMatsalweni , ku na leswi swi nge : “ Vonani , ndzi vekela ribye emutini wa Siyoni , ribye ra yinhla leri hlawuriweke , ra nkoka ; kutani loyi a pfumelaka eka rona , a nga ka a nga khomiwi hi tingana . ”
60002007	Hikokwalaho , eka n'wina mi pfumelaka , i ra nkoka , kambe eka lava nga pfumeriki , “ Ribye leri vaaki va nga ri nyenya , hi rona ri nga endliwa ribye lerikulu ra yinhla . ”
60002008	Naswona , “ I ribye leri nga ta khugula vanhu , i tambha leri nga ta va wisa . ”
60002009	Kambe n'wina , mi rixaka leri hlawuriweke , mi vaprista va Hosi , mi tiko leri hlawulekeke , vanhu lava nga va Xikwembu hi xiviri , leswaku mi ta kota ku twarisa mintirho leyo saseka ya loyi a mi vitaneke ku huma emunyameni , mi ta nghena eku vonakaleni ka yena loku hlamarisaka .
60002010	Khale a mi nga ri vanhu , kambe sweswi mi vanhu va Xikwembu ; khale a mi nga tsetseleriwi , kambe sweswi mi kumile ku tsetseleriwa .
60002011	Varhandziwa , leswi mi nga valuveri ni vaendzi emisaveni , ndza mi khongotela hi matimba ku hambana ni ku navela ka miri , loku lwaka ni mimoya ya n'wina .
60002012	Hanyani hi mukhuva lowo saseka exikarhi ka vamatiko , leswaku loko va tshuka va mi lumbeta , va ku , mi vadyohi , va ta vona mintirho ya n'wina leyo saseka , va dzunisa Xikwembu , hi siku leri xi nga ta ta ha rona .
60002013	Hikwalaho ka Hosi , tivekeni ehansi ka lava fambisaka tihuvo ta tiko , ku fana ni hosi leyikulu ya tiko leyi nge henhla ka tin'wana tihosi ,
60002014	hambi ti ri tindhuna leti rhumiweke hi yona ku avanyisa lava endlaka leswo biha ni ku dzunisa lava endlaka leswo lulama .
60002015	Hikuva i ku rhandza ka Xikwembu leswaku , hi ku endla leswo lulama , mi ta miyeta lava nga tiviki nchumu , hi mhaka ya vuphukuphuku bya vona .
60002016	Hanyani tanihi vanhu lava ntshunxekeke ; mi nga teki ku ntshunxeka ka n'wina yi ri ndlela yo xisela ha yona , yo endla leswo biha , kambe hanyani tanihi malandza ya Xikwembu .
60002017	Xiximani vanhu hinkwavo . Rhandzani nhlengeletano ya vamakwenu . Chavani Xikwembu . Xiximani hosi leyikulu ya tiko .
60002018	N'wina malandza , titsongahateni eka vini va n'wina hi xichavo lexi lavekaka , ku nga ri ntsena eka lava nga ni tintswalo ni musa , kambe ni lava vo karhata .
60002019	Hikuva wa nkhenseka munhu loyi a vekaka Xikwembu embilwini , kutani a tiyisela emahlomulweni a ri karhi a twa ku vaviseka a nga onhanga nchumu .
60002020	Xana loko mi biwa hikwalaho ka ku dyoha ka n'wina , kutani mi tiyisela , swi ni ku nkhensiwa sweswo xana ? Kasi , loko mi endla leswi lulameke , kutani mi tiyisela mi ri karhi mi twisiwa ku vava hikwalaho ka swona , sweswo swa nkhenseka eka Xikwembu .
60002021	Mi vitaneriwe swona , hikuva Kriste na yena ú twile ku vaviseka hikwalaho ka n'wina , a mi boxela ntila leswaku mi ta n'wi landzelela .
60002022	A nga dyohanga nchumu , a nga vulanga swo kanganyisa van'wana .
60002023	Loko a rhuketeriwa , a nga tlheriselanga hi ku rhuketela ; loko va n'wi twisa ku vava , a nga vulanga leswaku ú ta tirihisela , kambe ú swi tshikile emavokweni ya loyi a avanyisaka hi ku lulama .
60002024	Yena hi byakwe , ú rhwele swidyoho swa hina emirini wa yena le xihambanweni , leswaku na hina hi fa hi tlhelo ra ku dyoha , hi hanyela ku lulama . Mi tshunguriwile hi mimpfembeti ya yena .
60002025	Khale , a mi pepetseka ku fana ni tinyimpfu , kambe sweswi mi vuyile eka murisi ni mulanguteri wa mimoya ya n'wina .
60003001	Swi tano na n'wina , vavasati lava tekiweke : Titsongahateni eka vanuna va n'wina , leswaku van'wana va nga kokiwa hi mahanyelo ya n'wina vasati va vona , hambiloko va nga yingisi Rito . A va nga byeriwi hi munhu ,
60003002	hikuva va ta vona xichavo xa n'wina ni ku tenga ka mikhuva ya n'wina .
60003003	Xa n'wina , ku nga vi ku tibombisa hi swa le handle , hi misisi leyi horhiweke , ni ku tisasekisa hi swilo swa nsuku , ni ku ambala tinguvu leto saseka .
60003004	Ku tibombisa ka n'wina , a ku ve ka vumunhu bya n'wina lebyi nge xihundleni xa mbilu ; a ku ve ka moya lowu nga onhakiki wa ku olova ni ku rhula , lowu nga ni nkoka lowukulu emahlweni ka Xikwembu .
60003005	Khale , vavasati lavo hlawuleka lava a va tshembile Xikwembu , a va tolovele ku tibombisa hi mukhuva lowu , kutani a va titsongahata eka vanuna va vona .
60003006	Swi ve tano na Sara , loyi a yingiseke Abrahama , a n'wi vula “ Hosi yanga ” . Kutani sweswi , mi vana va yena loko mi endla leswo lulama , mi nga chavisiwi hi nchumu .
60003007	Hi mukhuva wolowo , na n'wina vavanuna , hanyisanani ni vasati va n'wina hi ku twelelana , hikuva va fana ni swibya leswi nga tiyangiki , naswona mi va xixima , hikuva va ta dya ndzhaka ya tintswalo ni vutomi swin'we na n'wina . Va xiximeni leswaku mikhongelo ya n'wina yi ta kala yi nga siveriwi .
60003008	Eku heteleleni : N'wina hinkwenu mi fanele ku va ni moya wun'we , mi twelana vusiwana , mi va ni rirhandzu eka vamakwenu , mi va ni mbilu ya vumunhu ni miehleketo ya ku titsongahata .
60003009	Mi nga tlheriseli ku biha hi ku biha , kumbe ndzhukano hi ndzhukano , kambe ematshan'wini ya sweswo , katekisani , hikuva hi leswi mi nga vitaneriwa ku endla swona , leswaku mi ta kuma nkateko na n'wina .
60003010	Hikuva , hilaha Matsalwa ma vulaka hakona , “ Loyi a navelaka ku hanya vutomi lebyi tsakisaka , ni ku vona masiku lamanene , a a fume ririmi ra yena ri chava swo biha , ni nomo wa yena wu nga vulavuli mavunwa ;
60003011	a a tshike leswo homboloka a endla swo lulama ; a a lave ku rhula a tiyisela endleleni ya kona .
60003012	Hikuva mahlo ya Hosi ma tsakela lavo lulama , ni tindleve ta yona ti pfulekele swikhongelo swa vona , kambe Hosi yi fularhela lava endlaka swo biha . ”
60003013	Sweswi ke , xana i mani loyi a nga mi endlaka leswo biha , loko n'wina mi hisekela ku endla leswi lulameke xana ?
60003014	Kambe niloko mi twisiwa ku vava hikwalaho ka leswo lulama , mi katekile ; mi nga chavi vanhu , naswona mi nga karhateki .
60003015	Etimbilwini ta n'wina , kombisani xichavo eka Kriste , leswi a nga Hosi ; masiku hinkwawo tilunghiseleni ku tihlamulela eka un'wana ni un'wana loyi a mi vutisisaka ehenhla ka ku tshemba loku mi nga na kona ,
60003016	kambe mi swi endla hi moya wa ku olova ni wa xichavo . Naswona , mi tshama mi ri ni ripfalo leri tengeke , leswaku loko mi hemberiwa , lava sandzaka mahanyelo ya n'wina layo lulama ya xikriste , va ta khomiwa hi tingana .
60003017	Hikuva swa antswa ku twa ku vaviseka hi mhaka ya ku endla leswo lulama , loko sweswo swi ri leswi Xikwembu xi swi rhandzaka , ku ri na ku twa ku vaviseka hi mhaka ya ku endla leswi nga lulamangiki .
60003018	Kriste na yena ú fele swidyoho kan'we , a fela n'wina ; yena munhu lowo lulama ú fele lava nga lulamangiki , leswaku a ta mi fikisa eka Xikwembu ; ú dlayiwile hi tlhelo ra miri , kambe ú endliwile la hanyaka hi tlhelo ra moya .
60003019	Hi moya , ú yile a ya twarisa rito eka mimoya leyi nge khotsweni ,
60003020	leyi eku sunguleni yi nga yingisangiki Xikwembu loko xi lehisa mbilu xi yima xi nga endli nchumu , enkarhini lowu Nowa a nga lunghisa ngalava ha wona . Engalaveni leyi ku nghenile va nga ri vangani , hileswaku vanhu va 8 , lava ponisiweke ha yona ematini .
60003021	Nkhuvulo wu yelana ni mhaka leyi ; sweswi wa mi ponisa , ku nga ri hi ku susa thyaka emirini , kambe hi ku endla leswaku mi kombela ripfalo leri tengeke eka Xikwembu . Nkhuvulo wa mi ponisa hi mhaka ya ku pfuka ka Yesu Kriste eku feni ,
60003022	yena loyi a yeke etilweni , kutani sweswi ú le vokweni ra xinene ra Xikwembu , tintsumi ni vafumi ni leswa matimba swi ri ehansi ka yena .
60004001	Hikokwalaho , leswi Kriste a tweke ku vava enyameni , na n'wina hlomani matlhari hi ku va ni mianakanyo yo fana ni ya yena , hikuva un'wana ni un'wana loyi a nga twa ku vava enyameni , ú tshikile ku dyoha .
60004002	Kutani enkarhini wa n'wina lowu saleke wa ku hanya laha misaveni , mi nga ha fambisiwi hi ku navela ku titsakisa , kukota vanhu van'wana , kambe mi fambisiwa hi leswi Xikwembu xi rhandzaka swona .
60004003	Tshikani ku endla leswi tsakeriwaka hi vamatiko , hikuva swi ringene loko mi swi endlile eminkarhini leyi hundzeke . Khale a mi hanya hi ku endla swa manyala , hi ku navela ku titsakisa , hi ku pyopyiwa , ni makolo , ni ku va swilovekelo , ni ku gandzela swikwembu swa hava leswi nga lavekiki .
60004004	Va hlamala loko va mi vona sweswi mi nga ha fambi na vona , evusopfeni lebyi bya ku tlurisa mpimo , kutani va mi sandza .
60004005	Kambe vanhu lava va ta tihlamulela emahlweni ka loyi a tilunghiseleke ku avanyisa lava hanyaka ni lava feke .
60004006	Hi swona leswi nga endla leswaku Evhangeli yi twarisiwa ni ka lava feke : Vona lava va avanyisiweke ku fana ni vanhu van'wana , va ha ri emisaveni , sweswi va hanya emoyeni ku fana ni Xikwembu .
60004007	Ku hela ka swilo hinkwaswo ku le kusuhi . Hikokwalaho , tlharihani mi tikhoma , mi ta kota ku khongela .
60004008	Ku tlula leswi hinkwaswo , tiyani eku rhandzaneni , hikuva rirhandzu ri funengeta swidyoho leswo tala .
60004009	Titoloveteni ku amukela vaendzi mi rhurhelana , ehandle ka ku vilerisana .
60004010	Leswi un'wana ni un'wana a nyikiweke nyiko ya yena , tirhisani tinyiko leti mi pfunana ha tona , mi va valanguteri lavanene va tinyiko ta Xikwembu ta tinxaka-xaka .
60004011	Loko un'wana a nyikiwile ku vulavula , a a vulavule hi ku landza marito ya Xikwembu ; loko un'wana a nyikiwile ku tirhela vanhu , a a swi endle tanihi loyi a swi tirhaka hi matimba lawa Xikwembu xi n'wi nyikaka wona , leswaku eswilweni hinkwaswo Xikwembu xi dzunisiwa ha Yesu Kriste . Ku dzuneka ni matimba swi le ka xona hilaha ku nga heriki . Amen .
60004012	Varhandziwa , mi nga hlamaleni loko mi wela hi miringo leyi pfurhaka ku fana ni ndzilo ku ta ringa ku tiya ka n'wina , onge hi loko mi humeleriwa hi swin'wana leswi nga riki swona .
60004013	Kambe tsakani hileswi mi averiwaka ku vaviseka ka Kriste , leswaku siku a humelelaka eku kwetsimeni ka yena , na n'wina mi ta tsaka mi tsakisisa .
60004014	Loko mi soriwa hikwalaho ka vito ra Kriste , mi katekile , hikuva Moya lowu kwetsimaka , lowu nga wa Xikwembu , wu le ka n'wina .
60004015	Ntsena ku nga vi na un'we wa n'wina loyi a twisiwaka ku vava hileswi a nga mudlayi , kumbe khamba , kumbe xigevenga , kumbe muvangi wa leswo karhata .
60004016	Kambe loko munhu a twisiwa ku vava hikwalaho ka leswi a nga Mukriste , a nga tshuki a khomiwa hi tingana , kambe a a dzunise Xikwembu , hi mhaka ya vito leri ra “ Mukriste ” .
60004017	Hikuva nkarhi wu fikile wa ku avanyisiwa loku nga ta sungula hi va yindlu ya Xikwembu . Kutani , loko ku sungula hi hina , xana makumu ya lava nga yingisiki Evhangeli ya Xikwembu ma ta va layo yini xana ?
60004018	Naswona , va te : “ Loko munhu wo lulama a pona hi ku nonon'hwa , xana lava sandzaka Xikwembu ni lava dyohaka , va ta kumeka va ri ka xiyimo xihi ke ? ”
60004019	Hikokwalaho , lava twisiwaka ku vava hilaha Xikwembu xi rhandzaka hakona , a va endle leswo lulama , kutani va veka mimoya ya vona emavokweni ya Muvumbi loyi a tshembekaka .
60005001	Sweswi ke , ndzi khongotela vakulukumba lava nge xikarhi ka n'wina , leswi na mina ndzi nga un'wana wa vona ; ndzi mbhoni ya ku vaviseka ka Kriste , ni loyi a tshembaka ku averiwa ku kwetsima loku nga ta humelela , kutani ndzi ri :
60005002	Risani ntlhambi wa Xikwembu lowu nge hansi ka n'wina , mi wu hlayisa ku nga ri hi ku sindzisiwa , kambe ku ri hi ku swi rhandza , hilaha Xikwembu xi swi lavaka hakona , naswona ku nga ri hi ku langutela bindzu leri khomisaka tingana , kambe hi ku hiseka .
60005003	Mi nga tshuki mi fuma lava mi nga nyikiwa vona ku va risa , kambe mi boxela ntlhambi entila lowunene .
60005004	Kutani siku murisi lonkulu a nga ta humelela , mi ta kuma harhi leyo kwetsima , leyi nga riki na ku onhaka .
60005005	Swi tano na n'wina lavantshwa : Titsongahateni eka lavakulu . Hinkwenu ambalani ku titsongahata , mi tiveka ehansi , van'wana eka van'wana , hikuva va khale va te : “ Xikwembu xi alela lava tikurisaka , kambe xi tsetselela lava titsongahataka . ”
60005006	Hikokwalaho , titsongahateni ehansi ka voko ra matimba ra Xikwembu , leswaku hi nkarhi wa kona xi ta mi tlakusa .
60005007	Rhulani ku karhateka hinkwako ka n'wina eka xona , hikuva xi tikarhatela n'wina .
60005008	Tikhomeni mi hiteka . Nala wa n'wina a nga Diyavulosi , wa rhendzeleka-rhendzeleka ku fana ni nghala leyi bongaka , yi lava loyi yi nga n'wi dyaka .
60005009	N'wi aleleni , mi tiya eku pfumeleni ka n'wina , hi ku tiva leswaku vamakwenu emisaveni hinkwayo va hlangana ni maxangu yo fana ni lawa ni nga na wona .
60005010	Kutani endzhaku ka loko mi twisiwile ku vava nkarhinyana , Xikwembu xa tintswalo hinkwato lexi xi mi vitaneke ku nghena eku kwetsimeni ka xona loku nga heriki , eka Kriste , xona hi xiviri xa xona xi ta mi pfuxa , xi mi aka ni ku mi tiyisa , mi nga tsekatseki .
60005011	Matimba a ma ve eka xona hi masiku ni masiku . Amen .
60005012	Ndzi mi tsalela hi ku komisa , hi xandla xa Silvano , makwerhu loyi hi ku vona ka mina a nga la tshembekeke ; ndza mi khongotela , ni ku tiyisa leswaku tintswalo ta xiviri ta Xikwembu hi tona leti ! Tiyani eka tona .
60005013	Kereke leyi nge Babilona , ya lava hlawuriweke ku fana na n'wina , ya mi rungula , na n'wana wa mina Marka wa mi rungula .
60005014	Xewetanani hi ku ntswontswana , hi rirhandzu ra vukwavo . Ku rhula a ku ve eka n'wina hinkwenu va ka Kriste .
61001001	Mina Simoni Petro , nandza ni muapostola wa Yesu Kriste , ndzi tsalela lava nyikiweke ku pfumela loku ringanaka hi xiyimo ni ku pfumela ka hina , hi ku lulama ka loyi a nga Xikwembu ni muponisi wa hina Yesu Kriste , ndzi ri :
61001002	Tintswalo ni ku rhula a swi ve na n'wina swi mi talela , eku tiveni ka Xikwembu ni ka Yesu Hosi ya hina .
61001003	Hi matimba ya yena ya vukwembu , Kriste ú hi nyikile swilo hinkwaswo leswi swi hi pfunaka ku hanya vutomi bya vukhongeri , hi mhaka ya ku tiva loyi a hi vitaneleke eku kwetsimeni ka yena ne ku sasekeni ka yena ka xiviri .
61001004	Hi ndlela leyi hi nyikiwile switshembiso swa Hosi leswikulu ngopfu , swa risima , leswaku ha swona mi ta kota ku pona eku onhakeni loku nga kona emisaveni hikwalaho ka ku navela loko biha , mi hundzuka lava averiweke vutomi lebyi humaka eka Xikwembu .
61001005	Hikwalaho ka swona sweswo , endlani hi matimba hinkwawo ku seketela ku pfumela ka n'wina hi vunene , vunene byona mi byi seketela hi vutivi ,
61001006	mi seketela vutivi hi ku tikhoma , ni ku tikhoma hi ku tiyisela , ni ku tiyisela hi vukhongeri ,
61001007	ni vukhongeri hi ku tsakelana ka vuxaka , ni ku tsakelana ka vuxaka hi rirhandzu .
61001008	Hikuva loko mi ri ni swilo leswi , ni loko swi mi talela swi andza , swi ta endla leswaku mi nga phyami kumbe ku pfumala mihandzu , kutani swi ta mi fikisa eku tiveni loku hetisekeke ka Hosi ya hina Yesu Kriste .
61001009	Hikuva loyi a pfumalaka swilo leswi , ú file mahlo , a nga voni kule , naswona wa rivala leswaku ú susiwile swidyoho swa yena swa khale .
61001010	Hikokwalaho , vamakwerhu , hisekelani ngopfu-ngopfu ku tiyisa ku vitaniwa ni ku hlawuriwa ka n'wina , hikuva loko mi endla sweswo a mi nga khuguki mi wa ni siku ni rin'we .
61001011	Hi mukhuva wolowo , mi ta nyikiwa fanelo hinkwayo ya ku nghena eMfun'weni lowu nga heriki wa Hosi ni muponisi wa hina Yesu Kriste .
61001012	Hikokwalaho , hi masiku hinkwawo , ndzi navela ku tshama ndzi ri karhi ndzi mi tsundzuxa timhaka leti , hambileswi mi ti tivaka ni ku tiyisela entiyisweni lowu mi nga na wona .
61001013	Ndzi ehleketa leswaku swi lulamile ku mi pfuxa hi ku mi tsundzuxa swilo leswi , loko ndza ha ri emirini lowu .
61001014	Hikuva ndza swi tiva leswaku ku rhurha ka mina emirini lowu wa mina ku le kusuhi , hilaha Hosi ya hina Yesu Kriste yi ndzi kombeke hakona .
61001015	Kutani ndzi ringeta ku endla leswaku mi tsundzuka timhaka leti minkarhi hinkwayo ; mi ta ti anakanya ni loko ndzi ta va ndzi fambile .
61001016	A hi landzanga mintsheketo yo endliwa hi vutlhari , loko hi mi tivisile ta ku humelela hi matimba ka Hosi ya hina Yesu Kriste ; hina hi timbhoni ta vukulukumba bya yena , lebyi hi nga byi vona hi mahlo .
61001017	Hikuva siku a nga nyikiwa ku dzuneka ni ku twala hi Xikwembu Tatana , rito ri fikile eka yena ri ta hi ku kwetsima loku hlamarisaka , ri ku : “ Loyi i N'wananga , loyi ndzi n'wi rhandzaka ni ku n'wi tsakela . ”
61001018	Kutani hina hi ri twile rito leri , loko ri huma etilweni , hikuva a hi ri na yena entshaveni leyo hlawuleka .
61001019	Hikokwalaho , rito ra vaprofeta , hina hi ri kuma ri tiyile ku tlula ni khale . Mi ta va mi endla swona loko mi hlayisa swinene rito rero , ku fana ni rivoni leri voningaka lomu ku nga ni munyama , ku fikela loko vurhonga byi tshwuka , ni loko nyeleti ya mixo yi humelela etimbilwini ta n'wina .
61001020	Ehenhla ka hinkwaswo , mi fanela ku twisisa leswaku ku hava marito ya vaprofeta eMatsalweni lawa munhu a nga ma hlamuselaka hi ku tisungulela .
61001021	Hikuva ku hava rito ni rin'we ra vaprofeta leri teke hi ku titwa ka munhu , kambe vanhu lava susumetiweke hi Moya lowo Kwetsima , va vurile leswi humaka eka Xikwembu .
61002001	Khale , vaprofeta va mavunwa na vona va humelele exikarhi ka vanhu , tanihi leswi ku nga ta va ni vadyondzisi va mavunwa exikarhi ka n'wina , lava nga ta nghenisa hi le xihundleni tidyondzo to hambuka leti onhaka ; va ta landzula hambi a ri N'wini loyi a va kutsuleke , va tivangela ku lova loku nga ta hatla ku va wela .
61002002	Vanhu lavo tala va ta landza swa manyala leswi va swi endlaka , naswona ndlela ya ntiyiso yi ta sandziwa hi mhaka ya vona .
61002003	Kutani , hikwalaho ka makwanga ya vona , va ta mi dyelela hi marito ya vona ya vuxisi . Ku sukela khale , ku avanyisiwa ka vona a ku yimanga , ni ku lova ka vona a ku etlelanga .
61002004	Xikwembu a xi tsetselelanga tintsumi loko ti dyohile , kambe xi ti cukumetile eTiheleni , ni ku ti nghenisa emakorhweni ya xivandla xa vafi , laha ti pfaleriwaka kona ku fikela siku ra ku avanyisa ;
61002005	a xi tsetselelanga misava ya khale , kambe xi hlayisile Nowa mutwarisi wa leswo lulama , swin'we ni vanhu van'wana va 7 , enkarhini lowu xi nga nisa ndhambi emisaveni ya vanhu lava a va nga ri na mhaka na xona ;
61002006	xi endlile leswaku miti ya va Sodoma na Gomora , yi hundzuka nkuma yi avanyiseriwa ku lova , xi yi endla xitsundzuxo eka lava va nga ta ka va nga ri na mhaka na xona .
61002007	Naswona xi ponisile Lota munhu wo lulama , loko yena a twile ku vava hi mhaka ya swilo swa manyala leswi a swi endliwa hi vanhu lavo biha ;
61002008	hikuva swilo leswi munhu loyi wo lulama a swi voneke ni ku swi twa loko a ri karhi a hanya exikarhi ka vona , swi n'wi karhatile ngopfu emoyeni wa yena lowo lulama masiku hinkwawo , a karhateka hi mhaka ya mahanyelo ya vona layo homboloka .
61002009	Leswi swi vula leswaku Hosi ya swi tiva ku ponisa vanhu va vukhongeri eku karhatekeni ka vona , ni ku tshika vanhu lavo homboloka va ri eku biweni ku fikela siku ra ku avanyisa ,
61002010	ngopfu-ngopfu lava landzaka swa ntumbuluko wa vona wa laha misaveni , va navela ku titsakisa hi swilo swa thyaka , va sandza ni vuhosi bya Xikwembu . Vanhu lava va titshemba ngopfu , naswona va titiva ; a va chavi ku sandza swa le henhla leswi kwetsimeke .
61002011	Kasi tintsumi , hambileswi ti va tlulaka hi vukulu ni matimba , a ti humesi marito ya ku va avanyisa hi ku va sandza emahlweni ka Hosi .
61002012	Kambe vanhu lava va fana ni swivumbiwa swo pfumala miehleketo , swiharhi swa nhova swo tswaleriwa ku khomiwa ni ku dlawa ntsena ; va sandza etimhakeni leti va nga tiviki nchumu eka tona , kutani va ta herisiwa hi ku herisiwa loku fanaka ni ka swiharhi .
61002013	Va ta endliwa hi ku biha , hilaha va nga endla swo biha hakona . Va kuma swi va tsakisa vona ku cina mintlangu , va nwa nhlekanhi hinkwawo . I swivati ni swisandzu evanhwini . Naloko va ri na n'wina eminkhubyeni , vona va tsakela ku cina ni ku nwa ngopfu , hi mhaka ya vusopfa bya vona .
61002014	Va ni mahlo lama taleke hi vuoswi , lama nga ni torha ra swidyoho . Va rhiya mimoya leyi nga tiyangiki . Va ni timbilu leti toloveleke makolo . I vanhu lava rhukaniweke hi Xikwembu .
61002015	Va tshikile ndlela leyinene , va landza ntila wa Balaama n'wana Beyori , loyi a rhandzeke bindzu hi ku endla leswo homboloka .
61002016	Kambe ú holoveriwile hikwalaho ka xidyoho xa yena n'wini ; mbhongolo leyi nga kotiki ku vulavula yi vulavurile hi rito ro fana ni ra munhu , yi sivela muprofeta eku hlanyeni ka yena .
61002017	Vanhu lava i swihlovo swo pfumala mati ; i hunguva leyi fambisiwaka hi bubutsa ; munyama lowukulu ngopfu wu va languterile .
61002018	Va tlakusa rito ni ku tidzunisa ngopfu hi swilo swa hava ; hi ku navela loko biha ka swa manyala swa laha misaveni , va phasa vanhu lava va ha ku ponaka emavokweni ya valahleki .
61002019	Va va tshembisa ku ntshunxeka , kambe vona hi voxe i mahlonga ya leswi bolaka ; hikuva munhu i hlonga ra xilo xihi na xihi lexi xi n'wi hlulaka .
61002020	Hikuva , loko vanhu va pona thyaka ra misava hi ku tiva Hosi ya hina ni Muponisi Yesu Kriste , kutani va tlhela va phasiwa ni ku hluriwa hi swona , xiyimo xa vona xo hetelela xi bihile ku tlula lexo sungula .
61002021	A swi ta va swi antswile eka vona loko va nga tivanga ndlela ya ku lulama , ku ri na loko va yi tivile kutani va tlhelela ndzhaku va tshika nawu lowo hlawuleka lowu va nyikiweke wona .
61002022	Swi va humelele hilaha xivuriso xa ntiyiso xi vuleke hakona , loko xi te : “ Mbyana yi vuyela emahlanteni ya yona . ” Naswona : “ Nguluve , loko yi hlantswiwile , yi tlhela yi puluvundza endzhopeni ! ”
61003001	Leri i papila ra vumbirhi leri ndzi mi tsalelaka rona sweswi , varhandziwa , kutani eka wona lamambirhi ndzi pfuxile miehleketo ya n'wina leyi nga ni ku twisisa , hi ku mi tsundzuxa .
61003002	A ndzi endlela ku mi tsundzuxa marito lama nga vuriwa khale hi vaprofeta lavo hlawuleka , ni milawu ya Hosi ni Muponisi , leyi teke hi milomo ya vaapostola va n'wina .
61003003	Xo sungula , mi fanela ku twisisa leswaku , emasikwini yo hetelela , ku ta humelela vasandzi lava fambisiwaka hi ku navela ka vona loko biha ; va ta mi sandza ,
61003004	va ku : “ Swi helele kwihi , swa loyi ku nga tshembisiwa leswaku ú ta ta , xana ? Hi mpfhuka vatatana va nga tietlelela , swilo hinkwaswo swa ha ya emahlweni hilaha a swi famba hakona , ku sukela loko misava yi tumbuluka . ”
61003005	Vanhu lava va vula ha vomu , hi ku rivala mhaka leyi : Hileswaku matilo a ma ri kona khale ni khale , ni leswaku misava yi vumbiwile hi rito ra Xikwembu yi huma ematini , yi ri xikarhi ka mati .
61003006	Hi rito rero , misava leyi a yi ri kona enkarhini wolowo , yi dyiwile hi mati ya ndhambi , yi lova .
61003007	Kambe hi ro rito rero , matilo ni misava ya sweswi , swi hlayiseriwe ku tshwa hi ndzilo , swi yimele siku ra ku avanyisiwa ni ra ku lovisiwa ka vanhu lava nga riki na mhaka na Xikwembu .
61003008	Kambe mi nga rivali mhaka yin'we leyi , varhandziwa : Emahlweni ka Hosi , siku rin'we ri kotisa malembe ya 1 000 , ni malembe ya 1 000 ma kotisa siku rin'we .
61003009	Hosi a yi hlweli ku endla leswi yi nga tshembisa swona , hilaha van'wana va twisisaka “ ku hlwela ” hakona , kambe yi lehisa mbilu hikwalaho ka n'wina ; a yi lavi leswaku ni un'we wa n'wina a lova , kambe yi lava leswaku hinkwavo va ta eku hundzukeni .
61003010	Kambe siku ra Hosi ri ta ta tanihi khamba , kutani matilo ma ta hundza hi huwa leyikulu ; hinkwaswo swa ntumbuluko swi ta tshwa hi ndzilo swi hela , kutani misava ni mintirho leyi nga ka yona swi ta hisiwa .
61003011	Leswi ku nga ta tshwa swilo leswi hinkwaswo swi hela hi ndlela leyi , mi fanele ku va ni vutomi lebyo hlawuleka bya vukhongeri ,
61003012	mi ri karhi mi langutela siku ra Xikwembu , mi endla leswaku ri hatla ri fika , ri nga siku leri ha rona ku nga ta tshwa matilo ma hela , ni hinkwaswo swa ntumbuluko swi nga ta n'okisiwa hi ndzilo .
61003013	Kambe , hi ku ya hi ku tshembisa ka Hosi , hi langutele matilo lamantshwa ni misava leyintshwa , laha ku nga ta va ni ku lulama .
61003014	Hikokwalaho , varhandziwa , leswi mi languteleke swilo leswi , chivirikani leswaku Xikwembu xi mi kuma mi nga ri na xivati kumbe xisandzu , naswona mi ri ni ku rhula .
61003015	Kutani , twisisani leswaku loko Hosi ya hina yi lehisa mbilu , yi endlela ku hi ponisa . Makwerhu Pawulo murhandziwa wa hina , na yena ú mi tsalele hi yona ndlela leyi , hi ku landza vutlhari lebyi a nyikiweke byona .
61003016	Hi swona leswi a toloveleke ku swi vula emapapileni ya yena hinkwawo , loko a khumba timhaka leti . Emapapileni ya kona ku ni swilo swin'wana leswi swi nonon'hwaka ku swi twisisa ; lava pfumalaka vutivi ni lava nga tiyangiki va swi gombonyokisa , hilaha va endlaka hakona eka matsalwa laman'wana , kutani swi va lovisa .
61003017	Hikokwalaho n'wina varhandziwa , leswi mi tivaka mhaka leyi hi nkarhi , tivoneleni , hikuva mi nga tshuka mi humile endleleni hi ku yengiwa hi lavo homboloka , kutani mi lahlekeriwa hi ku tiya ka n'wina .
61003018	Kambe kulani , mi ri etintswalweni ni le ku tiveni ka Yesu Kriste , Hosi ya hina ni Muponisi wa hina . Eka yena a ku ve ku twala sweswi , ni ku ya fika esikwini leri nga heriki . Amen !
62001001	Swa Rito ra vutomi , a swi ri kona ku sukela eku sunguleni ; hi swi twile ni ku swi vona hi mahlo ; hi swi langutile ni ku swi khumba hi mavoko ya hina , kutani hi swona leswi hi mi tivisaka swona .
62001002	Vutomi byi tikombile eka swona , kutani hi byi vonile . Hi timbhoni ta byona , kutani ha mi tivisa ta vutomi bya kona lebyi nga heriki , lebyi a byi ri eka Tatana , kutani byi kombiwile eka hina .
62001003	Leswi hi swi voneke ni ku swi twa , hi mi tivisa swona na n'wina , leswaku mi va ni xinakulobye na hina . Xinakulobye xi kona exikarhi ka hina na Tatana , ni le xikarhi ka hina ni n'wana wa yena Yesu Kriste .
62001004	Kutani hi mi tsalela timhaka leti , leswaku ku tsaka ka hina ku va loku hetisekeke .
62001005	Mahungu lawa hi ma tweke eka N'wana , lawa hi mi tivisaka wona , hi lawa : Hileswaku Xikwembu i ku vonakala , kutani eka xona ku hava munyama nikutsongo .
62001006	Loko hi vula leswaku hi ni xinakulobye na xona kambe hi ri karhi hi famba emunyameni , ha hemba , kutani a hi hanyi hi ku landza ntiyiso .
62001007	Kambe loko hi famba eku vonakaleni , kukota leswi xona xi nga eku vonakaleni , ha twanana , hi ni xinakulobye , kutani ngati ya Yesu N'wana wa xona ya hi hlantswa yi susa swidyoho hinkwaswo .
62001008	Loko hi vula leswaku a hi dyohi , ha tixisa , kutani ntiyiso a wu kona eka hina .
62001009	Kambe loko hi tivula swidyoho swa hina , Xikwembu xa tshembeka , xi avanyisa hi ku lulama , kutani xi ta hi rivalela swidyoho swa hina , xi hi hlantswa xi susa ku homboloka ka hina hinkwako .
62001010	Loko hi vula leswaku a hi dyohanga , hi xi endla muhembi , kutani Rito ra xona a ri kona eka hina .
62002001	Vana vanga , ndzi mi tsalela timhaka leti leswaku mi ta ka mi nga dyohi ; kambe loko un'wana a tshuka a dyoha , hi ni muyimeri eka Tatana , a nga Yesu Kriste la lulameke .
62002002	Hi yena mhamba ya swidyoho swa hina , naswona ku nga ri ya swidyoho swa hina ntsena , kambe ni swa vanhu va misava hinkwayo .
62002003	Kutani mhaka leyi yi hi khorwisaka leswaku hi tiva Tatana , hiloko hi hlayisa milawu ya yena .
62002004	Loyi a vulaka a ku : “ Ndza n'wi tiva ” , kambe a nga hlayisi milawu ya yena , i muhembi , kutani ntiyiso a wu kona eka munhu wo tano .
62002005	Kambe un'wana ni un'wana la hlayisaka Rito ra Xikwembu , hakunene rirhandzu ra yena eka xona ri hetisekile . Hi ndlela yoleyo hi nga tiva swinene leswaku hi le ka xona .
62002006	Loyi a vulaka leswaku ú tshame ka xona , ú fanele ku hanya hi mukhuva lowu na yena Yesu a hanyeke ha wona .
62002007	Varhandziwa : A ndzi mi tsaleri nawu lowuntshwa , kambe nawu lowa khale , lowu mi nga va na wona ku sukela eku sunguleni ; nawu wa khale hi ro rito reri mi ri tweke .
62002008	Hambiswiritano , ndzi mi tsalela nawu lowuntshwa , lowu eka Kriste ni le ka n'wina wu tiyeke , hikuva munyama wa karhi wa hundza , kutani ku vonakala ka xiviri ka karhi ka voninga nisweswi .
62002009	Loyi a vulaka leswaku ú le ku vonakaleni , kambe a venga makwawo , wa ha ri emunyameni nisweswi .
62002010	Loyi a rhandzaka makwavo , ú tshame eku vonakaleni , kutani kona ku hava xilo lexi khunguvanyisaka .
62002011	Kambe loyi a vengaka makwavo , ú le munyameni , naswona ú famba emunyameni , a nga tivi lomu a yaka kona , hikuva munyama wu n'wi dlaye mahlo .
62002012	Ndzi tsalela n'wina , vana vanga , hikuva swidyoho swa n'wina swi rivaleriwile hikwalaho ka Kriste .
62002013	Ndzi tsalela n'wina , vatatana , hikuva mi tiva loyi a nga yena ku sukela eku sunguleni . Ndzi tsalela n'wina , lavantshwa , hikuva mi hlurile Lowo biha .
62002014	Ndzi tsalela n'wina , vana , hikuva mi tiva Tatana . Ndzi tsalela n'wina , vatatana , hikuva ma n'wi tiva loyi a nga yena ku sukela eku sunguleni . Ndzi tsalela n'wina , lavantshwa , hikuva mi ni matimba , ni rito ra Xikwembu ri akile eka n'wina , naswona mi hlurile Lowo biha .
62002015	Mi nga rhandzeni misava , kumbe swilo leswi nge misaveni . Loko munhu a rhandza misava , rirhandzu ro rhandza Tatana a ri kona eka yena .
62002016	Hikuva hinkwaswo leswi nge misaveni , ku navela ka miri , ni ku navela ka mahlo , ni ku tikurisa hi swa vutomi lebyi , a hi leswi Tatana a swi tsakelaka , kambe swi tsakela hi va misava .
62002017	Kutani misava ya hundza , ni ku navela ka yona , kambe loyi a endlaka ku rhandza ka Xikwembu , ú tshama hilaha ku nga heriki .
62002018	N'wina vana , nkarhi wa makumu wu fikile , kutani kukotisa leswi mi tweke leswaku Nala wa Kriste wa ta , sweswi Valala va Kriste lavo tala va humelerile ; hikokwalaho , ha tiva leswaku i nkarhi wa makumu .
62002019	Va sukile va hi siya , kambe a va nga ri va hina , hikuva loko a va ri va ka hina , ingi va ha ri na hina nisweswi , kambe va sukile , ku komba leswaku a hi hinkwavo va nga va hina .
62002020	Kambe n'wina mi cheriwile Moya hi loyi a kwetsimaka , kutani hinkwenu mi ni vutivi .
62002021	Ndza mi tsalela , ku nga ri hi mhaka ya leswi mi nga tiviki ntiyiso , kambe hi mhaka ya leswi mi wu tivaka , ni ku tiva leswaku ku hava vunwa lebyi humaka entiyisweni .
62002022	Munhu wa vunwa i mani xana , loko a nga ri loyi a kanetaka leswaku Yesu i Mesiya ? Munhu wo tano , hi ye Nala wa Kriste , loyi a landzulaka Tatana ni N'wana .
62002023	Loyi a landzulaka N'wana , na yena Tatana a nga kona eka yena . Loyi a nkhensaka N'wana , hambi a ri Tatana ú kona eka yena .
62002024	Leswi mi swi tweke ku sukela eku sunguleni , a swi tshame eka n'wina . Loko leswi mi swi tweke ku sukela eku sunguleni swi tshama eka n'wina , hi kona na n'wina mi nga ta tshama eka N'wana ni ka Tatana .
62002025	Kutani leswi a nga hi tshembisa swona , i vutomi lebyi nga heriki .
62002026	Ndzi mi tsalele timhaka leti , hikwalaho ka lava ringetaka ku mi xisa .
62002027	Kambe Moya lowu Kriste a nga mi chela wona , wu tshame eka n'wina , kutani a mi faneli ku dyondzisiwa hi munhu ; hikuva Moya wa yena lowu mi nga cheriwa wona , wa mi dyondzisa ehenhla ka hinkwaswo , naswona i Moya wa ntiyiso , a wu hembi ; hikokwalaho , tshamani eka Kriste , hilaha Moya wu mi dyondzisaka hakona .
62002028	Kutani sweswi , vana vanga , tshamani eka Kriste , leswaku loko a humelela , hi ta tiya nhlana , naswona hi nga vi na tingana eku fikeni ka yena .
62002029	Loko mi tiva leswaku ú lulamile , mi nga kholwa swinene leswaku un'wana ni un'wana loyi a endlaka leswo lulama , ú tswariwe hi yena .
62003001	Ma nga vona rirhandzu lerikulu leri Tatana a hi rhandzaka ha rona , ku fika laha hi vuriwaka vana va Xikwembu ; nisweswi , hi vona . Lexi endlaka leswaku misava yi nga hi tivi , i mhaka ya leswi yi nga n'wi tivangiki .
62003002	Varhandziwa , sweswi hi vana va Xikwembu . A swi si tikomba swinene leswi hi nga ta va swona , kambe ha swi tiva leswaku loko Kriste a humelela , hi ta fana na yena , hikuva hi ta n'wi vona hi xiviri xa yena .
62003003	Kutani un'wana ni un'wana loyi a n'wi tshembaka , ú tihlayisa a tshama a tengile , tanihi leswi yena a tengeke .
62003004	Un'wana ni un'wana loyi a dyohaka , ú ni nandzu wa ku hanya ehandle ka Nawu . Ku dyoha i ku hanya ehandle ka Nawu .
62003005	Ma swi tiva leswaku Kriste ú humelele ku ta susa swidyoho , kutani eka yena ku hava ku dyoha .
62003006	Ku hava ni un'we la tshamelaka ku dyoha , loko a ri eka yena . Un'wana ni un'wana la tshamelaka ku dyoha , a nga n'wi vonanga , naswona a nga n'wi tivanga .
62003007	Vana vanga , mi nga pfumeli ku xisiwa hi munhu ni un'we . Loyi a endlaka leswo lulama ú lulamile , kukota leswi Kriste a lulameke .
62003008	Loyi a tshamelaka ku dyoha i wa Diyavulosi , hikuva Diyavulosi ú dyohile ku sukela eku sunguleni . Lexi N'wana wa Xikwembu a humeleleke ku ta endla xona , a ku ri ku ta herisa mintirho ya Diyavulosi .
62003009	Ku hava ni un'we loyi a tshamelaka ku dyoha , loko a tswariwile hi Xikwembu , hikuva mbewu ya Xikwembu yi mirile eka yena , kutani a nga ka a nga ha tshameli ku dyoha , hikuva ú tswariwile hi Xikwembu .
62003010	Ku hambana exikarhi ka vana va Xikwembu ni vana va Diyavulosi , ku nga vonaka hi ndlela leyi : Hileswaku un'wana ni un'wana loyi a nga endliki leswo lulama , kumbe loyi a nga rhandziki makwavo , a hi wa Xikwembu .
62003011	Rito leri hi ri tweke ku sukela eku sunguleni , hileswaku hi fanele ku rhandzana .
62003012	Hi nga fani na Kayini , loyi a a twanana na Lowo biha , kutani ú dlele makwavo . Xana ú n'wi dlele hikwalaho ka yini ? Hikuva mintirho ya yena a yi ri leyo biha , kasi ya makwavo a yi ri leyo lulama .
62003013	Hikokwalaho , mi nga hlamaleni , vamakwerhu , loko misava yi mi venga .
62003014	Ha swi tiva leswaku hi humile eku feni ku ya nghena evutomini , hikuva hi rhandza vamakwerhu . Loyi a nga riki na rirhandzu , ú tshama eku feni .
62003015	Un'wana ni un'wana loyi a vengaka makwavo i mudlayi , kutani ma swi tiva leswaku ku hava mudlayi loyi vutomi lebyi nga heriki byi tshamaka eka yena .
62003016	Hi nga tiva leswi rirhandzu ri nga swona loko hi tiva Kriste , loyi a nyiketeke vutomi bya yena hikwalaho ka hina . Kutani na hina swa hi fanela ku nyiketa vutomi bya hina hikwalaho ka vamakwerhu .
62003017	Kambe loko munhu a ri ni swilo swa misava leyi , kutani a vona makwavo a ri eku pfumaleni , kambe a nonon'hwisa mbilu ya yena a nga n'wi pfuni , xana rirhandzu ro rhandza Xikwembu ri nga tshamisisa ku yini eka yena xana ?
62003018	Vana vanga , hi nga rhandzaneni hi marito kumbe hi ku vulavula ntsena , kambe a ku ve hi mintirho ni ntiyiso .
62003019	Kutani , ndlela ya ku hi khorwisa leswaku hi vanhu va ntiyiso , ni ya ku tiyisa ripfalo ra hina emahlweni ka Xikwembu hi leyi :
62003020	Loko ripfalo ra hina ri hi avanyisa , hi tiva leswaku Xikwembu xi tlula ripfalo leri ra hina hi vukulu , naswona xi tiva hinkwaswo .
62003021	Varhandziwa , loko ripfalo ra hina ri nga hi avanyisi , hi ni ku tshemba emahlweni ka Xikwembu .
62003022	Hi amukela eka xona hinkwaswo leswi hi swi kombelaka , hikuva hi hlayisa milawu ya xona ni ku endla leswi xi swi tsakelaka .
62003023	Kutani hi lowu nawu wa xona : Hileswaku hi pfumela eka N'wana wa xona Yesu Kriste , ni ku rhandzana hilaha xi hi leriseke hakona .
62003024	Loyi a hlayisaka milawu ya xona , ú tshame eka xona , na xona eka yena . Kutani ndlela leyi hi tivaka leswaku xi tshame ka hina , hi leyi : Hileswaku hi ni Moya lowu xi hi nyikeke wona .
62004001	Varhandziwa , mi nga pfumeleni moya wihi na wihi , kambe kambisisani mimoya ku vona loko hakunene yi ri ya Xikwembu ; hikuva vaprofeta va mavunwa va hangalakile ni misava .
62004002	Mi ta tiva Moya wa Xikwembu hi ndlela leyi : Moya wihi na wihi lowu vulaka leswaku Yesu Kriste ú tile emisaveni a va munhu , i wa Xikwembu .
62004003	Kutani moya wihi na wihi lowu nga vuriki sweswo hi tlhelo ra Yesu , a hi wa Xikwembu . Lowu hi wo moya wa Nala wa Kriste , lowu mi tweke ta wona leswaku wa ta ; kutani nisweswi wu kona la misaveni .
62004004	Kambe n'wina vana vanga , mi va Xikwembu , kutani mi hlurile va mavunwa , hikuva Moya lowu nga eka n'wina wu tlula hi vukulu moya lowu wu nga eka vanhu va misava .
62004005	Vona i va misava , hikokwalaho leswi va swi vulaka i swa misava , kutani va misava va va yingisa .
62004006	Hina hi va Xikwembu . Un'wana ni un'wana la tivaka Xikwembu , wa hi yingisa , kasi loyi a nga riki wa Xikwembu , a nga hi yingisi . Hikwalaho ka leswi , hi tiva ku hambana exikarhi ka Moya wa ntiyiso ni moya wa mavunwa .
62004007	Varhandziwa ! A hi rhandzaneni , hikuva rirhandzu i ra Xikwembu , kutani un'wana ni un'wana loyi a nga ni rirhandzu ú tswariwile hi Xikwembu , naswona ú tiva Xikwembu .
62004008	Loyi a nga riki na rirhandzu , a nga tivi Xikwembu , hikuva Xikwembu i rirhandzu .
62004009	Rirhandzu ra Xikwembu ri tikombile eka hina hi ndlela leyi : Hileswaku Xikwembu xi rhumile N'wana la nga un'we wa xona ku ta laha misaveni , leswaku hi ta kota ku hanya hikwalaho ka yena .
62004010	Rirhandzu ra kona i rikulu , hikuva a hi hina hi rhandzeke Xikwembu , kambe hi xona xi hi rhandzeke , kutani xi rhumele N'wana wa xona ku va mhamba ya swidyoho swa hina .
62004011	Varhandziwa , leswi Xikwembu xi hi rhandzeke hi mukhuva wolowo , na hina hi fanele ku rhandzana .
62004012	Ku hava munhu na un'we la tshamaka a vona Xikwembu ; loko hi rhandzana , Xikwembu xi tshame ka hina , kutani rirhandzu ra xona ri hetisekile eka hina .
62004013	Leswi swi hi khorwisaka leswaku hi tshame ka xona , na xona eka hina , hileswaku xi hi nyikile swa Moya wa xona .
62004014	Na hina hi swi vonile , hi vuya hi tiyisa , leswaku Tatana ú rhumele N'wana ku va Muponisi wa misava .
62004015	Un'wana ni un'wana loyi a vulaka leswaku Yesu i N'wana wa Xikwembu , Xikwembu xi tshame ka yena , na yena eka Xikwembu .
62004016	Hikokwalaho , ha tiva ni ku tshemba rirhandzu leri Xikwembu xi nga na rona eka hina . Xikwembu i rirhandzu , kutani loyi a tshamaka erirhandzwini , ú tshame eka Xikwembu , na Xikwembu xi tshama eka yena .
62004017	Kutani loko rirhandzu ri hetiseka eka hina , hi ta tiya nhlana esikwini ra ku avanyisa , hikuva leswi Kriste a nga swona , na hina hi swo leswi hi nga swona laha misaveni .
62004018	Ku hava ku chava erirhandzwini , hikuva rirhandzu leri hetisekeke ri susa ku chava . Ku chava ku fambelana ni ku biwa , kutani loyi a chavaka a nga hetisekanga erirhandzwini .
62004019	Hina hi ni rirhandzu hikuva ku rhangile Xikwembu xi hi rhandza .
62004020	Loko un'wana a ku : “ Ndzi rhandza Xikwembu ” , kambe a venga makwavo , i muhembi ; hikuva la nga rhandziki makwavo loyi a n'wi vonaka hi mahlo , a nge koti ku rhandza Xikwembu lexi a nga xi voniki .
62004021	Kutani nawu lowu xi hi nyikaka wona , hileswaku loyi a rhandzaka Xikwembu , ú fanele naswona ku rhandza makwavo .
62005001	Un'wana ni un'wana loyi a pfumelaka leswaku Yesu hi yena Mesiya , ú tswariwile hi Xikwembu , kutani un'wana ni un'wana loyi a rhandzaka mutswari , ú rhandza ni mutswariwa wa kona .
62005002	Ndlela leyi hi tivaka ha yona leswaku hi rhandza vana va Xikwembu , hi loko hi rhandza Xikwembu ni ku yingisa milawu ya xona .
62005003	Hikuva ku rhandza Xikwembu , swi vula ku hlayisa milawu ya xona , naswona milawu leyi ya xona a yi tiki .
62005004	Xin'wana ni xin'wana lexi tswariweke hi Xikwembu , xi hlula misava , kutani ku hlula loku hlulaka misava i ku pfumela ka hina .
62005005	I mani loyi a hlulaka misava xana ? Hi yena loyi a pfumelaka leswaku Yesu Kriste i N'wana wa Xikwembu !
62005006	Yesu Kriste hi yena loyi a teke eka hina hi mati ya nkhuvulo wa yena , ni ngati ya ku dlawa ka yena ; ku nga ri hi mati ntsena , kambe hi mati ni ngati . Kutani Moya i mbhoni ya swona , hikuva Moya i ntiyiso .
62005007	Ku ni timbhoni tinharhu :
62005008	Moya , mati ni ngati ; kutani hi vunharhu bya swona swa twanana .
62005009	Loko hi amukela vumbhoni bya vanhu , a hi tiveni leswaku vumbhoni bya Xikwembu i byikulu ku tlula sweswo , hikuva vumbhoni bya Xikwembu hi lebyi xi byi humeseke ehenhla ka N'wana wa xona .
62005010	Loyi a pfumelaka eka N'wana wa Xikwembu , vumbhoni byi le ka yena . Loyi a nga pfumeriki Xikwembu , ú xi endlile muhembi , hikuva a nga pfumelanga vumbhoni lebyi Xikwembu xi byi humeseke ehenhla ka N'wana wa xona .
62005011	Kutani vumbhoni bya kona hi lebyi : Hileswaku Xikwembu xi hi nyikile vutomi lebyi nga heriki , ni leswaku vutomi lebyi byi le ka N'wana wa xona .
62005012	Loyi a nga ni N'wana , ú ni vutomi ; loyi a nga riki na N'wana wa Xikwembu , a nga na vutomi .
62005013	Timhaka leti , ndzi ti tsalele n'wina lava pfumelaka eka N'wana wa Xikwembu , mi ta tiva leswaku mi ni vutomi lebyi nga heriki .
62005014	Kutani ku tshemba loku hi nga na kona emahlweni ka Xikwembu , hileswaku loko hi kombela xilo xihi na xihi hilaha hi rhandzaka hakona , xa hi twa .
62005015	Kutani loko hi tiva leswaku xa hi twa eka hinkwaswo leswi hi swi kombelaka , ha tiva leswaku hi kumile leswi hi swi kombeleke eka xona .
62005016	Loko munhu a vona makwavo a ri karhi a endla xidyoho lexi nga yisiki eku feni , ú fanele ku khongela , kutani Xikwembu xi ta hanyisa makwavo loyi . Ndzi vulavula hi vanhu lava swidyoho swa vona swi nga yisiki eku feni . Kambe ku ni swidyoho leswi yisaka eku feni , kutani swona sweswo swi nge susiwi , hambi munhu a khongela .
62005017	Ku homboloka hinkwako i ku dyoha , kambe ku ni swidyoho leswi nga yisiki eku feni .
62005018	Ha swi tiva leswaku un'wana ni un'wana la tswariweke hi Xikwembu , a nga ha tshameli ku dyoha , hikuva ú hlayisiwa hi N'wana wa Xikwembu , kutani Lowo biha a nga n'wi khumbi .
62005019	Ha swi tiva leswaku hi va Xikwembu , ni leswaku misava hinkwayo yi le hansi ka matimba ya Lowo biha .
62005020	Naswona , ha swi tiva leswaku N'wana wa Xikwembu ú tile , ni leswaku ú hi nyikile ku twisisa , hi ta tiva yena loyi a nga wa ntiyiso ; kutani hi hlangana ni Xikwembu lexi xa ntiyiso , loko hi hlangana ni N'wana wa xona Yesu Kriste . Hi xona hi xiviri xi nga Xikwembu xa ntiyiso , ni vutomi lebyi nga heriki .
62005021	Vana vanga , fularhelani swikwembu swa hava !
63001001	Mina nkulukumba ndzi tsalela nkosikazi , muhlawuriwa wa Xikwembu , ni vana va yena , lava ndzi va rhandzaka hi mbilu hinkwayo ; a hi mina ntsena ndzi va rhandzaka , kambe na vona hinkwavo lava tivaka ntiyiso va va rhandza ,
63001002	hikwalaho ka ntiyiso wolowo , lowu akeke eka hina ni lowu nga ta va na hina hilaha ku nga heriki .
63001003	Tintswalo , ni musa , ni ku rhula , a swi ve na hina , swi huma eka Xikwembu Tatana ni ka Yesu Kriste N'wana wa Tatana , swi hi hlayisa entiyisweni ni le rirhandzwini .
63001004	Ndzi tlangerile ngopfu ku kuma leswaku vana van'wana va wena va landza ntiyiso , hilaha Tatana a hi leriseke hakona .
63001005	Kutani sweswi , ndza ku kombela we nkosikazi , ndzi ri , a hi kombaneni rirhandzu hinkwerhu . A ndzi ku tsaleli nawu lowuntshwa , kambe hi lowu hi nga nyikiwa wona ku sukela khale .
63001006	Kutani rirhandzu ra kona ri ri , hi fanele ku hlayisa milawu ya Xikwembu , naswona hi hanya hi rirhandzu , hilaha hi swi tweke hakona ku sukela eku sunguleni .
63001007	Hakunene vaxisi lavo tala va hangalakile ni misava , i vanhu lava kanetaka leswaku Yesu Kriste ú tile emisaveni a va munhu . Mukaneti wo tano i muxisi ni Nala wa Kriste .
63001008	Hikokwalaho , tivoneleni leswaku mi nga lahlekeriwi hi leswi mi nga tikarhatela swona , kambe mi kota ku kuma hakelo leyi yi mi fanelaka .
63001009	Un'wana ni un'wana loyi a yaka emahlweni ni swa yena a nga tiyiseli edyondzweni ya Kriste , a nga na Xikwembu ; loyi a tiyiselaka edyondzweni ya kona , ú na Tatana swin'we ni N'wana .
63001010	Loko ku ta munhu un'wana eka n'wina la kanetaka dyondzo leyi , mi nga n'wi amukeli emutini wa n'wina , hambi ku n'wi xeweta mi nga n'wi xeweti ;
63001011	hikuva loyi a xewetaka munhu loyi , ú twanana ni mintirho ya yena leyo biha .
63001012	Ndza ha ri ni leswo tala leswi ndzi nga mi tsalelaka swona , kambe ndzi vona leswaku swa antswa ndzi nga mi tivisi swona hi papila , hikuva ndzi ni ku tshemba leswaku ndzi ta ta ndzi ta mi vona kwaleyo ka n'wina , ni ku vulavula na n'wina hi nomo hi ri karhi hi vonana hi mahlo , leswaku ku tsaka ka hina ku va loku hetisekeke .
63001013	Vana va makwenu wa xisati la nga muhlawuriwa wa Xikwembu , va ku rungula .
64001001	Mina nkulukumba ndzi tsalela wena Gayo nakulorhi , wena ndzi ku rhandzaka hi mbilu hinkwayo ,
64001002	ndzi ri karhi ndzi khongela leswaku swilo swa wena hinkwaswo swi famba swinene , ni leswaku u va la tsakeke swinene emirini ; ndza swi tiva leswaku swa moya wa wena swona swi lulamile swinene .
64001003	Hakunene ndzi tlangerile ngopfu loko vamakwerhu van'wana va fikile , kutani va vurile hilaha u hanyaka entiyisweni hakona ; hakunene ku hanya entiyisweni i ntolovelo wa wena .
64001004	Loko ndzi twa leswaku vana va mina va hanya entiyisweni , eka mina ku hava ku tsaka kun'wana loku tlulaka koloko .
64001005	Nakulorhi , i mhaka leyi kombaka ku tshembeka ka wena , loko u pfuna vamakwerhu hi tindlela tin'wana ni tin'wana , ngopfu-ngopfu lava nga vaendzi .
64001006	Vaendzi lava va vekile vumbhoni bya rirhandzu ra wena emahlweni ka vanhu va kereke . U ta va u endla swinene , loko u va longela swa riendzo ra vona , hilaha swi fanelaka hakona entirhweni wa Xikwembu .
64001007	Hikuva va humile emakaya hikwalaho ka vito ra xona , kutani a va nkhensanga ku amukela nchumu eka vamatiko .
64001008	Hikokwalaho , swa hi fanela ku seketela vanhu vo fana na vona , leswaku hi ta va lava tirhisanaka na vona entiyisweni .
64001009	Ndzi tsalele kereke timhaka tin'wana ; kambe Diyotrefo loyi a tiendlaka murhangeri , a nga nkhensi vufambisi bya hina .
64001010	Hikokwalaho , loko ndzi ta , ndzi ta paluxa leswi a swi endlaka , hikuva wa hi sandza hi marito layo biha . Ehandle ka swona sweswo , ú ala ni ku amukela vamakwerhu , a engeta a sivela lava navelaka ku va amukela , a va hlongola ni le kerekeni .
64001011	Nakulorhi , u nga tekeleli mikhuva leyo biha , kambe tekelela leyinene . Loyi a endlaka leswinene i wa Xikwembu ; loyi a endlaka leswo biha a nga vonanga Xikwembu .
64001012	Demetriyo ú ni vito lerinene exikarhi ka vanhu hinkwavo ; kunene sweswo i ntiyiso hi xiviri xa wona ; na hina hi tiyisa sweswo ; kutani wa swi tiva leswaku vumbhoni bya hina byi tiyile .
64001013	Ndzi ni leswo tala leswi ndzi nga ku tsalelaka swona , kambe swa antswa ndzi nga ku tivisi swona hi papila .
64001014	Ndzi tshemba leswaku ndzi ta hatla ndzi ku vona , kutani hi ta vulavula hi ri karhi hi vonana hi mahlo .
64001015	Ku rhula a ku ve na wena . Vanakuloni hinkwavo va ku rungula . Rungula vanakulorhi hinkwavo ; a hi siyanga munhu .
65001001	Mina Yuda , nandza wa Yesu Kriste ni makwavo wa Yakobo , ndzi tsalela lava Xikwembu Tatana xi va vitaneke , lava hanyaka erirhandzwini ra xona , va ri karhi va hlayisiwa hi Yesu Kriste , ndzi ri :
65001002	Musa , ni ku rhula , ni rirhandzu , a swi ve na n'wina swi mi talela .
65001003	Varhandziwa , a ndzi navela ngopfu ku mi tsalela timhaka ta ku ponisiwa loku nga ka hina hinkwerhu , kambe ndzi kumile leswaku swa ndzi fanela ku mi tsalela ndzi mi khongotela ku lwela vupfumeri lebyi Xikwembu xi byi nyikeke vahlawuriwa va xona , kan'we swi hela kwalaho .
65001004	Hikuva vanhu van'wana va ngungumerile va nghena exikarhi ka hina ; ku avanyisiwa ka vona ku lunghisiwile khale . I vanhu lava nga riki na mhaka ni vukhongeri ; va gombonyokisa tintswalo ta Xikwembu xa hina , va endla swa manyala ha tona , naswona va landzula Yesu Kriste , yena N'wini wa hinkwaswo ni Hosi ya hina .
65001005	Hambileswi mi tivaka swinene timhaka leti , ndzi navela ku mi tsundzuxa leswaku Hosi yi ponisile Vaisraele , yi va humesa etikweni ra Egipta ; kambe endzhaku ka sweswo , yi herisile lava va nga pfumelangiki .
65001006	Naswona ku ni tintsumi leti ti nga hlayisangiki xiyimo xa tona , kambe ti sukile laha a ku ri kaya ka tona ka xiviri ; hikokwalaho , Xikwembu xi bohile tintsumi ta kona hi tinketani , xi ti pfalela hilaha ku nga heriki exinyamini lexi chavisaka ku fikela siku lerikulu ra ku avanyisiwa .
65001007	Swa ha fana na Sodoma na Gomora , ni miti leyi a yi ri kusuhi na kona , leyi a yi hanya evuoswini tanihi tintsumi letiya ni ku tinyiketa eku naveleni ka swa manyala : Miti leyi sweswi yi endliwile xitsundzuxo hi ku biwa yi hisiwa hi ndzilo lowu nga heriki .
65001008	Na vona vanhu lava , va hanyisa xisweswo : Va nyamisa miri wa vona hi milorho ya vona . A va na mhaka ni vuhosi bya Xikwembu , va sandza ni swivumbiwa leswo hlawuleka swa le tilweni .
65001009	Kasi Mikaele ntsumi leyikulu , loko a lwetana na Diyavulosi va phikisana hi ntsumbu wa Muxe , ú chavile ku avanyisa Diyavulosi ni ku humesa marito ya ku n'wi sandza , kambe ú te : “ Hosi a yi ku tshinye ! ”
65001010	Kambe vanhu lava va sandza xihi na xihi lexi va nga xi twisisiki , kutani swilo leswi va swi tivaka hi ntumbuluko hilaha swiharhi swa nhova swi endlaka hakona , hi swona leswi va tilovisaka ha swona .
65001011	Khombo eka vona ! Hikuva va khomile ndlela ya Kayini ; hi ku navela bindzu , va tinyiketa emintirhweni leyo homboloka ya Balaama , va tilovisa hi makanetele yo fana ni ya Kora .
65001012	Vanhu lava i swivati eminkhubyeni ya n'wina ya ntwanano , loko va ri karhi va cina va nwa ngopfu va nga ri na tingana , va tiphina . I mapapa lawa ya nga hava mpfula , lama yisiwaka hala ni hala hi ku hunga ka mimoya ; i mirhi ya vuxika yo pfumala mihandzu , yo fa kambirhi hi ku tsuvuriwa ;
65001013	i magandlati yo leva ya lwandle ; mintirho ya vona ya tingana yi tlutlha ku fana ni xikhuvi ; i tinyeleti ta vurhurha-rhurha leti hlayiseriweke munyama lowukulu ngopfu , hilaha ku nga heriki .
65001014	Yena Enoko , munhu wa rixaka ra vu-7 ku sukela eka Adamu , ú vurile vona volavo , siku a nga vhumbha a ku : “ Vonani , Hosi yi fikile ni mavandla ya yona layo hlawuleka ya madzana-dzana ,
65001015	ku ta avanyisa hinkwavo ; yi ta veka nandzu eka hinkwavo lava nga chaviki Xikwembu , hi mhaka ya mintirho ya vona hinkwayo leyi lwaka na xona , leyi va yi endleke hi ndlela yo pfumala xichavo eka xona . Hosi yi ta avanyisa ni swilo hinkwaswo leswo biha leswi vadyohi lava vo ka va nga chavi Xikwembu va swi vuleke ehenhla ka xona . ”
65001016	Lava i vanhu vo tshamela ku ngurangureka ni ku vilela , lava susumetiwaka hi ku navela ka vona loko biha , vanhu va manyunyu lava tikurisaka , lava xisaka van'wana hi ku va bumabumela , kasi va lava ku vuyeriwa .
65001017	Kambe n'wina varhandziwa , mi fanele ku tsundzuka leswi vuriweke khale hi vaapostola va Hosi ya hina Yesu Kriste ;
65001018	va mi byerile va ku : “ Eminkarhini leyo hetelela , ku ta humelela vasandzi lava susumetiwaka hi ku navela ka vona loko biha va nga chavi Xikwembu . ”
65001019	Hi vona vanhu lava va vangaka ku avana ; i vanhu lava fambisiwaka hi swa misava , lava nga hava Moya .
65001020	Kambe n'wina , varhandziwa , tiakeni eku pfumeleni ka n'wina loko hlawuleka ngopfu . Khongelani hi matimba hi Moya lowo Kwetsima .
65001021	Tshamani erirhandzwini ra Xikwembu . Langutelani musa wa Hosi ya hina Yesu Kriste lowu yisaka evutomini lebyi nga heriki .
65001022	Tsetselelani lava kanakanaka .
65001023	Ponisani van'wana hi ku va vutla endzilweni ; van'wana mi va tsetselela mi ri ni ku tivonela : Mi fanele ku venga hambi xi ri xiambalo xa vona ntsena , lexi nyamisiweke hi swa misava leyi .
65001024	Eka yena loyi a nga ni matimba ya ku mi hlayisa leswaku mi nga khuguriwi mi wa , eka yena la kwetsimaka , la kotaka ku mi yimisa emahlweni ka yena mi nga ri na xivati , mi tsakile ,
65001025	eka xona Xikwembu xi ri xin'we , muponisi wa hina ha Yesu Kriste Hosi ya hina , ku ni ku twala , ni vukulukumba , ni ku fuma , ni matimba , ku sukela eminkarhini hinkwayo leyi hundzeke , ni sweswi , ni hilaha ku nga heriki . Amen .
66001001	Leyi i nhlavutelo ya Yesu Kriste , leyi Xikwembu xi n'wi nyikeke yona , leswaku a ta komba malandza ya xona swilo leswi swi fanelaka ku humelela ku nga ri khale . Kriste ú tivisile swilo leswi hi ku rhumela ntsumi ya yena eka Yohane nandza wa yena .
66001002	Hi ku rungula hinkwaswo leswi a swi voneke , Yohane ú veka vumbhoni ehenhla ka Rito leri humaka eka Xikwembu , ni le henhla ka ntiyiso wa leswi vuriwaka hi Yesu Kriste .
66001003	Ku katekile munhu loyi a hlayaka mahungu lawa ya vuhlavuteli , ku katekile ni lava va ma yingisaka , ni ku landza leswi tsariweke ebukwini ya kona ; hikuva nkarhi wa ku humelela ka swona wu kusuhi .
66001004	Mina Yohane ndzi tsalela tikereke ta 7 leti nge tikweni ra Asiya , ndzi ri : Tintswalo ni ku rhula a swi ve na n'wina , swi huma eka loyi a nga kona , loyi a a ri kona , loyi a taka ; swi huma ni le ka mimoya ya 7 leyi nga mahlweni ka xiluvelo xa yena ,
66001005	ni le ka Yesu Kriste , mbhoni leyo tshembeka , mativula ya lava feke ni mufumi wa tihosi ta misava . Eka loyi a hi rhandzaka , loyi a hi ntshunxeke eswidyohweni swa hina hi ku fa ka yena ,
66001006	a hi endla tiko , ni ku va vaprista lava tirhelaka Xikwembu Tata wa yena , eka yena Kriste a ku ve ku dzuneka ni matimba , hilaha ku nga heriki ! Amen .
66001007	Vonani , wa ta hi mapapa ! Un'wana ni un'wana ú ta n'wi vona , ku katsa ni lava va n'wi dlayeke . Tinxaka hinkwato ta vanhu va misava ti ta ba nkosi ti rila hikwalaho ka yena , hakunene swi tano ! Amen .
66001008	“ Hi mina Alfa na Omega ” , ku vula Hosi Xikwembu , “ loyi a nga kona , loyi a a ri kona , loyi a taka , Lowa-matimba-hinkwawo . ”
66001009	Mina Yohane , ndzi makwenu ni nakuloni hikwalaho ka Yesu , hikuva ndzi tiyisela ku fana na n'wina emaxangwini ya vanhu lava Mfumo wu nga wa vona . Ndzi yisiwile exihlaleni lexi vuriwaka Patmosi , hi mhaka ya leswi ndzi nga haxa Rito ra Xikwembu ni ku tiyisa vumbhoni bya Yesu .
66001010	Kutani , hi siku ra Hosi , ndzi tela hi Moya , ndzi twa rito leri huwelelaka hi le ndzhaku ka mina , ri pfuma kukota nanga ,
66001011	ri ku : “ Tsala leswi u swi vonaka , kutani u rhumela buku ya kona etikerekeni leti ta 7 : Kereke ya le Efesa , ni ya le Smirna , ni ya le Pergamo , ni ya le Tiyatira , ni ya le Sarda , ni ya le Filadelfiya , ni ya le Lawodikiya . ”
66001012	Kutani ndzi hundzuluka , ndzi lava ku vona loyi a vulavulaka na mina . Loko ndzi hundzulukile , ndzi vona switlhoma-timboni swa 7 swa nsuku ,
66001013	ni un'wana la fanaka ni N'wana-wa-Munhu a yimile exikarhi ka swona , a ambele nguvu leyi fikaka emilengeni ya yena , a ri ni vamba ra nsuku exifuveni xa yena .
66001014	Misisi ya nhloko ya yena a yi basile ku fana ni voya bya tinyimpfu , yi fana ni gamboko . Mahlo ya yena a ma fana ni malangavi ya ndzilo .
66001015	Minkondzo ya yena a yi fana ni koporo leyi n'okisiweke endzilweni yi tlhela yi vangamisiwa . Rito ra yena a ri fana ni mpfumawulo wa mati layo tala .
66001016	Evokweni ra yena ra xinene a a tamerile tinyeleti ta 7 ; enon'weni wa yena a ku huma tlhari leri lotiweke hi matlhelo mambirhi ; xikandza xa yena a xi fana ni dyambu loko ri vangama ninhlekanhi .
66001017	Loko ndzi n'wi vona , ndzi wela emilengeni ya yena , ndzi fana ni munhu loyi a feke . Kambe a tlhandleka voko ra yena ra xinene ehenhla ka mina , a ku : “ U nga chavi ! Ndzi lowo sungula ni lowo hetelela ,
66001018	ni loyi a hanyaka . A ndzi file , kambe vona , sweswi ndzi loyi a hanyaka hilaha ku nga heriki . Ndzi ni swilotlelo swa rifu ni swa xivandla xa vafi .
66001019	Hikokwalaho , tsala leswi u swi vonaka , swi nga leswi nga kona sweswi ni leswi nga ta humelela endzhaku ka swona .
66001020	Xihundla xa tinyeleti leti ta 7 leti u ti voneke evokweni ra mina , ni xihundla xa switlhoma-timboni swa 7 swa nsuku , hi lexi : Tinyeleti ta 7 i tintsumi ta tikereke ta 7 , kutani switlhoma-timboni swa 7 i tikereke ta kona ta 7 . ”
66002001	“ Tsalela ntsumi ya kereke ya le Efesa , u ku : ‘ Marito ya loyi a tamelaka tinyeleti ta 7 evokweni ra yena ra xinene , la fambaka exikarhi ka switlhoma-timboni swa 7 swa nsuku , hi lawa :
66002002	Ndzi tiva mintirho ya wena , ni ku tikarhata ka wena , ni ku tiyisela ka wena . Ndzi tiva leswaku a wu koti ku twanana ni vanhu lavo homboloka ; naswona u xiyaxiyile swinene lava tivulaka vaapostola , kasi a hi vona , kutani u swi vonile leswaku va hemba .
66002003	Wa karhi wa tiyisela ; u twisiwe ku vaviseka hikwalaho ka vito ra mina , kutani a wu karhalanga .
66002004	Hambiswiritano , ku ni lexi u ndzi vilerisaka ha xona : Hileswaku u tshikile rirhandzu leri a wu ri na rona eku sunguleni .
66002005	Hikokwalaho ke , anakanya laha u nga suka u ri kona loko u wa , kutani hundzuka u vuyela emintirhweni leyi a wu yi endla eku sunguleni . Loko swi nga ri tano , ndzi ta ta eka wena , ndzi ta susa xitlhoma-timboni xa wena laha xi nga kona , loko u nga hundzuki .
66002006	Kambe hambiswiritano , leswinene leswi u nga na swona hi leswi : U venga mintirho ya Vanikolayiti , leyi na mina ndzi yi vengaka .
66002007	“ ‘ Loyi a nga ni tindleve a a yingise leswi Moya wu swi byelaka tikereke . Loyi a hlulaka , ndzi ta n'wi pfumelela ku dya mihandzu ya murhi wa vutomi lowu nga eParadeyisini , eku sasekeni ka Xikwembu . ’ ”
66002008	“ Tsalela ni ntsumi ya kereke ya le Smirna , u ku : “ ‘ Marito ya loyi a nga wo rhanga ni wo hetelela , loyi a feke a tlhela a pfuka , hi lawa :
66002009	Ndzi tiva maxangu ya wena ni vusiwana bya wena ( kambe u xifumi ) , ndzi tiva ni ku sandziwa ka wena hi lava va tivulaka Vayuda , kasi a hi vona , kambe i va Sinagoga ra Sathana .
66002010	U nga chavi leswi nga kusuhi ni ku ku twisa ku vava . Vona , Diyavulosi ú lava ku hoxa van'wana va n'wina ekhotsweni , leswaku mi ta ringetiwa , kutani mi ta heta khume ra masiku ma ha xaniseka . U va la tshembekaka ku fikela eku feni , kutani mina ndzi ta ku nyika harhi ya vutomi .
66002011	“ ‘ Loyi a nga ni tindleve a a yingise leswi Moya wu swi byelaka tikereke . Loyi a hlulaka , a nga ka a nga vavisiwi hi rifu ra vumbirhi . ’ ”
66002012	“ Tsalela ni ntsumi ya kereke ya le Pergamo , u ku : “ ‘ Marito ya loyi a nga ni tlhari leri lotiweke hi matlhelo mambirhi , hi lawa :
66002013	Ndzi tiva laha u akeke kona , laha xiluvelo xa Sathana xi nga kona . U khomelele evitweni ra mina u tiya , naswona a wu landzulanga ku pfumela ka wena eka mina , hambi ku ri emasikwini ya ku dlawa ka Antipasi , mbhoni ya mina leyo tshembeka leyi dlayiweke exikarhi ka n'wina , laha Sathana a akeke kona .
66002014	Hambiswiritano , ku ni swilo swi nga ri swingani leswi u ndzi vilerisaka ha swona : Hileswaku ku ni van'wana lava u nga na vona kwaleyo , lava khomelelaka edyondzweni ya Balaama , loyi a kuceteleke Balaka ku veka xikhunguvanyiso emahlweni ka Vaisraele , leswaku va dya swakudya leswi humeseriweke swikwembu swa hava , va endla ni vuoswi .
66002015	Hi mukhuva wolowo na wena u ni wan'wana lava va khomelelaka edyondzweni ya Vanikolayiti .
66002016	Hundzuka ke ! Loko u nga hundzuki , ndzi ta hatla ndzi ku tela kwaleyo , ndzi ta lwa ni vanhu va kona hi tlhari ra nomo wa mina .
66002017	“ ‘ Loyi a nga ni tindleve , a a yingise leswi Moya wu swi byelaka tikereke . Loyi a hlulaka , ndzi ta n'wi nusela manna leyi fihliweke ; naswona ndzi ta n'wi nyika ribye lero basa , leri vito lerintshwa ri tsariweke ehenhla ka rona , vito leri ku nga riki na loyi a ri tivaka ehandle ka loyi a nyikiwaka rona . ’
66002018	“ Tsalela ni ntsumi ya kereke ya le Tiyatira , u ku : “ ‘ Marito ya N'wana wa Xikwembu , loyi a nga ni mahlo lama fanaka ni malangavi ya ndzilo , loyi minkondzo ya yena yi fanaka ni koporo leyi vangamisiweke , hi lawa :
66002019	Ndzi tiva mintirho ya wena , rirhandzu ra wena ni ku tshembeka ka wena , ni migingiriko ya wena , ni ku tiyisela ka wena , ni leswaku mintirho ya wena ya sweswi yi tlula leyo sungula .
66002020	Kambe ku ni lexi u ndzi vilerisaka ha xona : Hileswaku u tshika Yezabele wansati loyi a tivulaka muprofeta a ya emahlweni ni mintirho ya yena , kasi ú kucetela ni ku hambukisa malandza ya mina ku endla vuoswi ni ku dya swakudya leswi humeseriweke swikwembu swa hava .
66002021	Ndzi n'wi nyikile nkarhi leswaku a hundzuka , kambe wa ala ku hundzuka a tshika vuoswi bya yena .
66002022	Vona , ndzi ta n'wi etlerisa hansi hi vuvabyi , kutani lava endlaka vuoswi na yena ndzi ta va vangela maxangu lamakulu , ehandle ka loko va nga hundzuka va tshika ku endla leswi a swi endlaka .
66002023	Ndzi ta dlaya vana va yena , kutani tikereke hinkwato ti ta tiva leswaku hi mina loyi a kambisisaka mianakanyo ni timbilu . Kutani ndzi ta avanyisa un'wana ni un'wana wa n'wina hi ku ya hi mintirho ya n'wina .
66002024	“ ‘ Kambe n'wina lavan'wana va le Tiyatira , lava mi nga fambiki hi dyondzo leyi , n'wina mi nga dyondzangiki leswi van'wana va swi vulaka Swihundla-swa-ku-enta-swa-Sathana , ndzi ri ka n'wina : A ndza ha mi rhwexi ndzhwalo wun'wana .
66002025	Ntsena khomelelani mi tiya eka leswi mi nga na swona , ku kondza ndzi ta .
66002026	Loyi a hlulaka ni ku hlayisa mintirho ya mina ku fikela makumu , “ ‘ ndzi ta n'wi nyika matimba yo fuma matiko ,
66002027	kutani ú ta ma risa hi nhonga ya nsimbhi , a ma fayetela kukota timbita ta vumba ,
66002028	“ ‘ kukotisa leswi na mina hi xiviri ndzi nyikiweke matimba ya ku fuma hi Tata wa mina . Kutani ndzi ta n'wi nyika nyeleti ya mixo .
66002029	“ ‘ Loyi a nga ni tindleve a a yingise leswi Moya wu swi byelaka tikereke . ’ ”
66003001	“ Tsalela ni ntsumi ya kereke ya le Sarda , u ku : “ ‘ Marito ya loyi a nga ni mimoya ya 7 ya Xikwembu ni tinyeleti ta 7 , hi lawa : Ndzi tiva mintirho ya wena : U ni vito ra leswaku wa hanya , kasi u file .
66003002	Pfuka u hiteka , u tiyisa leswi saleke , leswi nga kusuhi ni ku fa , hikuva a ndzi kumanga mintirho ya wena yi hetisekile emahlweni ka Xikwembu .
66003003	Sweswi ke , tsundzuka leswi u swi amukeleke ni ku swi twa ; swi hlayise , u va u hundzuka . Loko u nga pfuki u hiteka , ndzi ta ta ku fana ni khamba , kutani a wu nga tivi nkarhi lowu ndzi nga ta ta eka wena ha wona .
66003004	Hambiswiritano , wa ha sele ni mavito ya vanhu va nga ri vangani le Sarda , lava nga nyamisangiki tinguvu ta vona . Kutani va ta famba na mina va ambele swo basa , hikuva swi va lulamerile .
66003005	Loyi a hlulaka , ú ta ambexiwa hi mukhuva wolowo , a nyikiwa tinguvu leto basa . A ndzi nga susi vito ra yena ebukwini ya vutomi , ndzi ta tivisa vito ra kona emahlweni ka Tata wa mina ni le mahlweni ka tintsumi ta yena .
66003006	“ ‘ Loyi a nga ni tindleve a a yingise leswi Moya wu swi byelaka tikereke . ’
66003007	“ Tsalela ni ntsumi ya kereke ya le Filadelfiya , u ku : “ ‘ Loyi a kwetsimeke , la nga wa ntiyiso , la tameleke xilotlelo xa Davhida , la pfalulaka ku ri hava loyi a nga ta pfala , la pfalaka ku ri hava loyi a pfalulaka , ú vula sweswo ú ri :
66003008	Ndzi tiva mintirho ya wena . Vona , ndzi vekile emahlweni ka wena nyangwa leyi pfulekeke , leyi ku nga riki na un'we loyi a kotaka ku yi pfala . Ndza swi tiva leswaku matimba ya wena i matsanana , kambe rito ra mina u ri hlayisile , ni vito ra mina a wu ri landzulanga .
66003009	Vona , loko va ri va ntlawa wa ka Sathana , vahembi lava tivulaka Vayuda kasi a hi vona , ndzi ta endla leswaku va ta , va ta nkhinsama emahlweni ka wena va ku gandzela ; va ta tiva leswaku ndzi ku rhandzile .
66003010	Leswi u nga hlayisa xileriso xa mina xa leswaku u fanele ku tiyisela , na mina ndzi ta ku sirhelela enkarhini wa ndzingo lowu wu nga ta ta emisaveni hinkwayo , ku ta ringeta vaaki va misava .
66003011	Ndzi ta ta ku nga ri khale . Khoma leswi u nga na swona u tiya , leswaku ku nga vi na loyi a nga ta ku tekela harhi ya wena .
66003012	Loyi a hlulaka , ndzi ta n'wi endla mhandze leyikulu eTempeleni ya Xikwembu xa mina , kutani a nga ka a nga humesiwi eka yona . Ndzi ta tsala ehenhla ka yena vito ra Xikwembu xa mina , ni vito ra muti wa Xikwembu xa mina , wu nga Yerusalema lowuntshwa lowu xikaka hi le tilweni wu huma eka Xikwembu xa mina ; ndzi ta tsala ni vito lerintshwa ra mina ehenhla ka yena .
66003013	“ ‘ Loyi a nga ni tindleve , a a yingise leswi Moya wu swi byelaka tikereke . ’
66003014	“ Tsalela ni ntsumi ya kereke ya le Lawodikiya , u ku : “ ‘ Marito ya loyi a nga Amen , mbhoni leyi tshembekeke ya ntiyiso , masungulo ya leswi tumbuluxiweke hi Xikwembu , hi lawa :
66003015	Ndzi tiva mintirho ya wena , ni leswaku a wu titimeli , naswona a wu hisi . A swi ta antswa loko a wu titimela , kumbe u hisa .
66003016	Kambe leswi u kufumelaka , u nga hisiki , u nga titimeliki , ndzi ta ku kampfula enon'weni wa mina .
66003017	U vula leswaku u xifumi , ni leswaku u humelerile , ni leswaku a wu pfumari nchumu , kasi a wu tivi leswaku u mutsandzeki , u le khombyeni , u xisiwana , u file mahlo , a wu ambalanga nchumu !
66003018	Loko swi ri tano , ndza ku tsundzuxa leswaku u xava eka mina nsuku lowu sasekisiweke hi ndzilo , u va xifumi ; u ta xava ni tinguvu leto basa u ti ambala , u funengeta tingana ta vusweti bya wena leswaku byi nga vonaki ; xava ni mafurha yo tota mahlo ya wena leswaku u ta kota ku vona .
66003019	Ndzi tshinya ni ku laya lava ndzi va rhandzaka ; hikokwalaho , tikarhate u hundzuka !
66003020	Vona , ndzi yimile enyangweni , ndza gongondza . Loko un'wana a twa rito ra mina a pfalula nyangwa , ndzi ta nghena endlwini ya yena ndzi dya na yena , na yena ú ta dya na mina .
66003021	Loyi a hlulaka , ndzi ta n'wi nyika ku tshama na mina exiluvelweni xa mina , kukotisa leswi na mina hi xiviri ndzi hluleke , kutani ndzi tshamaka ni Tata wa mina exiluvelweni xa yena .
66003022	“ ‘ Loyi a nga ni tindleve , a a yingise leswi Moya wu swi byelaka tikereke . ’ ”
66004001	Endzhaku ka sweswo , ndzi langutile , kutani ndzi vona etilweni nyangwa leyi pfulekeke . Kutani rito leri ndzi nga ri twa eku sunguleni ri fana ni nanga loko ri vulavula na mina , ri engeta ri ku : “ Tlhandluka u ta haleno , kutani ndzi ta ku komba leswi fanelaka ku humelela endzhaku ka leswi . ”
66004002	Kan'we-kan'we ndzi tela hi Moya , kutani ndzi vona xiluvelo xi ri etilweni . A ku tshamile un'wana exiluvelweni xa kona .
66004003	Loyi a tshameke eka xona a a languteka ku fana ni maribye ya nkoka ya “ yaspere ” ni ya “ sardiyo ” , kutani xiluvelo a xi rhendzeriwile hi nkwangulatilo lowu wu langutekaka ku fana na “ emeralda ” .
66004004	Xiluvelo a xi rhendzeriwile hi swiluvelo swin'wana swa 24 , ku tshamile vakulukumba va 24 eka swona , lava a va ambele tinguvu leto basa , va ri ni tiharhi ta nsuku etinhlokweni .
66004005	Exiluvelweni a ku huma ku hatima-hatima , ni ku pfuma , ni ku baleka ka tilo ; kutani emahlweni ka xiluvelo a ku pfurha swisana swa ndzilo swa 7 , yi nga mimoya ya 7 ya Xikwembu .
66004006	Ni le mahlweni ka xiluvelo , a ku ri ni leswi fanaka ni lwandle ra nghilazi , ri vonikela kukota “ kristala ” . Xiluvelo a xi rhendzeriwile hi swivumbiwa leswi hanyaka swa mune , leswi a swi ri ni mahlo layo tala matlhelo hinkwawo .
66004007	Xivumbiwa xo hanya lexo sungula a xi fana ni nghala ; xa vumbirhi a xi fana ni rhole ; xa vunharhu a xi ri ni xivumbeko xo fana ni xa munhu ; kutani xa vumune a xi fana ni gama leri hahaka .
66004008	Xin'wana ni xin'wana xa swivumbiwa leswi hanyaka leswi swa mune , a xi ri ni timpapa ta 6 leti nga tala hi mahlo hinkwako , endzeni ni le handle . Kutani vusiku ni nhlekanhi swi yimbelela swi nga miyeli , swi ku : “ Wa kwetsima , wa kwetsima , wa kwetsima , loyi a nga Hosi ya matimba hinkwawo , loyi a a ri kona , loyi a nga kona , loyi a taka . ”
66004009	Nkarhi wihi ni wihi loko swivumbiwa leswi hanyaka swi ri karhi swi yimbelela tinsimu to twarisa , ni ku dzunisa , ni ku nkhensa loyi a tshameke exiluvelweni , a nga loyi a hanyaka hilaha ku nga heriki ,
66004010	vakulukumba lava va 24 a va nkhinsama emahlweni ka loyi a tshameke exiluvelweni , va gandzela yena loyi a hanyaka hilaha ku nga heriki , va hoxa tiharhi ta vona emahlweni ka xiluvelo , va yimbelela va ku :
66004011	“ We Hosi , Xikwembu xa hina , u lulameriwile hi ku amukela ku twala , ni ku dzunisiwa , ni matimba , hikuva hi wena Muendli wa swilo hinkwaswo , kutani hi ku rhandza ka wena swi tumbulukile , swi kuma ku hanya . ”
66005001	Kutani ndzi vona buku evokweni ra xinene ra yena loyi a tshameke exiluvelweni ; a yi tsariwile hinkwako hala ni hala , yi lemiwile hi swilemo swa 7 .
66005002	Ndzi vona ni ntsumi leya matimba , leyi huwelelaka hi rito leri tlakukeke yi ku : “ Xana i mani loyi a lulameriweke hi ku lemula swilemo , a pfula buku xana ? ”
66005003	Kambe a ku vanga na un'we etilweni , kumbe emisaveni , kumbe ehansi ka misava , loyi a koteke ku pfula buku a languta endzeni ka yona .
66005004	Kutani ndzi rila hi xiviti hi mhaka ya leswi ku nga kumekangiki ni un'we la lulameriweke hi ku pfula buku kumbe ku languta endzeni ka yona .
66005005	Hiloko un'wana wa vakulukumba a ku ka mina : “ U nga rili . Vona , nghala ya rixaka ra Yuda , rimitsu ra Davhida , yi hlurile , hikokwalaho ya swi kota ku lemula swilemo swa 7 yi pfula buku . ”
66005006	Kutani ndzi vona Xinyimpfana xi yimile exiluvelweni , xi rhendzeriwile hi swivumbiwa leswi hanyaka swa mune ni vakulukumba , xona xi ri xikarhi . Xinyimpfana a xi vonaka onge hi loko xi tshama xi dlayiwa ; a xi ri ni timhondzo ta 7 , ni mahlo ya 7 , lawa ya nga mimoya ya 7 ya Xikwembu leyi rhumeriweke emisaveni hinkwayo .
66005007	Xinyimpfana lexi xi ya xi ya teka buku leyi a yi ri evokweni ra xinene ra loyi a tshameke exiluvelweni .
66005008	Loko xi tekile buku , swivumbiwa leswi hanyaka swa mune ni vakulukumba va 24 va nkhinsama emahlweni ka Xinyimpfana . Un'wana ni un'wana wa vona a a ri ni haripa , ni minkambana ya nsuku leyi taleke hi murhi wa risuna , yi nga mikhongelo ya vahlawuriwa va Xikwembu .
66005009	Va yimbelela risimu lerintshwa va ku : “ U lulameriwile hi ku teka buku ni ku lemula swilemo swa yona , hikuva u dlayiwile , kutani hi rifu ra wena , u xavile vanhu u va xavela Xikwembu , va huma etinxakeni hinkwato , va ri va tindzimi hinkwato , ni va swivongo hinkwaswo , ni va matiko hinkwawo .
66005010	U va endlile tiko , ni ku va vaprista lava tirhelaka Xikwembu xa hina , kutani va ta va tihosi emisaveni . ”
66005011	Hiloko ndzi languta , kutani ndzi twa rito ra tintsumi leto tala , ta magidi ya magidi-gidi ya ntsandza-vahlayi , ti rhendzele xiluvelo ni swivumbiwa leswi hanyaka swa mune ni vakulukumba .
66005012	A ti vonga hi rito leri tlakukeke ti ku : “ Xinyimpfana lexi tshamaka xi dlayiwa , xi lulameriwile hi ku nyikiwa matimba , ni vuhosi , ni vutlhari , ni ntamu , ni ku dzuneka , ni ku twala , ni ku vongiwa . ”
66005013	Kutani ndzi twa xivumbiwa xin'wana ni xin'wana lexi nge tilweni , ni la misaveni , ni le hansi ka misava , ni le lwandle , swi nga swivumbiwa hinkwaswo swa ntumbuluko hinkwawo , swi ri karhi swi vonga swi ku : “ Eka loyi a tshameke exiluvelweni , ni le ka Xinyimpfana , a ku ve ku vongiwa , ni ku dzuneka , ni ku twala , ni matimba , hilaha ku nga heriki . ”
66005014	Swivumbiwa leswi hanyaka swa mune swi hlamula swi ku : “ Amen ! ” Kutani vakulukumba va nkhinsama va gandzela .
66006001	Kutani ndzi vona Xinyimpfana loko xi ri karhi xi lemula xilemo xo sungula eka leswa 7 , kutani ndzi twa xin'wana xa swivumbiwa leswi hanyaka swa mune xi vula hi rito leri dzindzaka ku fana na tilo , xi ku : “ Tana ! ”
66006002	Ndzi languta , kutani ndzi vona hanci leyo basa . Loyi a gadeke yona a a khomile vurha , a nyikiwile ni harhi ya vuhosi , a huma kukota nhenha leyi yaka eku hluleni .
66006003	Loko Xinyimpfana xi lemurile xilemo xa vumbirhi , ndzi twa xivumbiwa lexi hanyaka xa vumbirhi xi ku : “ Tana ! ”
66006004	Kutani hanci yin'wana yi huma ; a yi ri yo tshwuka ; mugadi wa yona a a nyikiwile matimba yo pfuxa tinyimpi emisaveni , leswaku vanhu va dlayana ; a a nyikiwile ni tlhari lerikulu .
66006005	Loko Xinyimpfana xi lemurile xilemo xa vunharhu , ndzi twa xivumbiwa lexi hanyaka xa vunharhu xi ku : “ Tana ! ” Ndzi languta , kutani ndzi vona hanci ya ntima . Mugadi wa yona a a tamele xikalu xa ku pima evokweni ra yena .
66006006	Kutani ndzi twa swo fana ni rito leri humaka eka swivumbiwa leswi hanyaka swa mune , ri ku : “ Hakelo ya siku hinkwaro yi ta xava xirhundzunyana ntsena xa mavele , kumbe swinharhu ntsena swa maxalana . Kambe u nga onhi mafurha ni vhinyo . ”
66006007	Loko Xinyimpfana xi lemurile xilemo xa vumune , ndzi twa xivumbiwa lexi hanyaka xa vumune xi ku : “ Tana ! ”
66006008	Ndzi languta , kutani ndzi vona hanci yo kwalala . Mugadi wa yona a a vuriwa “ Rifu ” , ni loyi va nge i “ Tihele ” a a n'wi landzelela . A va nyikiwile matimba ehenhla ka swa xiphemu xin'we xa mune xa misava , ku swi dlaya hi tlhari ni dyandza ni ntungu ni swiharhi swa nhova .
66006009	Loko Xinyimpfana xi lemurile xilemo xa vuntlhanu , ndzi vona ehansi ka alitari mimoya ya lava a va dlayiwile hi mhaka ya ku twarisa Rito ra Xikwembu ni hikwalaho ka ku humesa vumbhoni bya vona .
66006010	A va huwelela hi rito leri tlakukeke va ku : “ We Hosi ya matimba hinkwawo , wena wo kwetsima , wa ntiyiso , swa ha ta teka nkarhi muni ku fikela loko u ta avanyisa vaaki va misava ni ku va ba , leswi va hi dlayeke ? ”
66006011	Kutani un'wana ni un'wana wa vona a nyikiwa nguvu yo leha leyo basa ; va byeriwa ku ya emahlweni ni ku wisa nkarhinyana kambe , ku ko ku hetiseka ntsengo wa malandza-kulobye ni wa vamakwavo , lava va nga ta dlawa ku fana na vona .
66006012	Kutani ndzi languta loko Xinyimpfana xi lemula xilemo xa vu-6 . Ku va ni ku tsekatseka lokukulu ka misava ; dyambu ri endla ntima , ri fana ni nguvu yo khwaxa ya ntima . N'weti hinkwawo wu hundzuka lowo tshwuka ku fana ni ngati .
66006013	Tinyeleti ti wa hi le mpfhukeni , ti wela emisaveni ti fana ni makuwa lamambisi loko ya dzudziwa hi moya wa matimba lowu ninginisaka nkuwa wa kona .
66006014	Tilo ri nyamalala ku fana ni dzovo loko ri songiwile . Ntshava yin'wana ni yin'wana ni xihlale xin'wana ni xin'wana swi rhurhisiwa etindhawini ta swona .
66006015	Hiloko tihosi ta misava ni tindhuna ni vafambisi va tinyimpi ni swifumi ni vanhu va matimba , ni lavan'wana hinkwavo , mahlonga kumbe vantshunxeki , va titumbeta emabakweni ni le hansi ka maribye etintshaveni .
66006016	Va vitana tintshava ni maribye va ku : “ Hi weleni ehenhla , mi hi funengeta leswaku loyi a tshameke exiluvelweni a ta kala a nga hi voni , ni vukari bya Xinyimpfana byi ta kala byi nga hi fikeli .
66006017	Hikuva siku lerikulu ra vukari bya vona ri fikile , kutani i mani loyi a nga ri tiyelaka xana ? ”
66007001	Endzhaku ka sweswo ndzi vona mune wa tintsumi ti yimile etinhleni ta mune ta misava , ti sivela timheho ta mune ta misava , leswaku ni yin'we ya tona yi nga hungeli emisaveni , kumbe elwandle , kumbe emurhini wun'wana ni wun'wana .
66007002	Kutani ndzi vona ntsumi yin'wana yi tlhandluka hi tlhelo ra vuxa yi tamele xifungho xa Xikwembu lexi hanyaka . Yi vitana , hi rito leri tlakukeke , tintsumi leti ta mune leti Xikwembu xi ti nyikeke matimba yo onha misava ni lwandle .
66007003	Ntsumi yi ku : “ Mi nga onhi misava , kumbe lwandle , kumbe mirhi , ku kondza loko hi ta fungha malandza ya Xikwembu xa hina hi mfungho emimombyeni ya vona . ”
66007004	Kutani ndzi twa ntsengo wa lava funghiweke : A va ringana 144 000 , va huma etinyimbeni hinkwato ta Vaisraele va ri lava funghiweke .
66007005	Va nyimba ya ka Yuda lava funghiweke a va ringana 12 000 ; va ka Rhuveni a va ringana 12 000 ; va ka Gadi , 12 000 ;
66007006	va ka Asere , 12 000 ; va ka Neftali , 12 000 ; va ka Manase , 12 000 ;
66007007	va ka Simiyoni , 12 000 ; va ka Levhi , 12 000 ; va ka Isakara , 12 000 ;
66007008	va ka Zabuloni , 12 000 ; va ka Yosefa , 12 000 ; na vona va nyimba ya ka Benjamini lava funghiweke , a va ringana 12 000 .
66007009	Endzhaku ka sweswo , ndzi languta , kutani ndzi vona ntshungu lowukulu wa vanhu ; a ku nga ri na un'we la kotaka ku va hlaya . A va huma ematikweni hinkwawo , ni le tinxakeni hinkwato , va ri va swivongo hinkwaswo ni va tindzimi hinkwato . A va yimile emahlweni ka xiluvelo ni le mahlweni ka Xinyimpfana va ambele tinguvu to leha leto basa , va tamele mincindzu emandleni ya vona .
66007010	A va huwelela hi rito leri tlakukeke va ku : “ Ku ponisiwa ku huma eka Xikwembu xa hina lexi tshameke exiluvelweni , ni le ka Xinyimpfana ! ”
66007011	Kutani tintsumi hinkwato ti yima ti rhendzele xiluvelo ni vakulukumba ni swivumbiwa leswi hanyaka swa mune , ti nkhinsama ti korhama emahlweni ka xiluvelo , ti gandzela Xikwembu ,
66007012	ti ku : “ Amen ! Ku vongiwa , ni ku twala , ni vutlhari , ni ku nkhensiwa , ni ku dzuneka , ni matimba , ni ntamu , a swi ve eka Xikwembu xa hina , hilaha ku nga heriki ! Amen . ”
66007013	Kutani un'wana wa vakulukumba a ndzi vutisa a ku : “ Lava ambaleke tinguvu to leha leto basa i vamani xana ? Va huma kwihi xana ? ”
66007014	Ndzi ku ka yena : “ Swo tiva hi wena , Hosi yanga . ” Hiloko a ku ka mina : “ Lava , hi lava humaka eku xanisekeni lokukulu ; va hlantswile tinguvu ta vona , va ti basisile hi ngati ya Xinyimpfana .
66007015	“ Hikokwalaho , va le mahlweni ka xiluvelo xa Xikwembu , va xi tirhela vusiku ni nhlekanhi eTempeleni ya xona . Kutani loyi a tshameke exiluvelweni , ú ta va kusuhi na vona a va sirhelela .
66007016	A va nga ha twi ndlala kumbe torha , a va nga ha hisiwi hi dyambu kumbe ku tshwa kunene ,
66007017	hikuva Xinyimpfana lexi nge xiluvelweni xi ta va murisi wa vona ; xi ta va yisa eswihlobyeni swa mati ya vutomi , kutani Xikwembu xi ta sula mihloti hinkwayo emahlweni ya vona . ”
66008001	Loko Xinyimpfana xi lemurile xilemo xa vu-7 , ku miyeriwa ku ku whíí le tilweni , hi nkarhi lowu lavaka ku ringana hafu ya awara .
66008002	Hiloko ndzi vona tintsumi ta 7 leti yimaka emahlweni ka Xikwembu , ti nyikiwa tinanga ta 7 .
66008003	Kutani ntsumi yin'wana yi ta yi ta yima kusuhi ni alitari , yi ri ni ximbitana xa nsuku xa murhi wa risuna ; yi nyikiwa murhi wa risuna lowo tala , leswaku yi wu humesa swin'we ni mikhongelo ya vahlawuriwa va Xikwembu hinkwavo , ehenhla ka alitari ya nsuku leyi nge mahlweni ka xiluvelo .
66008004	Musi wa murhi wa risuna wu tuvika wu ya ehenhla swin'we ni mikhongelo ya vahlawuriwa , wu huma evokweni ra ntsumi leyi nge mahlweni ka Xikwembu .
66008005	Kutani ntsumi yi teka ximbitana xa kona yi xi tata hi ndzilo lowu humaka alitarini , yi xi hoxa emisaveni . Hiloko ku va ni ku baleka ka tilo , ni ku pfuma , ni ku hatima-hatima , ni ku tsekatseka ka misava .
66008006	Kutani tintsumi leta 7 leti a ti ri ni tinanga ta 7 , ti tilulamisela ku ti chaya .
66008007	Ntsumi yo sungula yi chaya nanga ya yona , kutani ku va ni xihangu ni ndzilo , swi pfangene ni ngati , swi wela emisaveni ; xiphemu xin'we xa nharhu xa misava xi tshwa , ni xa nharhu xa mirhi xi tshwa , ni byanyi hinkwabyo bya rihlaza byi thwa .
66008008	Ntsumi ya vumbirhi yi chaya nanga ya yona , kutani xilo xin'wana lexi fanaka ni ntshava leyikulu leyi pfurhaka ndzilo , xi hoxiwa elwandle . Kutani xiphemu xin'we xa nharhu xa lwandle xi hundzuka ngati .
66008009	Ku fa xiphemu xin'we xa nharhu xa swivumbiwa leswi hanyaka swa le lwandle , ku onhaka ni xa nharhu xa tingalava .
66008010	Ntsumi ya vunharhu yi chaya nanga ya yona , kutani nyeleti leyikulu yi wa hi le tilweni yi vuvumela ku fana ni xisana xa ndzilo , yi wela ehenhla ka xiphemu xin'we xa nharhu xa milambu , ni le swihlobyeni swa mati .
66008011	Vito ra nyeleti ya kona a va ku i “ Xibaha ” , kutani xiphemu xin'we xa nharhu xa mati xi hundzuka xibaha , kutani vanhu vo tala va fa hi mati walawo , hikuva a ma hundzukile lama bavaka ngopfu .
66008012	Ntsumi ya vumune yi chaya nanga ya yona , kutani xiphemu xin'we xa nharhu xa dyambu xi timeka , ni xa nharhu xa n'weti , ni xa nharhu xa tinyeleti , leswaku xiphemu xin'we xa nharhu xa ku vonakala ka swona xi hundzuka ntima . Xiphemu xin'we xa nharhu xa nhlekanhi xi nga ha vonaki , swi va tano ni xa nharhu xa vusiku .
66008013	Loko ndzi languta ndzi twa gama ri rila hi rito leri tlakukeke loko ri ri karhi ri haha ehenhla emapapeni , ri ku : “ Khombo ! Khombo ! Khombo eka vaaki va misava , loko tinanga letin'wana ti ta chayiwa hi tintsumi letinharhu leti ta ha saleke . ”
66009001	Ntsumi ya vuntlhanu yi chaya nanga ya yona , kutani ndzi vona nyeleti leyi weke hi le tilweni yi wela emisaveni . Yi nyikiwa xilotlelo xa nomo wa khele ro enta ku ya ni ku ya ,
66009002	kutani yi pfula nomo wa khele ra kona , ku huma musi lowu fanaka ni musi wa xitiko lexikulu xa ndzilo . Dyambu ni mpfhuka swi siveka hi mhaka ya musi lowu tuvikaka hi le non'weni wa khele .
66009003	Kutani ku huma tinjiya hi le musini ti ta emisaveni , ti nyikiwa matimba yo fana ni ya swipame swa laha misaveni .
66009004	Ti lerisiwa leswaku ti nga onhi byanyi bya misava , hambi ximila xihi na xihi xa rihlaza , kumbe murhi wihi na wihi , kambe ti yela vanhu lava nga riki na mfungho wa Xikwembu emimombyeni ya vona .
66009005	Ti pfumeleriwa ku va xanisa ntlhanu wa tin'hweti , kambe ti nga va dlayi , ku fehla ka kona ku fana ni ku fehla ka xipame loko xi luma munhu .
66009006	Emasikwini walawo vanhu va ta lava rifu , kambe a va nga ri kumi ; va ta navela ku fa , kambe rifu ri ta tsutsuma ri va siya .
66009007	Tinjiya ta kona a ti vonaka ti fana ni tihanci leti lunghiseriweke ku ya enyimpini . Etinhlokweni ta tona a ku ri ni swin'wana swo fana ni tiharhi , ti vonaka wonge i ta nsuku ; xivumbeko xa tona a xi fana ni xa vanhu .
66009008	Misisi ya tona a yi fana ni misisi ya vavasati , kasi meno ya tona a ma fana ni meno ya tinghala .
66009009	A ti ri ni leswi fanaka ni swisirhelelo swa nsimbhi eswifuveni swa tona , kutani mpfumawulo wa timpapa ta tona a wu fana ni mpfumawulo wa magolonyi layo tala ya tihanci leti tsutsumelaka enyimpini .
66009010	Mincila ya tinjiya a yi fana ni ya swipame yi ri ni mindzhombo , kutani matimba ya tona yo vavisa vanhu ntlhanu wa tin'hweti , a ma ri emincileni yoleyo .
66009011	A ti ri ni hosi leyi yi ti fumaka , yi nga ntsumi ya khele leri ro enta ku ya ni ku ya ; vito ra yona hi Xiheveru i Abadoni , hi Xigriki va ku i Apoliyoni ( hileswaku Muonhi ) .
66009012	Ku hundzile khombo ro sungula , kambe vonani , ka ha ri ni makhombo man'wana mambirhi lama ha taka .
66009013	Kutani ntsumi ya vu-6 yi chaya nanga ya yona . Ndzi twa rito ri huma hi le timhondzweni ta alitari ya nsuku leyi nge mahlweni ka Xikwembu ,
66009014	ri byela ntsumi ya vu-6 leyi nga ni nanga , ri ku : “ Ntshunxa tintsumi leti ta mune leti bohiweke enambyeni lowukulu wa Yufrata ! ”
66009015	Kutani tintsumi leti ta mune leti a ti bohiwile ku yimela nkarhi , ni siku , ni n'hweti , ni lembe , ti ntshunxiwa leswaku ti dlaya xiphemu xin'we xa nharhu xa vanhu va misava .
66009016	Ntsengo wa tinhenha leti a ti gadile tihanci a wu ringana madzana mambirhi ya timiliyoni ; ntsengo wa kona ndzi wu twile hi tindleve .
66009017	Hi swona leswi ndzi nga swi vonisa xiswona swa tihanci , eka xivono xa mina : Vagadi va tona a va ambele swisirhelelo swa swifuva leswi a swi fana ni ndzilo hi ku tshwuka , swi ri swa rihlaza kukota ribye ra “ safiri ” , ni swa xitshopana ku fana ni xivavula . Tinhloko ta tihanci a ti fana ni ta tinghala ; emilon'weni ya tona a ku huma ndzilo ni musi ni xivavula .
66009018	Xiphemu xin'we xa nharhu xa vanhu xi dlayiwa hi mintungu leyi minharhu ; va dlayiwa hi ndzilo ni musi ni xivavula , swi nga leswi a swi huma emilon'weni ya tihanci .
66009019	Matimba ya tihanci a ma ri emilon'weni ya tona ni le mincileni ya tona , hikuva mincila yoleyo a yi fana ni tinyoka , yi ri ni tinhloko , kutani tihanci a ti kota ku luma hi yona .
66009020	Vanhu hinkwavo lava nga pona ku dlawa hi mintungu leyi , a va fularhelanga leswi endliweke hi mavoko ya vona : A va tshikanga ku gandzela mademona ni swikwembu swa hava swa nsuku ni swa silivhere ni swa koporo ni swa maribye ni swa mintsandza , leswi nga voniki , swi nga twiki , hambi ku ri ku famba swi nga fambiki .
66009021	A va tshikanga ku dlayana , kumbe ku ya evangomeni , kumbe ku oswa , kumbe ku yiva .
66010001	Kutani ndzi vona ntsumi yin'wana ya matimba yi xika hi le tilweni yi phutseriwile hi papa , yi ri ni nkwangulatilo ehenhla ka nhloko ya yona ; nghohe ya yona a yi fana ni dyambu , milenge ya yona yi fana ni timhandze ta ndzilo .
66010002	Evokweni ra yona a yi ri ni xibukwana lexi phendliweke . Kutani yi veka nenge wa yona wa xinene elwandle , lowa ximatsi yi wu veka laha ku omeke ,
66010003	yi huwelela hi rito leri tlakukeke ku fana ni loko nghala yi vomba . Loko yi huwelerile , ku twala ku dzindza ka matilo ya 7 .
66010004	Kuteloko matilo ya 7 ma dzindzile , ndzi tilulamisela ku tsala , kambe ndzi twa rito leri humaka etilweni ri ku : “ Hlayisa embilwini leswi vuriweke hi ku dzindza ka matilo lawa ya 7 , u nga swi tsali . ”
66010005	Kutani ntsumi leyi ndzi yi voneke yi yimile elwandle ni laha ku omeke , yi tlakusela voko ra yona ra xinene etilweni ,
66010006	yi hlambanya hi vito ra Loyi a hanyaka hilaha ku nga heriki , la tumbuluxeke tilo ni leswi nga ka rona , ni misava ni leswi nga ka yona , ni lwandle ni leswi nga ka rona , kutani ntsumi yi ku : “ A ku nga ha vi na ku hlwela ,
66010007	kambe siku ntsumi ya vu-7 yi chayaka nanga , makungu ya Xikwembu lawa a ma fihliwile , lawa xi ma byeleke vaprofeta malandza ya xona , ma ta hetiseka . ”
66010008	Kutani rito leri ndzi ri tweke ri huma etilweni , ri engeta kambe ri vulavula na mina ri ku : “ Famba u ya teka buku leyi phendliweke , evokweni ra ntsumi leyi yimeke elwandle ni laha ku omeke . ”
66010009	Hiloko ndzi ya eka ntsumi ndzi ya kombela leswaku yi ndzi nyika xibukwana lexi nge vokweni ra yona . Ntsumi yi ku ka mina : “ Xi teke u xi dya ; ekhwirini ra wena xi ta bava , kambe enon'weni xi ta tsokombela ku fana ni vulombe . ”
66010010	Hiloko ndzi teka xibukwana evokweni ra ntsumi , ndzi xi dya . A xi tsokombela ku fana ni vulombe enon'weni , kambe loko ndzi xi dyile , ndzi twa xi ndzi luma-luma ekhwirini ra mina .
66010011	Kutani ndzi byeriwa leswi nge : “ Wa ha fanele ku ya twarisa rito ra Xikwembu ehenhla ka vanhu va swivongo swo hambana-hambana , ni va matiko layo tala , ni va tindzimi to hambana-hambana , u ya byela ni tihosi leto tala . ”
66011001	Kutani ndzi nyikiwa rihlanga ro pima ha rona , ro kota xongotelo , ndzi byeriwa marito lawa ya nge : “ Pfuka u pima Tempele ya Xikwembu ni alitari ni ntsengo wa lava gandzelaka kona .
66011002	Kambe u nga pimi xivava xa Tempele xa le handle , xi tshike , hikuva xi nyiketiwile eka vamatiko , kutani va ta kandziyela muti lowo hlawuleka ku ringana tin'hweti ta 42 .
66011003	Ndzi ta nyika timbhoni ta mina timbirhi ematimba yo vula Rito hi masiku lawa ya 1 260 , ti ambele tinguvu leto khwaxa . ”
66011004	Timbhoni leti timbirhi i mirhi mimbirhi ya mitlhwari ni switlhoma-timboni swimbirhi , leswi yimaka emahlweni ka Hosi ya misava .
66011005	Loko munhu a ringeta ku va vavisa , ku huma ndzilo hi le milon'weni ya vona , wu herisa valala va vona ; hi mukhuva wolowo munhu wihi na wihi loyi a nga ta ringeta ku va vavisa , u ta fanela ku dlawa .
66011006	Va ni matimba yo pfala tilo leswaku mpfula yi nga ni , loko va ri karhi va vula Rito . Naswona va ni matimba yo hundzula mati hinkwawo ma endla ngati ; va nyikiwile ni matimba ya ku ba misava hi mintungu ya tinxaka-xaka , nkarhi wihi na wihi loko va swi lava .
66011007	Loko va heta ku vula vumbhoni bya vona , xivandzana lexi humaka hi le kheleni lero enta ku ya ni ku ya , xi lwa na vona . Xi va hlula , xi va dlaya .
66011008	Kutani mintsumbu ya vona yi etlela entsendzeleni wa muti lowukulu , lowu Hosi ya vona yi tshamaka yi vambiwa exihambanweni eka wona , lowu va nge hi le Sodoma na Egipta loko va fanisa .
66011009	Swi teka masiku manharhu ni hafu mintsumbu leyi yi ri karhi yi hlaleriwa hi vanhu va swivongo leswo tala , va tinxaka ni tindzimi leto tala , lava humaka ematikweni layo tala , kutani va nga pfumeri leswaku mintsumbu leyi yi lahliwa esirheni .
66011010	Lava akeke emisaveni va tsaka hi ku dlawa ka vona , va cina , va nyikana ni tinyiko , hikuva vaprofeta lava vambirhi a va vangela vaaki va misava emaxangu .
66011011	Kambe endzhaku ka masiku lawa manharhu ni hafu , ku hefemula ka vutomi loku humaka eka Xikwembu , ku nghena eka vona , kutani va suka va yima hi milenge ya vona . Hinkwavo lava va va vonaka va khomiwa hi ku chava lokukulu .
66011012	Kutani va twa rito leri tlakukeke ri huma etilweni ri va byela ri ku : “ Tlhandlukani mi ta haleno ! ” Hiloko va tlhandlukela etilweni hi papa , valala va vona va ri karhi va va vona .
66011013	Hi nkarhi wolowo ku va ni ku tsekatseka lokukulu ka misava , kutani xiphemu xin'we xa khume xa muti xi hindzimuka , ku fa vanhu va 7 000 va dlawa hi ku tsekatseka loku . Lava saleke va khomiwa hi ku chava lokukulu , kutani va dzunisa Xikwembu xa le tilweni .
66011014	Ku hundzile khombo ra vumbirhi . Kambe vonani , ra vunharhu ri ta ta ku nga ri khale .
66011015	Hiloko ntsumi ya vu-7 yi chaya nanga ya yona , kutani ku twakala ni marito lama huwelelaka hi le tilweni ma ku : “ Matimba ya ku fuma misava , sweswi ma nyikiwile Hosi ya hina ni Mesiya wa yona , kutani ú ta fuma hilaha ku nga heriki . ”
66011016	Kutani vakulukumba va 24 lava va tshamaka eswiluvelweni swa vona emahlweni ka Xikwembu , va nkhinsama va korhama , va gandzela Xikwembu ,
66011017	va ku : “ We Hosi , Xikwembu xa matimba hinkwawo , wena loyi a nga kona , loyi a a ri kona , ha ku nkhensa , hikuva u tirhisile matimba lamakulu ya wena , kutani sweswi u sungurile ku fuma .
66011018	Vanhu va matiko a va tele ku hlundzuka , kambe siku ra vukari bya wena ri fikile ; i nkarhi wa ku avanyisa lava feke . I nkarhi wa ku nyika hakelo eka vaprofeta malandza ya wena , ni ka vahlawuriwa va wena hinkwawo , ni ka hinkwavo lava va ku chavaka , lavakulu ni lavatsongo . I nkarhi wa ku herisa lava herisaka misava . ”
66011019	Hiloko ku pfuriwa Tempele ya Xikwembu leyi nge tilweni , kutani Areka ya Ntwanano yi vonaka eTempeleni leyi ya xona . Kutani ku va ni ku hatima-hatima , ni ku pfuma , ni ku baleka ka tilo ; misava yi tsekatseka , ku wa ni xihangu lexikulu .
66012001	Kutani ku humelela singita lerikulu etilweni , ra wansati loyi a ambaleke dyambu , ni n'weti wu ri ehansi ka minkondzo ya yena , a ri ni harhi ya tinyeleti ta 12 enhlokweni ya yena .
66012002	A a ri kusuhi ni ku veleka n'wana , kutani a rila hi ku twa ku vava ni ku lumiwa ka ku veleka .
66012003	Ku humelela singita rin'wana etilweni , ra dragona leyikulu yo tshwuka , ya tinhloko ta 7 ni timhondzo ta khume , ni harhi ya vuhosi ehenhla ka nhloko yin'wana ni yin'wana ya yona .
66012004	Hi ncila wa yona , dragona yi hawula xiphemu xin'we xa nharhu xa tinyeleti ta le mpfhukeni , yi ti cukumetela emisaveni . Kutani yi ya yima emahlweni ka wansati loyi a a ri kusuhi ni ku veleka , leswaku yi ta mita n'wana kan'we-kan'we loko a ha ku velekiwa .
66012005	Wansati a veleka n'wana wa mufana , loyi a nga ta fuma matiko hinkwawo hi nhonga ya nsimbhi . Kambe n'wana a vutliwa , a yisiwa henhla eka Xikwembu ni le xiluvelweni xa xona .
66012006	Kutani wansati a ya tumbela emananga , laha Xikwembu xi n'wi lunghiseleke ndhawu kona , laha a nga ta hlayisiwa a phameriwa kona , hi masiku lama ringanaka 1 260 .
66012007	Kutani ku pfuka nyimpi etilweni , ya Mikaele ni tintsumi ta yena loko va lwa ni dragona ; na yona dragona yi lwa yi ri ni tintsumi ta yona .
66012008	Kambe dragona yi hluriwa , yi nga ha pfumeleriwi ku tshama etilweni , yona ni tintsumi ta yona .
66012009	Hiloko dragona leyikulu leyi yi cukumetiwa yi ya wela hansi , yona nyoka ya khale leyi vuriwaka Diyavulosi kumbe Sathana , Mukanganyisi wa misava hinkwayo ; yi cukumetiwa yi ya wela ehansi emisaveni , tintsumi ta yona na tona ti cukumetiwa kun'we na yona .
66012010	Kutani ndzi twa rito leri tlakukeke etilweni ri ku : “ Sweswi , ku hlayiseka ka Xikwembu xa hina ni matimba ya xona , ni mfumo wa xona , ni vuhosi bya Mesiya wa xona , swi fikile , hikuva loyi a hehlaka vamakwerhu , muhehli loyi a va mangalelaka vusiku ni nhlekanhi emahlweni ka Xikwembu xa hina , ú cukumetiwile a ya wela hansi .
66012011	Vamakwerhu va n'wi hlurile hi ngati ya Xinyimpfana , ni vumbhoni lebyi va byi humeseke , kutani a va tsetselelanga vutomi bya vona ku fikela loko va dlawa .
66012012	Hikokwalaho , tsakani n'wina matilo , na n'wina lava akeke eka wona ; kambe mi ni khombo , n'wina misava ni lwandle , hikuva Diyavulosi ú xikele ka n'wina ; ú karihile ngopfu hi ku tiva leswaku nkarhi wa yena wu komile . ”
66012013	Loko dragona yi vona leswaku yi cukumetiwile yi ya wela ehansi emisaveni , yi hlongorisa wansati loyi a nga veleka n'wana wa mufana .
66012014	Kambe wansati a nyikiwa timpapa timbirhi ta gama lerikulu leswaku a haha a siya nyoka leyi , a ya tumbela emananga , endhawini leyi a nga ta hlayisiwa a phameriwa ka yona malembe manharhu ni hafu .
66012015	Hiloko dragona yi hlanta mati hi nomo wa yona , ma fana ni nambu hi ku tala , ma landza wansati leswaku a dyiwa a khuluka na wona .
66012016	Kambe misava yi lamulela wansati hi ku ahlamisa nomo wa yona , yi mita nambu lowu dragona yi wu hlanteke hi nomo wa yona .
66012017	Dragona yi kariha swinene hikwalaho ka wansati loyi , yi suka yi ya lwa ni va rixaka ra yena lava saleke , lava hlayisaka milawu ya Xikwembu ni ku humesa vumbhoni bya Yesu .
66013001	Kutani yi ya yima eribuweni ra lwandle . Kutani ndzi vona xivandzana xi tangunuka hi le lwandle , xi huma xi ri ni khume ra timhondzo ni tinhloko ta 7 , ni harhi ya vuhosi erimhondzweni rin'wana ni rin'wana ra xona , ni vito leri sandzaka Xikwembu ri tsariwile etinhlokweni ta xona .
66013002	Xivandzana lexi ndzi xi voneke , a xi fana ni yingwe , milenge ya xona a yi fana ni ya bere , ni nomo wa xona a wu fana ni nomo wa nghala . Kutani dragona yi nyika ntamu wa yona eka xivandzana lexi , yi xi nyika ni xiluvelo xa yona ni matimba lamakulu .
66013003	Yin'wana ya tinhloko ta xivandzana yi vonaka yi ri ni mbanga leyi yisaka eku feni , kambe mbanga ya kona yi hola , kutani misava hinkwayo yi landza xivandzana lexi , yi xi hlamala .
66013004	Vanhu va gandzela dragona hikuva yi nyikile xivandzana ematimba ya yona , va gandzela xivandzana va ku : “ Loyi a fanaka ni xivandzana i mani , naswona i mani loyi a nga lwaka na xona xana ? ”
66013005	Kutani xivandzana xi nyikiwa nomo wo humesa marito yo tikurisa ni yo sandza , xi pfumeleriwa ku tirha ku ringana tin'hweti ta 42 .
66013006	Hiloko xi pfula nomo wa xona ku sandza Xikwembu , ni ku sandza vito ra Xikwembu ni laha xi tshamaka kona , ni ku sandza lava akeke etilweni .
66013007	Naswona , xi pfumeleriwa ku lwa ni vahlawuriwa va Xikwembu ni ku va hlula . Xi nyikiwa ni matimba ehenhla ka vanhu va tinxaka hinkwato , ni va swivongo hinkwaswo , ni va tindzimi hinkwato , ni va matiko hinkwawo .
66013008	Kutani vaaki hinkwavo va laha misaveni va ta xi gandzela ; hileswaku un'wana ni un'wana loyi vito ra yena ri nga tsariwangiki khale , hi mpfhuka misava yi tumbuluka , ebukwini ya vutomi ya Xinyimpfana lexi dlayiweke , ú ta gandzela xivandzana .
66013009	“ La nga ni tindleve , a a yingise :
66013010	Loyi ku khomiwa swi n'wi kongomeke , ú ta khomiwa hakunene ; ni loyi ku dlayiwa hi tlhari swi n'wi kongomeke , ú ta dlayiwa hi tlhari hakunene . ”
66013011	Kutani ndzi vona xivandzana xin'wana lexi humaka hi le misaveni , xi ri ni timhondzo timbirhi ku fana ni Xinyimpfana , kambe xi vula-vula kukota dragona .
66013012	Emahlweni ka xivandzana lexo rhanga , lexa vumbirhi xi ni matimba hinkwawo yo tirha , kukota lexo rhanga ; xi sindzisa misava ni vaaki va yona ku gandzela xivandzana lexo rhanga lexi mbanga ya xona yo yisa eku feni yi nga hola .
66013013	Xi endla masingita lamakulu , hambi wu ri ndzilo xi wu xikisa hi le tilweni , wu wela emisaveni vanhu va ri karhi va swi vona .
66013014	Kutani hi masingita lawa xi pfumeleriwaka ku ma endla emahlweni ka xivandzana lexo rhanga , xi kanganyisa vaaki va misava , xi va lerisa ku endla xifaniso va endlela xivandzana lexi a xi tsemiwile hi banga kambe xi tiya xa ha hanya .
66013015	Kutani xivandzana xa vumbirhi xi pfumeleriwa ku nghenisa ku hefemula eka xifaniso xa xivandzana lexo rhanga , leswaku xifaniso xa kona xi kota ni ku vulavula , ni ku endla leswaku lava alaka ku xi gandzela , va dlawa .
66013016	Naswona , xivandzana lexi xi lerisa leswaku vanhu hinkwavo , lavakulu ni lavatsongo , vafumi ni swisiwana , vantshunxeki ni mahlonga , va funghiwa evokweni ra xinene kumbe emombyeni ,
66013017	ku endlela leswaku ku nga vi na un'we loyi a kotaka ku xava kumbe ku xavisa , loko a nga ri ni mfungho , hileswaku vito ra xivandzana , kumbe nhlayo leyi vulaka vito ra xona .
66013018	Leswi swi lava vutlhari : Loyi a nga ni ku twisisa a a kume nhlayo yoleyo ya xivandzana , hikuva i nhlayo leyi vulaka vito ra munhu . Nhlayo ya kona i 666 .
66014001	Ndzi languta , kutani ndzi vona Xinyimpfana xi yimile entshaveni ya Siyoni , xi ri ni vanhu va 144 000 lava mimombo ya vona yi tsariweke vito ra xona ni ra Tata wa xona .
66014002	Kutani ndzi twa rito ri huma etilweni ri fana ni mpfumawulo wa mati layo tala , ni mpfumawulo wa ku dzindza lokukulu ; rito leri ndzi ri tweke a ri fana ni mpfumawulo wa tiharipa loko ti chayiwa hi vachayi va tona .
66014003	Va yimbelela leswi fanaka ni risimu lerintshwa , va ri emahlweni ka xiluvelo ni le mahlweni ka swivumbiwa leswi hanyaka swa mune , ni le mahlweni ka vakulukumba . A ku ri hava ni un'we la kotaka ku dyondza risimu ra kona ehandle ka lava va 144 000 , lava kutsuriweke emisaveni .
66014004	Lava , hi lava va nga tinyamisangiki hi vavasati , hikuva va tengile . Hi lava va landzelelaka Xinyimpfana hinkwako lomu xi yaka kona . Lava hi lava va kutsuriweke exikarhi ka vanhu leswaku va va mihandzu yo rhanga ya ntshovelo , va humeseriwa Xikwembu ni Xinyimpfana .
66014005	A ku humanga vunwa emilon'weni ya vona ni siku ni rin'we ; va hava xivati .
66014006	Kutani ndzi vona ntsumi yin'wana yi ri karhi yi haha ehenhla mapapeni , yi ri ni Evhangeli leyi nga heriki , leswaku yi ta yi twarisa eka lava akeke emisaveni , eka vanhu va matiko hinkwawo , ni va tinxaka hinkwato , ni va tindzimi hinkwato , ni va swivongo hinkwaswo .
66014007	Kutani yi tlakusa rito yi ku : “ Chavani Xikwembu , mi xi dzunisa , hikuva nkarhi wa xona wa ku avanyisa wu fikile . N'wi gandzeleni , yena muendli wa tilo ni misava ni wa lwandle ni swihlovo swa mati . ”
66014008	Ku landza ntsumi yin'wana ya vumbirhi , yi ku : “ Ú wile , ú wile Babilona , muti lowukulu , yena loyi a nga nwisa vanhu va matiko hinkwawo evhinyo leyo bava ya vuoswi bya yena ! ”
66014009	Kutani ku landza ntsumi yin'wana ya vunharhu , yi tlakusa rito yi ku : “ Un'wana ni un'wana loyi a gandzelaka xivandzana ni xifaniso xa xona , a tlhela a kuma ni mfungho emombyeni wa yena kumbe evokweni ra yena ,
66014010	na yena ú ta nwa vhinyo ya vukari bya Xikwembu , leyi nga ta cheriwa exinwelweni xa ku kariha loku ka xona , yi nga timuriwanga ; kutani ú ta xanisiwa hi ndzilo ni xivavula , emahlweni ka tintsumi leto kwetsima ni le mahlweni ka Xinyimpfana .
66014011	Kutani musi wa ndzilo lowu wu va xanisaka wu tuvikela henhla hilaha ku nga heriki ; lava gandzelaka xivandzana ni xifaniso xa xona , swin'we ni hinkwavo lava amukeleke mfungho wa vito ra xona , a va kumi ku wisa , va xaniseka vusiku ni nhlekanhi . ”
66014012	Leswi swi lava leswaku vahlawuriwa va Xikwembu va tiyisela , va ri karhi va hlayisa milawu ya xona , ni ku pfumela ka vona eka Yesu .
66014013	Kutani ndzi twa rito ri huma etilweni ri ku : “ Tsala leswi : Ku katekile vafi lava ku sukela sweswi va felaka eHosini ! ” Moya na wona wu ri : “ Ina , va katekile , hikuva va phyuphya emikarhalweni ya vona , kutani mintirho ya vona yi ta va landzela . ”
66014014	Ndzi languta kutani ndzi vona papa lero basa ; ehenhla ka rona a ku tshamile un'wana la fanaka ni N'wana-wa-Munhu , a ri ni harhi ya nsuku enhlokweni ya yena ni rihwevo lero kariha evokweni ra yena .
66014015	Kutani ntsumi yin'wana yi huma hi le Tempeleni , yi huwelela hi rito leri tlakukeke , yi ku ka loyi a tshameke ehenhla ka papa : “ Nghenisa rihwevo ra wena u tshovela , hikuva nkarhi wa ku tshovela wu fikile , naswona misava yi vupfile swinene yi vupfele ku tshoveriwa . ”
66014016	Hiloko loyi a tshameke ehenhla ka papa a ndziwitela rihwevo ra yena emisaveni , kutani misava yi tshoveriwa .
66014017	Kutani ntsumi yin'wana yi ta yi huma hi le Tempeleni ya le tilweni , na yona yi ri ni rihwevo lero kariha .
66014018	Hiloko ntsumi yin'wanyana leyi nga ni matimba ehenhla ka ndzilo , yi ta hi le alitarini , kutani yi huwelela hi rito leri tlakukeke , yi byela loyi a tameleke rihwevo lero kariha yi ku : “ Nghenisa rihwevo ra wena leri , u hlengeleta swichocho swa mirhi ya vhinya ya laha misaveni , hikuva mihandzu ya kona yi vupfile ! ”
66014019	Hiloko ntsumi yi ndziwitela rihwevo ra yona emisaveni yi hlengeleta mihandzu ya vhinya ya laha misaveni , yi hoxa exikamelweni xa vhinya xa vukari lebyikulu bya Xikwembu .
66014020	Kutani mihandzu yi pyanyeriwa exikamelweni ehandle ka muti , kutani ngati yi huma exikamelweni , yi khuluka mpfhuka wa 300 km , yi endla nambu wo enta kwalomu ka 1,50 m .
66015001	Kutani ndzi vona etilweni singita rin'wana lerikulu , ro hlamarisa , ra tintsumi ta 7 leti nga ni mintungu ya 7 . Leyi i mintungu yo hetelela , hikuva hi wona makumu ya vukari bya Xikwembu .
66015002	Kutani ndzi vona xilo xin'wana lexi fanaka ni lwandle ra nghilazi leri pfanganeke ni ndzilo , ndzi vona ni lava nga hlula xivandzana ni xifaniso xa xona , va hlurile ni nhlayo leyi vulaka vito ra xona . A va yimile kusuhi ni lwandle ra nghilazi va tamele tiharipa leti Xikwembu xi va nyikeke tona ,
66015003	va yimbelela risimu ra Muxe nandza wa Xikwembu , ni risimu ra Xinyimpfana , va ku : “ We Hosi , Xikwembu xa matimba hinkwawo , a hi ku kula ni ku hlamarisa ka mintirho ya wena ; we Mufumi wa matiko hinkwawo , a hi ku lulama ni ku tshembeka ka tindlela ta wena !
66015004	I mani la nga ta ka a nga ku chavi , we Hosi , i mani la nga ta ala ku twarisa vito ra wena ke ? Hi wena ntsena loyi a kwetsimeke , kutani vamatiko hinkwavo va ta ta va ta nkhinsama emahlweni ka wena , hikuva mintirho ya wena leyo lulama yi le rivaleni ! ”
66015005	Endzhaku ka sweswo , ndzi vona Tempele yi pfuriwile etilweni , yi ri ni Ntsonga lowo Hlawuleka wa Ntwanano endzeni ka yona .
66015006	Tintsumi ta 7 leti a ti ri ni mintungu ya 7 , ti huma eTempeleni , ti ambele tinguvu ta ntsembyani wo saseka lowo basa , ti tibohe swifuva hi mavamba ya nsuku .
66015007	Kutani xin'wana xa swivumbiwa swa mune leswi hanyaka xi nyika tintsumi leti ta 7 eminkambana ya nsuku ya 7 , leyi taleke hi vukari bya Xikwembu lexi hanyaka hilaha ku nga heriki .
66015008	Tempele yi tala hi musi lowu tisiwaka hi ku kwetsima ni matimba ya Xikwembu . A ku ri hava ni un'we loyi a kotaka ku nghena eTempeleni , ku ko ku hela mintungu ya 7 leyi yi tisiweke hi tintsumi ta 7 .
66016001	Kutani ndzi twa rito leri tlakukeke ri huma eTempeleni , ri ku ka tintsumi leti ta 7 : “ Yanani , mi ya chululela emisaveni swa minkambana ya 7 ya vukari bya Xikwembu . ”
66016002	Ntsumi leyo rhanga yi ya chululela swa nkambana wa yona emisaveni . Kutani vanhu lava nga ni mfungho wa xivandzana , va nga lava gandzelaka xifaniso xa xona , va huma swilondza leswo nyenyetsa , swo vava .
66016003	Ntsumi ya vumbirhi yi chululela swa nkambana wa yona elwandle , kutani ri hundzuka ri fana ni ngati ya munhu loyi a feke ; kutani hinkwaswo leswi hanyaka elwandle swi fa .
66016004	Ntsumi ya vunharhu yi chululela swa nkambana wa yona emilambyeni ni le swihlobyeni swa mati , kutani swi hundzuka ngati .
66016005	Hiloko ndzi twa ntsumi leyi nga ni matimba ehenhla ka swa mati yi ku : “ U lulamile eku avanyiseni ka wena , wena la kwetsimeke , wena loyi a nga kona , loyi a a ri kona .
66016006	Hikuva vanhu va halatile ngati ya vahlawuriwa va wena ni ya vaprofeta , kutani u va nyikile ngati va nwa . I hakelo ya vona . ”
66016007	Kutani ndzi twa rito ri huma hi le alitarini ri ku : “ Ina , we Hosi Xikwembu xa matimba hinkwawo , ku avanyisa ka wena ka tshembeka , ku lulamile . ”
66016008	Ntsumi ya vumune yi chululela swa nkambana wa yona edyambyini , kutani ri pfumeleriwa ku vavula vanhu hi ndzilo .
66016009	Vanhu va tshwa hi ku hisa loku chavisaka loku , kutani va rhuketela vito ra Xikwembu lexi nga ni matimba ehenhla ka mintungu leyi , kambe a va hundzukanga , ni ku xi dzunisa a va xi dzunisanga .
66016010	Ntsumi ya vuntlhanu yi chululela swa nkambana wa yona exiluvelweni xa xivandzana ; hiloko mfumo wa xona wu funengetiwa hi munyama , vanhu va tiluma tindzimi hi ku twa ku vaviseka ;
66016011	va rhuketela Xikwembu xa le matilweni , hi mhaka ya ku twa ku vava ni ku xanisiwa hi swilondza , kambe a va hundzukanga emintirhweni ya vona .
66016012	Ntsumi ya vu-6 yi chululela swa nkambana wa yona enambyeni lowukulu wa Yufrata , kutani mati ya wona ma phya leswaku ndlela ya tihosi leti taka hi le vuxeni yi pfuleka .
66016013	Hiloko ndzi vona mimoya minharhu leyo nyenyetsa ku fana ni machela , yi huma hi le non'weni wa dragona , ni le non'weni wa xivandzana , ni le non'weni wa muprofeta wa mavunwa ;
66016014	leyi i mimoya ya mademona leyi endlaka masingita , leyi rhendzelekaka hi tihosi ta misava hinkwayo , yi ti rhamba nyimpi , ku ya lwa ni Xikwembu xa matimba hinkwawo hi siku lerikulu ra kona .
66016015	( “ Languta , ndza ta ku fana ni khamba . Ku katekile loyi a hitekaka , la hlayisaka tinguvu ta yena , leswaku a ta ka a nga fambisi miri ntsena erivaleni , vanhu va n'wi vona ! ” )
66016016	Kutani mimoya yi hlengeleta tihosi endhawini leyi va nge i Armagedoni hi ririmi ra Xiheveru .
66016017	Ntsumi ya vu-7 yi chululela swa nkambana wa yona empfhukeni , kutani ku twala rito lero tlakuka , ri huma hi le xiluvelweni , eTempeleni , ri ku : “ Swi endlekile ! ”
66016018	Kutani ku va ni ku hatima-hatima , ni ku pfuma , ni ku baleka ka tilo , ni ku tsekatseka lokukulu ka misava , loku tlulaka ku tsekatseka ka misava ka minkarhi yin'wana hinkwayo : Hi mpfhuka xa loko vanhu va va laha misaveni , a ku vanga na ku tsekatseka loko tano .
66016019	Muti lowukulu wu handzuka wu huma swivandla swinharhu , kutani miti ya vamatiko yi hindzimuka . Xikwembu xi tsundzuka Babilona , muti lowukulu , ku wu nwisa xinwelo xa vhinyo ya vukari lebyikulu bya xona , wu minya .
66016020	Xihlale xin'wana ni xin'wana xi nyamalala , ni tintshava ti nga ha ri kona .
66016021	Xihangu lexikulu xa maribye yo tika ngopfu , xi wela vanhu hi le tilweni , va ko va rhuketela Xikwembu hi mhaka ya ntungu wa xihangu . Ntungu wa kona a wu chavisa ngopfu .
66017001	Kutani yin'wana ya tintsumi ta 7 leti a ti ri ni minkambana ya 7 , yi ta yi ta ku ka mina : “ Tana , ndzi ta ku komba hilaha muoswi lonkulu , la tshameke ehenhla ka mati layo tala , a nga ta avanyisiwa hakona ,
66017002	loyi tihosi ta misava ti oswaneke na yena , loyi a nga pyopyisa vaaki va laha misaveni hi vhinyo ya vuoswi bya yena . ”
66017003	Hiloko ntsumi yi ndzi teka , yi ndzi yisa emananga ndzi ri eMoyeni . Kutani ndzi vona wansati a tshamile ehenhla ka xivandzana xa ribungu lexi a xi tele hinkwako hi mavito yo sandza Xikwembu ; xivandzana xa kona a xi ri ni tinhloko ta 7 ni timhondzo ta khume .
66017004	Wansati loyi a a ambele tinguvu to vangama ta xivunguvungu ni leto tshwuka , a tikhavisile hi nsuku , ni maribye ya nkoka , ni vuhlalu bya nxavo lowukulu ; evokweni ra yena a a tamele xinwelo xa nsuku lexi taleke hi swilo swa manyala ni thyaka ra vuoswi bya yena .
66017005	Emombyeni wa yena a ku tsariwile vito leri nhlamuselo ya rona yi nga ya xihundla , leri nge : “ Babilona lonkulu , mana wa tinghwavava ni wa lava endlaka swa manyala la misaveni . ”
66017006	Kutani ndzi vona wansati loyi , a pyopyiwile hi ngati ya vahlawuriwa va Xikwembu ni ngati ya lava dlayiweke hi mhaka ya ku landza Yesu . Loko ndzi n'wi vona , ndzi hlamala ngopfu .
66017007	Kambe ntsumi yi ku ka mina : “ U hlamalela yini ? Ndzi ta ku byela xihundla xa wansati loyi , ni xa xivandzana lexi a tshameke ehenhla ka xona , xa tinhloko ta 7 ni timhondzo ta khume .
66017008	Xivandzana lexi u xi voneke , a xi ri kona , kutani a xa ha ri kona , kambe xi ta fanela ku tlhandluka xi huma hi le kheleni lero enta ku ya ni ku ya , xi ya eku loveni . Kutani vaaki va laha misaveni , lava mavito ya vona ma nga tsariwangiki ebukwini ya vutomi khale , misava yi nga si tumbuluka , va ta hlamala ku vona xivandzana , hikuva a xi ri kona , kutani a xa ha ri kona , kambe xi ta fanela ku tlhela xi va kona .
66017009	“ Leswi swi lava mianakanyo ya vutlhari . Tinhloko leti ta 7 i switsunga swa 7 leswi wansati a tshameke ehenhla ka swona . Naswona , i tihosi ta 7 ;
66017010	ntlhanu wa tona ti wile , yin'wana yi kona , leyi yin'wana a yi si ta , kambe loko yi ta va yi tile , yi ta fanela ku va kona nkarhinyana ntsena .
66017011	Loko xi ri xivandzana lexi a xi ri kona , lexi sweswi xi nga ha riki kona , i hosi ya vu-8 , kambe i yin'we ni leto sungula ta 7 , kutani xivandzana xexo xi ya eku loveni .
66017012	“ Timhondzo ta khume leti u ti voneke i tihosi ta khume ; a ti si nyikiwa ku fuma , kambe ti ta nyikiwa matimba ya vuhosi ku ringana nkarhinyana ntsena , ti ri ni xivandzana .
66017013	Tihosi leti ta twanana , kutani ti nyika ntamu wa tona ni matimba ya tona eka xivandzana .
66017014	Ti ta lwa ni Xinyimpfana , kambe Xinyimpfana xi ta ti hlula , hikuva i Hosi ya tihosi , ni Mufumi wa vafumi ; ni malandza ya xona lama vitaniweke , lama hlawuriweke ni lama tshembekaka , xi ta ma nyika ku hlula . ”
66017015	Kutani ntsumi yi engeta yi ku ka mina : “ Mati lawa u ma voneke , laha ku nga tshama wansati loyi wa muoswi , i vanhu va swivongo leswo tala ni ntshungu lowukulu , i vanhu va matiko layo tala ni tindzimi leto tala .
66017016	Timhondzo ta khume leti u ti voneke , tona swin'we ni xivandzana , swi ta venga vansati loyi wa muoswi , swi ta endla leswaku a swela ni ku sala a nga ambalanga nchumu , swi dya nyama ya yena , swi n'wi hisa hi ndzilo .
66017017	Hikuva Xikwembu xi nghenisile etimbilwini ta swona leswaku swi yisa makungu ya xona emahlweni : Hi ku twanana ka swona , swi ta nyika matimba ya vuhosi bya swona eka xivandzana , ku kondza loko marito ya Xikwembu ma hetiseka .
66017018	“ Loko a ri wansati loyi u n'wi voneke , i muti lowukulu , lowu fumaka tihosi ta misava . ”
66018001	Endzhaku ka sweswo ndzi vona ntsumi yin'wana yi xika hi le tilweni , yi ri ni matimba lamakulu , ni misava yi voningiwa hi ku vangama ka yona .
66018002	Yi huwelela hi rito lera ntamu yi ku : “ Ú wile , ú wile , Babilona lonkulu , ú hundzukile kaya ka mademona , ni bako ra mimoya ya thyaka ya tinxaka-xaka , ni xisaka xa tinyanyana ta tinxaka-xaka leti nga tengangiki , leti vengekaka .
66018003	Vanhu va matiko hinkwawo va nwile vhinyo yo bava ya vuoswi bya yena ; tihosi ta misava ti oswene na yena , ni va mabindzu va misava leyi va fumisiwile hi vuhunguki bya yena lebyo chavisa . ”
66018004	Kutani ndzi twa rito rin'wana leri humaka etilweni ri ku : “ N'wina vanhu va mina , humani mi n'wi siya , leswaku mi ta kala mi nga ngheni eswidyohweni swa yena , mi ta kala mi nga weriwi hi maxangu ya yena ,
66018005	hikuva swidyoho swa yena swi tlhandlekelene ku ya fika ehenhla tilweni , kutani Xikwembu xi tsundzukile ku homboloka ka yena .
66018006	N'wi endleni leswi a mi endleke swona , mi n'wi nyika kambirhi hakelo ya leswi a swi endleke ; exinwelweni lexi a nga chela swakunwa eka xona , n'wi cheleleni kambirhi .
66018007	N'wi kombeni maxangu ni mahlomulo , hi ku ya hi mpimo wa ku tidzunisa ka yena ni wa ku hunguka ka yena , hikuva embilwini ya yena ú vula a ku : ‘ Ndzi tshama la , mina Nkosikazi ! A ndzi wansati wa noni , a ndzi nga heli hi ku vona mahlomulo ! ’
66018008	Hikwalaho ka swona , mintungu hinkwayo yi ta n'wi wela henhla hi siku rin'we , a kuma mavabyi yo chavisa , ni mahlomulo , ni ku sika , kutani ú ta hisiwa hi ndzilo , hikuva Hosi Xikwembu , muavanyisi wa yena , xi ni matimba lamakulu . ”
66018009	Tihosi ta misava leti ti nga oswana na yena ni ku hunguka na yena , ti ta rila ti ba nkosi hikwalaho ka yena , loko ti ta vona musi wa ku tshwa ka yena .
66018010	Ti ta yimela kule hi ku chava maxangu ya yena , ti ku : “ Yo ! Yo ! Wena muti lowukulu , wena Babilona muti wa matimba , ku avanyisiwa ku ku fikele hi nkarhinyana ntsena . ”
66018011	Va mabindzu va laha misaveni va rila ni ku ba nkosi hikwalaho ka yena , leswi nhundzu ya vona sweswi yi nga hava loyi a yi xavaka .
66018012	Ku hava ni un'we loyi a xavaka nsuku wa vona , ni silivhere , ni maribye ya nkoka , ni vuhlalu bya nxavo lowukulu ; tinguvu ta vona ta ntsembyani wa risima , leto vangama ta xivunguvungu , ni ta silika , ni leto tshwuka ; tinxaka-xaka ta mintsandza leyo nun'hwela , ni swilo swa mihlovo-hlovo leswi nga vatliwa hi matino ya tindlopfu , ni mintsandza ya nkoka , ni swa koporo , ni swa nsimbhi , ni swa maribye layo rhetela ;
66018013	sinamoni , ni swin'wana swo nandzihisa swakudya ; mirhi ya risuna ya magandzelo , ni mafurha ya “ mirha ” , ni mirhi yin'wana yo nun'hwela ; vhinyo ni mafurha , mapa ni mavele , tihomu ni tinyimpfu , tihanci ni magolonyi , mahlonga , hambi yi ri mimoya ya vanhu .
66018014	Va ta ku : “ Swilo leswo saseka leswi a wu navela ku va na swona , swi nyamalarile , hinkwaro rifuwo ra wena ni ku vangama ka wena swi fambile , u nga ka u nga ha swi kumi kambe . ”
66018015	Va mabindzu va swilo leswi , lava nga fuma hi ku bindzurisa emutini wolowo , va ta yimela kule , hi ku chava maxangu ya yena . Va ta rila ni ku ba nkosi ,
66018016	va ku : “ Yo ! Yo ! Khombo ra muti lowukulu , lowu a wu ambele tinguvu ta ntsembyani wa risima , to vangama ta xivunguvungu ni leto tshwuka ; a wu tikhavisile hi nsuku , ni maribye ya nkoka , ni vuhlalu byo saseka .
66018017	Kambe hi nkarhinyana ntsena rifuwo leri hinkwaro ri herisiwile ! ” Kutani hinkwavo vini va tingalava , ni vakhandziyi va tona , ni vatluti , ni hinkwavo lava bindzurisaka hi ku tirha elwandle , va yimela kule ,
66018018	va huwelela swinene loko va vona musi wa ku tshwa ka muti lowukulu , va ku : “ Hi wihi muti lowu wu tshamaka wu fana ni muti wolowo hi vukulu xana ? ”
66018019	Kutani va ticheletela ritshuri etinhlokweni , va ri karhi va rila va ba nkosi , va huwelela va ku : “ Yo ! Yo ! Khombo ra muti lowukulu , lowu hinkwavo lava a va ri ni tingalava elwandle va nga fumisiwa hi rifuwo ra wona : Hi nkarhinyana ntsena , wu herisiwile .
66018020	Tsaka hi mhaka ya wona , wena tilo ; na n'wina vahlawuriwa va Xikwembu , ni vaapostola , ni vaprofeta , tsakani , hikuva Xikwembu xi wu avanyisile , xi mi rihisetela . ”
66018021	Kutani ntsumi ya matimba yi tlakula ribye leri fanaka ni ribye ra ku sila hi ku kula , yi ri hoxa elwandle , yi ku : “ Hi swo leswi u nga ta endliwa swona , we Babilona , muti lowukulu : U ta wiseriwa ehansi hi nsele , kutani a wu nga ha vi kona nakambe .
66018022	Mpfumawulo wa vachayi va tiharipa ni wa vayimbeleri , ni wa vachayi va switiringo ni va tinanga , a wu nga ha twali nakambe laha ka wena . Mutirhi wa swilo swihi ni swihi swa mavoko a nga ka a nga ha vi kona nakambe laha ka wena ; ni mpfumawulo wa xigayo a wu nga ha twali nakambe laha ka wena .
66018023	Ku voninga ka rivoni , a ku nga ha vonaki nakambe laha ka wena , ni marito ya muteki ni ya mutekiwa , a ma nga ha twali nakambe laha ka wena ; hikuva va mabindzu va wena a va ri tinganakana ta laha misaveni , kutani vanhu va matiko hinkwawo va xisiwile hi vungoma bya wena . ”
66018024	Eka muti lowu , a ku kumiwa ngati ya vaprofeta , ni ya vahlawuriwa va Xikwembu , ni ya hinkwavo lava nga dlawa laha misaveni .
66019001	Endzhaku ka sweswo , ndzi twa leswi fanaka ni rito ra matimba , ra ntshungu lowukulu le tilweni , ri huwelela ri ku : “ Aleluya ! Ku hlayiseka , ni ku kwetsima , ni matimba i swa Xikwembu xa hina ,
66019002	hikuva ku avanyisa ka xona ka tshembeka , ku lulamile minkarhi hinkwayo . Xi avanyisile muoswi lonkulu loyi a boriseke misava hi vuoswi bya yena , kutani xi rihiserile ngati ya malandza ya xona ehenhla ka yena . ”
66019003	Va engeta va huwelela va ku : “ Aleluya ! Musi wa ku tshwa ka yena wu tuvikela henhla hilaha ku nga heriki . ”
66019004	Kutani vakulukumba lava 24 , va nkhinsama va korhama , va gandzela Xikwembu lexi tshameke exiluvelweni va ri ni swivumbiwa leswi hanyaka swa mune , va ku : “ Amen , Aleluya ! ”
66019005	Kutani ku huma rito hi le xiluvelweni ri ku : “ Dzunisani Xikwembu xa hina , n'wina hinkwenu malandza ya xona , na n'wina lava mi xi chavaka , lavakulu ni lavatsongo . ”
66019006	Kutani ndzi twa leswi fanaka ni rito ra ntshungu lowukulu kumbe mpfumawulo wa mati layo tala , swi fana ni mpfumawulo wa ku baleka lokukulu ka tilo , swi ku : “ Aleluya ! Ku fuma i ka Hosi , Xikwembu xa hina lexi nga ni matimba hinkwawo .
66019007	A hi tsakeni hi tsakisisa , hi xi dzunisa , hikuva nkhuvo wa vukati bya Xinyimpfana wu fikile , ni mutekiwa wa xona ú tilulamisile ;
66019008	ú nyikiwile ku ambala swa ntsembyani wa risima , wo vangama ni wa nkoka . ” Leswi swa “ ntsembyani wa risima ” , swi vula mintirho yo lulama ya vahlawuriwa va Xikwembu .
66019009	Kutani ntsumi yi ku ka mina : “ Tsala leswi : Ku katekile lava rhambiweke ku ta lalela enkhubyeni wa vukati bya Xinyimpfana . ” Kutani yi engeta yi ku ka mina : “ Lawa i marito lama tiyeke ya Xikwembu . ”
66019010	Kutani ndzi nkhinsama ni ku korhama emilengeni ya yena ku ta yi gandzela , kambe yi ku ka mina : “ U nga tshuki u endla sweswo , mina ndzi nandza ntsena , kukota wena ni vamakwenu lava hlayisaka vumbhoni lebyi humesiweke hi Yesu . Gandzela Xikwembu ! ” Vumbhoni lebyi humesiweke hi Yesu , hi wona mongo wa vuhlavuteli .
66019011	Endzhaku ka swona , ndzi vona tilo ri pfuriwile , kutani , hi nomu lo , ku vonaka hanci yo basa . Loyi a gadeke yona , mavito ya yena va ri i “ Mutshembeki ” , ni “ Ntiyiso ” . Ú avanyisa ni ku lwa hi ku lulama .
66019012	Mahlo ya yena ma fana ni langavi ra ndzilo ; enhlokweni ya yena ku ni tiharhi ta vuhosi leto tala , naswona ú tsariwile vito leri ku nga riki na munhu loyi a ri tivaka , loko a nga ri yena n'wini wa rona ntsena .
66019013	Ú ambele nguvu leyi petiweke engatini , kutani vito leri va n'wi thyeke rona i “ Rito ra Xikwembu ” .
66019014	Kutani mavandla ya le tilweni lama ambaleke tinguvu ta ntsembyani wa risima , lowo basa ni wa nkoka , ma n'wi landzelela ma gadile tihanci to basa .
66019015	Enon'weni wa yena ku huma banga lero kariha , leri a nga ta tsema matiko ha rona , kutani ú ta ma fuma hi nhonga ya nsimbhi . Ú ta kandziyela xikamelo xa vhinya ya vukari lebyo chavisa bya Xikwembu lexi nga ni matimba hinkwawo .
66019016	Engubyini ya yena ni le ndzhumbyini wa yena , ku tsariwile vito leri nge : “ Mufumi wa vafumi ni Hosi ya tihosi . ”
66019017	Kutani ndzi vona ntsumi yi yimile edyambyini . Yi vitana , hi rito leri tlakukeke , tinyanyana hinkwato leti hahaka ehenhla mapapeni , yi ku : “ Tanani , mi hlengeletana , mi lalela enkhubyeni lowukulu wa Xikwembu ;
66019018	mi ta dya nyama ya tihosi , ni nyama ya tindhuna ta tinyimpi , ni nyama ya tinhenha , ni nyama ya tihanci ni ya vagadi va tona , ni nyama ya vanhu hinkwavo , vantshunxeki ni mahlonga , lavakulu ni lavatsongo . ”
66019019	Kutani ndzi vona xivandzana ni tihosi ta misava ni mavuthu ya tona , ti hlangene ku lwa ni loyi a tshameke ehenhla ka hanci , ti lwa ni mavandla ya yena .
66019020	Xivandzana xi khomiwa , ku khomiwa ni muprofeta wa mavunwa loyi a a endla masingita emahlweni ka xona ( hi masingita lawa , a a xisa lava a va ri ni mfungho wa xivandzana ni lava a va gandzela xifaniso xa xona ) . Kutani xivandzana ni muprofeta wa mavunwa va hoxiwa swin'we va ha hanya etiveni ra ndzilo lowu pfurhaka wu ri ni xivavula .
66019021	Lava van'wana va dlawa hi banga ra loyi a tshameke ehenhla ka hanci , banga leri ri humaka enon'weni wa yena , kutani tinyanyana hinkwato ti dya ti xurha hi nyama ya vona .
66020001	Kutani ndzi vona ntsumi leyi xikaka hi le tilweni , yi tamele xilotlelo xa khele lero enta ku ya ni ku ya , yi tamele ni nketani leyikulu .
66020002	Kutani yi khoma dragona , nyoka leya khale ( hileswaku Diyavulosi , kumbe Sathana ) , yi n'wi boha nkarhi wo ringana malembe ya 1 000 .
66020003	Yi n'wi hoxa ekheleni , yi pfala , yi n'wi lemela ndzeni leswaku a nga ha yi emahlweni ku xisa vanhu va matiko , ku fikela loko malembe ya 1 000 ma ta va ma hundzile . Endzhaku ka swona , ú ta fanela ku ntshunxiwa nkarhinyana .
66020004	Kutani ndzi vona swiluvelo ; lava tshameke ehenhla ka swona , va nyikiwa matimba ya ku avanyisa . Naswona , ndzi vona mimoya ya lava tsemiweke tinhloko hi mhaka ya ku twarisa vumbhoni bya Yesu ni ya ku vula Rito ra Xikwembu . A va gandzelanga xivandzana kumbe xifaniso xa xona , a va funghiwanga hi mfungho wa xona emimombyeni ya vona , kumbe emavokweni ya vona . Kutani va tlhela va hanya , va fuma na Kriste malembe ya 1 000 .
66020005	Vafi van'wana lava saleke , a va tlhelanga va hanya , ku fikela loko ku hundzile malembe ya 1 000 . Loku , i ku pfuka ko rhanga eku feni .
66020006	Munhu loyi a vonaka ku pfuka eku feni loku ko rhanga , ú katekile , naswona ú hlawulekile . Rifu ra vumbirhi a ri na matimba ehenhla ka vanhu lavo tano , kambe va ta va vaprista va Xikwembu ni va Kriste , kutani va ta fuma swin'we na Kriste malembe ya 1 000 .
66020007	Loko malembe ya 1 000 ma ta va ma hundzile , Sathana ú ta ntshunxiwa eku khotsiweni ka yena ,
66020008	kutani ú ta huma a xisa vamatiko lava akeke ematlhelweni hinkwawo ya misava , va nga vona va ka Gogo na Magogo . Sathana ú ta huma nyimpi na vona , va ringana sava ra lwandle hi ku tala .
66020009	Kutani va huma va hangalaka hinkwako emisaveni , va rhendzela mixaxa ya vahlawuriwa va Xikwembu swin'we ni muti lowu rhandzekaka ; kambe ndzilo wu xika hi le tilweni wu va heta .
66020010	Diyavulosi loyi a nga va xisetela a hoxiwa etiveni ra ndzilo ni xivavula , laha xivandzana ni muprofeta wa mavunwa va nga kona , kutani va ta xanisiwa vusiku ni nhlekanhi hilaha ku nga heriki .
66020011	Kutani ndzi vona xiluvelo lexikulu xo basa , na yena loyi a tshameke ehenhla ka xona ; loko tilo ni misava swi n'wi vona , swi baleka swi ya kule , kutani ndhawu ya swona a ya ha vanga kona .
66020012	Naswona , ndzi vona vafi , lavakulu ni lavatsongo , va yimile emahlweni ka xiluvelo , kutani tibuku ti pfaluriwa . Ku pfaluriwa ni buku yin'wanyana , yi nga buku ya vutomi . Vafi va avanyisiwa hi leswi swi nga tsariwa etibukwini , hi ku ya hi leswi va swi endleke .
66020013	Lwandle ri tlherisa lava feleke eka rona . Rifu ni Tihele swi tlherisa vafi lava a va ri ka swona , kutani hinkwavo va avanyisiwa hi ku ya hi leswi va swi endleke .
66020014	Rifu ni Tihele swi hoxiwa etiveni ra ndzilo , ri nga rona rifu ra vumbirhi .
66020015	Loko vito ra munhu ri nga kumiwi ri tsariwile ebukwini ya vutomi , munhu yoloyi a hoxiwa etiveni ra ndzilo .
66021001	Kutani ndzi vona tilo lerintshwa ni misava leyintshwa , hikuva tilo lero sungula ni misava leyo sungula a swi hundzile , ni lwandle a ri nga ha ri kona .
66021002	Kutani ndzi vona muti lowo hlawuleka , Yerusalema lowuntshwa , wu xika hi le tilweni wu huma eka Xikwembu , wu tilulamisile tanihi mutekiwa loko a tibombisele nuna wa yena .
66021003	Ndzi twa ni rito lerikulu leri humaka exiluvelweni ri ku : “ Vonani , vuako bya Xikwembu byi le vanhwini . Xi ta aka na vona , kutani va ta va vanhu va xona ; Xikwembu hi xoxe xi ta va na vona , xi va Xikwembu xa vona .
66021004	Xi ta sula mihloti hinkwayo emahlweni ya vona , ni rifu a ri nga ha vi kona ; hambi ya ri mahlomulo kumbe ku rila kumbe ku vaviseka a swi nga ha vi kona , hikuva leswo sungula swi hundzile . ”
66021005	Kutani loyi a tshameke exiluvelweni a ku : “ Vonani , ndzi endla swilo hinkwaswo swi va leswintshwa . ” A engeta a ku : “ Tsala , hikuva marito lawa ma tshembekile , ma ni ntiyiso . ”
66021006	Kutani a ku ka mina : “ Swi endlekile ! Hi mina Alfa na Omega , ku sungula ni ku hela . Loyi a nga ni torha , ndzi ta n'wi nyika mati ntsena a nga hakeli , ma huma exihlobyeni xa mati ya vutomi .
66021007	Loyi a hlulaka , ú ta kuma ndzhaka ya swilo leswi , kutani ndzi ta va Xikwembu xa yena , na yena a va n'wana wa mina . ”
66021008	Kambe loko ma ri matoya , ni lava alaka ku pfumela , ni lava endlaka swa manyala , ni vadlayi , ni vaoswi , ni vangoma , ni lava gandzelaka swikwembu swa hava , ni vahembi hinkwavo , xa vona ku ta va ku hoxiwa etiveni leri pfurhaka hi ndzilo ni xivavula , ri nga rona rifu ra vumbirhi .
66021009	Kutani ku fika yin'wana ya tintsumi ta 7 leti nga ni minkambana ya 7 , leyi teleke mintungu leyo hetelela ; ntsumi yi vulavula na mina yi ku : “ Tana , ndzi ta ku komba Mutekiwa , nsati wa Xinyimpfana . ”
66021010	Moya wu ndzi tela , kutani ntsumi yi ndzi yisa entshaveni leyikulu leyo tlakuka ; yi ndzi komba muti lowo hlawuleka wa Yerusalema , wu ri karhi wu xika hi le tilweni wu huma eka Xikwembu ,
66021011	wu ri ni ku kwetsima ka Xikwembu . Hi ku vangama ka wona , a wu tlunya mahlo ku fana ni ribye ra nkoka lowukulu , wu phatima kukota ribye ra “ yaspere ” kumbe kukota “ kristala ” .
66021012	A wu ri ni rirhangu lerikulu ro tlakuka , ra tinyangwa ra 12 , ku ri ni tintsumi ta 12 etinyangweni , kutani tinyangwa ta kona a ti kevetliwile mavito ya tinyimba ta 12 ta Vaisraele .
66021013	Hi tlhelo ra vuxa , a ku ri ni tinyangwa tinharhu ; en'walungwini , tinyangwa tinharhu ; edzongeni , tinyangwa tinharhu ; ni le vupeladyambu , tinyangwa tinharhu .
66021014	Kutani rirhangu ra muti a ri ri ni maribye ya masungulo ya 12 , eka wona ku ri ni mavito ya 12 ya vaapostola lava khume na vambirhi va Xinyimpfana .
66021015	Kutani loyi a vulavuleke na mina , a a ri ni rihlanga ra nsuku ro pima ha rona , leswaku a ta pima muti ni tinyangwa ta wona ni rirhangu ra wona .
66021016	Muti a wu ri ni matlhelo ya mune yo ringana ; mupimi a pima hi rihlanga ra yena , a kuma mpimo wa “ tistadiya ” ta 12 000 matlhelo hinkwawo , hambi ku ri ku ya henhla .
66021017	A pima ni ku anama ka rirhangu ku ya endzeni , a kuma mpimo wa “ swisungunhu ” swa 144 hi pimele ra vanhu , ri nga ra ntsumi .
66021018	Rirhangu a ri akiwile hi “ yaspere ” , kasi loko wu ri muti wona a wu akiwile hi nsuku lowo tenga , wo fana ni nghilazi hi ku vonikela .
66021019	Masungulo ya rirhangu ra muti a ma sasekisiwile hi mihlovo hinkwayo ya maribye ya nkoka . Ro sungula a ri ri ra “ yaspere ” , ku ta landza “ safiri ” , ra vunharhu “ agata ” , ra vumune “ emeralda ” ,
66021020	ra vuntlhanu “ onikisi ” , ra vu-6 “ sardiyo ” , ra vu-7 “ krisolita ” , ra vu-8 “ berila ” , ra vu-9 “ topazi ” , ra vukhume “ krisopurasi ” , ra vu-11 “ yakinta ” , ra vu-12 “ ametisita ” .
66021021	Kutani tinyangwa leti ta 12 a ti endliwe hi vuhlalu bya nkoka bya “ tidayimani ” ta 12 , nyangwa yin'wana ni yin'wana yi endliwile hi “ dayimani ” yin'we . Xivava xa muti a xi ri xa nsuku lowo tenga , wo fana ni nghilazi leri vonikelaka .
66021022	Tempele a ndzi yi vonanga emutini , hikuva Tempele ya wona , i Hosi Xikwembu xa matimba hinkwawo , ni Xinyimpfana .
66021023	Muti a wu lavi dyambu kumbe n'weti ku wu voninga , hikuva wu voningiwa hi ku kwetsima ka Xikwembu , kutani Xinyimpfana i rivoni ra wona .
66021024	Vanhu va matiko hinkwawo va ta famba eku vonakaleni ka wona , kutani tihosi ta misava ti ta wu tisela rifuwo ra tona .
66021025	Ninhlekanhi , tinyangwa ta wona a ti nga pfariwi , naswona vusiku a byi nga vi kona eka wona .
66021026	Vukosi ni ku dzuneka ka matiko hinkwawo swi ta tisiwa eka wona .
66021027	Kambe a ku nga ngheni xilo ni xin'we xa thyaka kona , hambi a ri loyi a hanyaka hi swa manyala kumbe vunwa ; ku ta nghena ntsena lava mavito ya vona ma tsariweke ebukwini ya vutomi ya Xinyimpfana .
66022001	Kutani ntsumi yi ndzi komba nambu wa mati ya vutomi lowu vangamaka ku fana ni “ kristala ” , wu khuluka wu huma exiluvelweni xa Xikwembu ni xa Xinyimpfana .
66022002	Exikarhi ka xivava xa muti ni le matlhelweni ya nambu hala ni hala , ku ni murhi wa vutomi lowu nyikaka mihlovo ya 12 ya mihandzu , wu tswala mihandzu ya kona n'hweti yin'wana ni yin'wana ; kutani matluka ya murhi i yo tshungula vanhu va matiko hinkwawo .
66022003	A ku nga ha vi na nchumu lexi nga eku rhukaniweni kona . Xiluvelo xa Xikwembu ni xa Xinyimpfana xi ta va endzeni ka muti , kutani malandza ya xona ma ta xi tirhela .
66022004	Va ta vona nghohe ya xona , ni vito ra xona ri ta va emimombyeni ya vona .
66022005	Vusiku a byi nga ha vi kona , a va nga ha lavi ku vonakala ka rivoni kumbe ka dyambu , hikuva Hosi Xikwembu xi ta va ku vonakala ka vona , kutani va ta fuma hilaha ku nga heriki .
66022006	Kutani ntsumi yi ku ka mina : “ Marito lawa ma tshembekile , ma ni ntiyiso . Hosi Xikwembu , xona xi nyikaka vaprofeta eMoya wa xona , xi rhumele ntsumi ya xona ku komba malandza ya xona swilo leswi swi fanelaka ku humelela ku nga ri khale . ”
66022007	Yesu ú ri : “ Vonani , ndza ta sweswi-sweswi . Ku katekile loyi a hlayisaka marito ya vuhlavuteli bya buku leyi . ”
66022008	Hi mina Yohane hi xiviri xa mina ndzi nga twa ni ku vona swilo leswi . Kutani loko ndzi swi twile ni ku swi vona , ndzi wa hi matsolo , ku ta gandzela emilengeni ya ntsumi leyi yi ndzi kombeke swona .
66022009	Kambe yi ku ka mina : “ U nga tshuki u endla sweswo ! Mina ndzi nandza ntsena , kukota wena ni vamakwenu , va nga vaprofeta ni hinkwavo lava hlayisaka marito ya buku leyi . Gandzela Xikwembu ! ”
66022010	Yi engeta yi ku ka mina : “ U nga lemeli marito ya vuhlavuteli bya buku leyi , hikuva nkarhi wu kusuhi .
66022011	Loyi a endlaka leswo biha a a ye emahlweni a endla leswo biha , wa thyaka a a ye emahlweni na rona , loyi a lulameke , a a ye emahlweni a endla leswo lulama , ni loyi a hlawulekeke a a ye emahlweni a hlawuleka . ”
66022012	Yesu ú ri : “ Vonani , ndza ta sweswi-sweswi , ndzi ta ni hakelo ya mina , ku ta hakela un'wana ni un'wana hi ku ya hi leswi a swi endleke .
66022013	Hi mina Alfa na Omega , lowo rhanga ni lowo hetelela , ku sungula ni ku hela . ”
66022014	Ku katekile lava hlantswaka tinguvu ta vona , leswaku va ta pfumeleriwa ku dya murhi wa vutomi , ni ku nghena emutini hi tinyangwa ta wona .
66022015	Lava salaka ehandle ka muti hi lava endlaka leswo biha , ni vangoma , ni vaoswi , ni vadlayi , ni lava gandzelaka swikwembu swa hava , ni un'wana ni un'wana la tsakelaka vunwa ni ku hanya ha byona .
66022016	Yesu ú ri : “ Ndzi rhumile ntsumi ya mina etikerekeni leswaku yi mi tivisa ntiyiso wa swilo leswi . Hi mina rimitsu ra Davhida , ni wa rixaka ra yena , nyeleti leyo vangama ya mixo . ”
66022017	Moya ni Mutekiwa va ri : “ Tana ! Ni loyi a swi twaka a a vule a ku : ‘ Tana ! ’ Loyi a nga ni torha a a te ; ni loyi a swi navelaka a a nwe mati ya vutomi a nga hakeli . ”
66022018	Ndzi tsundzuxa un'wana na un'wana loyi a twaka marito ya vuhlavuteli bya buku leyi , ndzi ri : Loko munhu a engetela swin'wana eka wona , Xikwembu xi ta engetelela eka yena mintungu leyi tsariweke ebukwini leyi .
66022019	Ni loko un'wana a nga susa swin'wana eka marito ya vuhlavuteli bya buku leyi , Xikwembu xi ta n'wi sivela ku dya mihandzu ya murhi wa vutomi , ni ku tshama emutini lowo hlawuleka , swi nga swilo leswi hlamuseriweke ebukwini leyi .
66022020	Yena loyi a tivisaka ntiyiso wa timhaka leti , ú ri : “ Hakunene , ndza ta sweswi-sweswi . ” Amen , tana Hosi Yesu !
66022021	Tintswalo ta Hosi Yesu a ti ve ni hinkwavo !
