# language_name:        Dholuo
# closest ISO 639-3:    luo
# ISO_15924:            Latn
# year_short:           1953
# year_long:            Part of the Bible was published for the first time in 1911. The New Testament was first published in 1926. The complete Bible was first published in 1953.
# vernacular_title:     
# english_title:        The Bible in Dholuo
# URL:                  http://jesusforafrica.net/luo/matthew.htm<br>http://www.worldscriptures.org/pages/dholuo.html
# copyright_short:      © AMAZING GRACE BIBLE INSTITUTE
# copyright_long:       
# notes:                
19001001	Ogwedh ng’at maok lu pach joma richo kata chung’ e yor joricho kata bedo e kom joma jaro ji .
19001002	Tochik Jehova ema more , kendo osiko oparo kuom chikene odiechieng’ gotieno .
19001003	Ochalo gi yien mopidhi e bath aora , manyago olembe e kinde molemo chieke kendo ma pote ok ner . Gimoro amora motimo dhi maber .
19001004	Joma timbegi richo to ok chal kamano kata matin ! Gin gichalo gi mihudhi ma yamo tero .
19001005	Kuom mano joma timbegi richo ok nolo bura , adier , joricho ok nobedi e kanyakla mar joma kare ,
19001006	nikech Jehova rango yor joma kare maber , to yor joma richo to biro kethore .
19002001	Ang’o momiyo ogendini chano timo marach kendo ji chano timo gik manono ?
19002002	Ruodhi mag piny onyono piny matek kendo joloch pimo wach kaachiel mondo giked gi Jehova kendo gi ked gi ng’ate mowir .
19002003	" Giwacho ni , wachoduru nyorochegi ; kendo wawit ratekegi kucha . "
19002004	To jal mobetekom lo ch e polo to nyierogi anyiera , Ruoth goyonegi siboi .
19002005	Eka okwerogi kokecho kendo obwogogi kopong’ gi mirima mager , kowacho ni ,
19002006	" Aseketo ruoth ma adwaro e Zayun , goda maler . "
19002007	Abiro hulo chenro maok lokre mag Jehova : Nowachona ni , " In wuoda ; kawuono asedoko wuoru .
19002008	Omiyo kwaya gima idwaro mondo aket ogendini duto obed girkeni mari , mondo piny ngima obed mwanduni .
19002009	Iniritgi gi ludh nyinyo ; initogi matindo tindo ka agulu . "
19002010	Kuom mano , un ruodhi , beduru mariek ; tang’uru un joloch mag piny .
19002011	Tiuru ne Jehova gi luoro kendo moruru e nyime gi luoro .
19002012	Bolreuru e nyim Wuowi , nono to dipo kokecho kodu mi dong’ad ndalou , motieku , nimar iye nyalo wang’ kodu kadiemo wang’ . Ji duto mogeno kuome gin joma ogwedhi .
19003001	YAYE JEHOVA , mano kaka wasika thoth ! Mano kaka joma lawa ng’eny asasa !
19003002	
19003003	Ji mang’eny wuoyo kuoma , ka giwacho ni , " Nyasaye ok bi rese . " Sela
19003004	To In e okumba mogeng’a , YAYE JEHOVA ; In e duong’na , kendo iseting’o wiya malo .
19003005	Aywak matek ne Jehova , kendo odwoka gie gode maler . Sela
19003006	Ariera piny mondo anindi ; kendo achiew achako achiew , nikech Jehova orita .
19003007	Ok abi luoro ji gana gi gana mochokorena molwora mondo otimna marach .
19003008	Aa malo , YAYE JEHOVA ! Resa , Yaye Nyasacha ! Thal lemb wasika duto ; Muk leke joma timbegi richo
19003009	Wa rruok aa kuom Jehova . Mad gwethni obed kuom jogi . Sela
19004001	Ka alwongi to yie idwoka , Yaye Nyasacha makare . Konya e lit momako chunya ; yie ikecha kendo iwinj lamona .
19004002	
19004003	Yaye ji , ubiro chayo duong’na kukuodo wiya nyaka karang’o ? Ubiro hero gik manono kendo ubiro luwo nyiseche manono nyaka karang’o ?
19004004	Ng’euru ni Jehova oseketo joma oluore tenge ne en owuon ; omiyo Jehova biro dwoka ka aluonge .
19004005	Ka iu owang’ to kik utim richo ; seche ma uyueyo mos e otendiniu , to paruru matut kuom wachno , kuketo chunyu mos .
19004006	Chiwuru misengini mow injore kendo genuru kuom Jehova .
19004007	Ji mang’eny penjo ni , " En ng’a manyalo timonwa gimoro maber ? " Mad ler moa e lela wang’i rieny kuomwa , YAYE JEHOVA .
19004008	Isepong’o chunya gi mor maduong’ moloyo mor ma gin-go kinde ma gin-gi cham kod divai mang’eny .
19004009	Abiro riera piny mi anind gi kuwe , nikech in kendi , YAYE JEHOVA ema imiyo adak gi kuwe .
19005001	Chik iti iwinj wechena , Yaye Jehova , para kuom pek manie chunya .
19005002	
19005003	Winj ywakna mar dwaro kony , Yaye Ruodha kendo Nyasacha , nikech in ema alami
19005004	Yie iwinj duonda gokinyi , Yaye Jehova ; aketo kwayoga e nyimi gokinyi kendo arito dwoko ka an gi geno .
19005005	Ok in Nyasaye mamor gi timbe maricho . Joma richo ok nyal dak kodi kanyachiel .
19005006	Josunga ok nyal chung’ e nyimi ; imon gi ji duto matimo gik maricho .
19005007	Itieko joma wacho miriambo ; Jehova ok mor gi joma rich chwero remo omako kod jomiriambo .
19005008	Anto , nikech kechni maduong’ , abiro donjo e odi ; abiro kulora gi luor ka achomo hekalu mari maler .
19005009	Telna , Yaye Jehova , kuom adiera mari , nikech wasika-riena yori tir e nyima .
19005010	Kata wach achiel mowuok e dho jogi ok nyal gen ; chunygi opong’ gi kethruok . Dwondgi chalo gi liel mapok oum ; gipiago lewgi ne wacho miriambo .
19005011	Kwan-gi kaka joketho , Yaye Nyasaye ! Ket obadho ma giketo ne ji ogajgi gin giwegi . Riembgi nikech richogi mathoth , nimar giseng’aanyoni .
19005012	We ji duto moketi kar pondo margi obed mamor ; we gisik ka giwer gimor . Umgi gi rit mari , mondo joma ohero nyingi omor kodi .
19005013	Nikech igwedho joma kare adier , Yaye Jehova ; igeng’ogi gi hapi mana ka okumba .
19006001	Kik ikwe ra , Yaye Jehova , ka iyi owang’ kata kum kik ikuma ka mirima omaki .
19006002	
19006003	Kecha , Yaye Jehova , nikech aol ; changa , Yaye Jehova , nikech chokena rama malit .
19006004	Chunya winjo malit . Nyaka karang’o , Yaye Jehova , nyaka karang’o ?
19006005	Wichri , Yaye Jehova , mondo iresa ; wara nikech herani maok rem .
19006006	Onge ng’ama nyalo pari ka osetho . En ng’a madi paki gie i liel ?
19006007	Chur ma achurgo ojonya otieno duto , abudo otandana gi ywak kendo pi wang’a olwoko piendena .
19006008	Wengena ool nikech lit ma an-go ; ok ginen maber nikech wasika duto .
19006009	Ayiuru buta , un duto mutimo richo , nikech Jehova osewinjo ywakna .
19006010	Jehova osewinjo ywak mar kwayo kech ; Jehova orwako lamo mara .
19006011	Wasika duto wigi biro kuot kendo biro hum nono ; gibiro dok chien apoya nono gi wichkuot .
19007001	Yaye Jehova Nyasacha , in e kar pondona ; Resa kendo igola e lwet joma lawa duto ,
19007002	
19007003	nono to gibiro kidha kaka sibuor kidho gik moko . Kendo gibiro yiecha matindo tindo maonge ng’ama diresa e lwetgi .
19007004	Yaye Jehova Nyasacha , kaponi asetimo ma adier kendo lwetena osetimo gima rach -
19007005	Kaponi asetimo marach ne ng’ama onge koda gi wach kata kapo ni asemayo jasika ka onge gima omiyo -
19007006	to yiene jasika olawa mi ojuka ; wegi ginyon ngimana piny e lo mi gimi anind ei lo piny . Sela
19007007	Aa malo , Yaye Jehova , ka iyi owang’ aa malo irad gi gero mar wasika . Chiew , Nyasacha ; chiew inyis adiera makora .
19007008	We chokruoge mag ogendini olwori koni gi koni . Ng’ad negi bura gie kom loch mari man malo ;
19007009	Jehova mondo ong’ad bura ne ogendini . Yala , Yaye Jehova , kaluwore gi ngimana makare , kaluwore gi ngimana moriere tir , Yaye Jal man malo mogik .
19007010	Yaye Nyasaye makare , manono pach ji gi chunje ji , tiek timbe mamono mag joma richo mondo imi joma kare odag gi kuwe .
19007011	Okumbana en Nyasaye Man Malo Mogik , ma waro joma chunygi oriere tir .
19007012	Nyasaye en jang’ad bura makare ; en Nyasaye ma toyo mirimbe pile ka pile .
19007013	Ka ok oloko pache to obiro piago liganglane ; obiro dolo okumbane mi otwe tondege .
19007014	Oseiko gige mag lweny mager ; oiko asernige makakni ka mach .
19007015	Ng’ama iye okuot gi gik maricho kendo mayach gi chandruok nyuolo yamo nono .
19007016	Ng’ama loso bur kendo kunye maber podho e bure mokunyono .
19007017	Chandruok mokelo gaje en owuon ; maundu mare duogo ne wiye owuon .
19007018	Abiro goyo erokamano ne Jehova nikech en ng’ama kare kendo abiro wero wend pak ne nying Jehova man malo mogik .
19008001	Yaye Jehova Nyasachwa mano kaka nyingi nigi duong’ e piny duto ! Iseguro duong’ni moyombo polo .
19008002	
19008003	Dho rawere matindo gi nyithindo mayom pod paki nikech wasiki mondo imi jasigu kod jachul kuor ling’ kik wuo .
19008004	Kaparo polo magi ma gin tich lweti , kaparo dwe gi sulwe miseketo keregi ,
19008005	to awuoro ni dhano adhana to en ang’o momiyo isiko ipare , Wuod dhano to en ang’o momiyo iketo pachi kuome ?
19008006	Ne ichwe ye gi duong’ machiegni rom gi duong’ Mar chwech mag polo kendo isesidhone duong’ gi luor .
19008007	Isekete jatelo ewi tich lweti duto ; iseketo gik moko duto e bwo tiende :
19008008	Jamni gi kweth duto kod le mager mag bungu ,
19008009	Winy duto mahuyo e kor yamo , kod rech manie nam , le duto mamol kaluwo yore manie nembe .
19008010	Yaye Jehova , Ruodhwa , mano kaka nyingi nigi duong’ e piny duto !
19009001	Abiro paki gi chunya duto , Yaye Jehova ; abiro nyiso timbegi madongo duto .
19009002	
19009003	Abiro bedo mamor kendo abiro il kodi ; abiro pako nyingi gi wer , Yaye Jal Mamalo Mogik .
19009004	Wasika ogomo dok ; gichwanyore kendo gilal e nyimi .
19009005	Nikech isechung’na matek ka ichwaka isebetekom duong’ mari , kiyalo bura kare .
19009006	Isekwero ogendini kendo isetieko joma richo ; iserucho nyinggi oko nyaka chieng’ kendo nyaka chieng’ .
19009007	Kethruok mosiko osejuko jasigu , isemuko miechgi madongo ; mi kodaka kitgi oselal e pach ji .
19009008	Jehova olocho nyaka chieng’ , oseguro kom loch mare mar ng’ado bura .
19009009	Obiro rito ogendini gi adiera
19009010	Jehova en kar pondo ne joma idiyo , en e kar pondo e kinde mag chandruok .
19009011	Joma ong’eyo nyingi biro geno kuomi , nikech in , Yaye Jehova , ne pok ijwang’o joma manyi .
19009012	Wer wende pak ne Jehova , mobet e kom lochne e Zayun ; hulne ogendini gik mosetimo .
19009013	Nikech ng’at machulo kuor kuom remo mochwer siko kaparo ; ok owe mak odewo ywak joma hinyore .
19009014	Neye kaka wasika sanda , Yaye Jehova ! Kecha kendo ting’a igola e dhorangeye mag tho ,
19009015	mondo anyis pakni e dhorangeye mag nyi Jerusalem kendo abed mamor kuno nikech warruokni .
19009016	Ogendini oselutore e buche ma gikunyo ; tiendegi ogajore e tondegi ma gichokogo ji .
19009017	Jehova ong’ere nikech adierane ; joma timbegi richo omoko e gik ma giloso gi lwetgi . Higgain . Sela
19009018	Joma timbegi richo dok e bur matut , nyaka ogendini duto ma wigi wil gi Nyasaye .
19009019	To jochan wi ji ok sik kowilgo kendo geno mar joma hinyore ok rum .
19009020	Aa malo , Yaye Jehova , kik iyie mondo dhano olochi ; ne ni ogendini ong’ad negi bura e nyimi .
19009021	Gogi gi luoro , Yaye Jehova ; mi ogendini ong’e ni gin mana dhano . Sela .
19010001	Ang’o momiyo ichung’ gichien , Yaye Jehova ? Ang’o momiyo ipondo ne ji kinde mag chandruok ?
19010002	Ng’at ma timbene richo pedho joma onge nyalo kendo omakogi e otego mage mosechiko .
19010003	Dwache maricho mopando e chunye omiyo osungore ; jowuoche ema ogwedho to Jehova to ochayo .
19010004	Sunga omake maok onyal manye ; onge thuolo kata matin moweyone Nyasaye e pache
19010005	Yorene dhi maber kinde duto , okawore omiyo chikeni ni mabor moyombe ; ojaro wasike duto .
19010006	Owacho ne en owuon ni , " Onge gima nyalo yienga ; abiro dak gi kuwe kinde duto ka onge gima thaga . "
19010007	Dhoge opong’ gi miriambo kod weche mabw ogo ji ; chandruokgi gi chenro maricho nie bwo lewe .
19010008	Okiyo ji e bath yore mag gweng’ , onego ji apoya koa kuonde moponde , osiko ong’icho mondo wang’e omaki joma onge ketho mondo ohiny .
19010009	Okiyo ji kokichore ka sibuor mopondo ; okichore mar mako joma ok nyal mondo ohinygi , omako joma ok nyal kendo oywayogi oko gi tonde mar meko .
19010010	Joma hapgi rach momako otieko kendo podho chuth , gipodho e bwo tekone .
19010011	Owachone en owuon ni , " Nyasaye wiye osewil ; opando wang’e kendo onge gima oneno . "
19010012	Aa malo Yaye Jehova ! Ting’ badi malo , Yaye Nyasaye . Kik wiyi wil gi joma ok nyal .
19010013	Ang’o momiyo ng’ama timbe g e richo jaro Nyasaye ? Ang’o momiyo owacho e chunye ni , " Ok obi keta piny mopenja gima asetimo ? "
19010014	To in , Yaye Nyasaye , ineno chand ruok gi kuyo , ikaw ogi kaka mari kendo iting’ogi e lweti . Ng’at maok nya ; chiwore ne in ; In e jakony mar joma onge wuonegi .
19010015	Tur bad ng’ama rach ma timbene richo ; luonge mondo onyis ji gik maricho mosetimo ling’ling’ ma ji ok nyal fwenyo mi ng’e .
19010016	Jehova en Ruoth nyaka chieng’ ma nyaka chieng’ ; ogendini biro lal nono e pinye .
19010017	Yaye Ruoth Nyasaye , in iwinjo kwayo mar joma chandore ; ijiwogi , kendo ichiko iti ne ywakgi ,
19010018	Ichwako joma onge gi wuonegi kod joma isando , mondo eka dhano , ma ochwe gi lo , kik dhi nyime gi bwogo ji .
19011001	Jehova ema ageno kuome . Koro ere kaka duwachna ni : " Hu kaka winyo nyaka wi got mari .
19011002	Nikech joma timbegi richo osechako ywayo atungegi ; gisechano asernigi e tonde mag atung’ mondo gichielgo joma oriere gie chunygi ; e mudho .
19011003	Ka mise mar ngima osekethi , to en ang’o ma ng’at makare ditim ? "
19011004	Jehova nie Hekalu mare maler ; Jehova nie kom duong’ mare manie polo . Orango timbe yawuot ji ; wengene nonogi matut .
19011005	Jehova nono joma kare , to joma timbegi richo kod joma ohero maundu to chunye ochayo .
19011006	Obiro chwero makaa maliel mager kod salfa kuom joma timbegi richo ; yamo maliet ha matwoyo gik moko , biro kudhogi .
19011007	Nikech Jehova en Ng’ama Kare , kendo ohero adiera ; joma timbegi oriere biro neno wang’e .
19012001	Kony ji Yaye Jehova , nikech joma oluoro Nyasaye koro onge ; joma jo adiera oserumo pep e dier ji .
19012002	
19012003	Ng’ato ka ng’ato riambo ne nyawadgi ; dhogi mohero charo ji wuoyo gi wuond .
19012004	Mad Jehova ng’ad oko dhok duto macharo ji kod lep duto masungore ;
19012005	ma wacho ni , " Wabiro locho gi lewwa ; lew-wa e rapurwa ma wapurogo koso en ng’a ma disindwa timo kamano ? "
19012006	" Nikech dich modigo joma ok nyal kod chur ma joma ochando churgo , koro abiro aa malo , " Jehova owacho . " Abiro ritogi e lwet joma sandogi . "
19012007	Weche Jehova liw , giliw ka fedha moleny e lo mowang’ maliet ha , mopwodhi ndalo abiriyo
19012008	Yaye Jehova , yie iritwa maber kik gimoro ohinywa kendo reswa e lwet joma kamago nyaka chieng’ .
19012009	Joma timbegi richo wuotho koni gi koni ka ng’anjo e kinde ma ipako rach e dier ji .
19013001	Nyaka karang’o , Yaye Jehova ? Wiyi biro wil koda nyaka chieng’ koso ? Ibiro pandona wang’i nyaka karang’o ?
19013002	
19013003	Abiro dhi nyime ka ai gi pek manie pacha kod kuyo manie chunya odiechieng’ kodiechieng’ nyaka karang’o ?
19013004	Para kendo idwoka , Yaye Jehova Nyasacha . Chiw ler ne wengena , nono to dipo ka nindo otera mi atho ;
19013005	nikech mano nyalo miyo jasika wach ni , " Aseloye , " kendo wasika biro bedo mamor ka apodho .
19013006	Anto ageno kuom herani mosiko ; chunya oil kuom warruok mari .
19013007	Abiro wer ne Jehova , nikech osebedo ka otimona maber .
19014001	Ng’ama ofuwo wacho e chunye ni , " Nyasaye onge . " Gin joma okethore . Timbegi richo mokalo tong’ , onge kata ng’ato achiel matimo maber .
19014002	Jehova ng’iyo piny mwalo gie polo , ong’iyo yawuot ji mondo oneye ka be nitie kata ng’at achiel kuomgi ma nigi winjo , ng’ato kata achiel ma manyo Nyasaye .
19014003	Giduto giseleng’ore giweyo , giduto kaachiel gisebedo joma okethore ; onge kata achiel .
19014004	Be joma timo gik maricho biro puonjore adier-joma ngamo joga kaka ji chamo makati kendo maok lam Jehova ?
19014005	N egie kaka luoro dwa negog i , nikech Nyasaye nitie e chokruok mar joma kare .
19014006	Un joma timo gik maricho , uketho chenro joma odhier , to Jehova e kar bwok margi .
19014007	Yaye , mad warruok mar Israel wuog Sayun ! Kinde ma Jehova duogo ne joge mwandugi , onego Jakobo obed moil kendo Israel obed mamor !
19015001	Jehova , EN NG’A manyalo siko kari maler milamie ? En ng’a manyalo dak e godi maler ?
19015002	En ng’at ma wuodhe obidhore kendo matimo gima kare , ng’at ma wacho adiera gie chunye
19015003	kendo maok tim ne wadgi gimoro amora marach kendo ok dir weche makuodo wi dhano wadgi ,
19015004	Ng’at machayo ng’ama timbene richo mokalo tong’ , to miyo joma oluoro Jehova duong’ , Ng’at ma rito singruok motimo kata bed ni timo kamano hinye ,
19015005	Ng’at ma holo ji pesane maok odwaro ni oduokne gi gimoro e wiye kendo maok yie kaw asoya kuom joma onge ketho . Ng’at ma timo gigi eki ok gimoro nyal yiengo .
19016001	RITA MABER , Yaye Nyasaye nikech in e kar pondona .
19016002	Ne awacho ne Jehova ni , " In e Ruodha ; onge gima ber machielo ma an go makmana in . "
19016003	To jomaler manie piny , to gin kaka joma nigi duong’ ma ahero gi chunya duto .
19016004	Joma lawo nyiseche mamoko kuyo margi biro medore . Misengini magi mag remo ok abi olo oko kendo kata nyinggi ok abi hulo gi dhoga .
19016005	Jehova , isemiya pok mako ra kod okombena ; iserita maber gi giga duto .
19016006	Kiepe mag tong’ maga moro okwako kuonde mabeyo beyo ; adier , girkeni maga moro wang’ adier .
19016007	Abiro pako Jehova ma ng’adona rieko ; kata gotieno chunya puonja .
19016008	Asiko aketo Jehova e nyima ndalo duto . Nikech entie e lweta korachwich , onge gima nyalo buoga .
19016009	Emomiyo chunya mor kendo lewa yot ; ringra bende biro yweyo gi kuwe ,
19016010	nikech ok ibi jwang’a ei liel , kendo ok ibi yie mondo Ng’ati Maler otow .
19016011	Isenyisa yor ngima ; ibiro pong’a gi ilo e nyimi , kendo gi mor mosiko e badi korachwich .
19017001	Yaye Jehova , yie iwinj kwayo n a makare ; chik iti ne ywakna , chik iti ne lemona-lamona ok aa e dhok mawuondo ji .
19017002	Mad chwak michwakago oa kuomi ; mad wengeni ne gima kare .
19017003	Kata obedo ni inono chunya kendo itema gotieno , kata ka itema to ok ibi yudo gimoro kuoma ; aseng’ado pacha mogik ni dhoga ok bi timo richo .
19017004	To kuom gik ma joma moko timo , kaluwore gi wach mowuok e dhogi , an awuon asepogora gi yore jomaundu .
19017005	Okengega osesiko e yoreni ; tiendena pok okier .
19017006	Aluongi , Yaye Nyasaye , nikech ibiro dwoka ; chikna iti kendo winj lamona .
19017007	Nyisie teko mar herani maduong’ , in ma ireso ji gi lweti ma korachwich , joma pondo ne wasikgi kuomi .
19017008	Rita adimba kaka tong wang’i , panda e bwo tipo mar bwombi ,
19017009	mondo atony e lwet joma richo ma lawa , mondo atony e lwet wasika ma dhano molwora .
19017010	Gidino chunjegi matek ta , kendo dhogi wuoyo gi wich teko .
19017011	Giselawa kuonde duto , mi koro gilwora , ka wengegi ochiek , mondo gidira piny .
19017012	Gichalo sibuor ma nigi kech mar mako le , mana ka sibuor maduong’ mopondo kokichore .
19017013	Aa malo , Yaye Jehova , chomgi tir , mi igogi piny ; resa e lwet joma richo gi liganglani .
19017014	Yaye Jehova , resa e lwet joma kamago gi lweti , resa e lwet jopinyni ma pokgi nie pinyni . Itieko kech ma joma ihero nigo ; yawuotgi nigi chiemo mang’eny kendo gikano mwandu ne nyithindgi .
19017015	To an , anane wang’i ka ngimana nikare ; ka anachiew , abiro romo ka anane kiti kaka ichal .
19018001	Aheri , Yaye Jehova , in e tekra .
19018002	
19018003	Jehova en lwandana , en kar pondo mara kendo en jawarna ; Nyasacha en lwandana ma apondo kuome . En okumbana , en tung’ mar warruokna , kendo en ohingana .
19018004	Aluongo Jehova , en mowinjore gi pak , kendo oresa e lwet wasika .
19018005	Tonde mag tho ne orida matek ; kendo ohula mang’ongo mar tho nouma .
19018006	Tonde mag liel ne orida kendo odhoga matek ; gogni mag tho ne ochoma tir .
19018007	E chandruok ne aluongo Jehova ; ne aywak ne Nyasaye mondo okonya . Ne owinjo duonda gie Hekalu mare ; ywakna nochopo e nyime , modonjo e ite .
19018008	Piny notetni kendo oyiengni ; kendo mise mag gode noyukni ; ne gikirni nikech ne okecho .
19018009	Iro nodum koa e otuchi mag ume ; mach mang’ang’ni nodhuolore kawuok e dhoge , kendo makaa maliel mager nobebni kaa kuome .
19018010	Notiaro kor polo molor piny ; rumbi molil ti ne nie bwo pat tiende .
19018011	Noidho kerubi eka ofuyo ; ne ofuyo matek komoko e bwomb yamo .
19018012	Noloko mudho raum mare , moume koni gi koni-boche molil ti mag koth manie kor polo .
19018013	Boche nowuok e ler marieny mane aa kuome , kaachiel gi pe madongo dongo kod mil polo ma piatore .
19018014	Jehova nomor gie polo ; dwond Jal Mamalo Mogik nowinjore .
19018015	Nochielo asernige mi okeyo wasike mel , nojukogi gi mil polo madongo ma piatore .
19018016	Holni manie bwo nembe noelore kendo mise mag piny nowe nono kane ikwerogi , Yaye JEHOVA , kane teko mar muya mowuok e otuchi mag umi ogoyogi .
19018017	Nochopo ira piny koa malo mi okawa ; ne ogola oko e kude mag pi matut .
19018018	Ne oresa e lwet wasika ma roteke , kuom joma ok dwara , mane ohinga gi teko .
19018019	Ne gimonja e kinde mane an gi masira to JEHOVA nobedo siro mara .
19018020	Ne okela moketa kama lach ; ne oresa nikech chunye ne mor koda .
19018021	JEHOVA osetimona maber ka oluwore gi timna makare ; osechiwona ka oluwore gi ler mar lwetena .
19018022	Nikech aserito yore JEHOVA ; pok atimo marach kuom loko ra weyo Nyasacha .
19018023	Chikene duto nie nyima ; pok alokora aweyo buchene .
19018024	Asebedo ka aonge ketho e nyime kendo aseritora mondo kik atim richo .
19018025	JEHOVA osechiwona kaluwore gi timna makare , osechiwona kaluwore gi ler mar lwetena e nyime .
19018026	Ne joma jo adiera , inyisori kaka jaadiera , kendo ne joma long’o , inyisori kaka ng’ama long’o ,
19018027	ne joma ler , inyisori kaka ng’ama ler , to ne joma yoregi obam , inyisori kaka ng’ama rach .
19018028	Ireso joma muol to joma wengegi tek idwoko piny .
19018029	In ema imiyo tacha siko ka liel , Yaye JEHOVA ; Nyasacha loko mudho mouma doko ler .
19018030	Ka ikonya to anyalo monjo mony mar jokedo ; ka an gi Nyasacha to anyalo lwenyo ohinga .
19018031	Nyasaye to yore long’o chuth ; wach JEHOVA onge rem moro amora . En okumba ne ji duto ma pondo kuome .
19018032	Nikech en Nyasaye mane minyalo pimo gi JEHOVA ? Koso en ng’a ma en Lwanda , ka ok Nyasachwa ?
19018033	Nyasaye mane osira gi teko kendo oloso yora obedo mokuwe .
19018034	Nomiyo tiendena ochalo gi tiende mwanda kendo nochunga gi kuwe ewi gode kuonde moting’ore .
19018035	Otiego lwetena ne lweny ; momiyo bedena nyalo dolo atung nyinyo .
19018036	Isemiya okumba mar warruokni , kendo lweti korachwich osesira ; kony mari osemiyo abedo gi duong’ .
19018037	Ne imiya lach ne okangega ma agoyo kendo tiendena ok okier .
19018038	Ne alawo wasika mi ajukogi ; kendo ne ok aloko ra aweyogo nyaka ne atiekogi pep .
19018039	Ne agoyogi piny maok ne ginyal chung’ aa malo ; ne gipodho e bwo tiendena .
19018040	Nikech ne isira gi teko mar kedo lweny ; ne imiyo joma goya onimo e bwoya .
19018041	Ne imiyo wasika oloko dieng’egi ne an , kendo joma ne ochaya ne atieko .
19018042	Ne giywak mondo okonygi to onge ng’ama ne nyalo konyogi ; ne giywak ne Jehova to ne ok odwokogi .
19018043	Ne agoyogi adunya kaburu ma yamo tero , ne achodhogi oko ka chuodho mag yore mag dala .
19018044	Ne iresa e ywaruok gi ji . Ne iketa jatend ogendini ; joma ne ok ang’eyo chon notiyona .
19018045	Sanosano mane giwinjoe humba , ne giwinja ; jo pinje maoko nobiro motwere kuoma .
19018046	Jo pinje maoko chunygi noa kendo ne gibiro ka gitetni ka gia kuonde pondo mag-gi .
19018047	JEHOVA ngima ! Lwandana mondo og wedhi . Kendo Nyasaye mar Warruokna mondo oting’ malo !
19018048	Nyasaye mane ochulo kuor kara kendo oloyo-ogendini e bwoya ;
19018049	mane oresa e lwet wasika ; ne iresa e lwet joma rori .
19018050	Nikech mano , abiro dendi e dier ogendini YAYE JEHOVA , kendo abiro wero wende pak ne nyingi .
19018051	Loch maduong’ omiyo ruoth mare , kendo onyiso hera mosiko ne ng’at mowir , ne Daudi kod kothe nyaka chieng’ .
19019001	Polo hulo duong’ mar Nyasaye ; kor polo nyiso tich mar lwete .
19019002	
19019003	Odiechieng’ kodiechieng’ gikeyo wach ; otieno kotieno ginyiso rieko
19019004	Gionge dhok kata weche kata dwondgi ok winji .
19019005	Kata kamano dwondgi dhi kuonde duto e piny , wechegi osechopo nyaka e giko piny . Osechungo hema e kor polo ne wang’ chieng’ ,
19019006	machalo gi wuon kisera mothinyore oko kawuok e kiwanja kendo mana ka jang’wech mongirore moil moikore ni chako ng’wech .
19019007	Owuok gie tung’ polo konchiel , kendo olworore nyaka koma chielo ; onge gima opondo ne liet mare .
19019008	Chik Jehova long’o chuth , oduogo chuny ; buche mag Jehova inyalo geno , gimiyo joma riekogi tin bedo mariek .
19019009	Chike mag Jehova nikare , gichiwo mor ne chuny . Chike mag Jehova rieny , gichiwo ler ne wang’ .
19019010	Luoro Jehova liw osiko nyaka chieng’ . Buche mag Jehova gin adier kendo gin kare kargi gi duto .
19019011	Gibeyo moloyo dhahabu , moloyo dhahabu malerie moloyo ; gimit moloyo mor kich moa e pedni .
19019012	Gin ema ritogi kelo pok maduong’ .
19019013	En ng’a manyalo ng’eyo kethoge mopondo ? Wena kethoga mopondo .
19019014	Bende geng’ jatichni kuom richo mag wich teko ; mad kik gibed gi loch kuoma . Eka anabed maonge ketho , anabed ka aonge gi ketho chik moro maduong’ .
19019015	Mad weche mawuok e dhoga , kod paro manie chunya , obed malong’o e nyimi , Yaye Jehova , Lwandana kendo Jawarna .
19020001	Mad Nyasaye duoki ka inie chandruok ; mad nying Nyasach Jakobo riti .
19020002	
19020003	Mad oorni kony moa kare maler kendo omiyi kony moa Sayun .
19020004	Mad opar misengni magi duto kendo oyie gi chiwo magi miwang’o pep .
19020005	Mad omiyi gima chunyi go mbo kendo omi chenro magi duto dhi maber .
19020006	Wabiro kok gimor ka ilocho kendo wabiro ting’o bendechwa malo e nying Nyasachwa . Mad Jehova chiw gik moko duto mikwaye .
19020007	Koro ang’eyo ni Jehova reso ng’ate mowir ; odwoke gie polo mare maler gi teko ma waro ji mar lwete korachwich .
19020008	Jomoko ogeno kuom gechegi to jomoko kuom faresegi , to wanto wageno kuom nying Jehova Nysachwa .
19020009	Gibiro lwar e chonggi mi gipodhi , to wan wabiro aa malo mi wachung’ motegno .
19020010	Yaye Jehova , res ruoth ! Dwokwa ka waluongi !
19021001	Yaye Jehova , ruoth oil nikech teko mimiye . Mano kaka en gi mor maduong’ nikech isemiyo olocho !
19021002	
19021003	Isemiye gima chunye gombo kendo pok idagi timone kwayo moa e dhoge . Sela
19021004	Ne irwake gi gweth momew kendo nisidho osimbo mar dhahabu maliw e wiye .
19021005	Ne okwayi ngima kendo ne imiyegone imede ndalo nyaka chieng’ manyaka chieng’ .
19021006	Kuom loch mane ichiwo , duong’ mare duong’ ; isemiye huma gi luor .
19021007	Adier , isemiye gweth mochwere kendo isemiyo obedo mamor gi mor moa e nyimi .
19021008	Nikech ruoth ogeno kuom Jehova ; kuom hera maok rum mar Jal Mamalo Mogik , ok obi yiengni .
19021009	Lweteni biro mako wasiki duto ; lweti ma korachwich biro ndhiyo joma kedo kodi .
19021010	E sama ibiro thinyorie nii to ibiro miyo gichal gi kendo ma mach lielie mager . Jehova biro mwonyogi ngili kuom mirimbe mager , kendo mach mare biro tiekogi .
19021011	Ibiro tieko kothgi mi rum e piny , kendo nyithindgi biro rumo edier ji .
19021012	Kata obedo ni gichano timoni marach kendo giloso chenro maricho , to ok ginyal loyo ;
19021013	nikech ibiro miyo gilok dierng’egi ka ibiro dimbogi gi atung’ moywa .
19021014	Yud duong’ , Yaye Jehova , kuom tekoni maduong’ ! Wabiro wer kendo pako nyalo mari .
19022001	Nyasacha , Nyasacha , iweya nang’o ? Ang’o momiyo in mabor koda maok inyal resa ? In mabor ma ok inyal winjo weche mag churna ?
19022002	
19022003	Yaye Nyasacha , aywagora odiechieng’ duto to ok idwoka , aywagora gotieno bende maok aling’ .
19022004	To eka ibetekom duong’ kaka Ng’ama Ler ; in e pak mar jo-Israel .
19022005	Kuomi ema wuonewa noketoe genogi ; ne gigeni kendo ne iresogi .
19022006	Ne giywakni kendo ne iwarogi ; ne gigeno kuomi mi ne ok gineno wichkuot .
19022007	An to an mana kudni maok dhano , ng’ama ji duto jaro kendo ma ji ochayo .
19022008	Ji duto monena jara ; gidiro ayany ka gikino wigi .
19022009	" Ogeno kuom Jehova ; koro mondo Jehova okonye ane . Koro mondo orese ane , nikech chunye mor kode . "
19022010	To eka in ema ne igola e ich ; ne ichweya mondo agen kuomi kata kane pod adhodho thund mama .
19022011	Ne oriwa kodi chakre chieng’ mane onyuolae ; isebedo Nyasacha aa kinde mane an ei mama .
19022012	Kik ibed mabor koda , nikech chandruok ni koda machiegni kendo onge ng’ama nyalo konya .
19022013	Ruodhi mang’eny olwora ; ruodhi maroteke moa Bashan olwora koni gi koni .
19022014	Sibuoche maruto makidho le ma gisemako ong’amo dhogi malach kadwaro ngama .
19022015	Ipuka oko kaka pi , kendo chokega duto osewil . Chunya olokore odok ; oseleny morumo e iya .
19022016	Tekona osetwo ka balatago , kendo lewa omoko e danda ; isepiela e lop tho .
19022017	Guogi oselwora ; oganda mar joma richo oseketa diere , gisetucho lwetena gi tiendena .
19022018	A n yalo kwano chokena duto ; ji ranga aming’a kendo jara .
19022019	Gipogore lepa e kindgi giwegi kendo gigoyo ombulu ne nangana .
19022020	To in , Yaye Jehova , kik ibed mabor koda ; Yaye , tekra , bi piyo mondo ikonya .
19022021	Res ngimana kuom ligangla , res ngimana e teko guogi .
19022022	Resa e dho sibuoche ; resa e tunge ruedhi mager .
19022023	Abiro hulo nyingi ne owetena ; abiro paki e nyim chokruok .
19022024	Un muluoro Jehova , pakeuru ! Un nyikwa Jakobo duto , miyeuru duong’ . Luoreuru , un koth jo-Israel duto !
19022025	Nikech pok ochayo kata ojaro sandruok mar joma winjo malit ; pok opandone wang’e to osewinjo ywakne mar dwaro kony .
19022026	Kuomi ema thorro mara mar pak e chokruok maduong’ aye ; abiro chopo singruok maga e nyim joma oluori .
19022027	Joma odhier biro chiemo mi yieng’ ; joma manyo Jehova biro pake-mad chunjeu bed mangima nyaka chieng’ !
19022028	Tunge piny duto biro paro miduog ir Jehova , kendo dhout ogendini duto biro kulore e nyime ,
19022029	Nikech loch en mar Jehova kendo en ema olocho ewi ogendini .
19022030	Jomwandu duto manie piny biro chiemo kendo lemo ; ji duto madhi piny e lowo biro kulore e nyime-jogo maok nyal siko kangima .
19022031	Pon mabiro ibiro nyis kuom Ruoth .
19022032	Gibiro hulo timne makare ne ji mapok onyuol-nikech osetime .
19023001	Jehova e jakwadha , ok anachand gimoro .
19023002	Omiyo anindo e lum mang’ich , otelona e geng pige mokuwe ,
19023003	oduogo chunya . Otaya e yore mag tim makare mondo nyinge oyud duong’ .
19023004	Kata bed ni awuotho e holo mar tipo mar tho , to ok analuor gimoro marach , nimar in koda ; ludhi gi mikwachi-gin ema gihoya .
19023005	Iiko mesa e nyima ka wasika neno . Iwiro wiya gi mo ; okombena opong’ moo oko .
19023006	Adier , ber gi hera biro siko ka luwo bang’a ndalo duto mag ngimana , kendo abiro dak e od Jehova nyaka chieng’ .
19024001	Piny en mar Jehova , kaachiel gi gik moko duto manie iye , piny kod ji duto modakie ;
19024002	nikech ne omiye obetie ewi nembe kendo nogure ewi pige .
19024003	En ng’a manyalo idho god Jehova ? En ng’a manyalo chung’ kare maler ?
19024004	Ng’at man gi lwedo maler gi chuny maler , maok ting’ chunye ne nyasaye ma dhano oloso kata kuong’re gi miriambo .
19024005	Obiro yudo gweth kuom Jehova kod ber moa kuom Nyasaye ma Jawarne .
19024006	Kamano e kaka tieng’ mar joma dware chalo , ma manyo wang’i , Yaye Nyasach Jakobo .
19024007	Ting’uru wiyeu malo , Yaye un dhorangeye ; ting’reuru malo , Yaye dhoudi machon , mondo Ruodh duong’ odonji .
19024008	Ruodh Duong’ni to en ng’a ? Jehova Maratego kendo manyalo , Jehova maloyo lweny .
19024009	Ting’uru wiyeu malo , Yaye un dhora ngeye ; ting’giuru malo , un dhoudi machon , mondo Ruodh duong’ odonji .
19024010	Ruodh duong’ni en ng’a ? Jehova Manyalo Gik Moko Duto-En e Ruodh Duong’ .
19025001	Ating’o chunya malo ne in , Yaye Jehova ;
19025002	In ema ageno kuomi , Yaye Nyasacha . Kik iwe ane wichkuot , kata iyie wasika loya .
19025003	Onge ng’ama genone nikuomi manyalo neno wichkuot , to joma timo timbe ma achach kayiem ema biro neno wichkuot .
19025004	Nyisa yoreni , Yaye Jehova , puonja rodegi ;
19025005	taya e adierani , kendo puonja , nikech in Nyasaye ma Jawarna , kendo genona nikuomi odiechieng’ duto .
19025006	Par , Yaye Jehova , kechni maduong’ gi herani , nikech gisebedo ka gintie nyaka aa chon .
19025007	Kik ipar richo mane atimo kapod atin kod yorega mag ng’anyo ; para kaluwore gi herani , nikech iber , Yaye Jehova .
19025008	Jehova ber kendo yorege oriere tir ; mano emomiyo opuonjo joricho e yorege .
19025009	Otayo joma muol e gima nikare kendo opuonjogi yore .
19025010	Yore duto mag Jehova opong’ gi hera kod adiera ne joma rito dwaro duto mag singruokne .
19025011	Nikech nyingi , Yaye Jehova , wena kethona kata obedo ni oduong’ ahinya .
19025012	Koro en ng’a moluoro Jehova ? Obiro puonje luwo yo moyierne .
19025013	Obiro dak e nyima momew , kendo nyikwaye nokaw piny kaka girkeni margi .
19025014	Jehova en osiep joma oluore ; omiyo singruok mare ng’ere negi .
19025015	Wengena osiko kuom Jehova , nikech en kende ema obiro golo tiendena mamoko e obadho .
19025016	Lokri ira kendo bedna mang’won , nikech adong’ kenda kendo awinjo marach .
19025017	Chandruok manie chunya osemedore ; resa kuom rem ma an go .
19025018	Rang pek manie chunya kod rem ma an go , kendo gol richona duto .
19025019	Neye kaka wasika osemedore kendo kaka gichaya gi gero !
19025020	Rit ngimana kendo iresa ; kik iwe ane wichkuot , nikech in ema apondo kuomi .
19025021	Mad bidhruok gi ngima moriere rita nikech genona nikuomi .
19025022	War Israel , Yaye Nyasaye kuom chandruok mage duto !
19026001	Ng’adna bura kare , Yaye Jehova , nikech e ngimana duto asedak ka aonge ketho ; asedak ka ageno kuom Jehova maok adigni .
19026002	Nona , Yaye Jehova , tema , non chunya gi pacha ;
19026003	nikech herani osiko kanie nyima seche duto , kendo asiko awuotho e adierani .
19026004	Ok abed piny gi joma wuondore bende ok ariwra gi joma ketore .
19026005	Achayo chokruok mar joma timo gik maricho kendo atamora mar bet piny gi joricho .
19026006	Aluoko lwetena kaka ng’ama onge ketho , eka amulo tijegi e hekalu mari , Yaye Jehova ,
19026007	ka alando pakni gi duol maduong’ , kendo anyiso timbeni duto miwuoro .
19026008	Ahero ot kama idakie , Yaye Jehova , kama duong’ni nitie .
19026009	Kik ikaw chunya kaachiel gi joricho , kik ikaw ngimana kod joma rich chwero remo omako ,
19026010	joma lwetegi oting’o chenro maricho ma lwetegi makorachwich asoya opong’o .
19026011	To an adak e ngima maonge ketho ; yie iwara kendo ikecha .
19026012	Tiendena onyono kama opie ; e chokruok mang’ongo abiro pako Jehova .
19027001	Jehova e lerna kendo en e warruokna ; en ng’a ma daluor ? Jehova e kama ngimana oponde . En ng’a ma dibuoga ?
19027002	Ka joma richo lawa mondo gingam ringra , ka wasika kod joma kedo koda monja , to gibiro kier mi gipodhi .
19027003	Kata ka jolweny ogoyona ageng’a , to chunya ok bi luor ; kata ka lweny otu-gorena , to pod abiro mana bedo gi chir .
19027004	Gimoro achiel ema akwayo Jehova , ma e gima adwaro moloyo ; ni mondo adag e od Jehova ndalo duto mag ngimana , mondo achom wang’a kuom ber mar Jehova kendo amanye e hekalu mare .
19027005	Nikech chieng’ ma chandruok omaka obiro kana maber e kar dakne ; obiro panda e kar pondo mar hembe maler kendo obiro keta piny malo ewi lwanda .
19027006	Eka wiya biro bedo matin ka ayombo wasigu duto molwora ; abiro timo misango mar pak ka akok gimor e hembe maler . Abiro wer kendo abiro loso wende mamit ne Jehova .
19027007	Winj duonda ka aluongo , Yaye Jehova ; kecha kendo idwoka .
19027008	Chunya wuoyo kuomi kawacho ni , " Many wang’e ! " Wang’i , Yaye Jehova , ema abiro manyo .
19027009	Kik ipandna wang’i , kik iriemb jatichni ka mirima omaki , in ema isebedo jakonyna . Kik idaga kata ijwang’a , Yaye Nyasaye Jawarna .
19027010	Kata obedo ni wuonwa gi minwa ojwang’a to Jehova biro rwaka .
19027011	Puonja yori , Yaye Jehova ; telna eyo moriere tir nikech joma sanda .
19027012	Kik ijwang’a ne dwach wasika , nikech joneno mag miriambo oramona matek , ka giyueyona hinyruok .
19027013	To pod aramo e wachni : pod abiro neno ber Jehova e piny joma ngima .
19027014	Rit Jehova ; bed motegno kendo jiw chunyi kendo rit Jehova .
19028001	In ema aluongi , Yaye Jehova Lwandana ; kik idinna iti . Nikech ka isiko iling’ aling’a , to abiro chalo gi joma osedhi e bur .
19028002	Winj ywakna mondo ikecha e sama aluongi modo ikonya , e sama ating’o bedena malo kochomo kari Maler Mogik .
19028003	Kik iywaya oko gi joma richo , gi joma timo gik maricho , ma wuoyo gi kuwe gi jowetegi to opando sigu e chunygi .
19028004	Chulgi kuom timbegi maricho kendo kuom tijegi maricho ; chulgi kuom gik ma lwetegi osetimo kendo dwok kuomgi gik mowinjore gi timbegi .
19028005	Nikech ok gidew tije mag Jehova kod gik ma lwetene osetimo , obiro mukogi mi ogogi piny kendo ok nochak ogergi mi gichung’ kendo .
19028006	Jehova mondo opaki nikech osewinjo ywakna ma akwayogo kony .
19028007	Jehova e tekra kendo en e okumbana ; chunya ogeno kuome kendo ayudo kony kuome . Chunya gwecho gi mor kendo abiro goyone erokamano gi wer .
19028008	Jehova e tekre joge , en ohinga mar resruok ne ng’ate mowir .
19028009	Res jogi kendo gwedh girkeni mari ; bed jakwadhgi kendo ting’gi malo nyaka chieng’ .
19029001	Chiwneuru Jehova , Yaye un joroteke , chiwneuru Jehova duong’ gi teko .
19029002	Chiwneuru Jehova duong’ mowinjore gi nyinge ; lamuru Jehova e dier lerne mang’ang’ni .
19029003	Dwond Jehova nie wi pige ; Nyasaye mar duong’ mor kaka mor polo , Jehova mor ewi pige madongo .
19029004	Dwond Jehova nigi teko , dwond Jehova nigi duong’ .
19029005	Dwond Jehova muko bepe mag sida , Jehova chodo bepe mag sida mag Lebanon matindo tindo .
19029006	Omiyo Lebanon chikore ka nyaroya , Got Hemon leng’ore ka rwadh bungu mapod tin .
19029007	Dwond Jehova chweto , ochweto gi ler mager mar mil polo
19029008	Dwond Jehova yiengo piny motimo ongoro ; Jehova yiengo ongoro mar Kadesh .
19029009	Dwond Jehova dolo bepe mag dubu kendo pielo bungu piny mi dong’ nono kendo ei hekalu mare ji duto kok ni , " Duong’ ! "
19029010	Jehova obetekom loch mare ewi ataro ; Jehova obetekom loch kaka Ruoth nyaka chieng’ .
19029011	Jehova miyo joge teko ; Jehova gwedho joge gi kuwe .
19030001	Abiro dhiali , Yaye Jehova , nikech ne igola oko e bur matut kendo ne ok iyiene wasika mondo obed mamor kuoma .
19030002	
19030003	Yaye Jehova Nyasacha , ne aluongi mondo ikonya kendo ne ichanga .
19030004	Yaye Jehova , ne igola oko e liel , ne iresa ka noyudo aridora piny e bur matut .
19030005	Werneuru Jehova , un joge maler ; pakuru nyinge maler .
19030006	Nikech mirimbe bedo mana kuom kinde matin kende , to ng’wonone to siko nyaka chieng’ .
19030007	Kane agalo ni adhi maber , ne awacho ni , " Onge gima biro bwoga . "
19030008	Yaye Jehova , kane itimona ng’wono , ne imiyo goda ochung’ motegno ; to kane ipando wang’i , to piny nochama .
19030009	In emane aluongi , Yaye Jehova ; Jehova emane aywakne mondo okecha .
19030010	" Ohala mane ma thona biro kelo , dhi mara e liel biro konyi gang’o ? Lo bende nyalo paki adier ? Be dohul adierani adier ?
19030011	Winja , Yaye Jehova , kendo kecha ; Yaye Jehova bed konyruok mara . "
19030012	Ne iloko nduru mane agoyo olokore miel ; ne igolo lawa mar kuyo mi irwakona mor ,
19030013	mondo chunya owerni kendo kik oling’ . Yaye Jehova Nyasacha , abiro goyoni erokamano nyaka chieng’ .
19031001	Kuomi , Yaye Jehova , ema aponde , kik iwe mondo ane wichkuot ; resa kuom tim makare mari .
19031002	
19031003	Lok iti ira , bi piyo mondo ikonya ; bed lwandana ma aponde , ohinga motegno manyalo resa .
19031004	Kaka in lwandana kendo ohingana , telna kendo itaya nikech nyingi .
19031005	Gola oko e obadho mochikna nikech in e kar pondona .
19031006	Achiwo chunya e lweti ; resa , Yaye Jehova , Nyasaye mar adiera .
19031007	Asin gi joma otwere gi nyiseche manono ma dhano oloso ; ageno kuom Jehova .
19031008	Abiro bedo mamor kendo moil kuom herani , nikech ne ineno chandruokna , kendo ne ing’eyo lit mar chunya .
19031009	Ok iseketa e lwet jasigu to iseguro tiendena kama lach .
19031010	Kecha , Yaye Jehova , nikech chunya winjo marach ; wengena kuyo kendo chunya gi ringra bende nigi lit .
19031011	Ngimana rem chamo kendo higni maga opong’ gi chur ; tekona rumo nikech pek ma an go kendo chokena doko mayomyom .
19031012	Nikech wasigu olwora mang’eny , jobuta koro ochaya gi chunygi ; alich koda ka ne osiepena kendo joma onena e wang’ yo ringa .
19031013	Wigi owil koda mana kagima ne asetho chon koro achalo mana gi agulu motore .
19031014	Nikech awinjo ayany mang’eny ma ji yanyago , nitie bwok e alworana koni gi koni ; gikuodho kaka digitimna marach kendo gichano mar kawo ngimana .
19031015	To ageno kuomi , Yaye Jehova ; awacho ni , " In e Nyasacha . "
19031016	Ndalona nie lweti ; resa e lwet wasika kendo kuom joma lawa .
19031017	Mad wang’i rieny kuom jatichni ; resa gi herani maok rem .
19031018	Kik iwe wiya kuodi , Yaye Jehova , nikech aywagorani ; to we joma timbegi richo one wichkuot kendo ginindi ka giling’ thi ei liel .
19031019	Mi dhogi mariambo mondo oling’ ; nikech sungagi kod chuny marach ma gin go omiyo giwuoyo gi wichteko kuom joma kare .
19031020	Mano kaka berni duong’ , ber mikano ne joma oluori , mimiyo joma opondo kuomi ka ji duto neno .
19031021	Ipandogi ne chenro maricho mag ji ka in iwuon ibedo butgi kaka kar pondo margi ; iritogi maber e kar dak mari kuom lep mahangogi .
19031022	Pak odog ne Jehova , nikech ne onyisa herane maduong’ kane an e dala ma wasigu ogoyona ageng’a .
19031023	Kane achiedhnade omaka to ne awacho ni , " Opoga kodi ! " Kata kamano ne iwinja ka ayuakni mondo ikecha kane aluongi mondo ikonya .
19031024	Heruru Jehova un joge maler duto ! Jehova rito ngima joma jo adiera , to josunga to ochulo moromo chuth .
19031025	Beduru motegno kendo jiwuru chunyu , un duto mugeno kuom Jehova .
19032001	Ogwedh ng’at ma kethone owene , ma richone oum .
19032002	Ogwedh ng’at ma richone Jehova ok kwan ni mage kendo ma wuondruok onge chunye .
19032003	Kane aling’ to chokena ne ochiyore kane achur odiechieng’ duto ma ok ayue .
19032004	Nikech odiechieng’ gotieno lweti ne pek kuoma ; tekrena ne oduono mana kaka timorega e liet mar ndalo oro . Sela
19032005	Eka ne anyisi richona kendo ne ok apando ketho chik maga . Ne awacho ni , " Abiro hulo ketho chik maga ne Jehova-kendo " ne iweyona ketho mane richona okelo . Sela
19032006	Kuom mano , owinjore ji duto moluoro Nyasaye olami kapod inyalo yudi ; adier , ka pige madongo otugore , to ok gibi chopo ire ,
19032007	In e kar pondona ; ibiro rita e chandruok kendo ibiro lwora gi wende mag loch . Sela
19032008	Abiro tiegi kendo puonji e yo mon-ego ilu ; abiro ng’adoni rieko kendo abiro rangi maber .
19032009	Kik ichal gi farese kata gi nyumbu , maonge gi rieko manyaka chiki mana ka otwe dhoge kendo iywayo gi kamba , nono to ok gibi buti .
19032010	Lit mochomo joma timbegi richo ng’eny , to hera maok rem mar Jehova olworo ng’at mogeno kuome .
19032011	Beduru moil kuom Jehova , kendo beduru mamor , un joma kare ; weruru , un duto ma urieru tir gie chunyu !
19033001	Weruru gimor ne Jehova , un joma kare ; en gima owinjore mondo joma oriere tir opake .
19033002	Pakuru Jehova gi nyatiti ; losneuru wer mamit e gir wer man gi tonde apar .
19033003	Werneuru wer manyien ; nditneuru wer kugoyone gig wer mong’ith kendo gouru koko nikech umor .
19033004	Nikech wach Jehova nikare kendo en adier ; en jaadiera e gik moko duto motimo .
19033005	Jehova ohero tim makare kod ratiro ; piny duto opong’ gi herane ma ok rem .
19033006	Polo ne olosi gi wach Jehova , chwech mang’ang’ni mathoth mokalo akwana manie igi much dhoge ema noloso .
19033007	Ochoko pige mag nembe madongo e tawo ; oketo kut e dere .
19033008	Piny duto mondo oluor Jehova ; ji duto manie e piny mondo okulrene
19033009	Nikech ne owuoyo mipiny obetie , nogolo chik mi ochung’ mongirore .
19033010	Jehova miyo chenro mag pinje bedo nono ; othiro thorro ma ogendini nigo .
19033011	To chenro mag Jehova to siko kochung’ nyaka chieng’ ; ochopo thorro duto manie chunye e tienge duto .
19033012	Ogwedh piny ma Nyasache en Jehova , oganda mane oyiero kaka girkeni mare .
19033013	Jehova ng’iyo piny gie polo kendo oneno dhano duto ;
19033014	ong’iyo ji duto modak e piny gie kar dakne e polo -
19033015	en magero chunje ji duto , kendo manono gik moko duto ma gitimo .
19033016	Onge ker minyalo reso nikech en gi jolweny mang’eny ; bende onge jakedo manyalo tony nikech tekone ng’eny .
19033017	Geno yudo resruok kuom faras en gima nono kata obedo ni en giteko mang’eny to ok onyal reso ng’ato .
19033018	To wenge Jehova nikuom joma oluore , kuom joma geno margi ni kuom herane maok rem ,
19033019	mondo oresgi e tho kendo oritgi gibed mangima e kech .
19033020	Warito Jehova gi geno ; en e konyruokwa kendo okumbawa .
19033021	Chunywa mor kuome , nikech wageno kuom nyinge maler .
19033022	Mad herani maok rem bed kuomwa , Yaye Jehova , mana kaka waketo genowa kuomi .
19034001	Abiro dhialo Jehova kinde duto ; pakne biro siko e dhoga .
19034002	
19034003	Chunya biro sungore kuom Jehova , joma winjo marach mondo owinji kendo obed mamor .
19034004	Miuru Nyasaye duong’ kaachiel koda ; wating’uru nyinge malo kaachiel .
19034005	Ne amanyo Jehova , kendo nodwoka ; ne oresa e luoro maga duto .
19034006	Joma oketo genogi kuome rieny ; onge sa moro amora ma lela wengegi nyiso ni wigi okuot .
19034007	Ng’at ma jadhierni noluong o , kendo Jehova nowinje ; ne orese mogole e chandruok mage duto .
19034008	Malaika mar Jehova oumo alwora mar joma oluore kendo oresogi .
19034009	Bil mi ine ni Jehova ber ; ng’at mapondo kuome ogwedhi .
19034010	Luor Jehova , un joge maler , nikech joma oluore ok chand gimoro amora .
19034011	Sibuoche nyalo ol kendo kech nyalo kayogi , to joma manyo Jehova ok ochando gima ber moro amora .
19034012	Biuru nyithinda winjauru . Abiro puonjou luoro Jehova .
19034013	Ng’ato ang’ata kuomu mohero ngima kendo magombo neno ndalo mang’eny mabeyo ,
19034014	mondo ogeng’ lewe kik tim gima rach kendo otam dhoge kik wach miriambo .
19034015	Lokri iwe richo kendo itim maber ; many kuwe kendo ilawe matek .
19034016	Wenge Jehova ni kuom joma kare kendo itene winjo ywakgi ;
19034017	wang’ Jehova ger gi joma timo gima rach , kendo omiyo wich wil kodgi e piny .
19034018	Joma kare ywagore kendo Nyasaye winjogi ; oresogi e chandruokgi duto .
19034019	Jehova ni machiegni gi joma chunygi otur kendo owaro joma chunygi muol .
19034020	Ng’at makare nyalo bedo gi chandruok mang’eny , to Jehova rese kuom-gi duto ;
19034021	orito chokene duto , ma kata achiel kuomgi ok notur .
19034022	Timbe maricho biro nego ng’ama timbene richo , to joma kedo gi joma kare bura biro loyo .
19034023	Jehova reso jotichne ; onge ng’ato kata achiel mopondo kuome ma bura biro loyo .
19035001	Kedi , Yaye Jehova , gi joma kedo koda ; gori gi joma goya .
19035002	Kaw kuot gi okumba ; aa malo mondo ibi ikonya .
19035003	Mil tong’ gi chuma madhoge bith mar kedo ibuoggo joma lawa . Wach ne chunya ni , " An e warruokni . "
19035004	Mad joma dwaro kawo ngimana ne wichkuot gi achaya . Mad joma chanona hinyruok , chunygi aa mi gigom gidogi .
19035005	Mad gichal gi mihudhwe ma yamo tero , ka malaika mar Jehova riembogi mabor ;
19035006	mad yore ma giluwo lil ti kendo bed makier-kier ka malaika mar Jehova lawogi .
19035007	Nikech gichikona gogo margi kayiem kendo gikunyona bur kayiem ;
19035008	mad kethruok jukgi apoya ka gikiamad gogo ma gisechiko gajgi ; mad gilwar ei bur ma kargi lal nono .
19035009	Eka chunya noil kuom Jehova kendo nomor kuom warruokne .
19035010	An duto , ringra gi chunya , anahul ni , " En ng’a machalo kodi , Yaye Jehova . " Ireso jodhier e lwet joma nigi teko moloyogi , Adier , ikonyo jodhier gi jochan kuom joma mayogi .
19035011	Joneno ma wengegi tek sudo nyime ; gipenja kuom gik ma akiya gimoro amora kuomgi .
19035012	Gichula rach kar ber , kendo giweyo chunya kochwanyore .
19035013	To eka ginto kane gituo gihewore to ne arwako law ywak kendo ne abolora atweyo chiemo . Ka lamona noduogona maok oduoki ,
19035014	ne awuotho koni gi koni ka chunya lit mana kagima aywago osiepna kata owadwa .
19035015	To kane achwanyora , ne gichokore kaachiel gi mor ; jomonjo nochokorena sama akiya ne gisiko ka giketho nyinga .
19035016	Kaka ne ok giluoro Nyasaye , ne gijara ka gichano timona marach , ne gikayona lekegi .
19035017	Yaye Ruoth , ibiro siko kineno gigi nyaka karang’o ? Res ngimana kuom kethruok duto mag-gi . Akwayi ni ires ngimana ma nengone tek e lwet sibuochegi .
19035018	Abiro goyoni erokamano e chokruok maduong’ ; abiro paki e dier oganda maduong’mochokore kaachiel .
19035019	Kik iyiene jogo osungre ni gisenyala , joma obedo wasika maonge gima omiyo ; kik iyie joma ochaya maonge gimoro sigre gi wengegi mar timona marach .
19035020	Ok giwuo gi kuwe , to gichano neno mag miriambo kuom joma odak mos e piny .
19035021	Giyawona dhogi maduong’ kendo giwacho ni , " Haa ! Haa ! Wasenene gi wengewa wawegi . "
19035022	Yaye Jehova , iseneno gini ; kik iling’ . Kik ibed koda mabor , Yaye Jehova .
19035023	Aa malo , kendo chungi mondo ikonya ! Kedna , Yaye Nyasacha kendo Ruodha .
19035024	Yala kichwaka kuom timni makare , Yaye Jehova Nyasacha ; kik iyienegi gisungre ni gisenyala .
19035025	Kik iwe giwach e chunygi ni , " Ero , otimorene mana kaka ne wadwaro . " Kata giwach ni , " koro wasemuonye ngili . "
19035026	Mad ji duto mamor nikech chandruokna one wichkuot kendo pachgi olal ; mad joma kaworena orwaknegi wichkuot gi achaya .
19035027	Mad joma mor kuom chwak michwakago okog gi ilo kod mor ; mad gisik ka giwacho kinde duto ni , " Jehova mondo oting’ malo en ma omor gi dhi maber mar jatichne . "
19035028	Lewa biro loso kuom timni makare kendo kuom pakni duto odiechieng’ duto .
19036001	Ote moro nie chunya kuom richo ma ng’ama timbene richo timo : Ok oluoro Nyasaye ; wang’e tek .
19036002	
19036003	Nikech chunye wuonde kendo owuondore kende , chunye wuonde asasa maok onyal neno kata chayo richone .
19036004	Weche mawuok e dhoge richo kendo gin wuond ; oseweyo bedo mariek kod timo maber .
19036005	Kata e otandane ochano timo gima rach ; oketore mar luwo yor richo kendo ok otamre gima rach .
19036006	Herani chopo e polo , Yaye Nyasaye ; adierani chopo nyaka ewi lwasi
19036007	Timni makare chalo gi gode madongo , ratiro mari chalo gi kut mang’ongo . Yaye Jehova , in ema irito ngima dhano gi le
19036008	Mano kaka herani maok rem nengone duong’ ! Joma idewo kaachiel gi ji ajia yudo kar pondo margi e bwo tipo mar buombeni .
19036009	Gichamo chiemo modhur e udi ka gimor ; imiyogi math moa e aochi mar mor .
19036010	Nimar in ema in gi soko mar ngima ; e lerni ema wanenoe ler .
19036011	Med hero joma ong’eyi , med nyiso timni makare ne joma oriere tir gie chunygi .
19036012	Mad tiend joma sungore kik nyona , kata lwet joma timbegi richo gola kama antie .
19036013	Neye kaka joma timo gik maricho oriere piny kopodho osebogi piny maok ginyal aa malo !
19037001	Kik chunyi chandre nikech joma richo kata chunyi gomb joma timo gik mariccho ;
19037002	nikech gibiro ner mapiyo mana kaka lum ; gibiro tho mi gilal nono mapiyo mana kaka yiende mang’ich .
19037003	Gen kuom Jehova kendo tim maber . Eka inidag e piny kendo inichiem gi mor e lek maber .
19037004	Bed mamor asasa kuom Jehova eka obiro miyi gik moko duto ma chunyi gombo .
19037005	Ket yori ne Jehova ; gene eka obiro timo kama .
19037006	Obiro miyo timni makare rieny ka ler mar okinyi , ratiro makori bende biro chalo gi wang’ chieng’ ma rieny odiechieng’ tir .
19037007	Bed mos e nyim Jehova , kendo rite kihori mos ; kik chunyi chandre ka ji dhi maber , ka gichopo chenrogi maricho .
19037008	Geng’ mirima kendo lokri iwe ich wang’ kik chunyi chandre-okelo mana rach .
19037009	Nikech joma richo ibiro ng’ad kargi oko , to joma ogeno kuom Jehova piny biro bedo margi .
19037010	Kinde matin nono to joma timbegi richo ok bi betie ; kata ibi imanygi to ok ibi yudogi .
19037011	To joma muol piny biro bedo margi kendo gibiro winjo maber ka gin gi kuwe maduong’ .
19037012	Joma timbegi richo chano timo marach ni joma kare kendo gikayo negi lekegi ;
19037013	to Ruoth nyiero joma timbegi richo , nimar ong’eyo ni odiechieng’-gi biro .
19037014	Joma timbegi richo wuodho liganglagi kendo gidolo atungegi mondo gichiel jodhier gi jochan piny , mondo gineg joma yoregi oriere tir .
19037015	To ligengnigi biro chwoyo adundogi giwegi , kendo atungegi biro tur .
19037016	Gima tin ma ng’at makare nigo ber moloyo mwandu mathoth mag joma timbegi richo ;
19037017	nikech teko mar joma timbegi richo ibiro kethi , to Jehova ting’o ng’at makare malo .
19037018	Ndalo mag joma onge ketho ong’ere ne Jehova , kendo gir keni margi biro siko nyaka chieng’ .
19037019	E kinde mag masira mopore ok gibi ne r , kendo gibiro bedo gi chiemo mathoth ndalo kech .
19037020	To joma timbegi richo biro lal nono : Wasik Jehova biro chalo gi ber mar thiepee manie pap , gibiro lal nono gibiro lal nono kaka iro .
19037021	Joma timbegi richo holo ji gik moko to ok chul , to joma kare to chiwo gi ng’wono ;
19037022	joma Jehova og wedho piny biro bedo margi , to joma okuong’o ibiro ng’ad kargi oko .
19037023	Ka Jehova mor gi yor ng’ato , to omiyo okangege bedo mojing’ ;
19037024	Kata ka ochwanyore to ok obi podho nikech Jehova ting’e malo gi lwete .
19037025	Nyaka aa e tin-na mi koro adoko ng’ama duong’ pok aneno ka joma kare ojwang’ kata ka nyithindgi kwayo ji kuon .
19037026	Kinde duto ging’won kendo giholo ji gigegi nono ; nyithindgi ibiro gwedhi .
19037027	Lokri iwe rach mondo itim maber ; eka inidag e piny nyaka chieng’ .
19037028	Nikech Jehova ohero joma jo ratiro , kendo ok obi jwang’o joge ma jo adiera . Ibiro ritgi maber nyaka chieng’ , to koth joma timbegi richo ibiro ng’ad kargi oko ;
19037029	joma kaare piny biro bedo margi kendo gibiro dak e iye nyaka chieng’ .
19037030	Dho ng’at makare hulo rieko kendo lewe wacho gima ratiro .
19037031	Chik mar Nyasaye nie chunye ; omiyo tiendene ok kier .
19037032	Joma timbegi richo nindo piny karito joma kare ka gidwa tieko ngimagi ;
19037033	to Jehova ok bi weyogi e lwetgi kata yie bura logi sama iyalogi .
19037034	Rit Jehova kendo lu yore . Obiro ting’i malo mi omi piny bed mari ; ka joma richo ong’ad kargi oko to ibiro neno gi wang’i .
19037035	Aseneno ng’ama timbene richo kendo ma kwiny kadhi maber mana ka yien mang’ich moti e lo mowinjore kode .
19037036	To ne okalo kamano piyo piyo nono kendo ne ok ochak onene , kata ne omanye to ne ok nyal yude .
19037037	Par kit ngima joma onge ketho , som chal joma ngimagi oriere , ng’ama ohero kuwe nigi geno mar dak aming’a .
19037038	To joricho duto ibiro tieki , joma timbegi richo ibiro ng’ad ndalog i mabiro .
19037039	Warruok mar joma kare aa kuom Jehova ; en e kar pondo margi e ndalo mar chandruok .
19037040	Jehova konyogi kendo resogi oresogi e lwet joma timbegi richo kendo owarogi , nikech gipondo kuome .
19038001	Yaye Jehova , kik ikwe ra ka iyi owang’ kata ikuma ka mirima mager omaki .
19038002	
19038003	Nikech aserni magi osechwoy a , kendo lweti oselwar kuoma .
19038004	Mirimbi mager osemiyo ringra obedo maonge ngima maber ; chokena ok winj maber nikech richona .
19038005	Ketho ma asekethogo obara ndas mana ka misigo mapek mohinga ting’o .
19038006	Adhondena otimo tutu kendo dung’ marach nikech fupa mar timo richo .
19038007	Adolora kendo adwokora piny chuth odiechieng’ duto , awuotho koni gi koni , ka akuyo .
19038008	Onding’a rama gi rem machicho ; ringra onge gi ngima maber .
19038009	Denda ool kendo tekra orumo chuth ; achur nikech chunya lit .
19038010	Gik ma chunya gombo duto ong’ereni maber , Yaye Jehova ; chur ma achurgo ok opondoni .
19038011	Chunya gwecho , tekra orumo ; wengena otimo mudho .
19038012	Osiepena gi anyuolana badhorena nikech adhondena ; jobuta otang’ koda .
19038013	Joma dwa kawo ngimana ochiko otegogi , joma dwa hinya chano kaka ginyalo tieka chuth . Gichano miriambo odiechieng’ duto .
19038014	Achalo ng’ama ite odino , maok nyal winjo wach , mana ka momo ma ok nyal yawo dhoge ;
19038015	Aselokora koro achalo ng’at ma ok winj wach , ma dhoge ok nyal dwoko wach .
19038016	To in ema ariti , Yaye Jehova , kendo ang’eyo ni ibiro dwoko , Yaye Ruoth Nyasacha .
19038017	Nimar ne awacho ni , " Kik iyienegi gisungre ni gisenyala kata gikawrena ka tienda okier . "
19038018	Nimar achiegni podho , kendo rem ma an-go osiko koda .
19038019	Ahulo kethona ; richona chando chunya
19038020	Wasika moramona ng’eny ndi ; joma ochaya maonge gima omiyo thoth mokalo akwana .
19038021	Joma chulo rach kuom ber ma asetimonegi ketho nyinga ka an to alawo gima ber .
19038022	Yaye Jehova , kik ijwang’a ; kik ibed mabor koda , Yaye Nyasacha .
19038023	Bi piyo mondo ikonya , Yaye Ruoth Jawarna .
19039001	NE AWACHO ni , " Abiro ritora e yorena , kendo abiro rito lewa kik otim richo ; abiro tweyo dhoga gi waya seche duto ma joma timbegi richo ni buta . "
19039002	
19039003	To e seche mane ok awuo kendo aling’ mos , kane ok awach gimoro amora maber , pek manie chunya nomedore .
19039004	Chunya nodoko maliet e iya kendo kane amedo paro , mach noliel ; eka ne ating’o dhoga mi awuoyo :
19039005	" Yaye Jehova , nyisa giko mar ngimana kod kar romb ndalona ; mi ang’e kaka ngimana rumo piyo .
19039006	Iseketo ndalona obedo machiek ka bad dhano ; kar romb higni maga ok gimoro e nyimi , ngima dhano ka dhano en mana muya nono .
19039007	Dhano odich ka wuotho koni gi koni to en mana tipo nono , orikni gi tijene mapile kayiem ; ochoko mwandu mathoth ka ok ong’eyo ng’ama obiro weyonegi .
19039008	" To koro , Yaye Ruoth , en ang’o ma amanyo ? Genona ni kuomi .
19039009	Resa kuom ketho maga duto ; kik imi abedi ng’ama joma ofuwo jaro .
19039010	Ne aling’ thi , kendo ne ok anyal yawo dhoga , nikech in ema isetimo ma .
19039011	Gol chwatni kuoma ; goch ma lweti goyago ohinga .
19039012	Ikwero kendo ikumo ji nikech richogi ; itieko mwandugi mana ka thuth-dhano ka dhano en mana muya nono .
19039013	" Winj lamona , Yaye Jehova , chik iti ne lamona ma adwarogo kony ; kik idin iti ne ywakna , nikech adak kodi mana ka jadak , an mana wendo kaka kwerena duto ne gin .
19039014	We ng’iya , mondo achak abed moil kendo kapok adar aweyo pinyni mi alal e wang’ ji .
19040001	Ne arito Jehova ka ahora mos ; ne olokore ira mi owinjo ywakna .
19040002	
19040003	Ne oywaya oko e bur motimo otodo , ne ogola e chuodho gi thidhya . Ne oguro tiendena e lwanda kendo nomiya kama otegno mondo achungie .
19040004	Ne oketo wer manyien e dhoga , wer mipakogo Nyasachwa . Ji mang’eny biro neno mi bed maluor kendo gibiro keto genogi kuom Jehova .
19040005	Ng’at moketo Jehova geno mare en ng’at mog wedhi , ng’at maok many kony kuom josunga , kata kuom joma lokore mondo olam nyiseche mag miriambo
19040006	Ranyisi misetimo thoth , Yaye Jehova Nyasacha .
19040007	Misengni gi chiwo ne ok ihero to ita ema iseyawo ; misengni miwang’o pep kod chiwo migo l ogo richo ne ok idwaro .
19040008	Eka ne awacho ni , " Era e , asebiroondiki kuoma e Ndiko modol .
19040009	A gombo timo dwarono , Yaye Nyasacha ; chikni ni ei chunya . "
19040010	Alando tim makare e chokru o k maduong’ , ok aumo dhoga , mana kaka ing’eyo , Yaye JEHOVA .
19040011	Ok apando timni makare e chunya ; awuoyo kuom adierani gi warruokni . Ok apando herani gi adierani ne chokruok maduong’ .
19040012	Kik itamri kecha , Yaye Jehova ; mad herani gi adierani osik ka rita .
19040013	Nikech chandruok mokalo akwana olwora ; richoga osejuka kendo ok anyal neno . Ging’eny moloyo yie wiya , kendo chunya onyosore gie iya .
19040014	Bed mamor , Yaye Jehova , mondo iwara . Bi piyo , Yaye Jehova , mondo ikonya .
19040015	Mad ji duto madwaro kawo ngimana wigi okuodi kendo pachgi olal ; mad ji duto ma chunygi gombona tho oriemb odogi ka wigi okuot .
19040016	Mad joma nyiera ni , " Haa ! Haa ! " ng’eng’ ka gineno wichkuot .
19040017	To mad ji duto ma manyi bed moil kendo mamor kuomi ; mad joma ohero warruok mari sik kawacho ni , " Jehova mondo oting’ malo ! "
19040018	Anto adhier kendo achando , mad Ruoth para e . In e jakonyna kendo jawarna ; Yaye Nyasacha , kik ideki .
19041001	Ng’ama paro joma ok nyal en jahawi ; Jehova rese ka chandruok omake .
19041002	
19041003	Jehova biro rite kendo biro miyo obed mangima ; obiro gwedhe e piny kendo ok obi jwang’e e lwet wasike .
19041004	Jehova biro rite e otandane mar tuo kendo obiro miyo oa malo e kitandane ka ohewore .
19041005	Ne awacho ni , " Yaye Jehova , kecha ; changa , nikech asekethoni . "
19041006	Wasika wuoyo kuoma ka chunygi rach koda , ka giwacho ni , " Obiro tho karang’o mondo nyinge olal chuth ? "
19041007	Saa asaya ma ng’ato obiro nena , to owuondore ni owuoyo kuoma maber , to ei chunye to ofwambo weche mondo okethgo nyinga eka oa odhi kendo okeyo wechego ne ji .
19041008	Wasika duto kuotho kaachiel kaka digihinya , chunygi paro gik maricho mogik mondo ohinya , ka giwacho ni ,
19041009	" Tuo marach osekete piny ; ok obi aa malo kendo koa kama oninde . "
19041010	Koda ka osiepna mangita gi del , mane ageno kuome , en mane apogone kuona bende osethirona .
19041011	To in , Yaye Jehova , yie ikecha ; chunga malo , mondo achulgi .
19041012	Ang’eyo ni chunyi mor koda , nimar jasika ok loya .
19041013	Iting’a malo nikech timna makare kendo ichunga e nyimi nyaka chieng’ .
19041014	Opak Jehova , Nyasach Israel , nyaka chieng’ kendo nyaka chieng’ . Amin kendo Amin .
19042001	Mana kaka mwanda gamo yueyo kamanyo kuonde ma pi nitie , e kaka chunya gami , Yaye Nyasaye .
19042002	
19042003	Chunya riyo oloyo mar dwaro Nyasaye . Riyo mar dwaro Nyasaye mangima . Sa mane ma anyalo wuok adhi arom gi Nyasaye ?
19042004	Aseywak mi pi wang’a ochalo chiemba odiechieng’ gotieno , ka ji to wachona odiechieng’ duto ni , " Ere Nyasachi ? "
19042005	Aparo gigi duto sama chunya gombi : kaka ne ajadhiga gi oganda maduong’ ka atelone ji moruowo kadhi e od Nyasaye . Ka akok gimor kendo agoyo erokamano E dier oganda maduong’ matimo nyasi gi mor .
19042006	Ang’o momiyo inyosori , Yaye chunya ? Ang’o momiyo ibuok gie iya ? Ket geno mari kuom Nyasaye , Nikech pod abiro pake , kaka Jaw a rna kendo Nyasacha .
19042007	Chunya onyosore gie iya ; Omiyo abiro pari gie piny mar Jordan , gie kuonde moting’ore mar Harmon , gie wi got Mizar .
19042008	Kut luongore gi kut ei aburu ru mamor ; apaka magi duto gi ahiti mager oseywera motera .
19042009	Nyasaye chiko herane godiechieng’ to gotieno to wende nie iya ; lamo ma alamogo Nyasach ngimana .
19042010	Awacho ne Nyasaye ma lwandana ni , " Ang’o momiyowiyi osewil koda Ang’o momiyo asiko gi kuyo Ka jasigu sanda ? "
19042011	Chokena tho omako kendo rama malit seche ma joma kedo koda yanya kochaya , ka giwachona odiechieng’ duto ni , " Ere Nyasachi ? "
19042012	Ang’o momiyo inyosori , Yaye chunya ? Ang’o momiyo ibuok gie iya ? Ket genoni kuom Nyasaye , nikech pod abiro pake , ni Jawarna kendo Nyasacha .
19043001	Ng’adna bura kare , Yaye Nyasaye , kendo chwaka e piny mokia Nyasaye ; resa e lwet joma wuondore kod joma timbegi richo .
19043002	In Nyasaye ma apondo kuome . Koro to ijwang’a nang’o ? Ang’o momiyo nyaka asik ka akuyo , ka jasigu sanda ?
19043003	Or ler mari kod adierani , ornagi mondo gitaya ; yie mondo gikela nyaka godi maler , nyaka kama idakie .
19043004	Eka anadhi kama ler mar Nyasaye , nyaka ir Nyasaye , ma en ilo mara kendo mor mara . Abiro paki gi nyatiti , Yaye Nyasaye kendo Nyasacha .
19043005	Ang’o momiyo inyosori , Yaye chunya ? Ang’o momiyo ibuok gie iya ? Ket geno mari kuom Nyasaye , nikech pod abiro pake ni Jawarna kendo Nyasacha .
19044001	Yaye Nyasaye , wasewinjo gi itwa ; kendo wuonewa osenyisowa gik mane itimo e ndalogi , ndalo machon gilala .
19044002	
19044003	Ne iriembo ogendini gi lweti iwuon kendo ne iguro kwe r ewa kargi ; ne itieko ogendini mi imiyo kwerewa okar .
19044004	Ne ok giloyo piny gi liganglagi kendo kata bedegi bende ne ok okelo negi loch ; to lweti makorachwich , badi iwuon , kod ler mar wang’i ema nomiyo gilocho nimar ne iherogi .
19044005	In e Ruodha kendo Nyasacha , magolo chik mondo Jakobo olochi .
19044006	Wasiro wasikwa nikech in , wanyono joma kedo kodwa kuom nyingi .
19044007	Atung’ mara ok ageno kuome , liganglana be ok mi alochi ;
19044008	to in ema imiyowa loch ewi wasikwa , imiyo joma kedo ko dwa neno wichkuot .
19044009	Sungawa ni kuom Nyasaye odiechieng’ duto kendo wabiro pako nyingi nyaka chieng’ . Sela
19044010	To koro isedagiwa kendo isedwokowa piny ; tinde ok idhi e kedo gi jolwenjwa .
19044011	Ne imiyo wang’wel e nyim wasigu kendo joma kedo kodwa oseyakowa .
19044012	Ne ijwang’owa mondo ongamwa ka rombe kendo isekeyowa e dier pinje .
19044013	Ne iuso jogi nono li , maonge ohala mane iyudo kuom usogi .
19044014	Isemiyo wadoko joma iyanyo e dier joma odak butwa , wan joma inyiero kendo ma ocha gi joma olworowa
19044015	Isemiyo olokwa ngero e dier ogendini , kendo ogendini kino wigi konenowa .
19044016	Wichkuot mara osiko neno e wang’a odiechieng’ duto , kendo lela wang’a wichkuot oumo .
19044017	Seche ma joma ochaya kendo yanya dirona weche , nikech jasigu oramo ni nyaka ochul kuor .
19044018	Magi duto notimorena , kata obedo ni wiwa ne pok owil kodi , kata riambo ne singruok mari .
19044019	Chunywa ne pok oa moweyi ; kendo tiendewa ne pok okier moweyo yori .
19044020	To podne igoyowa agoya mimiyo o n d i eg bungu olaw owa kendo ne iumowa gi mudho mandiwa .
19044021	Ka dipo ni wiwa nosewil gi Nyasachwa kata ni ne waseyaro lwetwa ne nyasaye moro mawendo ,
19044022	donge Nyasaye dine ofwenyo wachn o , nikech ong’eyo gik maling’ling’ manie chuny ?
19044023	To eka tho ochomowa tir odiechieng’ duto nikech in ; kendo ikwanowa kaka rombo midwa yang’o .
19044024	Chiew , Yaye Ruoth ! Inindo nang’o ? Yaw wang’i inen ! Kik ikwedwa nyaka chieng’
19044025	Ipando wang’i nang’o koso wiyi owil gi pekwa kod dich modiwago nang’o ?
19044026	Osedwokwa piny nyaka e buru , dendwa omoko piny e lo .
19044027	Aa malo mondo ikonywa ; reswa nikech herani maok rem .
19045001	CHUNYA thoro bedo mamor gi thorro ma jaber gido sama aolo Zabur maga ne Ruoth ; lewa chalo kalamb jandiko mong’ith .
19045002	
19045003	In ema iber mogik e dier chwo kendo dhogi owir gi ng’wono , nikech Nyasaye osegwedhi nyaka chieng’
19045004	Twe liganglani e bathi , Yaye ng’at maratego ; rwakri gi ler kod duong’ .
19045005	E duong’ni nyisri aya n ga kaka jaloyo mochung’ ne adiera gi muolo kod tim makare ; we lweti makorachwich onyis timbeni miwuoro .
19045006	Atungegi mabitho mondo ochwo chunje mag wasik ruoth ; ogendini mondo opodh piny e bwoyi .
19045007	Yaye Nyasaye , kom duong’ni biro siko nyaka chieng’ ; manyaka chieng’ osimbo mar adiera ema biro bedo osimbo mar pinyruodhi .
19045008	Ihero tim makare kendo ok idwar timbe maricho ; emomiyo Nyasaye , ma Nyasachi , oseketi malo moyo mbo joweteni kuom wiri gi mo mar mor .
19045009	Lepi maboyo duto dung’ tik manemane gi poda kod dalasini ; moa e ute ruodhi molichi gi lak liech . Wende mindito gi gig wer miyi mor .
19045010	Nyi ruodhi nie kanyakla mag mondi moluor ; mikach ruoth nie bathi ko rachich korwa kore gi dhahabu mogol Ofir .
19045011	Winji nyar wegi , bed mos , kendo chik iti : Gol pachi kuom jou kaachiel gi jood wuoru monywoli .
19045012	Berni otoyo ruoth ; miye duong’ , nikech en ruodhi .
19045013	Nyar Turo biro biro gi mich , joma nigi mwandu biro dwaro kony kuomi .
19045014	Duong’ olworo ruoth madhako koni gi koni e kar dakne ; law abola mare oton-oton gi dhahabu .
19045015	Omake itere ne ruoth gi law mochue gi usi ; nyiri masilili man kode luwo bang’e kendo ikelonigi .
19045016	Irwakogi e ot gi ilo kod mor maduong’ ; gidonjo e dala ruoth .
19045017	Yawuoti biro kawo kar wuonegi ; ibiro ketogi ruodhi e piny duto koni gi koni .
19045018	Abiro miyo ji pari e tienge duto nyaka chieng’ ; kuom mano ogendini biro paki nyaka chieng’ ma nyaka chieng’ .
19046001	Nyasaye e kar opondowa kod tekowa , en konyruok man kodwa seche tee .
19046002	
19046003	Emomiyo ok wabi luor , kata bed ni piny okethore kendo gode mukore e chuny nam ,
19046004	Kata bed ni pige manie nam wuo kendo golo buoyo kendo gode yiengni kendo dhuolore . Sela
19046005	Nitie aora moro mapigege kelo mor e dala Nyasaye , e dala maler kama En Man Malo Mogik odakie .
19046006	Nyasaye odak e iye omiyo ok obi podho ; Nyasaye biro konye ka piny oyawore .
19046007	Ogendini nigi chandruok , kendo pinje ruodhi podho ; oting’o duonde mi piny leny nono .
19046008	Jehova Manyalo Gik Moko Duto ni kodwa ; Nyasach Jakobo e ohingawa .
19046009	Biuru uneye tije Jehova , bi uneye kethruok mosekelo e piny .
19046010	Omiyo lwenje rumo e tung’ piny koni gi koni ; oturo atung’ kendo ochodo tong’ matindo-tindo , bende owang’o kuodi gi mach .
19046011	" Bed mos , kendo ng’e ni an Nyasaye ; ogendini biro miya duong’ ; piny duto biro miya duong’ . "
19046012	Jehova Manyalo Gik Moko Duto ni kodwa ; Nyasach Jakobo e ohingawa .
19047001	Pamuru lweteu , un ogendini duto gouru koko ne Nyasaye gi ywagruok manyiso ni umor
19047002	
19047003	Mano kaka Jehova Man Malo Mogik lich en Ruoth Maduong’ man gi loch e piny duto !
19047004	Ne oloyonwa ogendini mi gibet e bwowa , ji nopodho piny e tiendewa .
19047005	Ne oyieronwa girkeni marwa , gik mabeyo mogik ne Jakobo mane ohero . Sela
19047006	Nyasaye oseidho malo ka ji kokne gi mor . Jehova oseting’ malo ka dwond turumbete ywak .
19047007	Weruru wende pak ne Nyasaye , weruru wende pak ; weruru wende pak ne Ruodhwa , weruru wende pak .
19047008	Nikech Nyasaye en Ruodh piny duto , werneuru zaburi mar pak .
19047009	Nyasaye nigi loch ewi ogendini ; Nyasaye obet piny e kom lochne maler .
19047010	Jotend ogendini ochokore kaachiel kaka jo Nyasach Ibrahim , nikech ruodhi mag piny gin mag Nyasaye ;
19048001	Jehova duong’ adier , kendo owinjore chuth gi pak , e dala maduong’ mar Nyasachwa , ma en gode maler .
19048002	
19048003	Oting’ore malo kendo ober neno omiyo piny duto bedo mamor . Got Sayun chalo gi kama oting’ore malo mar Zafon , ma en dala maduong’ mar Ruoth Maduong’ .
19048004	Nyasaye nitiere e dalane mochiel motegno kendo osenyisore ni en e ohingane .
19048005	Ka ruodhi noriwo tekregi kanyakla , kane giwuokne oko kaachiel ,
19048006	ne gineno mi gibuok ; kendo ne giringo gia ka luoro omakogi
19048007	Dendgi nochako tetni kanyo kendo ne gibedo gi rem machalo gi muoch ma kayo dhako .
19048008	Ne iturogi matindo tindo ka mende mag Tarsis ma yamb ugwe ong’injo .
19048009	Mana kaka wasewinjo e kaka waseneno gi wengewa e dala maduong’ mar Jehova Manyalo Duto , e dala mar Nyasachwa : Nyasaye oselose kama dak berie nyaka chieng’ .
19048010	Ei hekalu mari , Yaye Nyasaye , ema wabetie ka waparo kuom herani ma ok rem .
19048011	Mana kaka nyingi , Yaye Nyasaye , e kaka pakni bende chopo nyaka tung’ piny ; lweti makorachwich opong’ gi tim makare .
19048012	Got Sayun oil , kendo mier mag Juda nigi mor nikech iyalo ji maber .
19048013	Wuothi ei Sayun , luorri e iye koni gi koni , kwan osuche duto ,
19048014	par maber kuom ohinga mage , ng’i ute ruodhi mage aming’a , mondo ibi inyis tienge mabiro kuomgi .
19048015	Nikech Nyasaye en Nyasachwa nyaka chieng’ ma nyaka chieng’ obiro bedo jatichwa nyaka chop giko ndalowa e piny .
19049001	Winjuru wachni , un ji duto : chikuru itu , un duto mudak e pinyni ,
19049002	
19049003	un ji ajia kod joma idew , jomwandu gi jodhier machalre :
19049004	Dhoga biro wacho weche mag rieko , weche moa e chunya biro miyo ji winjo tiend weche .
19049005	Abiro chiko ita ne ngero moro ; abiro nyiso tiend midhiero mara ka andito nyatitina :
19049006	En ng’a monego aluor ka ndalo mag richo obiro , ka jo miriambo ma timbegi richo olwora -
19049007	Joma ogeno mwandugi kendo masungore kuom mwandugi mathoth ?
19049008	Onge ng’ama nyalo waro ngima nyawadgi kata manyalo chulo Nyasaye nengo moromo ware .
19049009	Nikech yor waro dhano tek sidang’ , ma onge nengo madichul marom -
19049010	ma dimi odag nyaka chieng’ kendo kik odhi e liel .
19049011	Nikech ong’ere ne ji duto ni joma riek tho , mana kaka joma ofuwo gi joma oming’ bende tho mi giwe mwandugi ne joma moko .
19049012	Lietegi ema biro siko kaka utegi nyaka chieng’ kendo ema gibiro dakie higni gi higni maok rum , kata obedo ni ne gimako lope mathoth koni gi koni .
19049013	To ong’ere ni dhano ok siki e piny , kata obed gi mwandu mathoth machal nade , to otho mana kaka le bende tho .
19049014	Mano e gima biro timore ne joma ogenore kendgi giwegi , kendo ne joma luwogi , moluwo wechegi .
19049015	Gichomo liete mokunynegi ka rombe kendo tho biro lokogi chiembe . Joma ngimagi oriere tir biro loyogi ka piny oru , to dendgi biro top e liel , ka gin mabor gi utegi madongo machalo ute ruodhi .
19049016	Anto Nyasaye biro reso chunya mi ogola e liel adier , obiro kawa mi odhi koda ire .
19049017	Kik chunyi thagre ka ng’ato mwandune medore , kata ka duong’ mar ode medore ;
19049018	nikech onge gima obiro kawo odhigo ka otho , duong’ ma en go ok bi dhi kode e liel ,
19049019	kata obedo ni ne okawore kaka ng’ama og wedhi kane pod ongima-nikech ji nyaka paki ka mwanduni medore -
19049020	to obiro dhi mi oriwre gi tieng’ machon mar kwerene , maok nyal neno ler mar wang’ chieng’ kendo .
19049021	Ng’at man-gi mwandu mathoth to onge winjo , chalo gi le matho .
19050001	Jal Manyalo Duto , Nyasaye ma en Jehova , wuoyo kendo luongo ji duto modak e piny mondo ochokrene kaachiel , chakre koma chieng’ wuokie nyaka kuma opodhoe .
19050002	Nyasaye rieny gie Sayun , dala ma berne long’o chuth .
19050003	Nyasachwa owuok biro kendo ok obi ling’ mach nie nyime mawang’o gik moko pep , kendo ahiti mager olwore .
19050004	Oluongo joma odak e polo malo kaachiel kod joma odak e piny , mondo oyal joge :
19050005	" Choknauru joga maler , mane otimo koda singruok e yor misango . "
19050006	Kendo polo hulo timne makare , nikech Nyasaye owuon e jang’ad bura . Sela
19050007	" Winjuru , Yaye joga , mondo awuo kodu , Yaye jo Israel , chiknauru itu mondo atim neno ma akwedougo : An Nyasaye ma Nyasachu .
19050008	Ok akweru nikech wach misengni mutimona , kata nikech chiwo miwang’o , mosiko ka nitie e nyima .
19050009	Ok agomb ruath moro amora moa e kundeu kata diek moa e abilniu ,
19050010	nikech le moro amora manie bungu en mara , kaachiel gi jamni makwayo e wi thuche gana achiel .
19050011	Ang’eyo nying winyo ka winyo manie wi gode , kendo gik mochwe duto manie pewe gin maga .
19050012	Ka da bed ni kech kaya to ok dak anyisu , nikech piny en mara , kaachiel gi gik moko duto manie iye .
19050013	Uparo ni achamo ring ruedhi kata amadho remb diek ?
19050014	Chiwuru misango mar goyo erokamano ne Nyasaye , chopuru singruok mau ne Jal Man Malo Mogik .
19050015	kendo luongauru sama un e chandruok ; to abiro golou e chandruogno , kendo ubiro miya duong’ .
19050016	Joma timbegi richo to Nyasaye wacho negi ni : " Ng’a momiyou thuolo mar olo chikena kata mondo ukaw singruok maga kaka mau ?
19050017	Ere kaka dutim kamano to uchayo puonjna kendo udiro wechena katoku !
19050018	Ka uneno jakuo to uriworu kode kendo uchodo mana kaka joma moko timo .
19050019	Utiyo gi dhou kuom timo richo kendo lewu oikore ne wuond .
19050020	Usiko uwuoyo marach kuom joweteu kendo ukuodho koda ka oweteu mahie ma uago e ich achiel .
19050021	Gigi duto usetimo ka an to aling’ ; useparo ni an bende achalo kodu . To koro akwerou kendo anyisou e wang’u ni useketho kuom timo gigo duto .
19050022	Paruru matut kuom wachni , un joma wigi wil gi Nyasaye , nono to abiro kidhou matindo tindo , ma onge nga’ma diresu :
19050023	Ng’at ma timona misango mar erokamano miya duong’ kendo obedo moikore mondo anyise kaka warruok mar Nyasaye chalo . "
19051001	Kecha , Yaye Nyasaye , kaluwore gi herani maok rem ; ruch kethona duto oko kuom ng’wononi maduong’ .
19051002	
19051003	
19051004	Lwok rochruokna duto oko kendo puodha kuom richona .
19051005	Nikech ang’eyo ketho maga kendo richona osiko ka neno e wang’a
19051006	In iwuon ema asekethoni kendo asetimo gima rach e nyim wang’i , mano omiyo in kare ka iwuoyo kuoma kendo iwacho adiera kiyala .
19051007	En adier chuth nine onyuola e richo asebedo ka an jaricho chakre chieng’ mane mama omake ichna .
19051008	Adier , idwaro ni dhano obed ja adiera gie chunye iye emomiyo ipuonja rieko gie chunya maiye mogik .
19051009	Rudha maler gi sabun eka abiro bedo maler ; lwoka mondo abed rachar moloyo pe .
19051010	We awinjie ilo kod mor ; mi choke misetoyo ochak obedie mamor .
19051011	Pand wang’i ne richoga kendo ruch rochruokna duto oko .
19051012	Chwe chuny maler e iya , Yaye Nyasaye , kendo los chuny motegno mosiko koluori iket e iya .
19051013	Kik iriemba buti kata igol Roho Maler mari kuoma .
19051014	Duogna mor ma warruokni kelo kendo mi abed gi chuny mohero timo dwaroni , mondo chuny makamano orita .
19051015	Kisetimo kamano eka abiro puonjo joketho yoreni kendo joricho biro lokore duogo iri .
19051016	Resa e ketho mar chwero remo , Yaye Nyasaye , tim kamano , Yaye Nyasaye ma wara , eka lewa biro wer kuom timni makare .
19051017	Yaye Ruoth yaw pien dhoga , eka dhoga biro hulo pakni .
19051018	Ok imor gi misango mitimoni , nikech da achiwonigo ; chiwo miwang’o pep ok miyi mor .
19051019	Misango mar Nyasaye en chuny motur , adundo motur kendo mamuol , ok itamri , Yaye Nyasaye .
19051020	Mi Sayun odhi maber kuom herani ; chak iger ohinga mag Jerusalem kendo .
19051021	Eka misengni makare biro betie kendo , mana chiwo miwang’o duto mondo omiyi mor , eka ibiro chiw ruedhi e kendoni mar misango .
19052001	ANG’O MOMIYO isungori kuom tim marach , Yaye ng’at maratego ? Ang’o momiyo isungori odiechieng’ duto , in ma in gir wichkuot e nyim Nyasaye ?
19052002	
19052003	
19052004	Lewi chano kelo kethruok ; ochalo gi wembe mabith , in michano yor wuondo ji ni .
19052005	Ihero rach moloyo ber , miriambo mitni moloyo wacho adiera . Sela
19052006	Ihero weche duto machwanyo ji , Yaye in lep mohero wuondni !
19052007	To Nyasaye biro tieli piny motieki chuth nyaka chieng’ ; obiro yudhi mi oyiechi oko e hembi ; obiro pudhi mi ogoli e piny joma ngima . Sela
19052008	Joma kare biro neno mano mi gibed maluor ; gibiro nyiere ka giwacho ni ,
19052009	" Koro neye uru ng’atno , mane ok okawo Nyasaye obedo kar pondo mare to nogeno mana kuom mwandune mathoth kendo notieko joma moko mondo eka omed bedo gi teko ! "
19052010	An to achalo yiend mzabibu madongo kodhukno maber e od Nyasaye ; ageno kuom hera maok rem mar Nyasaye nyaka chieng’ kendo nyaka chieng’ .
19052011	Abiro paki nyaka chieng’ kuom gima isetimo ; nyingi ema abiro ketoe geno mara , nikech nyingi ber . Abiro paki e nyim jogi maler .
19053001	Ng’at mofuwo wacho e chunye ni , " Nyasaye ongee . " Gin joma okethore , kendo yoregi obam ; onge kata ng’ato achiel matimo maber .
19053002	
19053003	Nyasaye ng’iyo piny gie polo ; orango yawuot ji mondo oneye ka be nitie moro kuomgi ma wachi donjone , ka be nitie moro kuomgi mamanyo Nyasaye .
19053004	Giduto gisebaro giweyo yo ; giduto gisekethore ; onge kata ng’ato achiel matimo maber , onge kata achiel .
19053005	Joma timo gik maricho donge dipuonjree-jogo ma ngamo joga kaka ji chamo kuon kendo maok luong Nyasaye mondo okonygi ?
19053006	To ero , koro kihondko maduong’ omakogi , kihondko omakogi kama onge gima onego giluor . Nyasaye osekeyo choke joma nomonji ; isemiyogi wichkuot , nikech Nyasaye nodagigi .
19053007	Yaye , mad warruok mar Israel obi koa Sayun ! Ka Nyasaye duogo ne joge mwandugi , to joka Jakobo mondo obed moil kendo Israel obed mamor !
19054001	Resa gi nyingi , Yaye Nyasaye ; ng’adna bura kare gi tekoni .
19054002	
19054003	
19054004	Winj lamona , Yaye Nyasaye ; chik iti ne weche mawuok e dhoga .
19054005	Mwache monja ; acheje dwa kawo ngimana-joma ok dew Nyasaye .
19054006	Adier , Nyasaye e jakonyna ; Ruoth owuon ema rita .
19054007	Mad chandruok lwor joma ketho nyinga mi ketgi diere ; tiekgi , nikech in jaadiera .
19054008	Abiro timoni misango gi chiwo ma achiwo kuom herona ; abiro pako nyingi , Yaye Jehova , nikech nyingi ber .
19054009	Nikech oseresa kuom gik mathaga duto , mi omiyo wengena ong’iyo wasi-ka tir bang’ loyogi .
19055001	Winj lamona , Yaye Nyasaye , kik itamri winjo ywakna ;
19055002	
19055003	Winja kendo iduoka . Pacha chanda kendo chunya onge gi kuwe
19055004	Ka awinjo duond wasika , kendo ka joma timbegi richo okwarona wengegi nikech gimiyo abedo gi thagruok kendo giyanya ka gin gi mirima .
19055005	Chunya winjo malit e iya kendo luoro mar tho osemaka .
19055006	Aluor kendo denda tetni ; kibaji ogoya matek .
19055007	Ne awacho ni , " yaye mad ne bed ni an gi buombe akuru ! dine afuyo aa ka mi ayudo yweyo -
19055008	Dine aringo adhi mabor mi adhi adak e piny ongoro ;
19055009	dine areto adhi nyaka kara mar pondo , kuma ni mabor gi apaka kod ahiti . "
19055010	Lal pach joma timbegi richo , Yaye Ruoth , mi lewgi moki e dandgi , nikech aneno ka maundu gi dhaw opong’o dala maduong’ .
19055011	Odiechieng’ gotieno gilwenyo kor ohinga mare ; himruok gi ayany ni e iye .
19055012	Teko mar kethruok chopo tijgi ei dala maduong’ , mecho gi wound osiko e yorege .
19055013	Ka dine ok obedo malichna ka dine ng’at ma ok dwara ema ogarna , to dine apondone .
19055014	To en mana in , dichwo kaka an in jawuodhakendo osiepna mangita gi del ,
19055015	mane wan-go gi lalruok matut chon kane wawuotho e dier oganda maduong’ e od Nyasaye .
19055016	Mad tho neg wasika apoya , mad liel mwonygi ngili kapod gingima , nikech richo olokogi kar dakne .
19055017	Anto aluongo Nyasaye , kendo Jehova resa .
19055018	Odhiambo gi okinyi kod odiechieng’ ayuagora ka chunya lit , kendo owinjo duonda .
19055019	Owara kapok gimoro ohinya kuom lweny ma ji goyago , kata obedo ni ji mang’eny kweda .
19055020	Nyasaye mobetekom loch nyaka chieng’ , biro winjogi kendo biro goyogi-Sela jogo motamore loko yoregi kendo maok mi Nyasaye luor .
19055021	Jawuodha monjo osiepene ; oseweyo rito singruokne mane otimo kodgi .
19055022	Weche mowacho to yom ka mo mabuo , to lweny to nie chunye ; wechege yomo del moloyo mor wirruok , to kara gin mana ligangla mosewuodh oko .
19055023	Ket pek manie chunyi ne Jehova to obiro riti ; ok obi weyo ng’at makare podhi .
19055024	To in , Yaye Nyasaye , ibiro dwoko joma timbegi richo piny nyaka ei bur mar top ; joma rich chwero remo omako gi joma wuondo ji ok bi bet mangima kata moromo nus ndalogi . An to ageno kuomi .
19056001	Kecha , Yaye Nyasaye , nikech ji lawa dwa mwonya ; odiechieng’ duto gidiya ti maok ayue .
19056002	
19056003	Joketh nyinga lawa odiechieng’ duto ; ji mang’eny monja ka sunga omakogi .
19056004	Ka luoro omaka to abiro geno kuomi .
19056005	Kuom Nyasaye ma apako wachne , kuom Nyasaye ema agenoe omiyo ok abi bedo maluor . Dhano adhana to nyalo timona ang’o ?
19056006	Odiechieng’ duto gimino koda wach ; kinde duto gichano kaka digihinya .
19056007	Gikuotho kendo gijimbo wach , ginono okang’ ka okang’ ma agoyo ka gidwa kawo ngimana .
19056008	Kik iyie gitony kata matin , dwok ogendini piny , Yaye Nyasaye , gi mirimbi ;
19056009	Ndik piny ywak ma aywakgo kwan pi wang’a machwer e ndikoni modoldonge iketogi e rekod mari ?
19056010	Eka wasika biro gomo dok ka aluongo kony moa kuomi . Mano ema abiro ng’eyogo ni Nyasaye en jakora .
19056011	Kuom Nyasaye ma apako wachne , kuom Jehova ma apako wachne -
19056012	kuom Nyasaye ema agenoe ; omiyo ok abi bedo maluor . Dhano adhana to nyalo timona ang’o .
19056013	Asetimo kodi muma , Yaye Nyasaye ; abiro chiwoni chiwo maga mag erokamano
19056014	Nikech iseresa e tho kendo isegeng’o tienda mi ok ochwanyore , mondo mi awuothi e nyim Nyasaye ma en e ler mar ngima .
19057001	Kecha , Yaye Nyasaye , yie ikecha nikech kuomi ema chunya yudoe kar pondo . Abiro pondo e bwo tipo mar bwombeni nyaka chop apaka mager rum .
19057002	
19057003	Aywagora ne Nyasaye Man Malo Mogik , Nyasaye machopona chenroge ema ayuakne .
19057004	Ooro wach gie polo kendo oresa , kokwero joma lawa gi tekregi duto ; sela Nyasaye oro herane gi adiera mare .
19057005	An e dier sibuoche ; anindo e dier le mager mangemo-joma lekegi chalo tonge gi aserni , ma lewgi chalo ligangla mabitho .
19057006	Nyingi mondo oting’ malo moyombo polo , Yaye Nyasaye ; mad duong’ mari pong’ piny duto .
19057007	Ne giyaro jogo mondo omak tiendena-kane chuny lit odola . Ne gikunyo bugo e yora-to kata kamano gin giwegi ema giselutore e iye . Sela
19057008	Chunya otegno , Yaye Nyasaye , chunya otegno ; abiro wer kendo abiro loso wer mamit .
19057009	Chiew , in chunya ! Chiew u ru un orutu gi nyatiti Abiro chiewo osirawende
19057010	Abiro paki e dier ogendni , Yaye Ruoth . Abiro weri e dier ji .
19057011	Nikech herani duong’ kendo chopo nyaka polo ; adiera mari ochop nyaka ewi lwasi .
19057012	Nyingi mondo oting’ malo moyombo polo , Yaye Nyasaye ; mad duong’ mari pong’ piny duto .
19058001	Un jotelo , be uwuoyo gi adiera ? Be ung’ado bura moriere tir e dier ji ?
19058002	
19058003	Ooyo , uchano mayo ji ratiro magi e chunyu , kendo lweteu chano tulu e piny .
19058004	Joma timbegi richo chako lal aa nyuolgi ; gin jendeke kendo gin jomriambo aa nyuolggi
19058005	Kwiri margi chalo gi kwich thuol , chalo gi kwich thuond rachier ma tege oyienyo ,
19058006	ma kata jabochne wuone to ok winji , kata bed ni jabochneno olony machal nadi .
19058007	Muk lekegi ei dhogi , Yaye Nyasaye , yiech kwiri mag sibuoche oko , Yaye Jehova !
19058008	Mi gilal nono ka pi mamol dhi ; ka giywayo atungegi to mi asernigi obed madik .
19058009	Mana kaka ndach kamnie ma leny nono , kendo mana kaka nyath i monyuol kosetho , mad kik gine wang’ chieng’ .
19058010	Kapok agulni magi ochako winjo liet mach , bed ni en mach mabebni kata maliel mos , to joma timbegi richo ibiro ywe oko .
19058011	Joma kare biro bedo mamor kichulo negi kuor , ka giniluok tiendegi e remb joma timbegi richo .
19058012	Eka ji nowach ni , " Kara en adier ni joma kare pod yudo pok ; kara nitie Nyasaye mang’ado bura ne piny . "
19059001	Resa e lwet wasika , Yaye Nyasaye ; Rit ngimana kuom joma ogar koda
19059002	
19059003	Gola e lwet joma timo gik maricho kendo resa kuom joma rich chwero remo omako .
19059004	Neye kaka gibutona ka girita e yo ! Joma kwiny chano kaka digihinya , to an onge gima rach kata richo masetimo , Yaye Jehova .
19059005	Onge gima asetimo marach , to kata kamano gin to giikore monja . Aa malo ikonya ; ne chandruokna .
19059006	Yaye Jehova Nyasaye Manyalo Duto , Nyasach Israel , aa malo ikum ogendini duto ; kik ikech andhoke ma timbegi richo . Sela
19059007	Giduogo ka piny chiegni imore , ka ging’ur ka guogi kendo giwuotho koni gi koni e dala ka ging’anjo .
19059008	Neye gik ma ging’udho koa e dhogi , ging’udho ligengni gi dhogi , kendo giwacho ni , " En ng’a manyalo winjowa ? "
19059009	To in nyiergi , Yaye Jehova , go siboyi ne ogandanigo duto .
19059010	Yaye tekrena , in ema ang’iyi , in e kar pondona , Yaye Nyasaye ,
19059011	Yaye Nyasacha ma jahera . Nyasaye biro telona kendo obiro miyo asungra ne joma ketho nyinga .
19059012	To kik uneggi , Yaye Ruoth ma okumbana nikech joga dipoka wigi owil . Mi giba abaya koni gi koni gi tekoni , kendo mi gidog piny .
19059013	Nikech richo ma gitimo gi dhogi , nikech weche mawuok e dhogi , wegi mondo sungagi ogajgi . Nikech gikuong’o ji kendo gi wuondo ji ,
19059014	tiekgi gi mirimbi mager tiekgi mi kargi lal nono eka biro ng’ere e tung’ piny koni gi koni ni Nyasaye nigi loch kuom joka Jakobo . Sela
19059015	Giduogo ka piny chiegni imore ka ging’ur ka guogi , kendo giwuotho koni gi koni e dala ka ging’anjo .
19059016	Gibayo koni gi koni ka gidwaro chiemo kendo ka ok giyieng’ to ging’ur .
19059017	Anto abiro wero tekreni abiro wero herani gokinyi ; nikech in e ohingana , in e kar pondona e kinde mag tha gruok .
19059018	Yaye Tekrena , abiro weroni wend pak ; in e ohingana , Yaye Nyasaye , Nyasacha majahera .
19060001	Yaye Nyasaye , isedagiwa mi imuomori kuomwa ; isebedo ka ikecho kodwa , to koro loswa !
19060002	
19060003	
19060004	Iseyiengo piny mi ibare diere ariyo , Los kuondege mosebarore , nikech oyiengni .
19060005	Isenyiso jogi kinde mag chandruok ; isemiywa kong’o mamiyo wakwang’ .
19060006	To isechungo bandech loch ne joma oluori mondo oumgi ka oywanegi atung’ . Sela
19060007	Re swa kendo ikonywa gi lweti makor achich mondo joma ihero ogol e chandruo .
19060008	Nyasaye osewuoyo gi e kare maler : " Abiro pogo ji shekem kendo abiro pimo ne ji Holo mar Sukoth .
19060009	Gilead en mara , kendo Manase bende mara ; Efraim en oguta mar lweny , to Juda to en osimbona mar loch .
19060010	Moab en besen mara mar luok to Edom ema ang’we okanda ; kendo e piny Filistia ema akoke ka aselocho . "
19060011	En ng’a mabiro kela e dala maduong’ mochiel ? Ng’a mabiro telona katera Edom ?
19060012	Donge en ema isedagiwa , Yaye Nyasaye , kendo tinde ok idhi gi jolwenjwa e lweny ?
19060013	Miwa kony mondo walo wasikwa , nikech kony mar dhano onge tich .
19060014	Ka wan-gi Nyasaye to wabiro yudo loch , kendo obiro nyono wasikwa piny .
19061001	Winj ywakna , Yaye Nyasaye ; chik iti ne lamona .
19061002	
19061003	Aluongi gie tung’ piny , aluongi ka chunya ool ; telna nyaka lwanda mohinga gi bor .
19061004	Nikech in ema isebedo kar pondona , isebedona ohinga motegno maponde ne jasigu .
19061005	Agombo dak e hembi nyaka chieng’ mondo apondie e raum mar bwombeni . Sela
19061006	Nikech isewinjo singruokna kodi , Yaye Nyasaye ; isemiya gweth mikano ne joma oluoro nyingi .
19061007	Med ndalo mar ngima ruoth , mede higni e tienge mang’eny .
19061008	Mi obed e kom loch e nyim Nyasaye nyaka chieng’ ; ket herani kod adierani mondo orite .
19061009	Eka anasik ka apako nyingi gi wer kendo abiro chopo singruokna kodi odiechieng’ kodiechieng’ .
19062001	CHUNYA yudo yweyo kuom Nyasaye kende ; warruokna aa kuome .
19062002	
19062003	En kende ema en lwandana kendo warruokna ; en e ohingana , onge gima biro buoga .
19062004	Ubiro siko kugoyo ng’atni nang’o ? Ang’o momiyo unywakone ugoye piny-Ng’at machalo chiel momukore mayiengnini ?
19062005	Giramo ni nyaka to gigole kama entie e duong’ne ; miriambo ema morogi . Dhogi gigwedhogo ji , to gie i chunygi to gikuong’o ji . Sela
19062006	Yud yueyo , Yaye chunya , kuom Nyasaye kende ; genona aa kuome .
19062007	En kende ema en lwandana kendo warruokna ; en e ohingana ; onge gima biro buoga .
19062008	Warruok mara gi luor ma ayudo aa kuom Nyasaye ; en e lwandana manyalo duto , en e kar pondona .
19062009	Un ji , genuru kuome kinde duto ; olneuru oko gik manie chunyu , nikech Nyasaye e kar pondo marwa . Sela
19062010	Joma nipiny gin mana muya nono ; joma ni malo gin mana miriambo ; ka opimgi e ratil , to gin nono ; gin duto gin mana muya nono .
19062011	Kik igen kuom gik moma ji kata isungri kuom gik mokwal ; kata bed ni mwandugi medore to kik iket chunyi kuomgi .
19062012	Nitie gimoro achiel ma Nyasaye osewacho , chutho nitie gik moko ariyo ma asewinjo gi ita : ni in , Yaye Nyasaye , in ratego , kendo ni in , Yaye Ruoth , ihero ji .
19062013	Kuom adier , ibiro chiwo pok ne ng’ato ka ng’ato kaluwore gi gima osetimo .
19063001	YAYE NYASAYE , in e Nyasacha , adwari gi tekra duto ; chunya riyo mar neni oloyo denda duto gombi , e piny motwo kendo maliet ,
19063002	
19063003	Aseneni ei kari maler kendo aseng’eyo tekoni gi duong’ni .
19063004	Nikech herani ber moloyo ngima , dhoga biro miyi duong’ .
19063005	Abiro paki kapod angima , kendo abiro ting’o bedena malo e nyingi .
19063006	Chunya biro romo mana ka ng’ama oromo gi chiemo mabeyo mogik ; abiro yawo dhoga ka apaki gi wer .
19063007	Ka an e kitandana to apari ; pacha osiko pari seche duto mag otieno .
19063008	Nikech in e konyruokna , awer ka an e bwo tipo mar bwombeni .
19063009	Chunya omoko kuomi ; lweti makorachwich orita .
19063010	Joma dwa kawo ngimana ibiro tieki ; gibiro dhi piny nyaka ei bur kama tut .
19063011	Ibiro chiwgi ne ligangla kendo gibiro doko chiemb ondiegi mag bungu .
19063012	To ruoth to biro bedo moil kuom Nyasaye ; ji duto ma singore e nying Nyasaye biro pake , to dho jomiriambo ibiro um mi ling’ .
19064001	WINJA , Yaye Nyasaye sama ating’o duonda ka anyisi chandruokna ; rit ngimana kuom jasigu ma bwoga .
19064002	
19064003	Panda ne chenro maricho mag joma richo , panda ne koko ma oganda ma timo marach goyo .
19064004	Gipiago lewgi ka ligangla kendo gilingo wechegi ka asere motimo sum .
19064005	Gidiro asere kama giponde mondo gichwogo ng’ama onge ketho ; gibaye gi asere apoya ka gionge luoro .
19064006	Gijiwore ng’ato gi ng’ato kuom chenrogi maricho , giloso wach kaka digipand obadhogi ka giwacho ni , " En ng’a mabiro nenogi ? "
19064007	Gichano timo ne ji marach ka giwacho ni , " Waseloso chenro malong’o chuth ! " Kuom adier , pach dhano gi chunye opando riekni maricho miwuoro .
19064008	To Nyasaye biro bayogi gi aserni ; apoya nono , ibiro puodgi piny .
19064009	Obiro loko lewgi mi gogi gin giwegi mi otiekgi chuth ; ji duto monenogi biro kino wigi gi wuoro .
19064010	Ji duto biro bedo maluor , gibiro hulo tije Nyasaye kendo gibiro paro mos kuom gima osetimo .
19064011	Joma kare mondo obed moil kuom Jehova kendo mondo gipond kuome ; ji duto moriere tir gie chunygi mondo opake !
19065001	PAK ORITI e Sayun , Yaye Nyasaye Wabiro choponi singruokwa duto .
19065002	
19065003	Yaye in miwinjo lamo , in ema ji duto biro biro iri .
19065004	Kane richowa obarowa ndas ne iweyonwa kethowa .
19065005	Joma iyiero gin joma ogwedhi , jogo ma ikelo machiegni mondo odag e agolni magi ! Gik mabeyo mowuok e odi oromowa chuth , mana gigo moa e hekalu mari maler .
19065006	Idwokowa gi timbe madongo makare , Yaye Nyasaye ma Jawarwa , Yaye geno mar piny koni gi koni kendo mar nembe man maboyo mogik ,
19065007	in mane iloso gode gi tekoni iwuon kane imanori gi teko ,
19065008	in mane imiyo nembe oling’ oweyo wuo , wuo mar apaka margi , kod koko mag ogendini .
19065009	Joma odak kuonde maboyo oluoro timbeni miwuoro , kuma okinyi yaworee kendo odhiambo rumoe imiyo ji wernie gimor .
19065010	Irito piny kendo iolone pi , imiyo obedo momew moromo chuth . Aoche Nyasaye opong’ gi pi mamiyo ji bedo gi cham , nimar kamano e kaka ne ichano chon .
19065011	Imiyo parage bedo mang’ich kendo igwedhe gi cham .
19065012	Igwedho higa gi cham mogundho , kendo gechegi mwandu opong’o thich .
19065013	Pewe motimo lum mag piny ongoro ng’ich oromo ; kendo gode opong’ gi mor .
19065014	Lek duto jamni kwae ka giwinjo maber kendo holni cham mochiek odhure ; gikok gimor kendo giwer .
19066001	Go koko gi mor ne Nyasaye , in piny duto !
19066002	Wer kipako duong’ mar nyinge ; mi pakne obed gi duong’ !
19066003	Wachne Nyasaye ni , " Mano kaka timbe mitimo dongo ! Tekoni duong’ manade momiyo wasiki duto leny nono koneni .
19066004	Piny duto kuloreni ; giweroni wende pak ; giwero wende pak ka gipako nyingi . " Sela
19066005	Biuru uneye gik ma Nyasaye osetimo ; bi uneye kaka gik motimo ne dhano dongo !
19066006	Ne oloko nam lo motwo , mi ne gikalo pige ka giwuotho gi tiendegi-biuru mondo wabed moil kuome .
19066007	Olocho nyaka chieng’ gi teko ne , wengene ema rito ogendini-omiyo kik jong’ang’o hedhre mar kedo kode . Sela
19066008	Pakuru Nyasachwa , Yaye ogendini , neuru ni pak mipakego ji duto owinjo ;
19066009	oserito ngimawa kendo osegeng’o tiendewa ni kik kier .
19066010	Nikech in , Yaye Nyasaye , ne itemowa ; ne ipuodhowa ka dhahabu .
19066011	Ne iterowa e jela kendo ne iketo misigo mapek e dier ng’ewa .
19066012	Ne imiyo ji onyono wiyewa ; kendo ne wakadho mach gi pi , kata kamano ne ikelowa nyaka kama omew .
19066013	Abiro biro e hekalu mari gi chiwo miwang’o kendo abiro chopo kuong’ruok masetimo kodi -
19066014	Kuong’ruok mane asingoni e chunya kendo awacho gi dhoga . Kane an e thagruok .
19066015	Abiro timoni misango gi jamni machwe kendo abiro miyi chiwo mar imbe ; bende abiro chiwoni ruedhi gi diek . Sela
19066016	Biuru uchik itu , un duto muluoro Nyasaye ; we anyisue gik mosetimona .
19066017	Ne aywakne gi dhoga ; pakne ne nie lewa .
19066018	Ka dine bed ni amor gi richo manie chunya , to Ruoth dine ok ochikona ite ,
19066019	to kuom adier , Nyasaye osechikona ite kendo osewinjo duonda ka alame .
19066020	Pak obed ne Nyasaye , maok osedagi lamona kata golo herane kuoma .
19067001	Mad Nyasaye timnwa ng’wono kendo owinjwa ; mad omi wang’e rienynwa maber , Sela
19067002	
19067003	mondo yoregi ong’ere e piny , kendo ogendini duto oyud warruokne .
19067004	Mad ji paki , Yaye Nyasaye ; mad ji duto opaki .
19067005	Mad ogendini obed mamor kendo ower gi ilo , nikech irito ji gi ratiro kendo itayo ogendini mag piny . Sela
19067006	Mad ji paki , Yaye Nyasaye ; mad ji duto opaki .
19067007	Eka piny biro chiego cham kaka owinjore kendo Nyasaye , ma Nyasachwa , biro gwedhowa .
19067008	Nyasaye biro gwedhowa , kendo piny duto koni gi koni biro luore .
19068001	Mad Nyasaye aa malo , mad wasike ke ; mad joma kedo kode ring konene .
19068002	
19068003	Mad iriembgi gi dhi mabor , mana kaka yamo riembo iro tero mabor ; mad joma timbegi richo lal nono e nyim Nyasaye mana kaka odok leny kowinjo mach .
19068004	To jomakare to mad bed mamor kendo moil e nyim Nyasaye ; mad gibed mamor kendo gibed mamor chuth .
19068005	Weruru ne Nyasaye , weruru wende pak ne nyinge , miyeuru duong’ , En moriembo gechene e boche polonyinge en Jehova-beduru moil e nyime .
19068006	Nyasaye modak kare kama ler . En wuoro ne joma onge gi wuonegi kendo en jachwak mond liete .
19068007	Nyasaye keto joma odong’ kendgi hach e udi kendo otelone joma otue kower ; to joma ohero ng’anyo to dak e piny ma chieng’ otwoyo kururu .
19068008	Kane iwuok idhi kitelo ne jogi , Yaye Nyasaye , kane iwuotho e piny mokethore maonge tich , Sela
19068009	piny noyiengni kendo polo noolo koth e piny , e nyim Nyasaye , Jal man Sinai , e nyim Nyasaye ma Nyasach Israel .
19068010	Ne ichiwo koth mogundho , Yaye Nyasaye ; ne iduogo chuny girkeni mari mane ojony .
19068011	Jogi nokawo pinyno modakie kendo nichiwo ne joma odhier gik ma gilando , kigolo kuom mwanduni mogundho , Yaye Nyasaye .
19068012	Ruoth nolando wach kendo oganda mane okawo wachno mi oke ye ne duong’ mokalo :
19068013	" Ruodhi gi jolweny dar gi ng’wech ; ji pogo gik moyaki e kambi .
19068014	Kata mana sama inindo but mach kama liet , to buombe mag akuchega oum gi dhahabu , kendo yierege oum gi fedha maleny . "
19068015	Kane Jal Manyalo Duto okeyo ruodhi manie piny , to ne ochal mana gi pee molwar koa e kama oting’ore gi malo mar Zalmon .
19068016	Gode mag Bashan gin gode madongo miwuoro ; go d ego mag Bashan ojuothore adier .
19068017	Ang’o momiyo ung’icho gi nyiego , Yaye gode mojuothore , ang’o momiyo nyiego omakou gi got kama Nyasaye oyiero mondo ogurie lochne , kama Jehova owuon biro dakie nyaka chieng’ ?
19068018	Geche mag lweny mag Nyasaye gin tara gi tara ; ging’eny mokalo akwana ; Ruoth osebiro koa Sinai mondo odonji kare maler .
19068019	Kane iidho idhi malo to ne itelone joma imako motue ; kendo ne ikawo mich mane ji omiyi , koda ka mich mane jong’anyo omiyi-mondo in Jehova Nyasaye , idag kanyo .
19068020	Pak odog ne Ruoth , ma en Nyasaye ma Jawarwa , Nyasaye mating’onwa pekwa ndalo duto . Sela
19068021	Nyasachwa en Nyasaye mawaro ji ; tony e tho aa kuom Jehova ma Wuon Loch .
19068022	Kuom adier , Nyasaye biro toyo wiye wasike , obiro mayo joma dhi nyime gi timo richo osimbo motimo yier ma girwako .
19068023	Ruoth wacho ni , " Abiro gologi oko Bashan ; abiro gologi oko kama tut mar nam ,
19068024	mondo unyum tiendeu e remb joma kedo kodu , seche ma guogiu olodho lewgi ka gichamo makorgi . "
19068025	Wuodhi koro nenore maler , Yaye Nyasaye , wuodh Nyasacha kendo Ruodha nenore maler kodonjo kare maler .
19068026	Joma wer gi dhogi otelo eka joma wer kagoyo thumbe luwogi , nyiri magoyo oyieke be nikodgi machiegni .
19068027	Pakuru Nyasaye e dier chokruok maduong’ ; pakuru Jehova e dier chokruok mar jo Isarael .
19068028	Dhoot matin mar joka Benjamin otelonegi , oganda maduong’ mar ruoddhi moa e dhood Juda be ni kodgi eka nitie bende ruodhi moa e dhout Zebulun gi Naftali .
19068029	Chok tekoni kaachiel , Yaye Nyasaye ; nyiswa tekoni , Yaye Nyasaye ; kaka isebedo kitimo nyaka aa chon .
19068030	Nikech hekalu mari man Jerusalem ruodhi biro keloni mich .
19068031	Kwer ondiek manie dier togo , kwer kweth mag ruedhi manie dier nyiroye mag ogendini . Mi okel miti mang’eny mag dhahabu ka wiye okuot . Ke ogendini mohero lweny .
19068032	Joote biro biro koa Misiri ; Kus bende biro bolore ne Nyasaye .
19068033	Weruru ne Nyasaye , Yaye pinjeruodhi mag piny , weruru wende pak ne Ruoth , Sela
19068034	Werneuru Jal mariembo gechege e kor polo malo manyaka nene , Jal ma mor gi duol maduong’ .
19068035	Landuru teko mar Nyasaye ma nigi duong’ kuom Israel kendo ma nigi teko e kor polo .
19068036	Ilich miwuoro ka in kari maler , Yaye Nyasaye , Nyasach Israel chiwo teko gi nyalo ne joge . Pak mondo obed ne Nyasaye !
19069001	Resa , Yaye Nyasaye , nikech pi oseima nyaka e ng’uta .
19069002	
19069003	Asechako nimo e chuodho matut , kama onge lowo motegno ma ng’ato nyalo chung’ie . Asechopo e chuny pi kama tut , kendo apaka olwora oketa diere .
19069004	Koro aseywak mondo okonya mi aol ; dwonda rewni . Wengena oore , ka amanyo Nyasacha .
19069005	Joma ochaya maonge gima omiyo ng’eny moloyo yie wiya ; joma olokore wasika kayiem thoth adier , jogogo madwaro mondo otieka . Ichuna mondo adwok gima ne ok akwalo .
19069006	Ing’eyo fupa , Yaye Nyasaye ; kethona ok opondoni .
19069007	Mad joma ogeno kuomi kik ne wichkuot nikech an , Yaye Ruoth , Jehova Manyalo Gik Moko Duto ; mad joma manyi kik ne wichkuot nikech an , Yaye Nyasach Israel .
19069008	Nimar ji ya n ya to aling’ aling’a nikech in , kendo wichkuot obako lela wang’a .
19069009	Achalo wendo ne owetena an kaka jamwa ne yawuot minwa ;
19069010	nikech hera matut ma aherogo odi tieka , kendo ayenje mag joma yanyi lwar kuoma .
19069011	Ka aywak kendo atweyo chiemo to pod nyaka ayud ayany ;
19069012	ka arwako law ywak , to ji oloka ngero .
19069013	Joma obet e rangach jara , kendo alokora wer ma jokong’o wero .
19069014	To alami , Yaye Jehova , e sama iikori mar konya ; kuom herani maduong’ , Yaye Nyasaye , dwoka gi resruok mari mar adier .
19069015	Gola oko e chuodho , kik iyie anim ; resa e lwet joma ochaya , gola e chuny pi kama tut .
19069016	Kik iwe ohula ywera mi tera kata kut mwonya duto kata bur matut um dhoge ka an e iye .
19069017	Dwoka , Yaye Jehova , dwoka , nikech he rani ber ; lokri ira kuom kechni maduong’ .
19069018	Kik ipand wang’i ne jatichni ; dwoka piyo , nikech anie chandruok .
19069019	Bi machiegni mondo ikonya , resa nikech joma kedo koda .
19069020	Ing’eyo kaka ijara , kaka ikuodo wiya kendo kaka aneno wichkuot ; wasika duto ochoma tir .
19069021	Ajara osechodo chunya kendo oweya ka aonge teko ; ne agombo yudo kech , to ne ok ayudo , kendo ne amanyo joma hoya , to ne ok ayudo kata achiel .
19069022	Ne giketo kedhno e chiemba kendo ne gimiya kong andwayo mondo otiekna riyo .
19069023	Mad mesa mochan e nyimgi lokre obadho ; kendo mad olokrenegi gir chulo kuor kod otegu .
19069024	Mad wengegi lokre mudho mondo kik ginen kendo oguchgi odolre nyaka chieng’ .
19069025	Ol mirimbi kuomgi ; we mirimbi mager omakgi .
19069026	Mad miechgi olokre gundni ; kendo kik iyiene ng’ato ang’ata dag e hembgi
19069027	Nimar gisando joma ihinyo kendo giwuoyo kuom lit mag joma ihinyo .
19069028	Ket ketho e wigi kuom ketho ka ketho ma gitimo ; kendo kik iyie giyud warruok mari .
19069029	Mad ruch kargi oko e bug joma ngima kendo kik kwan-gi kaachiel gi joma kare .
19069030	An-gi rem kendo awinjo marach e chuyna ; mad warruokni rita , Yaye Nyasaye .
19069031	Abiro pako nying Nyasaye gi wer kendo abiro miyo nyinge duong’ gi erokamano .
19069032	Mano biro miyo Jehova mor moloyo ruadh pur , moloyo ruath mabuoch man-gi tungene kod ombong’-ge
19069033	Joma odhier biro neno mi gibed mamor , un ma udwaro Nyasaye mad chunyu bed mangima !
19069034	Jehova winjo joma ochando kendo ok olok ng’eye ne joge motue .
19069035	Piny gi polo mondo opake , kaachiel kod nembe kod gik moko duto mawuothoe igi ,
19069036	nikech Nyasaye biro reso Sayun kendo obiro gero taonde mag Juda kendo . Eka ji nodag kanyo kendo gini kawe kaka margi ;
19069037	enobed girkeni mar koth jotichne , kendo joma ohero nyinge nodag kanyo .
19070001	Ret piyo mondo iresa , Yaye Nyasaye ; bi piyo mondo ikonya , Yaye Jehova .
19070002	
19070003	Mad joma dwaro ngimana yud wichkuot kendo pachgi lal ; mad ji duto ma gombona hinyruok gom dog kuma giaye ka giyudo achaya .
19070004	Mad joma wachona ni , " Haa ! Haa ! " dog kuma giaye ka wichkuot omakogi .
19070005	To mad ji duto ma manyi il kendo bed mamor kuomi ; mad joma ohero wa rruok mari wach kinde duto ni , " Nyasaye mondo oyud duong’ ! "
19070006	Anto adhier kendo achando ; bi ira piyo , Yaye Nyasaye . In e konyruokna kendo jaresna ; kik ideki , Yaye Jehova .
19071001	E iyi ema aponde , Yaye Jehova ; kik iwe ane wichkuot .
19071002	Ko n ya kendo gola e chandruok , nikech timni makare ; chikna iti mondo iwara .
19071003	Bedna lwanda mar pondo , ma anyalo ringo adhiye seche duto ; gol chik mondo iwara , nimar in e lwandana kendo ohingana .
19071004	Resa e lwet joma timbegi richo , Yaye Nyasacha , yudha kuom richo gi joma kwiny momaka matek .
19071005	Nimar in ema isebedo genona , Yaye Ruoth Nyasaye , in ema isebedo kimiya chir nyaka ae tinna .
19071006	Asebedo ka ayiengora kuomi nyaka ne nyuola ; in ema ne igola ei minwa . Abiro siko ka apaki nyaka chieng’ .
19071007	Alokora gima buogo ji mang’eny to kata kamano in e kar pondo mara motegno .
19071008	Dhoga opong’ gi pakni , kendo asiko ahulo duong’ni maler odiechieng’ duto .
19071009	Kik ijog koda ka koro ati ; kikijwang’a ka tekra orumo .
19071010	Nimar wasika wuoyo marach kuoma ; jogo marita mondo onega loso wach kaachiel .
19071011	Giwacho ni , " Nyasaye osewe ye , " omiyo laweuru umake , nimar onge ng’ama biro konye . "
19071012	Kik ibed mabor koda , Yaye Nyasaye ; bi piyo mondo ikonya , Yaye Nyasacha .
19071013	Mad joma donjona lal nono ka wigi okuot ; mad joma dwa hinya olwor gi achaya kod wichkuot koni gi koni .
19071014	An-to abiro siko ka an gi geno ; abiro paki kendo abiro medo paki .
19071015	Dhoga biro hulo timni makare , kod warruokni odiechieng’ duto , kata obedo ni ging’eny mohinga ng’eyo .
19071016	Abiro biro mondo anyis ji timbeni madongo , Yaye Ruoth Nyasaye Manyalo Gik Moko Duto ; abiro nyiso ji timni makare , timni makare in kendi .
19071017	Isepuonja nyaka aa e nyathi , Yaye Nyasaye , kendo nyaka kawuono pod ahulo timbegi miwuoro .
19071018	Kata ka ochopo kinde ma ati kendo wiya oti lwar , to kik iwe ya , Yaye Nyasaye .
19071019	Timni makare ochopo nyaka ei kor polo , Yaye Nyasaye , in misetimo gik madongo . En ng’a ma dipim kodi , Yaye Nyasaye ?
19071020	Kata obedo ni isemiyo aneno chandruok mathoth kendo malit , to pod ibiro miyo abed mangima kendo .
19071021	Ibiro miyo duong’ ma an-go medore kendo ibiro chako ihoya kendo .
19071022	Abiro paki gi nyatiti nikech adiera mari , Yaye Nyasaye ; abiro weroni wend pak gi orutu , Yaye Jaler mar Israel .
19071023	Dhoga biro kok gi mor ka aweroni wend pak-An ng’at misewaro .
19071024	Lewa biro nyiso ji kuom timbegi makare odiechieng’ duto , nimar joma ne dwaro hinya oseneno wichkuot kendo oseng’eng’ .
19072001	Sidh ne ruoth adiera mari , Yaye Nyasaye , sidh ne wuod loch timni makare .
19072002	Obiro ng’ado ne jou bura makare . Obiro kelo adiera ne jou masandore .
19072003	Gode biro kelo mwandu ne ji , kendo thuche biro kelo olemb tim makare .
19072004	Obiro chwako joma odhier manie dier ji kendo obiro reso nyithind joma ochando , to jadi ji to obiro tieko pe p .
19072005	Obiro siko ka wang’ chieng’ , obiro siko ka dwe e tienge duto .
19072006	Obiro chalo gi koth machue e lum mong’adi maber kendo gi kodh ajiki mamiyo piny ng’ich .
19072007	E ndalone joma kare biro dhi maber , kendo kuwe biro bedo mogundho nyaka chop dwe lal nono .
19072008	Obiro bedo gi loch chakre nam nyaka nam kendo kochakore Aora maduong’ nyaka kuma piny ogikie .
19072009	Ogendini modak e piny ongoro biro kulorene kendo wasike biro nang’o lowo gi dhogi .
19072010	Ruodhi mag Tarshish kod mag dho nembe man mab oyo biro miye gik moko kendo ruodhi mag Sheba gi mag Seba biro kelone mich .
19072011	Ruodhi duto biro kulorene kendo ogendini duto biro tiyone .
19072012	Nimar obiro konyo joma ochando maywagore , jogo modhier ma onge gi jakony .
19072013	Obiro kecho joma ok nyal gi joma ochando kendo obiro reso ngima joma ochando .
19072014	Obiro gologi e dich modigigo kendo e timbe mahundu , nimar okwano rembgi ka gima nengone tek .
19072015	Mad odag aming’a ! Mad kelne dhahabu moa Sheba . Mad ji duto sik ka lamone kendo ka gwedhe odiechieng’ duto .
19072016	Mad cham bed mang’eny kuonde duto e piny , kendo gikwak koda ka kuonde moting’ore gi malo mag thuche . Mad olembene ol mathoth ka Lebanon , kendo mad onyagi ka lum manie pap .
19072017	Mad nyinge sik nyaka chieng’ kendo mad odhi nyime ka wang’ chieng’ . Ogendini duto ibiro gwedhi gi nyinge , kendo gibiro luonge ni ng’ama ogwedhi .
19072018	Jehova Nyasaye , ma Nyasach Israel , mondo opaki . En kende ema otimo gik miwuoro .
19072019	Nyinge man-gi duong’ mondo opaki nyaka chieng’ kendo mad piny duto pong’ gi duong’ne . Amin kendo Amin .
19072020	Ma e giko mag lamo mag Daudi Wuod Jesse .
19073001	Nyasaye timo maber adier ne jo Israel , otimo maber ne jogo maler gie i chunygi .
19073002	An to tiendena nodwa kier . Ne achiegni aa kama ne anyono .
19073003	Nimar ne agombo timbe joma ochayo ji kane aneno kaka joma timbegi richo dhi maber .
19073004	Gionge pek moro amora kendo dendgi ber kendo otegno .
19073005	Chandruok ma mako ji gin ok yudgi kendo ok githagre kaka ji mamoko thagore .
19073006	Emomiyo sunga chalonegi thiwni mar ng’ut , kendo girwako maundu ka law .
19073007	Wengegi onyiedhore gi bor kendo miriambo maricho mopong’o pachgi onge gikogi .
19073008	Ji jaro ji kendo giwuoyo ka gihimo ji nikech gichayo ji , gisiko gibuogo ji ni ji biro wuoro .
19073009	Giwacho weche polo gi dhogi to lewgi to gimakogo mwandu mag piny .
19073010	Emomiyo jog egi doknegi kendo pa kogi kendo ok giyud rach moro amora kuomgi .
19073011	Giwacho ni , " Ere kaka Nyasaye nyalo ng’eyo ? Nyasaye Mamalo Mogik to ong’eyo ang’o ? "
19073012	Kama e kaka joma timbegi richo chalo : ok gidew gimoro amora kendo mwandugi osiko medore ameda .
19073013	Kare asetemo ritora mondo chunya osik kaler kayiem , kendo asetemo geng’o lwetena ni kik omul richo kayiem .
19073014	Nimar asiko achandora seche te , kendo ayudo kum okinyi kokinyi .
19073015	Ka dine bed ni awacho ni , " Abiro wacho kama , " to dine andhogo nyithindi .
19073016	To kane atemo winjo tiend gigi duto , to ne opek mohinga ;
19073017	nyaka ne adonjo kama ler mar Nyasaye ; eka nawinjo kaka gikog i nobedi .
19073018	Chutho iket ogi kama pothpoth , kendo ibologi piny mi githo .
19073019	Mano kaka itiekogi apoya nono , mi masiche malich lal kodgi nono !
19073020	Gilal nono ka lek ma ng’ato oleko gokinyi , omiyo sama ichiew , Yaye Ruoth , to ok ibi dewogi mana ka kido maonge .
19073021	Kane iya owang’ , kendo chunya winjo lit ,
19073022	to pacha nolal kendo ne ab e d o mofuwo , ne achalo le maonge rieko e nyimi .
19073023	Kata kamano an kodi ndalo duto , kendo imaka gi bada korachwich .
19073024	Itaya gi rieko ming’adona kendo bang’e ibiro tera kar duong’ .
19073025	En ng’a ma an-go e polo mak mana in ? Piny bende onge gi gimoro amora madwaro moloyi .
19073026	R i n gra gi chunya nyalo doko manyap , to Nyasaye ema miyo chunya teko , kendo en e girkeni mara nyaka chieng’ .
19073027	Joma ni mabor kodi biro lal nono kendo ibiro tieko ji duto maok jo adiera ne in .
19073028	An to berna ka an but Nyasaye . Aseketo Ruoth Nyasaye kar pondona , kendo abiro lando gima moko duto mitimo .
19074001	Ang’o momiyo isedagiwa nyaka chieng’ , Yaye Nyasaye ? Ang’o momiyo mirimbi dhuolore ka iro ko c h o m o rombe mag lek mari iwuon ?
19074002	Par jogi mane ing’iewo chon gi lala , oganda ma gin girkeni mari , kendo mane iwaro-Got Sayun , kama in iwuon idakie .
19074003	Chak goyo okangegi ichom kuonde mosebedo ko kethore nyaka nenegi , lokri ichom kethruok maduong’ ma jasigu osekelo e kari maler .
19074004	Wasiki noruto kamane ijaromega kodwa ; kendo ne gichungo bendechegi mochung’ kar timbegi maricho .
19074005	Ne gitimore marach mana ka ji mang’awo leyegi malo ka gidwaro tong’o yiende madongo dongo modongo modhigore .
19074006	Ne gituro chumbe modol odol gi tindogi kod nyundogi .
19074007	Ne giwang’o kari maler molokore buru , kendo ne gidwanyo kama nyingi dakie .
19074008	Ne giwacho e chunygi ni , " Wabiro tiekogi chuth ! " Ne giwang’o kuonde duto e piny mane ilame Nyasaye .
19074009	Tinde ok miwa honni kaka ranyisi , kendo onge jonabi modong’ kata achiel , to onge kata ng’ato achiel kuomwa mong’eyo , ni mano biro bedo kamano nyaka karang’o .
19074010	N yaka karang’o ma jasigu biro jarie , Yaye Nyasaye ? Ibiro yiene jasigu mondo oyany nyingi nyaka chieng’ koso ?
19074011	Ang’o momiyo itamo lweti tiyo tichne , mana lweti mako rachwich ? Gole oko kama isoye ei lepi mondo itiekgi !
19074012	To in e Ruodha nyaka chakre chon , Yaye Nyasaye , kendo isebedo kikelo resruok e piny .
19074013	In emane ipogo nam diere ariyo gi tekoni , kendo ne itoyo wiye ondiek marach ei pi .
19074014	In emane itoyo wiye Leviathan , mi ichiwe kaka chiemo ne le modak e thim .
19074015	In emane iyawo sokni gi aoche , kendo ne imiyo aoche madongo ma ok duon otwo
19074016	Odiechieng’ en mari , kendo otieno bende mari , bende ne iguro wang’ chieng’ gi dwe keregi .
19074017	In emane iketo tong’ duto mag piny kende ne iguro chwiri gi opon .
19074018	Parie kaka jasigu osejari , Yaye Jehova . Parie kaka joma onge rieko osechayo nyingi .
19074019	Kik iyie ichiw ngima mar akuchi ne le mager mag bungu ; kik wiyi wil gi ngima jogi mathagore nyaka chieng’ .
19074020	Par singruok mari nikech timbe maundu opong’o kuonde luto motimo mudho e piny .
19074021	Kik iyie mondo joma idiyo ringa ka wigi okuot , to mad joma odhier gi joma ochando opak nyingi .
19074022	Aa malo mondo isir tichni , Yaye Nyasaye ; parie kaka joma ofuwo jari odiechieng’ duto .
19074023	Kik wiyi wil gi sibuoch wasiki , chom tir sigich wasiki mosiko medore ameda .
19075001	Wagoyoni erokamano , Yaye Nyasaye , wagoyoni erokamano nimar Nyingi ni machiegni , kendo ji lando timbeni miwuoro .
19075002	
19075003	Iwacho ni , " An ema ayiero ndalo mowinjore , kendo an ema ang’ado bura kare .
19075004	Ka piny kaachiel gi ji duto modakie yiengni , to an ema amako sirnige motegno . Sela
19075005	Joma ochecho akwero ni , " Weuru sungoru ; to joma timbegi richo to okwero ni , " Weuru ting’o tungeu malo . "
19075006	Weuru bwogo polo gi tungeu , kendo kikuwuo ka ududo ng’uteu . ’ "
19075007	Nimar duong’ ok nyal medore ne ng’ato koa wuok chieng’ kata podho chieng’ kata e thim .
19075008	To Nyasaye ma jang’ad bura ema dwoko ng’ato piny , kendo ting’o ng’at machielo malo .
19075009	E lwet Jehova nitiere okombe moro mopong’ gi divai mochiek moriw gi gik makech-kech ka oole oko , to joma timbegi richo duto manie piny madhe duto pep nyaka ng’iende .
19075010	An to abiro siko ka alando wachni nyaka chieng’ kendo abiro wero wende pak ne Nyasach Jakobo .
19075011	Abiro ng’ado oko tunge joma timbegi richo duto , to tunge joma kare to ibiro ting’ malo .
19076001	Nyasaye en rahuma e piny Juda , kendo nyinge duong’ e piny Israel .
19076002	
19076003	Hembe nitie Salem kar dakni ni Sayun .
19076004	Kanyo ema nature aserni makakni , kaachiel gi okumbni gi ligengni , ma gin gig lweny
19076005	Duong’ mari ler okwako kendo iyombo gode momew gi kit le mayoreyore .
19076006	Yawuowi madongo mojing’ osema gik mane giyako koro ginindo nindogi mogik ; kendo onge jokedogo kata achiel , manyalo ting’o kata mana bade .
19076007	Nikech kwer misekwerogigo , Yaye Nyasach Jakobo omiyo faras gi gari moywayo ochung’ kar tiendegi .
19076008	In kendi ema onego oluori . Koso en ng’a manyalo chung’ e nyimi ka mirima omaki ?
19076009	Ne ing’ado bura gie polo , mi piny ne luoro omako moling’ thi -
19076010	Kane ia malo mondo ing’ad bura , Yaye Nyasaye , mondo ikony ji duto ma winjo marach e piny . Sela
19076011	Kuom adier , mirima ma in-go gi ji , keloni pak , kendo miyo joma otony ne mirimbi ritore .
19076012	Singri ne Jehova Nyasachi , kendo ne ni ichopogi ; bende ne ni pinje duto man machiegni kelo mich ne Jal monego ji luor .
19076013	Ochodo chuny jotelo , kendo ruodhi duto mag piny oluore .
19077001	Ne aywakne Nyasaye mondo okonya , kendo ne aywakne Nyasaye mondo owinja .
19077002	
19077003	Kane an e chandruok , ne amanyo Ruoth ; otieno duto ne arieyo bedena malo maok aol , kendo chunya nodagi hoch .
19077004	Ne apari mine ahum , Yaye Nyasaye , ne aol kendo chunya nonyosore .
19077005	Ne imako wengena mi ok oimore , kendo ne an gi pek maok anyal wuoyo .
19077006	Ne aparo kuom ndalo machon , higni machon gi lala ;
19077007	ne aparo wendega mag otieno . Ne aloso gi pacha awuon , kendo chunya nopenjo kama :
19077008	" Be Ruoth nyalo dagi ng’ato chuth ? Be en adier ni ok obi ochak ong’uon kendo ?
19077009	Be herane maok rem dirum chuth adier ? Singruokne be nyalo bare mak ochopo nyaka chieng’ ?
19077010	Mitki Nyasaye wiye osewil gi kecho ji ? " Sela
19077011	Eka naparo ni , " Ma e kama abiro kwayoe kony : higni ma lwet Jal Mamalo Mogik mako rachwich osetieko . "
19077012	Abiro siko kaparo timbe Jehova ; ee , abiro paro kuom honni magi machon gilala .
19077013	Abiro paro mos kuom tijegi duto , kendo abiro paro matut kuom timbegi madongo duto .
19077014	Yoreni ler , Yaye Nyasaye . En nyasaye mane maduong’ kaka Nyasachwa ?
19077015	In e Nyasaye matimo honni , kendo inyiso tekoni e dier ji mopogore opogore .
19077016	Ne iwaro jogi gi badi maratego , jogi ma nyikwa Jakobo gi Josef . Sela
19077017	Pige noneni , Yaye Nyasaye , pige noneni mi luoro omakogi , kendo kude matut notetni .
19077018	Boche polo ne oolo pi piny , kendo polo nomor e kor polo , ka asernigi mil koni gi koni .
19077019	Mor polo mari nowinji ei yamo mager , mil polo mari nomenyo piny duto , kendo piny notetni kendo oyiengni .
19077020	Yori nong’ado dier nam , yo miluwo nokadho e dier pige maringo matek , kata obedo ni kuonde mane tiendeni onyono ne ok nyal ne gi wang’ .
19077021	Ne itelo ne jogi ka jakwath ka gin e lwet Musa gi Harun .
19078001	Chiknauru itu , Yaye un joga , winjuru weche mawuok e dhoga .
19078002	Abiro yawo dhoga ka agoyo ngeche , ee , abiro wacho weche mopondo mawuoyo kuom gik mane otimore chon gilala -
19078003	Gik ma wasewinjo kendo ma wang’eyo , mane wuonewa onyisowa .
19078004	Ok wabi pandogi ne nyithindgi ; to wabiro hulogi ne tieng’ mabiro timbe mipako mag Jehova gi tekone kod gik miwuoro mosetimo .
19078005	Ne ogolo chike ne joka Jakobo kendo noguro chik e piny Israel , chike mane omiyo kwe r ewa mondo opuonj nyithindgi ,
19078006	mondo tieng’ mabiro ong’egi , koda ka nyithindo mapok onyuol , kendo gin bende ginyis nyithindgi .
19078007	Eka mondo mi giket genogi kuom Nyasaye kendo kik wigi wil gi gik mosetimo to ni mondo girit chikene .
19078008	Bende mondo kik ne gichal gi kweregi-mane gin tieng’ ma tokgi tek kendo ma jong’anyo , ma chunjegi ne ok ochiwore ne Nyasaye kendo ne ok luwe gi adiera .
19078009	Jo Efraim nogomo odok chieng’ kedo , kata obedo ni negimanore gi atunge .
19078010	Ne ok girito singruok mar Nyasaye kendo ne gidagi dak ka giluwo chik Nyasaye .
19078011	Wigi nowil gi gik mane osetimo , ranyisi mane osenyisogi .
19078012	Ne otimo honni ka wuonegi neno e gweng’ mar Zoan , e piny Misiri .
19078013	Ne omiyo nam opogore diere ariy o mi nomiyo gikadho kendo nomiyo pi ochung’ moling’ thi ka ohinga .
19078014	Ne otayogi kod bor polo godiechieng’ kendo giler moa e mach otieno duto .
19078015	Ne otucho lwanda e thim kendo nomiyogi pi mogundho ka nembe ;
19078016	bende nomiyo aoche obu b n i kawuok e lwanda kama obarore mi pi nomol piny mana ka aora .
19078017	To eka pod ne gidhi mana nyime ka gitimo richo e nyime ka ging’anyo e thim ne Jal Mamalo Mogik .
19078018	Ne gitemo Nyasaye ka ging’eyo , kuom kete mondo omigi chiemo mane gigombo .
19078019	Ne giwuoyo marach kuom Nyasaye ka giwacho ni , " Nyasaye be nyalo chano mesa e nyimwa e thim ka ?
19078020	Kane ogoyo lwanda to pi nothinyore oko kendo aoche nochako mol mogundho . To chiemo be domiwa adier ? Ring’o be onyalo kelo mi opog ne joge adier ? "
19078021	Kane Jehova owinjo gi ite , iye nowang’ ahinya , mi mach mare notuk kuom joka Jakobo , kendo mirimbe mager nobiro kuom jo Israel ,
19078022	nimar ne ok giyie kuom Nyasaye kata geno kuom resruok mare .
19078023	To eka pod nogolo chik ne kor polo malo kendo noyawo dhoudi mag polo ;
19078024	ne oolo mana piny ka koth mondo ji ocham , adier , nomiyogi chamb polo .
19078025	Ji nochamo makati mar malaike , kendo nooro negi kit chiemo duto mane ginyalo chamo .
19078026	Ne ogonyo yamb ugwe moa e polo , kendo nogolo yamb milambo gi tekone .
19078027	Nolwaro ring’o piny kuomgi ka buru , adier , winy mahuyo nolwar kuomgi ka kwoyo manie dho nam .
19078028	Nomiyo winjego olwar piny nyaka ei kambi mi ne gilworo hembegi duto koni gi koni .
19078029	Ne gichiemo mi chiemo otamogi tieko , nimar nomiyogi gima ne chunygi gombo .
19078030	To kane pok gitieko chiembgi mar gombono , chutho , ka chiemo ne pod opong’o dhogi ,
19078031	mirima mager mar Nyasaye nogore kuomgi , mi nomiyo jogegi maroteke otho , kendo nopielo yawuot Israel mapod tindo piny .
19078032	To kata obedo ni magi duto nosetimore , pod ne gidhi mana nyime gitimo richo ; pod ne ok giyie kuome , kata obedo ni ne osetimo ranyisi mathoth e diergi .
19078033	Omiyo nomiyo ngimagi orumo ka onge ber kendo higni mag-gi nopong’ gi masiche ma bwogo ji .
19078034	E kinde moro amora mane Nyasaye okumogie , to ne gimanye kendo ne gilokore mi gichak gidware gi siso .
19078035	Ne giparo ni Nyasaye ema ne en lwanda margi , kendo ni Nyasaye Mamalo Mogik ema ne en Jawargi .
19078036	To kata kamano ne gichare achara gi dhogi , ka giwuonde gi lewgi .
19078037	nimar chunygi ne ok omoko kuome , kendo ne ok gilu singruokne kuom adier .
19078038	To en , kaka en ng’ama kecho ji , noweyo negi kethogi , kendo ne ok otiekogi . Kinde ka kinde nogeng’o mirimbe kendo ne ok otoyo mirimbe duto kuomgi .
19078039	Noparo kaka ne gin mana dhano adhana machalo yamo makalo kendo ok chak duogi .
19078040	Mano kaka ne ging’anyone e thim di mang’eny kendo ne gimiye chuny lit e piny motwo !
19078041	Ne gitemo Nyasaye anuoya anuoya , kendo ne gisindo Jal Maler mar Israel .
19078042	Ne ok giparo tekone-ne ok giparo odiechieng’ mane owarogi e lwet jasigu ,
19078043	odiechieng’ mane onyiso e lela honni mage e piny Misri kane otimo ranyisige e gweng’ mar Zoan .
19078044	Noloko aochegi remo mi koro ne ok ginyal modho pi moa e aochegi .
19078045	Ne ooro pumbi mag lwang’ni mane omwonyogi , gi ogwende mane oketho pinygi .
19078046	Ne ochiwo chambgi ne ongogo , chambgi mosechiek ne bonyo .
19078047	Ne oketho olembegi mag mzabibu gi pe , kod yiendegi mag ng’owu gi yamo mang’ich .
19078048	Ne ochiwo jambgi ne pe , kendo nomiyo dhogegi polo ogoyo .
19078049	Ne oolo kuomgi mirimbe maliet , kokecho kendo iye owang’ kendo ogeroganda malaike ma jonek .
19078050	Ne olosone mirimbe yo maluwo , kendo ne ok okechogi e tho to ne ojwang’ogi mondo tho otiekgi .
19078051	Ne onego kach jo Misri duto , mana olemo mokuongo chiek mag dhano e hembe mag Ham .
19078052	To joge to nogolo oko mana ka kweth , kendo notelo negi ka rombe koyoro kodgi thim .
19078053	Ne otayogi maber omiyo ne gionge gi luoro , to wasikgi to ne nam omwonyo .
19078054	Kamano e kaka ne okelogi nyaka e tong’ mar pinje maler , nyaka ne gitundo e piny motimo thuche , ma lwete makorachwich nosekawo .
19078055	Ne oriembo ogendini e nyimgi kendo nomiyogi lopgi kaka girkeni margi , mi nomiyo dhout Israel odak e miechgi giwegi .
19078056	To kata kamano ne gitemo Nyasaye , kendo ne ging’anyone En Mamalo Mogik ; ka gidagi rito chikene .
19078057	Mana kaka wuonegi ne ok giwinje kendo ne ok gin jo adiera kendo ne gichalo atung’ mobam ma ok nyal gen .
19078058	Ne giwang’o iye gi kuondegi moting’ore malo , kendo ne gichiewo nyieke gi nyisechegi mane giloso .
19078059	Kane Nyasaye owinjogi , iye nowang’ ahinya , kendo nodagi jo Israel chuth .
19078060	Ne ojwang’o hemb romo mane ni Shilo , mane en hema mane oguro owuon e dier ji .
19078061	Nooro Sandug Muma e twech , mi duong’ne maler nodhi e lwet wasigu .
19078062	Nochiwo joge ne ligangla , kendo nokecho ahinya gi girkeni mare .
19078063	Mach notieko yawuotgi matindo , kendo nyigi ne ok ower negi wende arus ;
19078064	jodologi ne onegi , kendo mondegi ne ywak otamo .
19078065	Eka Ruoth nochiew ka gima oa e nindo , mana kaka ng’ato chiewo , bang’ madho divai mang’eny .
19078066	Ne oriembo wasike gi goch , kendo nomiyo giyudo wichkuot mosiko .
19078067	Ne odagi hembe mag Josef , bende ne ok oyiero dhood joka Efraim ,
19078068	to dhood joka Juda emane oyiero , ee , noyiero mana Got Sayun , mane ohero .
19078069	Ne ogero kare maler , ka go d e maboyo , kendo mana ka piny mane oguro nyaka chieng’ .
19078070	Ne oyiero Daudi jatichne , kendo nogole e abich rombe ;
19078071	nogole e tij rito rombe moke l e mondo okwa joge ma Jakobo mondo okwa Israel girkeni mare .
19078072	Kuom mano Daudi nokwayogi gi chuny makare kendo notelo negi , gi lwedo mong’ith .
19079001	Yaye Nyasaye , Ogendini osemonjo girkeni mari ; gisedwanyo Hekalu mari maler , kendo giseketho Jerusalem modong’ pidhe-pidhe .
19079002	Gisechiwo ringre jogi motho mondo obed chiemb winy manie kor polo , ring jogi maler gisechiwo ne ondiegi mag piny .
19079003	Giseolo remo e alwora mar Jerusam ka pi , kendo koro onge ng’ama nyalo iko joma otho .
19079004	Waselo kore gima kuodo wich ne jobutwa , joma ijaro kendo inyiero gi joma olworowa .
19079005	Nyaka karang’o , Yaye Jehova ? Ibiro kecho nyaka chieng’ koso ? Nyaka karang’o ma nyiego mari biro lielie ka mach ?
19079006	Ol mirimbi kuom pinje ruodhi , maok luong nyingi ;
19079007	nimar gisengamo Jakobo mi giketho gweng’e .
19079008	Kik ikwanwa kaka joketho , nikech richo mag wuonewa ; mad kechni bi romnwa piyo , nimar osedwokwa piny marach .
19079009	Konywa , Yaye Nyasaye ma Jawarwa , nikech duong’ mar nyingi ; reswa kendo wenwa richowa , mondo nyingi oyud duong’ .
19079010	Ang’o momiyo ogendini onego owach ni , " Nyasachgino to ere ? " Mi ogendini ong’e , ka waneno gi wang’wa , ni ichulo kuor nikech remb jog i mosechwer .
19079011	Mad chur ma joma otwe churgo chopi e nyimi ; rit ngima joma oseng’adnegi buch tho gi teko mar badi .
19079012	Chul kuor ne jobutwa nyadibiriyo ki goyo bembegi . Kuom ayany ma gisediro kuomi , Yaye Jehova .
19079013	Eka jogi , ma gin rombegi mikwayo , biro paki nyaka chieng’ , kendo wabiro nyiso pakni , koa e tieng’ moro nyaka tieng’ machielo .
19080001	Chiknwa iti , Yaye Jakwadh jo Israel , in mitelo ne Josef ka kweth mar dhok ; in mibetekom loch e kind kerubi , koro rieny ane
19080002	
19080003	e nyim Efraim , gi Benjamin gi Manase . Nyis tekri kendo bi mondo ireswa .
19080004	Dwogwa iri , Yaye Nyasaye ; mi wang’i orienynwa , eka mondo wayud warruok
19080005	Yaye Jehova Nyasaye Manyalo Gik Moko Duto , mirimbi biro siko koyienyo gi lamo mar jogi nyaka karang’o ?
19080006	Isemiyo gichamo pi wang’ ka kuon kendo isemiyo gimodho pi wang’ agwetni modhuro .
19080007	Isemiyo wadoko rachwany ne jobutwa , kendo wasikwa jarowa .
19080008	Dwogwa iri , Yaye Nyasaye Manyalo Gik Moko Duto ; mi wang’i orienynwa , eka mondo wayud warruok .
19080009	Ne igolo mzabibu moro e piny Misri , kendo ne iriembo ogendini mi ipidhe kargi .
19080010	Ne ilosone lowo maber , kendo nochwoyo tiendene piny mi opong’o piny .
19080011	Tipone noimo gode duto , mana ka yiende sida ma odonge ma bedene olak .
19080012	Noyaro bedene madongo nyaka e nam kendo noloth mochweyo nyaka e aora .
19080013	Koro ang’o momiyo isemuko ohinga mag e , momiyo ji duto makadho pone ka olemo .
19080014	Mbithe moa e bungu kethe , kendo le mag bungu chame .
19080015	Duog irwa , Yaye Nyasaye Manyalo Gik Moko Duto ! Ng’i piny gie polo mondo ine ! Ng’i mzabibu maber ,
19080016	yien ma lweti makorachwich ema nopidho gi tiende ma en wuodi misepidho in iwuon .
19080017	Mzabibu mari osetong’ mi owang’ gi mach , jogi lal nono nikech isekwerogi .
19080018	Mad lweti bed kuom Jal mobet e bathi korachwich , ma en Wuod Dhano misechungo ne in iwuon .
19080019	Eka ok wanachak walokre waweyi ; dwogwa iri eka wanaluong nyingi .
19080020	Duogwa iri , Yaye Jehova Nyasaye Manyalo Gik Moko Duto mi wang’ orienynwa , eka mondo wayud warruok .
19081001	Weruru matek gi mor ne Nyasaye ma miyowa teko , gouru koko matek ne Nyasach Jakobo !
19081002	
19081003	Chakuru wer , yiekuru oyie ke ; gweluru nyatiti gi asili mamit .
19081004	Gouru tung im ka Dwe Manyien ochakore , ma en ka dwe osetegno , e odiechieng’ mar Nyasiwa mogen .
19081005	Ma en gima ochuno jo Israel ; chik ma Nyasach Jakobo nogolo .
19081006	Ne ogure kaka chik ne Josef , kane owuok gi mirima koa Misri , kuma ne wawinje dhok mane wakia .
19081007	Owacho ni , " Ne agolo misigo mapek e gokgi , mi lwetgi nogony e ting’o atonge .
19081008	Ne iluongo ka in e chandruok mi akonyi , ne aduoki gie ii boche polo , kendo ne atemi e tie pige mag Meriba . Sela
19081009	Winjuru wach , Yaye joga , to abiro siemou , abiro siemou ka uikoru mar winja , Yaye Israel .
19081010	Kik ubed gi nyasaye ma wendo e dieru , kendo kik ukulru ne nyasaye ma ukia .
19081011	An Jehova Nyasachu , mane ogolou Misri . Ng’amuru dhou malach mondo apong’e .
19081012	" To joga nodagi winjo duonda kendo Israel nodagi timo kaka achikogi .
19081013	Omiyo ne aweyogi nikech chunygi ne tek , kendo negiluwo yoregi giwegi .
19081014	" Ka dine joga yie winja , ka dine Israel yie lu yorena ,
19081015	mano kaka dine atieko wasikgi piyo piyo kendo dine agoyo joma kedo kodgi gi lweta !
19081016	Joma ochayo Jehova dine okulorene gi luoro , kendo kum margi dosiko nyaka chieng’ .
19081017	To un dine apidhou gi ngano maber mogik , kendo dine aromou gi mor kich ma athodho e lwanda .
19082001	Nyasaye osekawo kare e dier chokruok maduong’ , koro ong’ado bura e kind " nyiseche . "
19082002	" Nyaka karang’o ma ubiro dhi nyime ka udewo wang’ joma ok timbegi nikare kendo kudewo wang’ joma timbegi richo ? Sela
19082003	Siruru joma ok nyal kod mago manyithi kiye , rituru ratiro mago ma jodhier kod joma idiyo .
19082004	Resuru joma ok nyal kod joma ochando ; golgiuru e lwet joma timbegi richo .
19082005	" To gisesiko ka gimemore kendo onge gima ging’eyo . Giwuotho koni gi koni e mudho ; kendo gimiyo mise duto mag piny yiengni .
19082006	" Asenyisou ni , ‘ un nyiseche , " kendo ni un duto un yawuot Jal Mamalo Mogik . ’
19082007	To ubiro tho ka ji ajia ; adier ubiro podho mana kaka jatelo moro amora maok otang’ .
19082008	Aa malo , Yaye Nyasaye , ng’adne piny bura , nimar ogendini duto gin girkeni magi .
19083001	Kik iling’ , Yaye Nyasaye ; kik iywe , Yaye Nyasaye , bende kik ibed mos .
19083002	
19083003	Neye kaka wasiki piem kodi gi koko maduong’ . Neye kaka joma kedo kodi ng’anyoni .
19083004	Gichano timo ne jogi marach ling’ling’ ; giloso chenro maricho ne joma chunyi ohero .
19083005	Giwacho ni , " Biuru watiekgi mi girum pep kaka oganda , mondo nying mar Israel kik chak par kendo . "
19083006	Giloso chenro ka giriwo pachgi bedo achiel , gilosoni riwruok mondo gibed kodi .
19083007	Gin hembe jo Edom gi jo Ishmael , jo Moab gi jo Hagri ,
19083008	Jo Gebal , jo Amon kod jo Amalek , jo Filistia kaachiel gi joma odak Turo .
19083009	Koda ka jo Asuria be oseriwore kodgi mondo oriw lwetgi ne nyikwa Lut . Sela
19083010	Timnegi kaka ne itimo ne Midian , mana kaka nitimo ne Sisera gi Jabin e Aora Kishon ,
19083011	mane jotho Endor modoko manyiwa e lo .
19083012	Mi jogi momew ochal gi Oreb kod Zeab mi ruodhigi duto chal gi Zeba kod Zalmuna ,
19083013	mane jowacho ni , " Wakawuru pewe mag kwath mag Nyasaye mondo obed marwa . "
19083014	Mi gichal gi buya mayot-yot , Yaye Nyasacha , mi gichal gi mihudhwe ma yamo tero .
19083015	Mana kaka mach wang’o bungu maduong’ kata kaka mach wang’o wi got ,
19083016	e kaka in bende ilawgi gi ahiti maduong’ kendo ibu oggi gi yambi makudho matek .
19083017	Pong’ wengegi gi wichkuot mondo ji omany nyingi , Yaye Jehova .
19083018	Mad wigi kuodi nyaka chieng’ kendo gisik ka luoro omakogi ; mad gilal nono ka gin gi wichkuot .
19083019	Mi ging’e ni in , ma nyingi Jehovani in kendi e Jal Man Malo Mogik kendo ni iloyo piny duto .
19084001	Mano kaka kar dakni ber miwuoro , Yaye Jehova Manyalo Gik Moko Duto !
19084002	
19084003	Chunya gombo kendo nyawni ka agombo laro mag Jehova ; adundona gi denda duto wer gimor ne Nyasaye mangima .
19084004	Nyaka winj abang’ chieth oseloso kar dakne , kendo opija bende osegero ode , kama onyalo nyuole nyithindebut kendoni mar misango , Yaye Jehova Manyalo Gik Moko Duto , ma Ruodha kendo Nyasacha .
19084005	Ogwedh joma odak e odi ; mosiko ka paki . Sela
19084006	Ogwedh joma tekregi ni kuomi jogo moketo chunygi e luwo yori maler .
19084007	Ka gikadho e Holo mar Beka to gimiyo obedo kama opong’ gi sokni ; kendo kodh opon bende pong’e gi yewni .
19084008	Tekregi osiko medore ameda , nyaka chop moro ka moro kuomgi chop Sayun e nyim Nyasaye .
19084009	Yie iwinj lemona , Yaye Jehova Nyasaye Manyalo Gik Moko Duto ; chikna iti , Yaye Nyasach Jakobo .
19084010	Chom wang’i ine kuodwa , Yaye Nyasaye ; rang ng’ati miwiro gi ng’-wono .
19084011	Bet e laru magi kuom odiechieng’ achiel ber moloyo bet kama chielo kuom higni alufu achiel ; daher bedo jarit dhoot e od Nyasacha , moloyo dak e hembe joma timbegi richo .
19084012	Nimar Jehova Nyasaye en chieng’ kendo en okumba ; Jehova chiwo ng’uono gi luor ; ok otuon joma wuodhgi oriere tir gimoro amora maber .
19084013	Yaye Jehova Manyalo Gik Moko Duto , ng’ama ogeno kuomi oguedhi .
19085001	Ne itimo maber ne piny , Yaye Jehova ; ne iduogone Jakobo mwandune .
19085002	
19085003	Ne iweyone jogi kethogi kendo ne iumo richogi duto . Sela
19085004	Mirimbi duto ne iketo tenge , kendo ne ilokori iweyo mirimbi mager .
19085005	Duogwa iri kendo , Yaye Nyasaye Jawarwa , kendo gol kecho mikechogo kodwa iter mabor .
19085006	Ibiro kecho ko dwa nyaka chieng’ koso ? Koso ibiro choro mirimbi e tienge duto ?
19085007	Ang’o mamoni duogowa iri kendo , mondo eka jogi obed mamor kuomi ?
19085008	Nyiswa herani maok rem , Yaye Jehova , kendo mi wayud resruok mari .
19085009	Abiro chiko ita ne gima Nyasaye ma Jehova biro wacho ; osingo kuwe ne joge maler , to nyaka gine ni ok gidok e timbe mofuwo .
19085010	Adier , resruokne ni machiegni gi joma oluore , kendo duong’ne biro bet e pinywa .
19085011	Hera gi adiera biro riwore kanyakla , kendo tim makare gi kuwe biro nyodhore .
19085012	Adiera biro aa piny kochomo malo , kendo tim makare biro ng’iyo piny gie polo .
19085013	Jehova biro miyowa gima ber adier kendo pinywa biro chiego chambe .
19085014	Tim makare biro telo nyime kendo biro loso yo ne okangege .
19086001	Winj lamona , Yaye Jehova , kendo duoka , nimar adhier kendo achando .
19086002	Rit ngimana , nikech achiworani . In e Nyasacha , omiyo res ngima jatichni mogeno kuomi .
19086003	Kecha , Yaye Ruoth , nimar aywakni odiechieng’ duto .
19086004	Mi jatichni obed mamor nimar in ema arangi gi geno .
19086005	Nikech in iber kendo iweyone ji richogi , Yaye Jehova , ichiwo hera mogundho ne ji duto ma luongi mondo ikonygi .
19086006	Winj lamona , Yaye Jehova ; chik iti ne ywakna ma akwayigo kech .
19086007	Chieng’ ma chandruok omaka to abiro luongi mondo ikonya , nimar ibiro duoka .
19086008	Onge nyasaye moro amora e dier nyiseche machalo kodi , Yaye Ruoth . onge timbe minyalo pimo gi magi .
19086009	Ogendini duto misechueyo biro biro mi podhi e nyimi kalami , Yaye Ruoth , adier , gibiro miyo nyingi duong’ .
19086010	Nimar iduong’ kendo itimo timbe miwuoro ; in e Nyasaye kende .
19086011	Puonja yoreni , Yaye Jehova , mondo eka awuothi e adierani ; miya chuny maonge hubagabaga , mondo eka aluor nyingi .
19086012	Abiro paki gi chunya duto , Yaye Ruoth Nyasacha , abiro miyo nyingi duong’ nyaka chieng’ .
19086013	Nimar hera ma iherago duong’ , kendo isegola ei chuny bur matut .
19086014	Josunga ma wengegi tek monja , Yaye Nyasaye ; kidieny mar joma ok kech ng’ato dwa tieko ngimana-joma ok dew kata in .
19086015	Into in Nyasaye ma kecho kendo ng’won , Yaye Jehova , iyi ok wang’ piyo , ipong’ gi hera kendo in ja adiera .
19086016	Duog ira mondo ikecha ; med jatichni tekoni kendo res jatichni mogeni .
19086017	Miyae ranyisi mar berni , mondo wasika one mi wigi okuodi , nimar in ema isebedo ka ikonya kendo ihoya , Yaye Jehova .
19087001	Oseguro mise mare ewi got maler ;
19087002	Jehova ohero rangeye mag Sayun moloyo kuonde dak duto mag Jakobo .
19087003	Ji wacho gik madongo kuomi , Yaye dala maduong’ mar Nyasaye : Sela
19087004	" Abiro kwano Rahab gi Bablon e kanyakla mar joma ong’eya-koda ka Filistia bende , kod Turo , kaachiel gi Kush-kendo abiro wacho ni , ‘ Jali nonyuol ei Sayun . ’ "
19087005	Adier , nowachi kuom Sayun ni , " Jali gi jalcha bende nonyuol kuome , kendo Jal Mamalo Mogik owuon biro chunge . "
19087006	Jehova biro ndiko e kitabu mindikoe nying ogendini kama : " Jali nonyuol ei Sayun . " Sela
19087007	Sama gihugo wer to giniwer ni , " Sokoga duto nie iyi . "
19088001	Yaye Jehova Nyasaye ma resa , ayuagora e nyimi odiechieng’ gotieno .
19088002	
19088003	Mad lamona chop e nyimi ; yie ilok iti ne kwayona .
19088004	Nimar chandruok opong’o chunya kendo ngimana sudo machiegni gi liel .
19088005	Ikwana kaachiel gi joma ridore piny ei bur matut ; achalo ng’ama onge teko .
19088006	Ojwang’a kaachiel gi joma otho , mana kaka joma onegi monindo e bur , ma koro ok ipar kuomgi kendo , joma ong’ad kargi oko e ritni .
19088007	Iseketa ei bur matut mogik , e iye piny mogik , kama olil ti .
19088008	Mirimbi mager ogore kuoma mapek ; isebara ndas gi apaka magi duto .
19088009	Isemiyo osiepena mane nimachiegni koda mogik oringa , kendo isemiyo koro achalonegi koko . Odinna maok anyal tony ;
19088010	wengena ok nen maber nikech kuyo ma an-go . Aluongi odiechieng’ kodiechieng’ , Yaye Jehova ; achiko n i lwetena .
19088011	Be itimo honni magi ne joma otho ? Joma otho be nyalo chier kendo mi paki ? Sela
19088012	Herani be inyiso joma nie i liel ; adier , koso adierani be yudore e Abadon ?
19088013	Timbeni miwuoro be ong’ere kama otimo mudhono , kata timbeni makare e piny ma ilalieno ?
19088014	Anto aywakni mondo ikonya , Yaye Jehova ; lamona chopo e nyimi gokinyi .
19088015	Yaye Jehova , idaga nang’o momiyo ipandona wang’i ?
19088016	Aseneno chandruok chakre tinna mi adwatho ; asewinjo malit ndi nikech thagruok misekelona , kendo chunya oseol .
19088017	Mirimbi mager oseywaya ; thagruok mimiya osetieka .
19088018	Gilwora ka ataro odiechieng’ duto ; gisedinona chuth koni gi koni .
19088019	Isemaya osiepena gi joherana ; mudho mandiwa ema koro odong’ machiegni koda kaka osiepna .
19089001	Abiro wer nyaka chieng’ kuom hera maduong’ mar Jehova ; abiro nyiso ji gi dhoga mi ging’e kuom adierani e tienge duto .
19089002	
19089003	Abiro nyiso ratiro ni herani ogurore motegno nyaka chieng’ ; kendo ni ne iguro adierani e polo owuon .
19089004	Ne iwacho ni , " Asetimo muma gi ng’ata ma ayiero , asesingora ne Daudi jatichna , ni ,
19089005	‘ Anachung’ kothi nyaka chieng’ kendo anagur lochni motegno e tienge duto . ’ " Sela
19089006	Polo pako timbeni miwuoro kod adierani , Yaye Jehova , e dier chokruok mar joma ler .
19089007	Koso en ng’a e kor polo minyalo pimo gi Jehova ? En ng’a e dier chuech mag polo machalo gi Jehova ?
19089008	E buch joma ler Nyasaye oluor gi luor maduong’ ; olich moloyo chuech duto molwore .
19089009	Yaye Jehova Nyasaye Manyalo Gik Moko Duto en ng’a machalo kodi ? In ratego kendo adierani olwori , Yaye Jehova .
19089010	In-gi teko e wi nam magingore ; ka apakage dhuolore malo , to ikueyogi .
19089011	Ne ing’inyo Rahab mana ka kitundu , kendo ne ikeyo wasiki gi badi maratego .
19089012	Polo gin magi , kendo piny bende en mari . In ema ne imiyo piny obetie kaachiel gi gik moko duto manie iye .
19089013	Ne ichueyo nyandwat gi milambo ; Tabor gi Hermon pako nyingi gi wer gi mor .
19089014	In-gi bat maratego , lweti bende otegno , kendo lweti makorachwich nigi duong’ .
19089015	Tim makare gi adiera e mise mag lochni ; hera gi ber otelo e nyimi .
19089016	Oguedh joma osepuonjore goyoni sigio mar mor , jogo ma wuotho buti e lerni , Yaye Jehova .
19089017	Giil odiechieng’ duto nikech nyingi ; gidhialo timni makare .
19089018	Nimar in e duong’gi gi tekog i , kendo isedhialo tungwa kuom ng’uononi .
19089019	Adier , kuodwa en mar Jehova , ruodhwa en mar Jal Maler mar Israel
19089020	Kinde moko ne iwuoyo e yor fweny , mine iwacho ne jogi ma jo adiera ni , ‘ Asesidho teko kuom jalweny , asemiyo wuowi moro matin duong’ e dier ji .
19089021	Aseyudo Daudi jatichna ; asewire gi mora maler .
19089022	Lweta biro sire , adier , bada biro miye teko .
19089023	Onge ng’ama timbene richo moro amora mane ochune mondo ogolne osuru ; onge ng’ama timbene richo moro amora ma nosande .
19089024	Abiro tieko chuth joma kedo kode koneno gi wang’e , kendo abiro goyo wasike duto piny .
19089025	Herana mar adier nobed kode , kendo tungene nomi duong’ nikech nyinga .
19089026	Abiro keyo lwete mi kwak nam , kendo lwete makorachwich biro kwako aore .
19089027	Obiro luonga ni , ‘ In Wuonwa kendo in Nyasacha , lwandana ma Jawarna . ’
19089028	Bende abiro ketone nyathina makayo , ma en Jal moting’ malo moloyo ruodhi duto mag piny .
19089029	Abiro siko ka ahere nyaka chieng’ , kendo winjruok ma atimo kode ok norem mak ochopo ngang’ .
19089030	Abiro guro kothe nyaka chieng’ , kendo lochne nosiki mana kaka polo siko .
19089031	" Kata ka yawuote nowe chikna maok giluwo yorena ,
19089032	ka ok girito buchena kendo ka chikena otamogi luwo ,
19089033	to anakum richogi gi luth , kendo anago kethogi gi chwat .
19089034	Kata kamano ok anagol herana kuome , bende ok anatimne gima opogore gi adierana .
19089035	Ok anawe mak achopo winjruokna kode kata loko gima asewacho gi dhoga .
19089036	Asesingo ra dichiel kendo mogik kuom ler mara , kendo ok abi riambo ne Daudi ,
19089037	ni kothe nodhi nyime nyaka chieng’ kendo lochne nosiki e nyima ka wang’ chieng’ ;
19089038	nogure mi osiki nyaka chieng’ kaka dwe , ma en ranyisi madier e kor polo . " Sela
19089039	To in isekwedo , kendo isechayo , iyi osewang’ matek gi ng’ati mowir .
19089040	Iselokori iweyo muma mane itimo gi jatichni , kendo isechido osimbone ei buru .
19089041	Isegoyo ohingage duto piny kendo isemuko kuondege mochiel motegno mi olokore gunda .
19089042	Ji duto makalo bute oseyake ; osedoko ng’ama jobute nyiero .
19089043	Iseting’o lwedo makorachwich mar wasike malo ; isemiyo wasike duto oil .
19089044	Bende isemiyo dho liganglane obedo madik kendo ok isekonye e kedo .
19089045	Isemiyo duong’ne orumo kendo isewito lochne piny .
19089046	Iseng’ado ndalo mag tinne odoko machiek ; isemiyo oneno wichkuot maduong’ .
19089047	Nyaka karang’o , Yaye Jehova ? Ibiro pando wang’i nyaka chieng’ koso ? Mirimbi biro liel ka mach nyaka karang’o ?
19089048	Parie kaka ngimana rumo piyo . Neye kaka ne ichueyo dhano duto kayiem !
19089049	En ng’a manyalo bedo mangima nyakachieng’ mak oneno tho ? Koso en ng’a manyalo resore owuon e teko mar liel ? Sela
19089050	Yaye Jehova , tinde ere hera n i maduong’ machon , hera mane isingori kuom adierani , ni initim ne Daudi ?
19089051	Ruoth , parie kaka ji osechayo jatichni , parie kaka ating’o e chunya ayenje mag ogendini duto ,
19089052	ayenje ma wasiki osejerogo , Yaye Jehova , ayenje ma gisejarogo okang’ kokang’ mar jatichni mowir .
19089053	Opak Jehova nyaka chieng’ ! Amin kendo Amin .
19090001	Yaye Jehova , isebedo kar dak marwa nyaka nene e tienge duto .
19090002	Kane pok gode obetie kata kane pok ichueyo piny gi ji modak e iye , to isebedo ka in Nyasaye nyaka nene kendo manyaka chieng’ .
19090003	Idwoko dhano e lo , kiwacho ni , " Doguru e lo un koth dhano . "
19090004	Nimar higni alufu achiel e nyimi chalo gi odiechieng’ manyoro mosekalo , kata gi saa mar otieno .
19090005	Iywoyo dhano ilalgo nono ka nindo mar tho terogi ; gichalo gi lum mang’ich mar okinyi -
19090006	ma kata obedo ni loth ka ng’ich gokinyi to godhiambo to ner kendo two .
19090007	Mirimbi tiekowa kendo kecho mikechogo kodwa bwogowa .
19090008	Iseketo richowa e nyimi , ee , richowa mwatimo ling’ling’ ineno seche tee .
19090009	Ndalowa kadho piyo nikech mirimbi ; hikwa rumo piyo gi chir .
19090010	Ndalowa en piero abiriyo kata piero aboro , ka ringrewa otegno ; to kata kamano ndalogo duto opong’ gi chandruok kod kuyo , nimar gikalo piyo , kendo gilal nono .
19090011	En ng’a mong’eyo teko mar mirimbi ? Nimar gero mari nigi teko machalo gi teko ma luori kelo .
19090012	Omiyo puonjwa kwano ndalow a kare , mondo wabed gi chuny mariek .
19090013	Ibiro siko kikecho nyaka karang’o , Yaye Jehova ? Lokri , kech jatichni .
19090014	Romwa gokinyi gi herani maok rem , mondo wawer gi ilo kendo wabed mamor ndalowa duto .
19090015	Mi wabed mamor aming’a mana kaka isemiyo waneno malit , marom gi higni ma wasenene chandruok .
19090016	Mad tijeni nere gi jotichni , mad duong’ni nyisre ne nyithindi .
19090017	Mad ng’wono mar Ruoth Nyasachwa obed kodwa ; yie igurnwa tich mar lwetwa-ee gurnwa tich mar lwetwa .
19091001	Ng’at modak ei kar pondo mar Jal Man Malo Mogik biro yudo yueyo e bwo tipo mar Nyasaye Manyalo Gik Moko Duto .
19091002	Ng’at ma kamano nyalo wacho kuom Jehova ni , " En e kar pondona kendo en e ohingana , en e Nyasacha ma ageno kuome . "
19091003	Jehova biro resi adier kuom gik mochikigo mondo ohinyi kendo kuom tuoche maricho maneko .
19091004	Obiro umi gi buombene , kendo ibiro yudo konyruok e bwo buombene ; adierane biro bedoni ka okumba kendo ka siro .
19091005	Ok iniluor masira mar otieno , kata asere machielore godiechieng’ ,
19091006	kata tuoche maricho maneko mang’anjo e mudho , kata tho matieko ngima ji e dier odiechieng’ tir .
19091007	Ji alufu achiel nyalo podho e bathi , ee , ji alufu apar nyalo riere e badi ko rachwich to in onge moro ma nochop buti .
19091008	Ining’igi ang’iya gi wengeni kendo inine kikumo joma timbegi richo .
19091009	Ka iketo Jal Man malo Mogik kar dakni , adier , kiketo Jehova ma en kar pondowa obedo kar konyruok mari ,
19091010	to onge gimoro amora marach ma notimreni , onge masira ma nosud machiegni gi odi .
19091011	Nimar enochik malaikege konyisogi wachni mondo giriti e yoreni duto ;
19091012	giniting’i malo e lwetgi , mondo kik ichwany tiendi e kidi .
19091013	Ininyon sibuor gi thuond fu ; adier i n i n yon sibuor maratego gi thuol maduong’ man-gi kwiri marach .
19091014	Jehova wacho ni , " Abiro rese nikech ohera ; abiro rite nikech ohulo nyinga .
19091015	E n o l u o n ga , kendo anaduoke ; a n abed kode e chandruok , adier , anakonye kendo anamiye duong’ .
19091016	Anami odag aming’a kendo ananyise warruokna . "
19092001	Pako Jehova en gima ber kendo wero wende mapako nyingi bende ber , Yaye Jal Man Malo Mogik ,
19092002	
19092003	hulo herani gokinyi kod adierani gotieno ,
19092004	kindito wer gi nyatiti matin ma tondege aboro ka wer ridore gi nyatiti maduong’ ber adier .
19092005	Nimar timbeni miya mor , Yaye Jehova ; awer gi mor nikech tije ma lweteni otimo .
19092006	Mano kaka tijeni dongo , Yaye Jehova , mano kaka pachi tut miwuoro !
19092007	Ng’ama oming’ ok nyal ng’eyo , joma ofuwo ok winj tiend wachno ,
19092008	ni kata obedo ni joma timbegi richo nyalo loth kaka lum kendo joma timo richo nyalo dhi maber , to ibiro tiekgi chuth nyaka chieng’ .
19092009	To in , Yaye Jehova , ibiro siko kimiyi duong’ nyaka chieng’ .
19092010	Nikech ka kuom adier , Yaye Jehova , ka kuom adier to wasiki duto biro lal nono ; joma timo richo duto ibiro ke mel .
19092011	Isemiyo tungena odoko ma roboche ka tunge ruadh bungu ; oseol kuoma modhi maliw .
19092012	Aseneno gi wengena ka iloyo wasika kendo asewinjo gi itena ka joma oramona ma timbegi richo itieko .
19092013	Joma kare biro loth maber ka yiend othith , gibiro dongo ka yiend sida mar Lebanon ;
19092014	nikech opidhgi e od Jehova , gibiro loth e agolni mag Nyasachwa .
19092015	Kata hikgi oniang’ to pod gininyag mana olemo , kendo ginisik ka ginyien kendo ging’ich ,
19092016	ka gilando ni , " Jehova oriere tir ; en e lwandana , kendo onge richo moro amora kuome .
19093001	Jehova olocho kendo orwakore gi duong’ , Jehova orwakore gi duong’ kendo omanore gi teko . Piny ochung’ mongirore ; onge ng’ama nyalo yienge .
19093002	Lochni nogur chon gi lala ; ionge chakruokni kata gikoni .
19093003	Nembe ting’ore malo , Yaye Jehova , nembe dhuolore malo ka giwuo ; nembe ting’ore ka apaka gore matek .
19093004	Jehova nigi teko maduong’ moloyo mor mar pige maroteke , en gi teko maduong’ moloyo apaka ma tekregi ng’eny , adier Jehova man malo nigi teko maduong’ .
19093005	Bucheni ochung’ mongirore ; kendo ler opong’o odi nyaka chieng’ , Yaye Jehova .
19094001	Yaye Jehova Nyasaye ma jachul kuor , Yaye Nyasaye ma jachul kuor , nyis lerni .
19094002	Aa malo , Yaye Jang’ad bura mar piny ; chul josunga gima owinjore kodgi .
19094003	Yaye Jehova , nyaka karang’o ma joma timbegi richo , nyaka karang’o ma joma timbegi richo biro goyo siboi ?
19094004	Gidiro weche mag wichteko ; joma timbegi richo duto opong’ gi sunga .
19094005	Gikidho jogi , Yaye Jehova ; gidiyo girkeni mari .
19094006	Ginego chi liel gi jadak ; gideyo ng’ama onge gi wuon .
19094007	Giwacho ni , " Jehova ok ne ; Nyasach Jakobo ok dew gik mwatimo . "
19094008	To winjuru , un joma oming’ e dier ji ; un joma ofuwogi , ubiro bedo mariek karang’o ?
19094009	Donge ng’ama nochomo it winjo wach ? Donge ng’at ma noloso wang’ neno ?
19094010	Donge ng’at ma rieyo ogendini kumo ji ? Be ng’at ma puonjo dhano dibed maonge rieko ?
19094011	Jehova ong’eyo gik ma dhano paro ; ong’eyo ni gin nono .
19094012	Oguedh ng’at mikumo , Yaye Jehova , ma en ng’ama ipuonjo koa e chikeni ;
19094013	imiyo ng’ama kamano resruok e ndalo chandruok , nyaka chop kuny bur ne joma richo .
19094014	Nimar Jehova ok bi dagi joge ; ok obi jwang’o girkeni mare .
19094015	Yor adiera biro yudore kendo ne joma kare , kendo joma oriere gie chunygi biro luwe .
19094016	En ng’a mabiro radona gi joma timb egi richo ? Ng’ano mabiro chwaka kakedo gi joma timo richo ?
19094017	Ka dine Jehova ok omiya kony , to dikoro asedhi dak e piny ma ji oling’e thi .
19094018	Kane awacho ni , " Tienda kier " to herani nojola , Yaye Jehova .
19094019	Ka achiedh nade nopong’o chunya , to hochni noduogo mor e ngimana .
19094020	Sirkal marach be inyalo riworigo adier , loch mamiyo ji chandore malit nikech chikene maricho ?
19094021	Ginywako ne joma kare kendo ging’adone joma onge ketho buch tho .
19094022	To Jehova osebedo ohingana , kendo Nyasacha en lwanda ma aponde .
19094023	Obiro chulogi nikech richogi kendo obiro tiekogi nikech timbegi maricho ; Jehova Nyasachwa biro tiekogi .
19095001	Biuru wawer gimor ne Jehova ; wagouru koko matek ne lwanda mar warruokwa .
19095002	Wabiuru e nyime gi erokamano kendo wami nyinge duong’ ka wawer kendo wakok gi mor .
19095003	Nimar Jehova e Nyasaye maduong’ , en e Ruoth maduong’ moloyo nyiseche duto .
19095004	Oting’o kuonde matut duto mag piny e lwete , kendo wi gode maroboche bende mage .
19095005	Nam mare , nimar en ema nolose , kendo lwetene ema noloso lo motuo .
19095006	Biuru wakulrene ka walame , biuru wago chongwa e nyim Jehova ma Jachwechwa ;
19095007	nimar en e Nyasachwa kendo wan e joge mokwayo , wan e jambe morito . Kawuono ka uwinjo dwonde ,
19095008	to kik chunyu dok matek kaka ne utimo Meriba , kata kaka ne utimo chieng’ cha Massa manie thim ,
19095009	kama wuoneu notemoae kendo oyaloe , kata obedo ni ne giseneno gima ne atimo .
19095010	Kuom higni piero ang’wen iya nowang’ gi tieng’no ; kendo nawacho ni , " Gin joma chunygi ohero ruenyo , kendo pok ging’eyo yorena . "
19095011	Emomiyo mirima nomaka kodgi mine akuong’ora ka aramo ni , " Ok ginidonji e yueyona ngang’ . "
19096001	Weruru wer manyien ne Jehova ; piny duto mondo ower ne Jehova .
19096002	Weruru ne Jehova , pakuru nyinge ; nyisuru ji kuom warruokne odiechieng’ kodiechieng’ .
19096003	Huluru duong’ne e dier ogendini , landuru tijene miwuoro ne ji duto .
19096004	Nimar Jehova duong’ kendo owinjore gi pak ; onego oluore moloyo nyiseche duto .
19096005	Nikech nysiseche duto mag ogendini gin mana gik ma dhano oloso to Jehova ema nochueyo polo gi piny .
19096006	Luor gi duong’ oume ; nyalo gi long’o nie ode maler .
19096007	Un dhoudi mag ogendni , miuru Jehova , miuru Jehova duong’ gi teko .
19096008	Miuru Jehova duong’ mowinjore gi nyinge ; kelneuru mich kendo biuru e laru mage .
19096009	Lamuru Jehova kaka Ng’ama Ler man-gi duong’ mang’ongo ; beduru maluor ahinya e nyime , un piny duto .
19096010	Wachuru e dier ogendini ni , " Jehova olocho . " Piny ochung’ mongirore , ok nyal yienge ; obiro ng’ado ne ji bura maonge dewo wang’ .
19096011	Polo mondo obed moil , piny mondo obed mamor ; nam mondo owuo kaachiel gi gik moko duto manie iye ;
19096012	pewe mondo okog gi mor , kod gik moko duto manie igi . Eka yiende duto manie bungu nower gi mor ;
19096013	giniwer e nyim Jehova , nimar obiro , obiro mondo ong’ad ne piny bura . Obiro ng’ado ne piny bura e yo makare , ee , obiro yalo ji gi adierane .
19097001	Jehova olocho piny mondo obed mamor ; dho nembe man mabor mondo obed moil .
19097002	Boche polo gi mudho mandiwa oume ; tim makare gi adiera e mise mar lochne .
19097003	Mach liel e nyime kendo wang’o wasike e alworane duto .
19097004	Mil polo mare menyo piny ; piny neno kendo yiengni .
19097005	Gode leny nono ka odok e nyim Jehova , gileny nono e nyim Ruoth piny duto .
19097006	Polo hulo timne makare , kendo ji duto neno duong’ne .
19097007	Ji duto ma lamo gik mokedi wigi okuot ; jogo gin joma sungore kuom nyiseche mopa-nyiseche duto mondo olame !
19097008	Sayun nowinjo wachno mi obedo moil , miech Juda bende nobedo mamor nikech bucheni , Yaye Jehova .
19097009	Nimar in e Jal Man Malo Mogik moloyo piny duto , Yaye Jehova ; iduong’ kendo iyombo nyiseche mamoko duto mabor .
19097010	Joma ohero Nyasaye mondo osin gi gik maricho nimar orito ngima joge ma joadiera kendo oresogi e lwet joma richo .
19097011	Joma kare imenyonegi ler ; joma oriere gie chunygi imiyo mor .
19097012	Moruru kuom Jehova un joma kare , kendo pakuru nyinge maler .
19098001	Weruru ne Jehova wer manyien , nimar osetimo gik miwuoro ; lwet e korachwich gi bade maler osekelone warruok .
19098002	Jehova osemiyo warruokne ong’ere kendo osefwe n yone ogendiini timne makare .
19098003	Oseparo herane kod adierane ne dhood Israel ; kuonde duto ma piny ogikie oseneno warruok mar jawarwa .
19098004	Gouru koko gi mor , un piny duto , bukreuru gi wer mamor kuwer gi duol mamit ;
19098005	weruru mamit ne Jehova kugoyo nyatiti ; werneuru mamit kugoyo nyatiti gi dwond wer molungi ,
19098006	werneuru gi turumbete kod tung im maywak matek-koguru gi mor e nyim Jehova ma Ruoth .
19098007	Nam mondo owuo , kaachiel gi gik moko duto manie iye , kod piny duto , gi ji duto modak e iye .
19098008	Aoche mondo opam lwetgi , gode mondo ower kaachiel ka gimor ;
19098009	onego giwer e nyim Jehova , nimar obiro mondo ong’ad bura ne piny . Obiro ng’ado bura ne piny e yo makare kendo obiro yalo ji maonge dew o wang’ .
19099001	Jehova olocho , ogendini mondo okirni ; obetekom lochne e kind kerubi , piny mondo oyiengni .
19099002	Jehova duong’ miwuoro e Sayun ; oting’e malo moyombo ogendini duto .
19099003	Owinjore gipak nyingi maduong’ kendo miwuoro-nyinge ler .
19099004	Ruoth nyalo , ohero bura makarei sechungo adiera ; isetimo ne joka Jakobo gima adier kendo makare .
19099005	Dhialuru Jehova Nyasachwa kendo lameuru e tie kome mobetie nikech oler .
19099006	Musa gi Harun ne gin jodolo mage e dier jodolo mamoko , Samuel ne en achiel kuom joma ne luongo nyinge ; ne giluongo Jehova kendo noduokogi .
19099007	Ne owuoyo kodgi e siro mar bor polo ; ne girito chikene gi buche mane omiyogi .
19099008	Yaye Jehova Nyasachwa , ne iduokogi ; ne in Nyasaye ma weyo richo ne jo Israel , kata obedo ni ne ikumo timbegi mobam .
19099009	Dhialuru Jehova Nyasachwa kendo lamuru e gode maler , nimar Jehova Nyasachwa ler .
19100001	Gouru koko gi mor ne Jehova , un piny duto .
19100002	Lamuru Jehova ka umor ; biuru e nyime kuwero wende mamor .
19100003	Ng’euru ni Jehova en Nyasaye . En ema nochueyowa , kendo wan mage ; wan jog e , kendo wan rombeg e mokuayo .
19100004	Donjuru e rangeyene kugoyo erokamano kod laru mage kupake . Goneuru erokamano kendo pakuru nyinge .
19100005	Nimar Jehova ber kendo herane osiko nyaka chieng’ ; adierane ochwere e tienge duto .
19101001	Abiro wer nikech herani gi berni ; in ema abiro weroni wend pak , Yaye Jehova .
19101002	Abiro neno ni aritora mondo ngimana obed malong’o chuth-ibiro biro ira karang’o ? Abiro dak e oda gi chuny malong’o chuth .
19101003	Ok abi yie neno gimoro amora mochido gi wengena .
19101004	Achayo timbe joma chunygi richo ; gik maricho ok adwar winjo kata gi ita .
19101005	Ng’ato ang’ata makuodho nyawadgi ling’ling’ abiro kwero mi ling’ ; ng’ato ang’ata ma wang’e tek kendo ma sungore gie chunye , ok anyal betgo aming’a .
19101006	Joma beyo ema abiro keto wengena kuomgi ; gin ema abiro yie dak kodgi ; ng’at ma wuodhe oriere tir ema biro tiyona .
19101007	Ok abi yiene ng’ama ohero miriambo mondo odag e oda ; ng’at moro amora mawacho miriambo ok nochung’ e nyima .
19101008	Okinyi kokinyi abiro tieko joma timbegi richo modak e piny . Abiro nego ng’ato ang’ata matimo richo ka agologi e dala mar Jehova .
19102001	Winj lamona , Yaye Jehova ; yie irwak lamona ma akwayigo kony .
19102002	
19102003	Kik ipandna wang’i sama chunya lit . Chikna iti ; ka aluongi to duoka mapiyo .
19102004	Nimar ndalona rumo piyo ka iro ; chokena rewni ka kit kendo maliet .
19102005	Chunya orewore kendo oner ka lum ; wiya wil kodaka gi chamo chiemba .
19102006	Chur ma achurgo matek omiyo adhero alokora choke lilo .
19102007	Achalo gi tula mar bungu , achalo gi tula modak e gunda .
19102008	Asiko aneno anena , achalo gi winyo man kende ewi osuri .
19102009	Odiechieng’ duto wasika kinya ka gijara ; joma dhawna konyore gi nyinga kaka gir kuong’ruok .
19102010	Nimar achamo buch kendo kaka chiemba kendo ariwo mathna gi pi wang’a
19102011	nikech mirimbi maduong’ , nimar isekawa mi iwita gichien .
19102012	Ndalona chalo gi tipo modhiambo ; aner adwa two ka lum .
19102013	Into ibetekomlochni nyaka chieng’ , Yaye Jehova ; humbi osiko e tienge duto .
19102014	Ibiro aa malo mi ikech Sayun , nimar saa osechopo monego ong’wonnee ; saa mochanne osechopo .
19102015	Nimar kitege beyo gilala ne jotichni , kata mana buru madum kuome miyo ji keche .
19102016	Ogendini biro luoro nying Jehova , ruodhi duto mag piny biro luoro duong’ni .
19102017	Nimar Jehova biro gero Sayun kendo kendo obiro thinyore e lela e duong’ne .
19102018	Obiro dwoko lamo mar ng’ama ok nyal kendo ok obi chayo lamogi .
19102019	Wachni mondo ondik piny ne tieng’ mabiro , mondo joma pok onyuol opak Jehova :
19102020	" Jehova nong’iyo piny gie kar dakne maler man malo , nong’iyo piny gie polo ,
19102021	mondo owinj ywak joma otwe kendo ogony joma ong’adnegi buch tho . "
19102022	Kuom mano nying Jehova ibiro hul e Sayun , ibiro pake e Jerusalem
19102023	ka joma odak e pinje ruodhi ochokore mondo olam Jehova .
19102024	Ka noyudo ngimana dhi maber to nomiyo tekona odok chien kendo nong’ado ngimana odoko machiek .
19102025	Omiyo ne awacho ni ;  " Kik ikaw ngimana , Yaye Nyasacha , kapod an e chuny ngima ; to into isiko ingima nyaka tienge duto .
19102026	Ne iketo mise mag piny kar chakruok , kendo polo bende gin tij lweti .
19102027	Gin gibiro lal nono to into isiko nyaka chieng’ ; gibiro ti ka nanga . Ibiro lokogi kaka iloko law kendo ibiro witgi .
19102028	Into isiko ichalri , kendo hiki ok rum .
19102029	Nyithind jotichni biro dak buti machiegni ; nyikwagi nodhi maber e nyimi . ’
19103001	Pak Jehova , Yaye chunya ; dhanda maiye duto mondo opak nyinge maler .
19103002	Pak Jehova , Yaye chunya , kendo kik wiyi wil gi konyruok mochiwo -
19103003	en ema oweyoni richoni duto kendo ochango tuocheni duto ,
19103004	oreso ngimani kogolo e bur matut kendo osidhi gi hera kod kech ,
19103005	oromo chunyi gi gik mabeyo momiyo tinni osiko nyien ka mar ongo .
19103006	Jehova timo gik makare kendo otimo maber ne joma isando duto .
19103007	Nonyiso Musa yorene , noyango ne jo Israel timbene .
19103008	Jehova kecho ji kendo ong’uon , iye ok wang’ piyo kendo opong’ gi ng’uono .
19103009	Ok osik komanyo ketho kuom ji , bende ok okan mirimbe nyaka chieng’ ;
19103010	ok otimnwa mowinjore gi richowa bende ok ochulwa kaluwore gi kethowa .
19103011	Nimar mana kaka polo ni malo moyombo piny e kaka herane duong’ ne joma oluore ;
19103012	mana kaka wuok chieng’ bor gi podho chieng’ , e kaka osep ogow a mabor gi kethowa .
19103013	Mana kaka wuoro kecho nyithinde e kaka Jehova kecho joma oluore ;
19103014	nimar ong’eyo kaka ochue w a , ong’eyo e pache ni wan mana buch lo .
19103015	Dhano to ndalone chalo gi lum , oloth piyo ka mafua mopidhi ;
19103016	to ka yamo okudhe matin nono to kare orumo kendo ok chak pare .
19103017	Hera ma Jehova oherogo joma oluore to osiko nyaka chieng’ manyaka chieng’ kendo osiko otimo maber ne nyithind nyithindgi -
19103018	ma gin joma orito singruokne kendo jogo maparo mondo orit chikene .
19103019	Jehova osechungo lochne e polo kendo lochne orito ji duto .
19103020	Pakuru Jehova , un malaikege , un joge maroteke matimo kaka odwaro kendo matimo kaka owacho .
19103021	Pakuru Jehova , un oganda ne maduong’ manie polo , un jotichne matimo dwarone .
19103022	Pakuru Jehova , un gik moko duto mochueyo , manie bwo lochne kuonde duto . Pak Jehova , Yaye chunya .
19104001	Pak Jehova , Yaye chunya . Yaye Jehova Nyasacha , mano kaka iduong’ , irwakori gi luor kod duong’ .
19104002	Oumore gi ler mana kaka nanga ; oyaro polo mana kaka hema
19104003	kendo ogero ode moluore aluora e wi pi . Oidho boche polo kaka gache mar lweny kendo yamo e ndike moriembo .
19104004	Ooro yamo kaka jootene , kendo mach maliel mager e jotichne .
19104005	Iseguro piny e mise mage ; maok onyal yiengni kata matin
19104006	Ne iume gi kut mana kaka nanga mi pige obiwore moyombo gode .
19104007	To kane ikwero pigego to ne gileny nono , kane giwinji kimor to ne giwalore gia ;
19104008	ne gimol ewi gode , ka giridore gidhi e holni , kuonde mane ochan negi .
19104009	Ne iketonegi tong’ maok ginyal kadho ; mondo kik gichak giim piny kendo .
19104010	Jehova miyo sokni olo pi e bugni ka gimol e kind gode .
19104011	Gichiwo pi ne le mag bungu duto ; kanyna mag bungu tieko riyo ma gingo .
19104012	Winy mahuyo e kor polo ogero utegi e bath pigego , kendo giwer e wi yiende .
19104013	Omiyo koth chue e wi gode koa e dalane manie polo ; piny nyago olembe moromo nikech tijene .
19104014	Omiyo lum loth ne jamni , kod cham ma dhano doyo mamiyo chiemo bet e piny ;
19104015	kaachiel gi divai mamoro chuny dhano , gi mo mamiyo lenda wang’e leny kod makati molerogo chunye .
19104016	Yiende Jehova yudo pi moromogi , yiendego gin sida mag Lebanon mane opidho .
19104017	Winy gero utegi e bedegi , winj nyamnaha nigi ode ewi yiende mag obudo .
19104018	Diek mag bungu odake go d e mab oyo , to lwendni morokore gin kuonde buok mag apwoche .
19104019	Dwe pogo kinde mag chwiri gi kinde mag opon kendo wang’ chieng’ ong’eyo saa monego opodhie .
19104020	Ikelo mudho mi piny lolkre otieno , kendo le mag bungu duto lak oko .
19104021	Sibuoche ruto ka gimanyo chiemo ; gimanyo chiembgi kuom Jehova .
19104022	To ka chieng’ wuok to gidok e bungu ; gidok kendo ginindo e gondegi .
19104023	Eka dhano wuok oko chako tijene , kendo nyagore gi tich nyaka odhiambo .
19104024	Mano kaka gik michueyo ng’eny , Yaye Jehova ! Ne ichueyogi duto gi rieko miwuoro ; piny opong’ gi gik michueyo .
19104025	Isechueyo nam maduong’ kendo malach’ mopong’ gi le mamol mathoth mokalo akwana-gik mangima madongo gi matindo .
19104026	Kuno ema mende kwang’ie koni gi koni , kendo ondieg nam mane ichueyo miluongo ni Leviathan tuge .
19104027	In ema gigo duto ng’iyi mondo imigi chiembgi e kinde mowinjore .
19104028	Ka imiyogi chiemo , to gichamo ; ka iyawonegi lweti , to giyieng’ gi gik mabeyo ;
19104029	ka ipando wang’i , to githagore ; ka igolo muchi kuomgi , to githo kendo gidok e lowo .
19104030	Ka ioro Roho mari , to gibedo mangima ; kendo imiyo piny bedo gi ngima manyien .
19104031	Mad duong’ mar Jehova sik nyaka chieng’ ; mad Jehova bed mamor gi gik mane ochueyo -
19104032	En ma kong’iyo piny to piny yiengni , kendo komulo gode to gode dhuolo iro .
19104033	Abiro wer ne Jehova e ngimana duto , adier , abiro wero wende pak ne Nyasacha e kinde duto mapod angima .
19104034	Mad gik ma aparo e chunya omiye mor , seche duto ma amor kuom Jehova .
19104035	Joricho to owinjore orum e piny ; joma timbegi richo ok onego obedie piny kata achiel . Pak Jehova , Yaye chunya . Haleluya !
19105001	Gouru erokamano ne Jehova , lameuru kuluongo nyinge ; miuru ogendini ong’e gik mosetimo .
19105002	Werneuru , werneuru wende pak ; nyisuru kuom tijene duto miwuoro .
19105003	Nyinge maler nigi duong’ ; chunje joma manyo Jehova mondo obed moil .
19105004	Ranguru Jehova kod tekre ; manyuru wang’e kinde duto .
19105005	Paruru gik miwuoro mosetimo , honni mage kod buche moseng’ado ,
19105006	Yaye koth Ibrahim jatichne , Yaye yawuot Jakobo joge moyiero .
19105007	En e Jehova Nyasachwa ; buchene nie piny duto .
19105008	Oparo winjruokne motimo gi joge nyaka chieng’ , kod wach mane ochiko e tienge tara ,
19105009	winjruok mane otimo gi Ibrahim , gi Muma mane okuong’orego gi Isaka .
19105010	Ne ogure ne Jakobo kaka gima ok kethre , ee , ne Israel kaka winjru ok mosiko , kowacho ni ,
19105011	" Anamiyi piny Kanan kaka girkeni ma kori . "
19105012	Kane pod gin ji matin nono , ee , kane pod ginok ruok kendo ne pod gin welo e iye ,
19105013	ne gibayo e piny ka piny , e pinyruoth ka pinyruoth .
19105014	To ne ok oyie mondo ng’ato ochandgi ; nikech gin , nokwero ruodhi , kowacho ni ,
19105015	" Kik umul joga ma awiro ; kik utim gimoro amora marach ne jonabi maga .
19105016	Ne okelo kech e piny kendo noketho yore duto mane giyudogo chiemo ;
19105017	kendo nooro ng’ato otelone g i , ng’atno ne en Joseph mane oloki kaka misumba .
19105018	Ne giridho tiendene gi arungu mochuoye chuma , kendo ne giridho ng’ute gi chumbe ,
19105019	nyaka nochopo kinde ma gik mane okoro notimoree , nyaka wach Jehova nochopo kare .
19105020	Ruodh Misri nooro wach mi nogonye , jatend ji nogonye thuolo .
19105021	Nokete ruodh ode , ma norito gik moko duto mane en-go ,
19105022	mondo en ema ne otieg jotende kaka ohero kendo opuonj jodonge rieko .
19105023	Bang’e Israel duto nobiro Misri ; Jakobo nodoko jadak e piny Ham .
19105024	Jehova nomiyo joge onya ahinya ; nomiyo gibedo mathoth ma wasikgi ne ok nyal nyalogi ,
19105025	wasikgi ma noloko chunygi mondo ocha joge , kendo mondo oram mar timone jotichne marach .
19105026	Nooro Musa jatichne , gi Harun , jal mane oseyiero .
19105027	Ne gitimo ranyisi mag honni e diergi , ee , ne gitimo timbene miwuoro e piny Ham .
19105028	Nooro mudho mi nomiyo piny olil ti-nimar donge ne giseng’anyo ne wechene ?
19105029	Noloko pigegi remo , mi nomiyo rechgi otho .
19105030	Ogwende nosieko mopong’o pinygi , kendo ne gidonjo nyaka ei ute nindo mag ruodhigi .
19105031	Nowuoyo , mi pumbi mag lwang’ni nosieko , kendo kikun nopong’o pinygi .
19105032	Nomiyo kodhgi olokore pe kendo mil polo nokwako pinygi ;
19105033	nogoyo yiendegi mag mzabibu gi ng’owu piny kendo nolwero yiende mane nie pinygi .
19105034	Nowuoyo , mi bonyo nosieko , det bonyo mokalo akwana ;
19105035	ne gichamo gimoro amora mane loth e pinygi koda ka chambgi mane gipidho e puothegi .
19105036	Bang’e nonego nyithindo makayo duto mane nie pinygi , kodhi mokuongo duto mane gihango nyuolo .
19105037	Nogolo Israel , kogangore gi fedha kod dhahabu , kendo onge ng’ama nodong’ chien kuom dhout Israel duto .
19105038	Misri ne mor kane giwuok nikech mbi mar jo Israel nosegore kuomgi .
19105039	Noumogi gi boche polo kaka raum , kendo mach nochiwonegi ler gotieno .
19105040	Kane gikwaye , to nokelonegi awendo kendo noyieng’ogi gi makati mar polo .
19105041	Noyawo lwanda , mi pi nowuok gi teko ; kendo pigno nomol ka aora mamol e piny motwo .
19105042	Nimar noparo singruokne maler mane omiyo Ibrahim jatichne .
19105043	Nogolo joge gi ilo , adier , nomiyo joge moyier owuok ka kok gi mor ;
19105044	nomiyogi pinje mag ogendini , kendo gik ma jomoko nono nochandore ka loso nodoko girkeni magi -
19105045	mondo gilu yorene kendo girit chikene . Haleluya !
19106001	Haleluya ! Gouru erokamano ne Jehova , nimar ober ; herane osiko nyaka chieng’ .
19106002	En ng’a manyalo hulo gik madongo ma Jehova osetimo kata manyalo nyiso pakne duto ?
19106003	Ogwedh joma osiko koluwo adiera , joma osiko katimo gima kare .
19106004	An bende parae , Yaye Jehova , parae ka itimo ng’wono ne jogi , bi ikonya ka iresogi ,
19106005	mondo an bende awinjie maber gi mwandu mimiyo jogi miyiero , mondo ayudie mor mar ogandani kendo amiyi duong’ kaachiel gi girkeni mari .
19106006	Wasetimo richo mana kaka kwerewa bende notimo ; wasetimo marach kendo wasetimo gik mamono .
19106007	Kane kwe r ewa ni Misri , ne ok giparo matut kuom honni magi ; bende ne wigi owil gi kechni mathoth , ne ging’anyoni e dho nam , ma en Nam Makwar .
19106008	Kata kamano noresogi nikech nyinge , mondo omi tekone maduong’ ong’ere .
19106009	Nokwero Nam Makwar , mi Nam Makwar notwo ; kendo nomiyo gikalo kama tut mana kagima ne giwuotho kama otwo .
19106010	Noresogi e lwet joma ne kedo kodgi , adier , nowarogi e lwet wasigu .
19106011	Pi noimo wasikgi ; ma kata achiel kuomgi ne ok otony .
19106012	Eka ne giyie gi singruok mag e kendo ne gipake gi wer .
19106013	To maok odeko wigi nowil gi gik mane osetimo kendo ne ok girite mondo ong’adnegi rieko .
19106014	Wuoro mokalo tong’ nomakogi e thim , kendo ne gitemo Nyasaye e piny motwo .
19106015	Omiyo ne omiyogi gima ne gidwaro , to kata kamano nooronegi tuo machiyo del .
19106016	Nyiego nomakogi gi Musa e kambi , kendo gi Harun , jatich mowal ne Jehova .
19106017	Piny ne oyawore mi nomuonyo Dothan ; piny noiko oganda joka Abiram .
19106018	Mach nomuoch kuom joma ne luwogi mach maliel mager nowang’o joma timbegi richogo motiekogi pep .
19106019	Ne giloso nyaroya Horeb , mi ne gilamo kido molos gi chuma .
19106020	Ne giwilo Duong’ margi gi kido mar ruath machamo lum .
19106021	Wigi nowil gi Nyasaye mane oresogi , Nyasaye mane osetimo gik madongo e piny Misri ,
19106022	Nyasaye mane osetimo honni e piny Ham kod timbe miwuoro e dho Nam Makwar .
19106023	Emomiyo nowacho ni nobiro tiekogi-ka dine Musa , ng’ate moyiero , we chung’ ka ywagore e nyime mondo ogeng’ mirimbe kik otiekgi .
19106024	Bang’e ne gichayo pinye ma jabber ; nikech ne ok giyie singruokne ni en adier .
19106025	Ne ging’ur ei hembegi kendo ne ok gitimo gik ma Jehova nochikogi .
19106026	Emomiyo ne osingo renegi kosiemogi gi lwete ni ne obiro miyo gipodhi e thim ,
19106027	nonyisogi ni ne obiro miyo nyikwagi podhi e kind ogendini , kendo ni ne obiro keyogi e pinje duto .
19106028	Ne giriwore kaachiel e lamo Baal mar jo Peor , kendo ne gichamo chiemo michiwo ne nyiseche motho ;
19106029	omiyo ne giwang’o i Jehova gi timb egi marichogo , mi tuo marach manego ji mang’eny dichiel nogore kuomgi .
19106030	Kata kamano Finehas nochung’ kargi kendo noywagore ne Nyasaye , mi tuo marachno ne ok otiekogi .
19106031	Nyasaye nokwane kaka ng’ama kare nikech timneno , kendo ibiro kwane kamano nyaka tienge mabiro .
19106032	Ne giwang’o i Jehova , e dho sokni mag Meriba , mi timgino nokelone Musa chandruok ;
19106033	nimar ne giketho chunye mi weche maricho nowuok e dhoge .
19106034	Ne ok gitieko ogendini chuth kaka Jehova nosechikogi ,
19106035	to ne giriwore kodgi kendo ne giluwo timbegi .
19106036	Ne gilamo kido mag nyisechegi , ma bang’e nolokorenegi obadho .
19106037	Ne gichiwo yawuotgi gi nyigi kaka misango , kendo ne gichiwogi ne jochiende .
19106038	Ne gichuero remo maonge ketho , remb yawuotgi gi nyigi , mane gichiwo kaka misango ne kido mag nyiseche mag Kanan , mi piny nogak nikech rembgi .
19106039	Ne gidoko mogak nikech gik mane gitimo ; ne gibedo joma odwanyore nikech timbegigo .
19106040	Emomiyo Jehova nokecho gi joge kendo chunye noa kuom girkeni mare .
19106041	Nochiwogi e lwet ogendini , mi ne gibet e bwo loch joma ne mon kodgi .
19106042	Wasikgi nothirogi kendo ne giketogi e bwo tekogi .
19106043	Ne oresogi dimang’eny to kata kamano joge noketo chunygi ne ng’anyo mi richogi nochiwogi mi girumo .
19106044	Kata kamano nokechogi e chandruokgi kane owinjo ywakgi ;
19106045	nikech noparo mumbe mane otimo kodgi kendo noloko chunye nikech herane maduong’ .
19106046	Nochuno ji duto mane oketogi wasumbni mondo okechgi .
19106047	Re swa , Yaye Jehova Nyasachwa , kendo chokwa igolwa e dier ogendni , mondo wago erokamano ne nyingi maler kendo wabed mamor ka wapaki .
19106048	Pakuru Jehova , ma Nyasach Israel , nyaka chieng’ kendo nyaka chieng’ . Ji duto mondo owach ni , " Amin ! " Haleluya .
19107001	Gouru erokamano ne Jehova , nimar ober ; herane osiko nyaka chieng’ .
19107002	Joma owar mag Jehova mondo owach kama-joma ne owaro e lwet jasigu ,
19107003	mane ochoko kogolo e pinje , kochakore wuok chieng’ gi podho chieng’ , nyaka nyandwat gi milambo .
19107004	Joge moko nobayo ab aya e thim motwo nikech ne gionge yo mar chopo e dala mane ginyalo dakie gi kuwe .
19107005	Ne gidenyo kendo riyo noloyogi , mi chunygi noa .
19107006	Eka ne giywak ne Jehova mondo okonygi e chandruokgino mi nogologi e pekgino .
19107007	Ne otelonegi e yo moriere tir , nyaka ne gichopo e dala , mane ginyalo dakie .
19107008	Onego gigo ne Jehova erokamano kuom herane maok rem kendo kuom timbene miwuoro , motimo ne ji ,
19107009	nimar otieko riyo mar joma riyo oloyo kendo omiyo joma odenyo yieng’ gi gik mabeyo .
19107010	Moko kuomgi nobet e mudho , kendo e tipo mar tho , ne gin joma thagore motue gi nyoroche mag chuma ,
19107011	nimar ne ging’anyo giweyo weche Nyasaye kendo ne gichayo rieko mar Jal Man Malo Mogik .
19107012	Omiyo noketogi gi tich matek mohewogi mi ne gigore piny kendo onge ng’ama ne nyalo konyogi .
19107013	Eka ne giywak ne Jehova mondo okonygi e chandruokgino , mi noresogi e pekgino .
19107014	Nogologi e mudho kendo e tipo mar tho kendo noturo nyoroche mane otuegigo .
19107015	Onego gigo ne Jehova erokamano kuom herane maok rem , kendo kuom timbene miwuoro motimo ne ji ,
19107016	nimar omuko rangeye mag mula , kendo ong’ado lodi mag nyinyo .
19107017	Moko kuomgi nobedo joma ofuwo nikech yoregi mobam kendo ne gineno thagruok nikech timbegi mamono .
19107018	Dhogi ne rach maok ginyal chamo chiemo moro amora , kendo ne gichiegni tho .
19107019	Eka ne giywak ne Jehova mondo okonygi e chandruokgino mi noresogi e pekgino .
19107020	Ne ooro wachne mi nochangogi kendo noresogi e lak tho .
19107021	Onego gigo ne Jehova erokamano kuom herane maok rem kendo kuom timbene miwuoro motimo ne ji .
19107022	Onego gichiwne misango mar goyo erokamano kendo ginyis kuom gik mosetimo ka giwer gi mor .
19107023	Moko kuomgi nodhi kwang’ e nam gi mende ; ne gin jo ohala ma yoro nembe madongo-dongo .
19107024	Ne gineno tije Jehova , ne gineno tijene malich miwuoro manie kude .
19107025	Nimar ne owuoyo , mi notugo ahiti mang’ongo ma nomiyo apaka ogingore .
19107026	Apaka nodirogi malo e kor yamo , kendo nonyumogi kuonde matut mogik ; mi chir mane gin-go noleny nono kane ginie masira ma kamano .
19107027	Ne gipuore kendo gitagore ka joma omer ; kendo pachgi nolalnegi .
19107028	Eka ne giywak ne Jehova mondo okonygi e chandruokgino mi noresogi e pekgino ;
19107029	ne okueyo ahiti mobet mos ; kendo apaka noling’ thi .
19107030	Ne gidoko mamor ka nam nokuwe , kendo notelonegi nyaka ne gitundo e dho wath maber , kama ne gidwaro tunde .
19107031	Onego gigo ne Jehova erokamano kuom herane maok rem kendo kuom timbene miwuoro motimo ne ji .
19107032	Onego giting’ nyinge malo e chokruok mar joge kendo gidende e buch jodongo .
19107033	Ne omiyo aoche olokore kuonde motwo , sokni mamol nolokore ongoro ,
19107034	kendo lowo manyak maber nodoko lowo motimo chumbi , maonge tich nikech timbe mamono mag joma nodak kuondego .
19107035	To bende nomiyo piny ongo r o odoko yewni mag pi , kendo lowo motwo nolokore sokni mamol ;
19107036	nokelo joma odenyo mondo odag kuondego , kendo ne gigero dala kama ne ginyalo dakie .
19107037	Ne gipuro puothe kendo ne gipidho puothe mzabibu mane ochiego cham maber ;
19107038	ne ogwedhogi , kendo ne gidoko ji mang’eny ahinya , bende ne ok oyie mondo jambgi odog piny .
19107039	Bang’e achien kwan-gi nodok matin kendo ne odwokgi piny nikech sand gi masiche kod kuyo ;
19107040	Jal ma olo mirimbe kuom ruodhi nomiyo gibayo koni gi koni e thim tangalare .
19107041	To jochan to noreso e thagruokgi kendo nomiyo utegi onya ka dhok .
19107042	Ka gima kamano otiore , to jomakare doko mamor ; joma timbegi richo duto to dhogi moko .
19107043	Ng’ama riek mondo omak wechegi maber , kendo opar matut kuom hera maduong’ mar Jehova .
19108001	Chunya ochung’ mongirore , Yaye Nyasaye ; abiro paki ka awerni mamit gi chunya duto .
19108002	
19108003	Chiewuru , un nyatiti gi thum lwedo ! An bende abiro romone ru piny gi wer .
19108004	Abiro paki e dier ogendini , Yaye Jehova , abiro werni e dier jopiny .
19108005	Nimar herani duong’ kendo bor moyombo polo ; kendo adierani ochopo nyaka e kor polo .
19108006	Yud duong’ , Yaye Nyasaye , yud duong’ moyombo polo , kendo mi duong’ni okwak piny duto .
19108007	Reswa kendo konywa gi lweti makorachwich , mondo joma ihero oyud konyruok .
19108008	Nyasaye osewuoyo gie kar dakne maler , osewuoyo kowacho ni , " Abiro pogo Shekem ne joga , ka alocho , kendo abiro pimonegi Holo mar Sukoth .
19108009	Giliad en mara , Manase bende mara , Efraim en oguta mar lweny , to Juda en oguta mar loch .
19108010	Moab en besenda mar luok , to Edom en kama amoe wuochena ; Filistia to agoe siboi bang’ loyo lweny .
19108011	En ng’a mabiro tera e dala mochiel motegno ? En ng’a mabiro telona nyaka Edom ?
19108012	Donge en in , Yaye Nyasaye , donge isedagiwa kendo tinde ok idhi gi jolwenjwa mondo okednwa ?
19108013	Yie imiwa kony mar kedo gi wasikwa , nimar kony mar dhano ok nyal gimoro .
19108014	Wabiro loyo lweny ka Nyasaye nikodwa , kendo obiro nyononwa wasikwa piny .
19109001	Yaye Nyasaye ma apako , kik iling’ ,
19109002	nimar joma timbegi richo gi jo miriambo osemonja gi dhogi ; gisewuoyo kuomwa marach gi lewgi mopiagi ne miriambo .
19109003	Gilwora koni gi koni gi weche mag achaya ; gibuka maonge gima omiyo .
19109004	An aherogi to gin to gimon koda . Gitimona kamano kata obedo ni an to alemonegi .
19109005	Gichula rach kar ber , kod achaya kar osiep .
19109006	Giwacho ni , " Ket ng’at marach mondo oked kode ; we jadonj ne ji mondo ochung’ kode e bura .
19109007	Kiyale to mi mondo oyude gi ketho , kendo kata lemo molamo onego onyis kethone .
19109008	Mad ng’ad ndalone dok manok ; kendo mad ng’at machielo kaw tende .
19109009	Mad nyithinde dong’ kiye kendo chiege dong’ chi liel .
19109010	Mad nyithinde lokre jokwecho mabayo abaya ; mad riembgi gia koda ka e miechgi mosekethore .
19109011	Mad jagope moro mak gige duto ma en-go kendo mad jomawelo oyak mwandu duto moseloso .
19109012	Onego ng’ato kik timne ng’wono kata kecho nyithinde modong’ kiye .
19109013	Kothe duto mondo kargi olal nono , kendo nying-gi oruchi kik bedi e tieng’ mabiro .
19109014	Mad Jehova sik kaparo richo mane wuonegi otimo ; kendo mad richo min kik ruchi .
19109015	Richogi mondo osiki e nyim Jehova , eka mondo ong’ad kargi oko chuth e piny .
19109016	Nimar kane ongima to ne ok odewo timo ng’wono , kar timo kamano to nosando jodhier , kaachiel gi joma ochando gi joma chunygi lit ; nosandogi malit nyaka ne githo .
19109017	Nohero kuong’o ji-to koro mad kuong’neno dogne ; ne ok ohero gwedho ji-omiyo koro mad gweth bed mabor kode .
19109018	Ne orwako kuong’ ka nangane ; mad kuong’no koro donji e dende ka pi , mad gibud chokene ka mo .
19109019	Mad ochal nanga moumogo dende duto , kata kamba motweyego nyaka chieng’ .
19109020	Mano ema mondo obed chudo , ma Jehova chulo joma donjona ; mano e kaka onego otim ne joma wuoyo marach kuoma . "
19109021	To in , Yaye Ruoth Nyasaye , timna maber nikech nyingi ; konya nikech ber mar herani .
19109022	Nimar adhier kendo achando , kendo chunya winjo marach e iya .
19109023	Ndalona rumo mos mos ka tipo mar odhiambo kendo yamo uka ka det bonyo .
19109024	Chongena onyosore nikech onge gima acham , kendo adhero aloko ra choke lilo .
19109025	Alokora gima ijaro ne joma donjona ; ka ginena to gitwenyona umgi ka gigoyona siboi .
19109026	Konya , Yaye Jehova Nyasacha , resa kaluwore gi herani .
19109027	Mi mondo ging’e ni achal kama nikech lweti , mi ging’e ni lweti ema osetime , Yaye Jehova .
19109028	Gin ginyalo kuong’a to ang’eyo ni in ibiro gwedha ; ka gimonja to ibiro kuodo wigi , to jatichni to biro bedo mamor .
19109029	Wichkuot maduong’ biro mako joma donjona kendo gibiro rwako wichkuot ka kandho .
19109030	Abiro dhialo Jehova malich gi dhoga ; abiro pake e dier oganda maduong’ .
19109031	Nimar ochung’ e bat korachwich mar ng’at mochando , mondo ores ngimane kuom joma ng’adone buch tho .
19110001	Jehova nowacho ne Ruodha kama : " Bed e bada korachwich nyaka chop aket wasiki obed situl miyieye tiendeni . "
19110002	Jehova biro yaro lochni chakre Sayun ; ibiro bedo gi loch e dier wasiki .
19110003	Jo kedo magi biro bedo gi chuny moikore ; gibiro riedo gokinyi kogwen gi duong’ mamalo , kendo tekri nomedre odiechieng’ kodiechieng’ mana ka tho momoko e lum gokinyi .
19110004	Jehova osesingore kendo ok obi loko pache : osesingore ni , " In jadolo nyaka chieng’ , e kit dolo mar Melkizedek . "
19110005	Jehova nie badi makorachwich obiro ng’inyo ruodhi chieng’ ma mirimbe otuk .
19110006	Obiro ng’ado bura ne ogendini , mi opiel joma otho achana-achana kong’inyo jotelo duto mag piny .
19110007	Obiro modho e aora matin manie bath yo , emomiyo noyud teko mi oting’ wiye .
19111001	Haleluya ! Abiro miyo Jehova duong’ gi chunya duto , abiro miye duong’ e buch joma kare , kendo e dier chokruok .
19111002	Tije Jehova dongo adier ; joma mor kodgi osiko ka paro kuomgi .
19111003	Timbene nigi duong’ kod luor , kendo timne makare osiko nyaka chieng’ .
19111004	Omiyo waparo kuom honni mage ; nikech Jehova ng’won kendo okecho ji .
19111005	Ochiwo chiemo ne joma oluore , kendo oparo singruok mare nyaka chieng’ .
19111006	Osenyiso joge tekre kuom gik motimo komiyogi lope mag ogendini moko .
19111007	Tije motimo gi lwetene nikare kendo beyo kendo buchene duto inyalo geno .
19111008	Gingirore kendo ok gilokre nyaka chieng’ manyaka chieng’ , nikech osetimgi gi adiera kendo moriere .
19111009	Ne ochiwo warruok ne joge , kendo ne oguro singruokne mosiko ; nyinge ler kendo lich miwuoro .
19111010	Luoro Jehova e chakruok mar rieko ; ji duto moluwo buchene nigi winjo maber . En kende ema owinjore yudo pak manyaka chieng’ .
19112001	Haleluya ! Ogwedh ng’ama oluoro Jehova , Ogwedh ng’ama chikene miyo mor .
19112002	Nyithinde nobed joma roteke e piny ; ee , koth joma ngimagi oriere ibiro gwedhi .
19112003	Pith gi mwandu yudore e ode , kendo timne makare osiko nyaka chieng’ .
19112004	Ng’ama ngimane oriere ler rienyne kata gotieno-ng’at ma ng’uon , ma kecho ji kendo makare .
19112005	Ng’ama ng’uon ma holo ji gige gi chuny maler biro neno ber-ng’at ma tiyo tijene gi adiera .
19112006	Adier , onge gima nyalo yiengeng’at makare ibiro par nyaka chieng’ .
19112007	Ok oluoro weche makelo kuyo nikech chunye otegno kendo ogeno kuom Jehova .
19112008	Chunye ok chandre kendo oonge gi luoro moro amora ; ong’eyo ni obiro neno ka olo wasike ka ento olocho .
19112009	Opogo gige ne joma odhier , berne osiko nyaka chieng’ ; duong’ne gi luor ma ji oluorego biro siko nyaka chieng’ .
19112010	Ng’ama timbene richo biro nene mi iye wang’ , obiro muodo lekene kendo obiro chiyore morum ; gik ma ng’ama timbene richo gombo ni otimrene ok bi timorene ngang’ .
19113001	Haleluya ! Pakuru Jehova , Yaye un jotichne , pakuru nying Jehova .
19113002	Nying Jehova mondo opaki , sani kendo nyaka chieng’ .
19113003	Nying Jehova onego opaki , chakre kuma chieng’ wuokie nyaka kuma opodhoe .
19113004	Jehova nigi duong’ moyombo ogendini duto , kendo duong’ne maler oyombo polo .
19113005	En ng’a machalo gi Jehova Nyasachwa , Jal mobetekom loch kuma bor ,
19113006	kendo ma kulore piny mondo orang polo gi piny ?
19113007	Oting’o joma odhier malo kogolo piny e lowo ; adier , ogolo joma ochando e pidh buru ,
19113008	kendo oketogi gibet kaachiel gi ruodhi , mi kwan-gi kaachiel gi jotend jogi .
19113009	Omiyo dhako ma migumba bedo gi ode mi obed miyo mamor man-gi nyithinde . Haleluya !
19114001	Kane jo Israel owuok Misri , ee , kane Joka Jakobo owuok e kind joma wacho dhok mayore ,
19114002	Juda nodoko kama ler mar Nyasaye , kendo Israel nobedo mwandune owuon .
19114003	Nam nonenogi mi oa gi ng’wech , kendo Jordan ne odar oweyonegi piny ,
19114004	gode noleng’ore ka imbe , to thuche to nochikore ka nyirombe .
19114005	Ang’o momiyo ne ia gi ng’wech , Yaye nam ? Yaye Jordan , ne idar iweyonegi piny nang’o ?
19114006	to un gode to ne uleng’oru ka imbe nang’o ? Koso thuche to nochikore ka nyirombe nikech ang’o ?
19114007	Yaye piny , yiengni ka Ruoth ni machiegni kodi , yiengni e nyim Nyasach Jakobo ,
19114008	Nyasaye mane omiyo lwanda olokore pi mogudore , kendo mane omiyo lwanda matek olokore sokni mag pi .
19115001	Ok wan , ok wan , Yaye Jehova-to In ema nyingi oyud duong’ , nikech herani kod adierani .
19115002	Ang’o momiyo ogendini penjo ni , " Nyasachgino ere ? "
19115003	Nyasachwa nie polo ; otimo gimoro amora mohero .
19115004	To kido mag nyisechegi to gin fedha gi dhahabu , ma lwet dhano ema oloso .
19115005	Gin-gi dhogi to kata kamano ok ginyal wuoyo , gin-gi wenge to ok ginyal neno ;
19115006	gin-gi itegi to ok ginyal winjo wach , kendo gin-gi umgi to ok ginyal ng’wecho ;
19115007	gin-gi lwetegi to ok ginyal mulo , kendo gin-gi tiende to ok ginyal wuotho bende ok ginyal kata temo loso gi duondgi .
19115008	Joma losogi biro chalo kodgi , kendo joma ogenogi bende biro chalo kodgi .
19115009	Yaye dhood jo Israel , genuru kuom Jehova-En e konyruokgi kendo okumbagi .
19115010	Yaye dhood joka Harun , genuru kuom Jehova-En e konyruokgi kendo okumbagi .
19115011	Un joma oluore , genuru kuom Jehova-En e konyruokgi kendo okumbagi .
19115012	Jehova parowa kendo obiro gwedh owa ; obiro gwedho dhood Isreal , obiro gwedho dhood joka Harun ,
19115013	obiro gwedho joma oluoro Jehovaji ajia kod joma igeno .
19115014	Mad Jehova mi imedri , in kaachiel gi nyithindi .
19115015	Mad iyud gweth moa kuom Jehova , jachwech polo gi piny .
19115016	Polo malo mogik en mar Jehova , to piny to osechiwo ne dhano .
19115017	Joma osetho ok ema pak Jehova , joma oseiki moling’ thi e bur ok pake ;
19115018	en wan ema wadendo Jehova sani kendo nyaka chieng’ . Haleluya !
19116001	Ahero Jehova nikech nowinjo duon-da ; nowinjo ywakna kane adwaro kech .
19116002	Nikech ne ochikona ite , abiro luonge kinde duto ma angima .
19116003	Tonde mag tho norida , lit mar liel nochopona , kendo chandruok gi chuny lit noloya .
19116004	Eka naluongo nying Jehova , ne aywakne ni , " Resa , Yaye Jehova ! "
19116005	Jehova ng’won kendo timo maber ; Nyasachwa opong’ gi kech .
19116006	Jehova rito joma chunygi obolore ; kane an-gi chando maduong’ to ne oresa .
19116007	Bed abeda mos , Yaye chunya , nimar Jehova osebedo ka timoni maber ndalo duto .
19116008	Nimar in ema isegolo chunya e tho , Yaye Jehova , wengena bende isereso e ywak , kendo tiendena isegeng’o mondo kik okier ,
19116009	isetimo kamano mondo awuothi e nyim Jehova , e piny joma ngima .
19116010	Ne ayie ; emomiyo ne awacho ni , " Sand oromo chunya . "
19116011	Kendo kane achiedhnade omaka , to ne awacho ni , " Dhano duto riambo . "
19116012	Ere kaka dachul Jehova kuom berne duto mosetimona ?
19116013	Abiro ting’o okumba mar warruok malo kendo abiro luongo nying Ruoth .
19116014	Abiro chopo singruokga ma asetimo ne Jehova e nyim ji duto .
19116015	Tho mar joge maler en gimaber miwuoro e nyim Jehova .
19116016	Yaye Jehova , an jatichni adier ; an jatichni , ma wuod jatichni manyako ; isegonya mi igola e nyorochega .
19116017	Abiro timoni misango mar erokamano kendo abiro luongo nying Jehova .
19116018	Abiro chopo singruokga ma asetimo ne Jehova e nyim ji duto ,
19116019	abiro chopogi e lache mag od Jehova abiro timogi e iyi , Yaye Jerusalem . Haleluya !
19117001	Pakuru Jehova , un ogendini duto ; dendeuru , un ji duto manie piny .
19117002	Nimar hera moherow ago duong’ , kendo adierane osiko nyaka chieng’ . Haleluya .
19118001	Gouru erokamano ne Jehova , nimar ober ; kendo herane osiko nyaka chieng’ .
19118002	Jo Israel mondo owach ni , " Herane osiko nyaka chieng’ . "
19118003	Jo dhood Harun mondo owach ni , " Herane osiko nyaka chieng’ . "
19118004	Joma oluoro Jehova mondo owach ni , " Herane osiko nyaka chieng’ . "
19118005	Ne aywak ne Jehova kane chunya lit , kendo ne oduoka mine ogonya thuolo .
19118006	Jehova nikoda , omiyo ok analuor . En ang’o ma dhano ditimna ?
19118007	Jehova nikoda ; en e Jakonyna . Abiro neno gi wang’a ka olo wasika .
19118008	Ber pondo kuom Jehova moloyo geno kuom dhano .
19118009	Ber pondo kuom Jehova moloyo geno kuom ruodhi .
19118010	Ogendini duto nolw o ra koni gi koni , to ne atiekogi e nying Jehova .
19118011	Ne gilw o ra koni gi koni , to ne atiekogi e nying Jehova
19118012	Ne ginur kuoma ka kich , to ne githo ka kudho maliel ; ne atiekogi e nying Jehova .
19118013	Ne gidhira gichien kendo ne achiegni podho , to Jehova nokonya .
19118014	Jehova e tekra kendo en e wenda ; osedoko warruok mara .
19118015	Koko mag mor gi mag loch winjore ei hembe mag joma kare kama : " Lwet Jehova mako rachwich osetimo gik madongo !
19118016	Lwet Jehova makorachwich oting’ malo ; lwet Jehova makorachwich osetimo gik madongo ! "
19118017	Ok abi tho , abiro bedo mangima ; abiro bedo mangima modo ahul gik ma Jehova osetimo .
19118018	Jehova osegoya modwa nega , to kata kamano pok oweyo tho onega .
19118019	Yawna rangeye mag tim makare ; mondo adonji kendo ago erokamano ne Jehova .
19118020	Mano e dhoranga Jehova ma joma kare nyalo donjogo .
19118021	Abiro goyoni erokamano , nikech ne iduoka ; mi idoko warruokna .
19118022	Kidi mane jogedo odagi koro odoko kidi moriwo kor ot ;
19118023	Ruoth ema osetimo mano kendo en gima lichnwa miwuoro .
19118024	Ma en odiechieng’ ma Jehova oseloso ; wamoruru kendo wail e iye .
19118025	Yaye Jehova , reswa Yaye Jehova , mi walochi .
19118026	Ogwedh ng’at mabiro gi nying Jehova . Wagwedhi gie od Jehova .
19118027	Jehova en ber , kendo osemiyo lerne mondo orieny kuomwa . Riwreuru gi oganda moruowo ka timo nyasi , kuting’o bede yien wuothuru kodgi nyaka uchopi e tunge mag kendo mar misango .
19118028	In Nyasacha , omiyo abiro goyoni erokamano ; in Nyasacha omiyo abiro miyi duong’ .
19118029	Gouru erokamano ne Jehova , nimar ober ; herane osiko nyaka chieng’ .
19119001	Ogwedh joma yoregi ler , ma wuotho koluwore gi chik Jehova .
19119002	Ogwedh joma orito chikene kendo ma manye gi chunygi duto .
19119003	Gin joma ok tim gimoro amora marach , to gisiko ka giwuotho e yorene .
19119004	Iseguro chikeni mochuno ni nyaka lu kaka gin .
19119005	Yaye , mad ne bed ni yorena ogurore e luwo chikeni !
19119006	Dine ok aneno wichkuot nikech aketo chunya e chikeni duto .
19119007	Kaka amedo puonjora chikeni makare e kaka abiro dhi nyime gi paki gi chuny moriere .
19119008	Abiro rito chikeni ; omiyo kik ijwang’a chuth .
19119009	Ere kaka ng’ama pod tin nyalo rito ngimane mondo osik kaler ? Onyalo rito mana kodak moluwore gi wachni .
19119010	Amanyi gi chunya duto ; omiyo kik iwe abar awe chikeni .
19119011	Asekano wachni ei chunya mondo kik akethi e nyimi .
19119012	Yaye Jehova , mad iyud pak ; yie ipuonja chikeni .
19119013	Aolo gi dhoga chike duto mowuok e dhogi .
19119014	Luwo chikeni mora mana kaka ng’ato bedo mamor kuom mwandu duto .
19119015	Abiro paro matut kuom chikeni kendo abiro tego wengena e yoreni .
19119016	Amor ahinya gi chikeni ; ok abi jwang’o wachni .
19119017	Tim maber ne jatichni , eka abiro bedo mangima kendo abiro rito chikeni .
19119018	Yaw wengena mondo eka ane gik mabeyo miwuoro manie chikeni .
19119019	An mana wendo e piny omiyo kik ipandna chikeni .
19119020	Chunya opong’ kod siso mar chikeni kinde duto .
19119021	Ikwero joma ochayo joma okuong’ kendo joma osebaro oweyo chikeni .
19119022	Gol kuoma ajara gi achaya nimar arito chikeni .
19119023	Kata obedo ni jotelo chokorena kendo giyanya , to jatichni pod biro mana paro matut kuom chikeni .
19119024	Chikeni e morna ; gin e jong’ad rieko maga .
19119025	Osepiela ei lowo piny ; omiyo rit ngimama kaluwore gi wachni .
19119026	Kane ahulo yorena to ne idwoka ; puonja chikeni .
19119027	Mi awinj tiend gik ma chikeg i puonjo ; eka abiro paro matut kuom timbegi miwuoro .
19119028	Kuyo onyoso chunya , omiyo meda teko kaluwore gi wachni .
19119029	Geng’a kik adonji e yore mag miria mbo , kendo ng’wonna ka ipuonja chikni .
19119030	Aseyiero yor adiera ; kendo aseketo chunya e chikeni .
19119031	Amako chikeni matek , Yaye Jehova , omiyo kik iwe ane wichkuot .
19119032	Yor chikeni ema aringe , nimar isegonyo chunya .
19119033	Puonja mondo alu yoreni , Yaye Jehova , eka abiro ritogi nyaka giko .
19119034	Miya rieko mondo eka arit chikeni kendo atim kaka owacho gi chunya duto .
19119035	Taya e yo mar chikeni , nimar kanyo ema ayudoe mor .
19119036	Ket chunya mondo oher chikeni , to ok dwaro maga mag wuoro .
19119037	Gol wang’a oko kuom gik manono ; rit ngimana kaluwore gi wachni .
19119038	Chop singruok mari ne jatichni , mondo ji oluori .
19119039	Golna achaya ma aluoro , nimar chikeni beyo .
19119040	Mano kaka ahero yoreni ! Rit ngimana e timni makare .
19119041	Mad herani maok rem bina , Yaye Jehova , mad warruokni bina kaluwore gi singruokni .
19119042	Eka abiro dwokora gi ng’at ma timona anyali , nimar ageno kuom wachni .
19119043	Kik igol wach mar adiera e dhoga chuth , nimar aseketo genona e chikeni .
19119044	Abiro rito chikeni ndalo duto , manyaka chieng’ .
19119045	Abiro wuotho ka an thuolo , nimar chikeni ema asebedo ka amanyo .
19119046	Abiro wuoyo kuom chikeni e nyim ruodhi kendo wiya ok bi kuot ,
19119047	nimar amor gi chikeni nikech aherogi .
19119048	Ating’o bedena malo ne chikeni ma ahero kendo asiko aparo matut kuom yoreni .
19119049	Par wachni mane iwacho ne jatichni , nimar isemiya geno .
19119050	Gima hoya e chandruokna en ma : ni singruokni rito ngimana .
19119051	Joma ochayo ji jara maok obadhogi to kata kamano ok alokra awe chikeni .
19119052	Asiko aparo chikeni mosebedo ka nitie nyaka nene , Yaye Jehova , kendo ayudo hoch kuomgi .
19119053	Mirima mager omaka nikech joma timbegi richo , mosejwang’o chikeni .
19119054	Chikeni e thorro mar wenda , kamoro amora ma abwore .
19119055	Aparo nyingi gotieno , Yaye Jehova , kendo abiro rito chikni .
19119056	Ma osebedo timna , nimar asebedo ka arito yoreni .
19119057	In e pokna , Yaye Jehova ; asesingora ni abiro rito chikeni .
19119058	Asemanyo wang’i gi chunya duto ; ng’won-na kaluwore gi singruok mari .
19119059	Asenono yorena kendo asechiko okangega mondo olu yoreni .
19119060	Abiro reto kendo ok abi deko mar rito chikeni .
19119061	Kata obedo ni joma timbegi richo orida gi tonde , to wiya ok bi wil gi chikeni .
19119062	Achiewo dier otieno mondo agoni erokamano kuom chikegi makare .
19119063	An osiep ji duto moluori , jogo duto moluwo yoreni .
19119064	Piny opong’ gi herani , Yaye Jehova ; yie ipuonja chikeni .
19119065	Tim maber ne jatichni kaluwore gi wachni , Yaye Jehova .
19119066	Puonja ng’eyo gi paro maber , nimar ayie kuom chikeni .
19119067	Kane pok ayudo masira to ne abayo yo , to sani koro atimo gima wachni owacho .
19119068	Iber , kendo gima itimo ber ; omiyo puonja chikeni .
19119069	Kata obedo ni joma ochayo ji osemiena gi miriambo , to pod arito yoreni gi chunya duto .
19119070	Chunygi tek kendo ok dew gimoro amora ; to an to chikni miya mor .
19119071	Ne en gima ber mondo ayud chandruok mondo eka apuonjra chikeni .
19119072	Chik moa e dhogi berna moloyo ng’injo gana gi gana mag fedha gi dhahabu .
19119073	Lweteni ema nolosa kendo ochueya ; miya ng’eyo mondo apuonjra chikeni .
19119074	Mad joma oluori bed mamor ka ginena , nimar aseketo genona e wachni .
19119075	Ang’eyo , Yaye Jehova , ni chikeni nikare , kendo ang’eyo ni chwat misechwadago nikare .
19119076	Mad ihoya gi herani maok rem , kaluwore gi singruok mane imiyo jatichni .
19119077	Orna kechni mondo abed mangima , nimar chikni e morna .
19119078	Mad joma ochayo ji ne wichkuot kuom kwinya maonge gima omiyo , an to abiro paro matut kuom yoreni .
19119079	Mad joma oluori dog joko ra , kaachiel gi joma ong’eyo bucheni .
19119080	Mad chunya bed maonge ketho , kuom rito chikeni , mondo kik ane wichkuot .
19119081	Riyo mar dwaro warruokni oloyo chunya , kata kamano aseketo genona e wachni .
19119082	Wengena ool kamanyo singruokni ; apuonjora ni , " Ibiro hoya karang’o ? "
19119083	Kata obedo ni achalo pien ting’o divai molier e iro , to wiya pok owil gi chikeni .
19119084	Jatichni biro rito nyaka karang’o ? Ibiro kumo joma sanda karang’o ?
19119085	Joma ochayo ji osekunyona buche mondo apodhie , gitimo gima chikni okwedo .
19119086	Chikeni duto inyalo geno ; omiyo yie ikonya , nikech ji sanda maonge gima omiyo .
19119087	Ne gichiegni yweya oko e piny , to kata kamano pok aweyo chikeni .
19119088	Rit ngimana kaluwore gi herani , mondo alu chike mowuok e dhogi .
19119089	Wachni ochwere , Yaye Jehova ; ochung’ mogurore e polo .
19119090	Adiera mari ochwere e tienge duto ; mana kaka ne iguro piny mi piny osiko .
19119091	Chikeni osiko nyaka kawuono , nimar gik moko duto tiyoni .
19119092	Ka dine bed ni chikeni ok ema miya mor , to dikoro aselal nono nikech masichega .
19119093	Wiya ok bi wil gi bucheni , nimar gin ema iseritogo ngimana .
19119094	Resa nimar an mari ; nikech asiko amanyo chikeni ndalo duto .
19119095	Joma timbegi richo obutona mondo gitieka , to abiro bet mos ka aparo kuom chikeni .
19119096	Ang’eyo ni koda ka gik malong’o chuth nigi gikogi , to chikeni onge gikogi .
19119097	Yaye , mano kaka ahero chikni ! Aparo kuome odiechieng’ duto .
19119098	Chikeni miyo abedo mariek moloyo wasika , nimar gisiko gin koda seche duto .
19119099	An gi winjo moloyo jopuonjna duto , nimar arito chikeni .
19119100	Wach donjona moloyo jodongo machon nimar arito chikeni .
19119101	Asetamo tiendena ni kik wuothi e yore maricho , mondo eka atim gima wachni ochiko .
19119102	Pok abaro aweyo chikeni , nimar in iwuon ema isepuonja .
19119103	Mano kaka wechegi mit ka abilogi , gimit e dhoga moloyo mor kich !
19119104	Chikeni miyo abedo gi winjo ; e momiyo achayo yo moro amora marach .
19119105	Wachni e taya mar tienda kendo en ler mamenyona yo .
19119106	Asekuong’ora mi aketo sei ni abiro siko kaluwo chikeni makare .
19119107	Asechandora moloyo ; omiyo rit ngimana , Yaye Jehova , kaluwore gi wachni .
19119108	Rwak pak ma achiwoni gi dhoga ka ahero , Yaye Nyasaye , kendo puonja chikeni .
19119109	Kata obedo ni ating’o ngimana e lweta kinde duto , to wiya ok bi wil gi chikeni .
19119110	Joma timbegi richo osechikona obadho ; to kata kamano pok abaro aweyo bucheni .
19119111	Chikeni e girkeni mara manyaka chieng’ ; gin e mor mar chunya .
19119112	Aketo chunya kuom rito chikeni maok aweyo nyaka giko .
19119113	Achayo joma pachgi ariyo , to ahero chikni .
19119114	In e ohingana kendo okumbana ; omiyo aseketo genona e wachni .
19119115	Ayiuru buta , un joma timo richogi , mondo arit chike mag Nyasacha !
19119116	Maka motegno kaluwore gi singruokni , eka anabed mangima ; kik iwe geno ma an-go lalna .
19119117	Sira eka ananwang’ konyruok ; abiro siko ka ahero chikeni .
19119118	Idagi ji duto mabaro weyo chikeni , nimar wuondruok ma giwuondorego en kayiem .
19119119	Joma timbegi richo duto modak e piny ipuko oko ka yugi ; emomiyo ahero chikeni .
19119120	Denda tetni nikech oluori , kihondhko omaka nikech chikeni .
19119121	Asetimo gima kare kendo madier , omiyo kik iweya e lwet joma sanda .
19119122	Ne ni jatichni dhi maber , kendo kik iyie joma ochayo ji osanda .
19119123	Wengena ool karango resruok mikelo , kendo kamanyo gima kare mane isingona .
19119124	Timne jatichni kaluwore gi herani , kendo puonja chikeni .
19119125	An jatichni , omiyo yie imiya nyalo mar ng’eyo gik mopondo eka awinj tiend chikeni .
19119126	Saa oromo mondo koro itim gimoro , Yaye Jehova , nikech iketho chikni .
19119127	Nikech ahero chikeni moloyo dhah abu , kendo moloyo dhahabu maler mogik ,
19119128	kendo nikech akawo bucheni duto ni nikare , omiyo achayo yo moro amora marach .
19119129	Chikeni lich miwuoro ; emomiyo aritogi .
19119130	Wachni koler tiende to kelo ler , omiyo joma ok riek bedo gi winjo .
19119131	Ayawo dhoga kendo agamo yueyo , ka agombo chikeni .
19119132	Lokri iranga mondo ikecha , kaka ijatimo ndalo duto ne joma ohero nyingi .
19119133	Ta okangega mondo gilure gi wachni ; kik iwe richo moro amora loya .
19119134	Gola e dicho ma ji diyogo jowetegi , mondo eka arit bucheni .
19119135	Ng’i jatichni gi wang’ maber kendo puonja chikeni .
19119136	Pi wang’ bubni kawuok e wengena , nimar chikni ok ji orito .
19119137	In ng’at makare , Yaye Jehova , kendo chikeni nikare .
19119138	Chike mise ndiko piny nikare , inyalo genogi chuth .
19119139	Hera ma aherogo wachni tieka , nimar wasika ok dew wachni .
19119140	Singruok magi osetem maber chuth , omiyo jatichni oherogi .
19119141	Kata obedo ni an chien kendo ji ochaya , to wiya ok nyal wil gi bucheni .
19119142	Timni makare osiko kendo chikni en adier ,
19119143	Chandruok kod malit osebirona , kata kamano chikeni e morna .
19119144	Chikeni nikare nyaka chieng’ , omiyo miya ng’eyo mondo eka abed mangima .
19119145	Yie iduoka , Yaye Jehova , nikech aywakni gi chunya duto kendo abiro timo kaka chikni dwaro .
19119146	Aywakni , yie ikonya , eka abiro rito chikeni .
19119147	Achiewo kogwen ka piny pok oya-wore kendo aywagora mondo ayud kony ; aseketo genona e wachni .
19119148	Wengena neno otieno duto , mondo omi apar matut kuom sing ruok magi .
19119149	Winj duonda kaluwore gi herani ; rit ngimana , Yaye Jehova , kaluwore gi chikeni .
19119150	Joma chanona gik maricho ni koda machiegni , kata kamano gin mabor gi chikni .
19119151	In to in machiegni , Yaye Jehova , kendo chikeni duto gin adier .
19119152	Ne apuonjora kuom chikeni chon gilala , ni ne igurogi mondo gisik nyaka chieng’ .
19119153	Ne chandruokna mondo ikonya , nimar pok wiya owil gi chikni .
19119154	Dog jakora mondo iresa , rit ngimana kaluwore gi singruokni .
19119155	Warruok ni mabor gi joma timbegi richo , nimar ok giket chunygi kuom dwaro chikeni .
19119156	Ng’wononi duong’ , Yaye Jehova ; rit ngimana kaluwore gi chikeni .
19119157	Wasigu masanda thoth adier , to kata kamano pok abaro aweyo chikeni .
19119158	Arango joma onge yie ka chunya ochido kodgi , nimar ok girit chikni .
19119159	Neye kaka ahero bucheni ; omiyo rit ngimana , Yaye Jehova , kaluwore gi herani .
19119160	Wechegi duto gin adier ; kendo chikegi makare duto ochwere .
19119161	Jotelo sanda maonge gima omiyo , to kata kamano chunya oluoro wachni .
19119162	Singruokni mora , mana ka ng’ama oyudo mwandu maduong’ ma wasigu oringo oweyo .
19119163	Asin kendo ajok gi miriambo , to ahero chikni .
19119164	Apaki ndalo abiriyo e odiechieng’ achiel kuom chikegi makare .
19119165	Joma ohero chikeni nigi kuwe maduong’ kendo onge gima nyalo miyo gichwanyre .
19119166	Arito warruokni , Yaye Jehova , kendo aluwo chikeni .
19119167	Atimo gima chikeni dwaro , nimar aherogi gi hera maduong’ .
19119168	Arito bucheni gi chikeni , nimar yorega duto ong’ereni maber .
19119169	Mad ywakna chopi e nyimi , Yaye Jehova ; mi abed gi winjo kaluwore gi wachni .
19119170	Mad kwayona chopi e nyimi , resa kaluwore gi singruokni .
19119171	Mad dhoga pong’ gi pak , nimar isepuonja chikeni .
19119172	Mad lewa wer kuom wachni , nimar chikegi duto nikare .
19119173	Mad lweti ikre mar konya , nimar aseyiero bucheni .
19119174	Asedwaro resruok mari matek , Yaye Jehova ; kendo chikni e morna .
19119175	We amed bedo mangima mondo apaki , kendo mad chikeni okonya .
19119176	Aseruenyo ka rombo molal , omiyo yie imany jatichni , nimar wiya pok owil gi chikeni .
19120001	Ka an e chandruok to aluongo Jehova , kendo oduoka ,
19120002	Resa , Yaya Jehova , kuom dho joma riambo kendo kuom lew joma wuondore .
19120003	Be ing’eyo gima Nyasaye biro timo-ni , be ing’eyo gik mochomi adier , Yaye lep mawuondore ?
19120004	Obiro kumi gi aserni mabitho mag jakedo , ee , obiro wang’i gi maka maliel mager , mowang’ gi yiend adugo .
19120005	Malit ochoma adier nikech adak Mesek , hapa rach nikech adak e dier hembe mag Kedar !
19120006	Asedak aming’a ahinya , e dier joma ok dwar kuwe .
19120007	An an ng’at kuwe ; to ka awuoyo , to giikore ne lweny .
19121001	Ating’o wengena ka arango godeere kuma konyruokna biro aye ?
19121002	Konyruokna aa kuom Jehova , Jachuech polo gi piny .
19121003	Ok obi weyo tiendi kier-Jal ma riti ok bi nur ;
19121004	adier , Jal marito Israel ok nur kendo ok nindi .
19121005	Jehova riti-Jehova e tipo moumi manie badi korachwich ;
19121006	omiyo chieng’ ok nochomi godiechieng’ kendo dwe ok notimi gimoro gotieno .
19121007	Jehova biro riti mondo gimoro amora kik ohinyi -
19121008	Jehova biro riti kidonjo kendo kiwuok , obiro timo kamano sani kendo nyaka chieng’ .
19122001	Ne amor gi joma nowachona ni , " Wadhiuru e od Jehova . "
19122002	Tiendewa ochung’ e dhorangeyeni , Yaye Jerusalem .
19122003	Jerusalem oger ka dala ma ji odakie machiegni-machiegni .
19122004	Kanyo e kama ogendini idho dhiye , ogendini mag Jehova dhi kuno mondo opak nying Jehova ka giluwo chike mane omi Israel .
19122005	Kanyo ema kombe loch mag ng’ado bura nitie kombe loch mag jood Daudi .
19122006	Lamuru mondo Jerusalem obed gi kuwe . Lamuru ni : " Mad joma oheri bed gi kuwe .
19122007	Mad kuwe yudre ei alworani , adier kuwe mondo obedi ei ohinga mochieli . "
19122008	Nikech owetena gi osiepena modak e iyi , awacho ni , " Jerusalem mondo obed gi kuwe . "
19122009	Nikech wach od Jehova Nyasachwa , adwaro ni idhi maber .
19123001	In ema arangi , in ma kom lochni nie polo ema arangi .
19123002	Mana kaka wenge wasumbni rango lwet ruodhgi , kendo kaka wenge jatich manyako mar ot rango lwet min-odgi , e kaka we n g ewa rango Jehova Nyasachwa nyaka chop okechwa .
19123003	Yie ikechwa Yaye Jehova , yie ikechwa , nikech osechawa gikinda .
19123004	Josunga osejarowa moromo kendo acheje osechayowa moromo .
19124001	Ka dine bed ni Jehova ok jakorwa-jo Israel mondo owach kamano -
19124002	ka dine bed ni Jehova ok jakorwa kane ji omonjowa ,
19124003	e kinde mane mirima mabebni ka mach omakogi kodwa , to dine gimwonyowa ngili ;
19124004	ataro dine odinonwa , ee , kodh yamo dine oywerowa ,
19124005	kendo pi maringo matek dine odhi kodwa .
19124006	To pak odog ne Jehova maok oseyie mondo lekegi okidhwa .
19124007	Wasetony mana ka winyo mowuok e wino mar jachik winy ; wino osechodi , to wan wasetony .
19124008	Ko n y ruokwa nie nying Jehova Jachuech polo gi piny .
19125001	Joma ogeno kuom Jehova chalo gi Got Sayun , maok nyal yiengi to osiko nyaka chieng’ .
19125002	Mana kaka gode olworo Jerusalem , e kaka Jehova olworo joge chakre sani kendo nyaka chieng’ .
19125003	Ludh loch mar joma timbegi richo ok bi siko korito piny mopog ne joma kare , nimar ka mano otimore to joma kare nyalo tiyo gi lwetgi kuom timo marach .
19125004	Tim maber , Yaye Jehova , tim maber ne joma beyo , tim maber ne joma ngimagi oriere gie chunygi .
19125005	To joma lokore luwo yore mobam Jehova biro kumo kaachiel gi joma timo timbe maricho . Israel mondo obed gi kuwe !
19126001	Kane Jehova oduogo joma otue Sayun , to ne ochalonwa mana lek .
19126002	Ne wathung’ gi nyiero kendo dhowa nopong’ gi wende mor . Eka nowachore e dier ogendini ni , " Jehova osetimonegi gik madongo . "
19126003	Adier , Jehova osetimonwa gik madongo , omiyo wamor mokalo .
19126004	Duognwa gigewa , Yaye Jehova , mondo wachal gi aoche man Negev .
19126005	Joma komo kodhi ka pi wengegi chuer biro keyo ka wero wende mor .
19126006	Ng’at madhi oko ka ywak , koting’o kodhi mikomo , biro duogo ka wero wende mor , koting’o cham mosechiek .
19127001	Ka Jehova ok ema ger ot , to joma gere nyagore gi tich matek kayiem . Ka Jehova ok ema orito dala , to jorito ochung’ karito kayiem .
19127002	In be imondo chiew chon kendo ineno nyaka saa molewo , kinyagori gi tich matek mondo iyud chiemo minyalo chamo ; nimar Nyasaye miyo joge mohero nindo mokuwe .
19127003	Yaw u owi gin gweth moa kuom Jehova , adier , nyithindo gin mich moa kuome .
19127004	Yawuowi ma ng’ato onyuolo kapod otin , chalo gi asere manie lwet jakedo .
19127005	Ng’at ma ofukune opong’ kodgi en ng’ama ogwedhi . Ok ginine wichkuot ka gikedo gi wasikgi e dhorangach .
19128001	Ji duto moluoro Jehova , kendo mawuotho e yorene gin joma ogwedhi .
19128002	Ibiro chamo olemb luchi ; iniyud gweth kendo inidhi maber .
19128003	Chiegi nochal gi yiend mzabibu manyak maber e odi ; yawuoti nochal gi chuny mzabibu maloth sama giluoro mesa ka gichiemo .
19128004	Kamano e kaka ng’ama oluoro Jehova ogwedhi .
19128005	Jehova mondo ogwedhi gie Sayun , ndalo duto mag ngimani ; mad ineye gi wang’i ka Jerusalem dhi maber ,
19128006	kendo mad idag aming’a nyaka ine nyithind nyithindi Israel mondo obed gi kuwe !
19129001	Jogi osesanda malit nyaka aa e tinna-Israel mondo owach ni :
19129002	gisesanda malit nyaka aa e tinna , to kata kamano pok gibedo gi loch kuoma .
19129003	Jopur osepuro dieng’eya kendo gisegore para maroboche ,
19129004	to kata kamano Jehova en ng’ama kare ; osechoda oko mi adong’ thuolo e tonde joma richo .
19129005	Ji duto mochayo Sayun lo mi dog chien gi wichkuot .
19129006	Mad gichal gi lum moti ewi tado ma ner kata kapok odongo maber .
19129007	Ok onyal nyago gimoro mapong’o lwet jakeyo , kata ma jachoko nyalo ting’o e bade .
19129008	Mad joma kalo bute kik wachnegi ni , " Jehova mondo ogwedhi , kata ni , wagwedhi e nying Jehova . "
19130001	Aywakni ka an e chuny bur matut , Yaye Jehova ,
19130002	Yaye Jehova , yie iwinj dwonda . Chik iti ne ywakna ma aywaknigo mondo ikecha .
19130003	Yaye Ruoth Nyasaye , ka dine bed ni isiko iparo richo , ma ji timo , Yaye Ruoth Nyasaye to en ng’a ma dichung’ e nyimi ka ok bura oloyo ?
19130004	To kata kamano kuomi nitiere weyo richo ; emomiyo ji oluori .
19130005	Arito Jehova , chunya rite kendo aketo genona kuom wachne .
19130006	Chunya rito Ruoth Nyasaye , moloyo kaka jorito rito ru piny .
19130007	Yaye jo-Israel , keturu genou kuom Jehova , nimar Jehova ema nigi hera maok rem kendo en ema owaro ji chuth .
19130008	En owuon ema obiro waro jo Israel kuom richogi duto .
19131001	Ng’ayi onge e chunya , Yaye Jehova , wang’a bende ok tek ; chunya ok chandre gi gik madongo , kata gi weche matek modhiera ng’eyo .
19131002	To abet mos kendo chunya okuwe ; mana ka nyathi mapod dhoth moling’ mos e bad min , ee , kaka nyathi ma kamano ling’ mos , e kaka chunya bende oling’ mos e iya .
19131003	Yaye jo Israel , keturu genou kuom Jehova chakre sani kendo nyaka chieng’ .
19132001	Parie Daudi , Yaye Jehova , parie Daudi gi chandruok duto moseneno .
19132002	Ne okuong’ore kane osingore ne Jehova , kendo ne okuong’ore ne Jal Maratego mar Jakobo kama :
19132003	" Ok anadonji e oda , kata dhi e kitandana -
19132004	Ok anayie nindo tera , kata ayula wang’ lo wengena ,
19132005	kapok aloso ne Jehova kare , kapok ayudo ne Jal Maratego mar Jakobo kar dak . "
19132006	Ne wawinjo wachno Efratha , ee , ne wayude e puothe mag Jaar :
19132007	" Wadhiuru kare modake ; wadhiuru mondo walame e nyim komduong’ne -
19132008	aa malo , Yaye Jehova , aa malo ibi kari mar yweyo , in kaachiel gi Sandug Muma ma en kido mar tekoni .
19132009	Mad jodolo magi rwakre gi tim makare , kendo mad jogi maler wer gi mor . "
19132010	Nikech Daudi jatichni , kik idag i ng’ati miseyiero .
19132011	Jehova nokuong’ore kendo osingore ne Daudi , kendo ne en kuong’ruok maok enoloki ngang’ ; nokuong’orene ni , " Abiro keto achiel kuom kothi e lochni -
19132012	ka yawuoti orito singruokna kod chike ma apuonjogi , eka yawuotgi nobedi e lochni nyaka chieng’ kendo nyaka chieng’ . "
19132013	Nimar Jehova oseyiero Sayun , osehere kaka kar dakne , osewacho ni ,
19132014	" Ma e kar yweyona nyaka chieng’ ma nyaka chieng’ , kae ema abiro betie kom lochna , nimar asehere -
19132015	abiro gwedhe gi gik moko mogundho , kendo joge modhier abiro romo gi chiemo .
19132016	Abiro rwako jodolo mage gi warruok kendo joma ler modak e iye biro siko ka wero wende mor .
19132017	" Ka eni ema abiro miyo tung moro donge ne Daudi kendo abiro chungo taya ne ng’ata mowir .
19132018	Abiro bako wasike gi wichkuot , to en osimbo manie wiye biro medo rieny .
19133001	Mano kaka en gima ber kendo malong’o , ka jowete odak kanyakla gi kuwe !
19133002	Dak ma kamano chalo gi mo manengone tek mool e wich kendo mamol piny nyaka e tik , ma mol piny koluwo tik Harun ka mol piny mosmos nyaka e ng’ut kandhoge .
19133003	Ochalo bende gi thoo momoko e Got Hermon maridore e wi Got Sayun . Nimar kanyo ema Jehova chiwe gwethne , ma en ngima manyaka chieng’ .
19134001	Pakuru Jehova , un jotichne duto , matiyo gotieno e od Jehova .
19134002	Ting’uru bedeu malo e kare maler kendo upak Jehova .
19134003	Mad Jehova ma jachwech polo gi piny , ogwedhu gie Sayun .
19135001	Haleluya ! Pakuru nying Jehova ; pakeuru , un jotich Jehova ,
19135002	Un mutiyo e od Jehova , e laru mag od Nyasachwa .
19135003	Pakuru Jehova , nimar Jehova ber ; pakuru nyinge gi wende pak nimar timo kamano en gima ber .
19135004	Nimar Jehova oseyiero Jakobo , mondo obed gire owuon ; oseyiero Israel , mondo obed mwandune mogeno .
19135005	Ang’eyo ni Nyasaye duong’ , ang’eyo adier ni Ruodhwa duong’ moloyo nyiseche duto .
19135006	Jehova timo gimoro amora mohero , e polo kendo e piny ei nembe kendo e kudegi .
19135007	Omiyo boche wuok koa e tung’ piny koni gi koni , kendo ooro milpolo ka koth chue bende okelo yamo kogolo e utege mokanogie .
19135008	Ne ogoyo nyithindo makayo mag Misri , nyithindo makayo mag dhano kod le .
19135009	Ne ooro ranyisi gi honni mage e dieru , Yaye Misri , noorogi kuom Farao kaachiel gi jotichne duto .
19135010	Ne ogoyo pinje mang’eny piny , kendo ne onego ruodhi ma roteke -
19135011	kaka Sihon ruodh jo Amor , gi Og ruodh Basan kod ruodhi duto mag Kanan -
19135012	kendo nomiyogi piny jogo kaka girkeni , kaka girkeni ne joge ma gin jo Israel .
19135013	Yaye Jehova , nyingi osiko nyaka chieng’ , Yaye Jehova , humbi ochwere e tienge duto .
19135014	Nimar Jehova biro chwako joge , kendo obiro kecho jotichne .
19135015	Nyiseche mopa mag ogendini gin fedha gi dhahabu , molos gi lwet dhano .
19135016	Gin-gi dhok , to ok ginyal wuoyo , kendo gin-gi wenge to ok ginyal neno .
19135017	Bende gin-gi it , to ok ginyal winjo wach , kendo kata mana muya onge e dhogi .
19135018	Joma losogi nobed machal kodgi , kendo ji duto mogenogi be biro chalo kodgi .
19135019	Yaye dhood jo Israel , pakuru Jehova ; Yaye dhood joka Harun , pakuru Jehova ;
19135020	Yaye dhood joka Lawi , pakuru Jehova ; pakuru Jehova , un ji duto moluore .
19135021	Jehova mondo opaki gie Sayun , Jal modak Jerusalem mondo opaki . Haleluya !
19136001	Gouru erokamano ne Jehova , nimar ober . Herane osiko nyaka chieng’ .
19136002	Gouru erokamano ne Nyasach nyiseche : Herane osiko nyaka chieng’ .
19136003	Gouru erokamano ne Ruodh ruodhi : Herane osiko nyaka chieng’ .
19136004	ne En kendo ma timo honni madongo , Herane osiko nyaka chieng’ .
19136005	Jal mane oloso polo gi riekone , Herane osiko nyaka chieng’ .
19136006	Jal mane oyaro piny ewi pige , Herane osiko nyaka chieng’ .
19136007	Jal mane oloso rameny madongodongo-Herane osiko nyaka chieng’ .
19136008	nochweyo wang’ chieng’ mondo orit odiechieng’ , Herane osiko nyaka chieng’ .
19136009	kod dwe gi sulwe mondo orit otieno ; Herane osiko nyaka chieng’ .
19136010	ne En mane onego nyithindo makayo mag Misri , Herane osiko nyaka chieng’ .
19136011	kendo mane ogolo jo Israel oko kuomgi , Herane osiko nyaka chieng’ .
19136012	nogologi gi lwedo motegno kod bat morie ; Herane osiko nyaka chieng’ .
19136013	ne En mane obaro Nam Makwar diere ariyo ; Herane osiko nyaka chieng’ .
19136014	mi nogolo jo Israel koluwo diere tir , Herane osiko nyaka chieng’ .
19136015	to Farao gi jolwenje to nomiyo Nam Makwar oywero ; Herane osiko nyaka chieng’ .
19136016	ne En mane otelone joge e thim , Herane osiko nyaka chieng’ .
19136017	ne En mane ogoyo ruodhi madongo piny , Herane osiko nyaka chieng’ .
19136018	kendo mane onego ruodhi ma roteke Herane osiko nyaka chieng’ .
19136019	Kaka Sihon ruodh jo Amor-Herane osiko nyaka chieng’ .
19136020	gi Og ruodh Basan-Herane osiko nyaka chieng’ .
19136021	mi nochiwo pinygi kaka girkeni , Herane osiko nyaka chieng’ .
19136022	Kaka girkeni ne Israel jatichne ; Herane osiko nyaka chieng’ .
19136023	ne En mane oparowa ka piny ochamowa , Herane osiko nyaka chieng’ .
19136024	kendo mane o gonyowa e lwet wasikwa , Herane osiko nyaka chieng’ .
19136025	machiwo chiemo ne chwech duto , Herane osiko nyaka chieng’ .
19136026	Gouru erokamano ne Nyasach polo , Herane osiko nyaka chieng’ .
19137001	E bath aoche mag Babulon ne wabet piny kendo ne waywak kane waparo Sayun .
19137002	Ne wang’awo thumbewa ewi yiend onera mane nikanyo ,
19137003	nimar joma ne omakowa nokwayowa wende kane wan kanyo , josandwa nochunowa ni wawernegi wende mor ; ne giwachonwa ni , " Wernwae uru achiel kuom wende Sayun ! "
19137004	Ere kaka di wawer wende Jehova kapod wan e piny mawendo ?
19137005	Ka dipo ni wiya owil kodi , Yaye Jerusalem , to mad lweta makorachwich wiye wil gi tichne .
19137006	Mad lewa moki e danda ka dipo ni ok apari , ka dipo ni ok aketo chunya kuomi , Yaye Jerusalem morna maduong’ mogik .
19137007	Parie gima ne jo Edom otimo , Yaye Jehova , parie gimane gitimo chieng’ mane Jerusalem opodho . Ne gikok matek ni , " Muke u ru ogoye piny . Mukeuru ogore piny gi mise mare duto ! "
19137008	Yaye nyar Babulon , in mochanni kethruok , ng’ama nochuli kuom gima isetimonwa en jahawi -
19137009	ng’at ma nomak nyithindi mayom mi chudgi piny e lwendni en jahawi .
19138001	Abiro paki gi chunya duto , Yaye Jehova ; abiro paki gi wer e nyim nyiseche .
19138002	Abiro kulora piny ka achomo Hekalu mari maler kendo abiro pako nyingi nikech herani kod adierani , nimar iseting’o nyingi kod Wachni malo moyombo gik moko duto .
19138003	Kane aluongo to ne iduoka , kendo ne imiyo abedo gi chir kod chuny motegno .
19138004	Mad ruodhi duto mag piny paki , Yaye Jehova , e sama giwinjo weche mowuok e dhogi .
19138005	Mad giwer kuom yore mag Jehova , nimar duong’ mar Jehova ng’ongo .
19138006	Jehova rango joma obolore kata obedo ni en malo to josunga to ong’eyo kata kapod gin gichien .
19138007	Kata obedo ni awuotho e dier chandruok , to irito ngimana ; irieyo lweti kuom mirimb joma kedo koda , kendo iresa gi lweti makorachwich .
19138008	Jehova biro chopona chenroge ; Yaye Jehova , herani osiko nyaka chieng’-kik ijwang’ tije ma iloso gi lweteni .
19139001	Yaye Jehova , isenona kendo ing’eya .
19139002	Ing’eya sama abet piny nyaka sama aa malo ; adier , ing’eyo parona gi kuma bor .
19139003	Bende ing’eyo yorega ma aluwo kod kuonde ma ayweyoe ; yorena duto oyangoreni maber .
19139004	Kata kapok wach moro owuok e dhoga to ing’eye malong’o , Yaye Jehova .
19139005	Ilwora koni gi koni mi iketa diere ; adier , iseuma duto gi lweti .
19139006	Ng’ech ma kamano lichna miwuoro , kendo otutna moyombo pacha .
19139007	Dadhi kure eka apond ne Roho mari ? Koso kanye ma daring adhiye mondo apondni ?
19139008	Ka aidho e polo , to in kuno ; ka aloso otandana e bur matut , to in kuno .
19139009	Ka aidho yamb kogwen mondo otera e tok nam komachielo ,
19139010	to kata kuno bende lweti biro telona e , kendo lweti mako rachwich biro maka motegno .
19139011	Ka awacho ni , " Mudho biro ima adier kendo ler biro lokorena otieno , "
19139012	to in mudho ok timni mudho kendo otieno rienyni ka odiechieng’ , nimar mudho chaloni ler .
19139013	In ema ne ichweyo dhanda maiye , adier , ne ing’ina maber gie i mama .
19139014	Apaki nikech ne ichweya mong’ith kendo malich miwuoro ; tijeno misetimo lich , kendo ang’eyo mano maber .
19139015	Fuonde mag ringra ne ok opondoni , chieng’ mane ilosa kama opondo . Chieng’ mane iriwo fuondega kaachiel e chuny piny ,
19139016	wengeni ne oneno ringra kane pok olosore maber . Ndalo mane ochanna duto ne ondiki chon gilala e bugi kane pok kata achiel kuomgi obetie .
19139017	Mano kaka pachi tutna , Yaye Nyasaye ! Mano kaka ging’eny mokalo akwana kargi duto !
19139018	Ka da bed ni anyalo kwanogi , to da giloyo kuoyo gi ng’eny . Sama achiew to ayudo ni pod an mana kodi .
19139019	Yaye Jehova , mad iyie ineg joma timbegi richo ! Ayiuru buta , un joma rich chwero remb ji omakogi !
19139020	Giwuoyo kuomi gi paro marach ; adier , wasiki tiyo gi nyingi e yo marach .
19139021	Donge amon gi joma mon kodi , Yaye Jehova , koso donge ok awinjra gi joma chung’ mondo oked kodi ?
19139022	Achayogi kendo aonge kodgi gi tich adier akwanogi kaka wasika .
19139023	Nona , Yaye Jehova , mondo ing’e chunya ; tema , mondo ing’e pacha .
19139024	Tim kamano mondo ine ane ka nitie gimoro marach kuoma , mondo itera e yor ngima manyaka chieng’ .
19140001	Resa , Yaye Jehova , kuom joma richo , konya e lwet jomahundu ,
19140002	
19140003	joma chano chenro maricho e chunygi kendo gitugo lweny pilepile .
19140004	Gipiago lewgi mabith ka lew thuol kendo kwiri mar thuond fu nie lewgi . Sela
19140005	Rita , Yaye Jehova , rita e lwet joma timbegi richo ; konya e lwet jomahundu machano gajo tiendena .
19140006	Josunga chikona obadho ; giseyarona gogo mondo amokie kendo gisechikona otego e yorega ma aluwo . Sela
19140007	Yaye Jehova , Sela awachoni ni , " In Nyasacha . " omiyo yie iwinja , Yaye Jehova , winj ywak ma aywaknigo mondo ikecha .
19140008	Yaye Ruoth Nyasaye , ma jakonyna motegno , in migeng’ona wiya sama lweny ger -
19140009	Kik iyie mondo joma timbegi richo oyud gik ma chunygi go mbo , Yaye Jehova ; kik iyie mondo chenrogi otimre . Sela
19140010	Mi mondo chandruok ma joma olwora buogago , odog e wiyegi .
19140011	Mi mondo makaa maliel mager oolre kuomgi , ee , ne ni odirgi e mach , kata e thidhya ma nimo ji , maok ginyal wuokie kendo .
19140012	Mi mondo joma ketho nying jowetegi kik dhi maber e piny , ee , ne ni masira olawo jomahundu mi ojukogi .
19140013	Ang’eyo ni Jehova miyo jodhier yudo adieragi , kendo oneno ni ong’ad bura kare ne joma ochando .
19140014	Joma kare biro pako nyingi adier kendo joma ngimagi oriere tir biro dak ka ngima e nyimi .
19141001	Aluongi , Yaye Jehova , yie ibi ira piyo . Yie iwinj dwonda ka aluongi .
19141002	Mad lamona osiki e nyimi mana ka ubani miwang’o , kendo bedena osik koriere kochomo malo mana ka misango mitimoni godhiambo .
19141003	Yaye Nyasaye , ket jarit e dhoga ; ketna jarit mondo okonya umo dhoga .
19141004	Kik iyie gimoro amora marach ywa chunya , ma dimi an be atim timbe maricho kaachiel gi joma timbegi richo ; rita mondo kik acham chiembgi mabeyonegi .
19141005	Onego ng’at makare ema ogoya , nikech mano chalo tim ng’wono motimona ; onego en ema okwera , nikech mano chalo mo mool e wiya ; ok anyal dagi mondo ng’ama kare otimna kamano . To kata kamano obiro kwedo timbe joma richo e lemona ;
19141006	chieng’ ma nowit ruodhigi piny koa e wi got mabor , eka joma timbegi richo nong’e ni kare wechega ne gin adier .
19141007	Giniwach ni , " Mana kaka ng’ato puro kendo toyo lo , e kaka chokewa osekere e dho bur liel . "
19141008	Anto at ego wang’a kuomi , Yaye Jehova ; In e kar pondona , omiyo kik iwe atho .
19141009	Rita kuom obadho ma gisechikona , ee , rita kuom otego ma joma timbegi richo ochikona .
19141010	Mad joma timbegi richogo moki e gokegi giwegi ka anto akadho maber mak gimoro otima .
19142001	Aywak matek ne Jehova ; ating’o duonda ne Jehova mondo okecha .
19142002	
19142003	Ahulone gik mathaga duto ; anyise chandruokna duto ka abet e nyime .
19142004	Sama chunya chandore e iya , to in ema ing’eyo yor konyruokna .
19142005	Rang batha korachwich mondo ineonge ng’ama dewa . Aonge ng’ama rito ngimana .
19142006	Aywakni , Yaye Jehova ; akoni ni , " In e kar pondona , kendo in e pokna e piny joma ngima . "
19142007	Yie iwinj ywakna , nimar an-gi chandruok maduong’ ; resa e lwet joma lawa nimar gitek moloya mabor .
19142008	Gonya e twech ma antie , mondo apak nyingi . Eka joma kare biro chokore buta nikech ber misetimona .
19143001	Winj lamona , Yaye Jehova , chik iti ne ywakna mar kech ; bi mondo ikonya nikech in jaadiera kendo itimo maber .
19143002	Kik imi jatichni yud kum nimar onge kata ng’ato achiel ma timo maber e nyimi .
19143003	Jasigu lawa matek , oserodha piny nyaka e lo ; ochuna ni nyaka adag kama otimo mudho mana ka joma notho chon gilala .
19143004	Omiyo chunya chandore e iya , ee , chunya obuok .
19143005	Aparo higni machon mosekalo ; a keto pacha mos kuom tijeni duto kendo ageno gik ma lweti osetimo .
19143006	Ayaroni lwetena ; chunya gombi mana kaka lowo motwo gombo koth . Sela
19143007	Dwoka piyo , Yaye Jehova , nimar chunya ool . Kik ipandna wang’i nono to dipoka achalo gi joma ridore e bur matut .
19143008	Mi mondo okinyi oromna gi herani maok rem , nimar aketo genona kuomi . Nyisa yo monego alu nimar aketo chunya duto kuomi .
19143009	Resa e lwet wasika , Yaye Jehova , nimar in e jaritna .
19143010	Puonja timo dwaroni , nimar in e Nyasacha ; mi mondo Roho mari maber , otelna e yo mopie .
19143011	Yaye Jehova , kony ngimana nikech nyingi iwuon ; gola oko e chandruok nikech timni maber .
19143012	Mi wasika oling’ thi , nikech herani maok rem ; tiek joma kedo koda duto nimar an jatichni .
19144001	Pakne Jehova ma en lwandana , pakeuru en motiego lwetena ne lweny , kendo en momiyo lith lwetena bedo mong’ith e kedo .
19144002	En Nyasacha ma jahera kendo en ohingana , bende en kar pondona kendo en jakonyna . En okumbana ma ageng’orago , kendo en ema oloyona joma nie bwoya .
19144003	Dhano to en ang’o , Yaye Jehova , momiyo iketo chunyi kuome , koso wuod dhano to en ang’o , momiyo isiko ipare ?
19144004	Dhano chalo gi muya nono kendo ndalone chalo gi tipo makadho piyo .
19144005	Wuogi e polo , Yaye Jehova , wuogi mondo ilor piny ; lor piny imul gode , mondo gidhuol iro .
19144006	Or mil polo , mondo ike wasigu ; dir aserni magi , mondo itiekgi .
19144007	Rie lweti koa e polo nyaka piny , mondo ikonya , kendo igola , e pige ma tekregi ng’eny , kendo e lwet jo pinje mamoko ,
19144008	ma dhogi opong’ gi miriambo kendo ma lwetgi mako rachwich opong’ gi wuondruok .
19144009	Abiro weroni wer manyien , Yaye Nyasaye ; abiro weroni wer mamit ka agoyoni thum man-gi tonde apar ,
19144010	abiro werne Jal mamiyo ruodhi locho , kendo ma konyo Daudi jatichne e dho ligangla mager .
19144011	Konya kendo gola e lwet jo pinje mamoko ma dhogi opong’ gi miriambo kendo ma lwetgi makorachwich opong’ gi wuondruok .
19144012	Eka yawuotwa biro chalo gi yiende mayudo pi maber , kendo nyiwa biro chalo gi sirni modol maber mondo olich dala ruoth .
19144013	Dechewa biro pong’ gi kit mwandu duto . Rombewa biro medore gana gi gana , ee , gibiro bedo gana mathoth e lek magwa ,
19144014	kendo ruedhi magwa biro ywayo misike mapek . Jokuoge ok nodonj e kundewa , bende ok noterwa e twech kendo ‘ yore yore ’ ok nogo e gweng’wa .
19144015	Ogwedh joma gigi gin adier kuomgi ; kendo ogwedh jogo ma Nyasachgi en Jehova .
19145001	Abiro ting’o nyingi malo , Yaye Nyasacha ma Ruoth ; abiro pako nyingi nyaka chieng’ kendo nyaka chieng’ .
19145002	Abiro paki pile ka pile kendo abiro ting’o nyingi malo nyaka chieng’ ma nyaka chieng’ .
19145003	Jehova duong’ miwuoro kendo owinjore gi pak , onge ng’ama nyalo yango duong’ne .
19145004	Tieng’ achiel biro pako tijeni ne tieng’ machielo ; ee , gibiro nyiso ji kuom tijeni madongo .
19145005	Gibiro wuoyo kuom duong’ni mang’ongo kendo marieny , to an abiro paro mos kuom tijeni miwuoro .
19145006	Gibiro nyiso kuom tekoni mitimogo gik malich miwuoro , to an abiro hulo kuom tijeni madongo .
19145007	Gibiro loso nyasi mar berni mogundho kendo gibiro wer gi mor kuom timbeni makare .
19145008	Jehova ng’won kendo kecho ji , iye ok wang’ piyo kendo en gi hera mang’eny .
19145009	Jehova timo maber ne ji duto ; okecho ji duto mosechweyo .
19145010	Ji duto ma isechweyo biro paki , Yaye Jehova ; jogi maler duto biro dhiali .
19145011	Gibiro nyiso ji kuom duong’ mar pinyruodhi kendo gibiro wuoyo kuom nyaloni ,
19145012	mondo ji duto ong’e gik madongo mitimo kod duong’ mang’ongo mar pinyruodhi .
19145013	Pinyruodhi en pinyruoth mochwere , kendo lochni osiko nyaka tienge duto . Jehova chopo singruok mage duto kendo ohero ji duto mosechweyo .
19145014	Jehova chungo ji duto mopodho kendo omiyo joma piny otaro aa malo .
19145015	In ema wenge ji duto ng’iyi , kendo imiyogi chiembgi e kinde mowinjore .
19145016	Ka iyawo lweti to gik mangima duto yudo konyruokgi duto .
19145017	Jehova nikare e yorege duto kendo ohero ji duto mosechweyo .
19145018	Jehova ni machiegni gi ji duto maluongo nyinge , to mana joma luongo nyinge e adiera .
19145019	Ochopo dwaro mag joma oluore ; adier , owinjo ywakgi kendo oresogi .
19145020	Jehova rito maber ji duto mohere , to ji duto ma timbegi richo obiro tieko .
19145021	Dhoga biro wacho pak ne Jehova . Gik mangima duto mondo opak nyinge maler nyaka chieng’ kendo nyaka chieng’ .
19146001	Haleluya ! Pak Jehova , Yaye chunya .
19146002	Abiro pako Jehova e ngimana duto ; abiro wero wende pak ne Nyasacha kinde duto ma angima .
19146003	Kik iket genoni kuom ruodhi mag piny , kata kuom dhano matho maok nyal waro ng’ato ,
19146004	nikech ka chunygi ochot to gidok e lowo ; kendo chieng’ onogono chenrogi ogik gikanyono .
19146005	Ogwedh ng’at ma konyruokne en Nyasach Jakobo , ng’at ma genone nikuom Jehova Nyasache ,
19146006	ma jachwech polo gi piny , gi nam kod gik moko duto manie igi-Jehova mosiko ka en ja adiera nyaka chieng’ .
19146007	Ochwako ng’at misando kendo ochiwo chiemo ne joma odenyo . Jehova gonyo joma otue mi gibed thuolo ,
19146008	kendo omiyo muofni neno . Jehova miyo joma piny otaro aa malo , kendo ohero joma kare .
19146009	Jehova rito jadak kendo okonyo nyathi kich gi chi liel , to yore mag ng’ama timbene richo to orocho .
19146010	Jehova olocho nyaka chieng’ Yaye Sayun , Nyasachi olocho nyaka tienge duto mabiro . Haleluya !
19147001	Haleluya ! Mano kaka en gima ber wero wende pak ne Nyasachwa , mano kaka en gima long’o kendo mowinjore mondo ji opake !
19147002	Jehova gero Jerusalem kendo ; ochoko jo Israel mane otue .
19147003	Ochango joma chunygi tuo kendo othiedho adhondegi .
19147004	Osekwano kendo ong’eyo kar romb sulwe duto kendo oluongo moro ka moro kuomgi gi nyinge .
19147005	Ruodhwa duong’ kendo en gi teko kendo nyalo ; ng’eyone onge gikone .
19147006	Jehova ting’o joma obolore malo to joma timbegi richo to ochwado piny e lowo .
19147007	Weruru ne Jehova kugoyone erokamano , weruru wer mamit ne Nyasachwa kugoyo nyatiti .
19147008	Oumo kor polo gi boche polo , kendo oromo piny gi koth bende omiyo lum twi ewi thuche .
19147009	Ochiwo chiemo ne dhok kendo ne agege ka giywakne .
19147010	Morne ok nikuom teko farase kata kuom ogwand dhano ;
19147011	to Jehova mor gi joma oluore ; joma oketo genogi kuom herane ma ok rem .
19147012	Dhial Jehova , Yaye Jerusalem ; pak Nyasachi , Yaye Sayun ,
19147013	nimar omedo sirni manie dho rangeyeni teko , kendo ogwedho jogi modak e iyi .
19147014	Omiyo kuwe bedo e tong’ pinyu kendo oromou gi ngano mabeyo e mogik .
19147015	Ooro chike e piny , kendo wachne ringo matek ka diemo wang’ .
19147016	Oyaro pe ka yie rombo kendo okeyo ong’weng’o ka buru .
19147017	Odiro pe mage e piny ka kit ombo . En ng’a manyalo ngino sama odiro pe kamano ?
19147018	Ooro wachne kendo pego leny nono ; ee , otugo yembene mi pego lokre pi mamol .
19147019	Osenyiso Jakobo wachne , ee , osenyiso Israel chikene gi buchene .
19147020	Onge oganda moro machielo mosetimone kamano kendo gin ok ging’eyo chikene . Haleluya !
19148001	Haleluya ! Pakuru Jehova gie polo , ee , pakeuru malo kuma bor .
19148002	Pakeuru , un malaikege duto , pakeuru , un ogandane mag lweny duto manie polo .
19148003	Wang’ chieng’ gi dwe bende mondo opake , kaachiel gi sulwe duto marieny .
19148004	Un polo man malo mogik , pakeuru , kaachiel gi un , pige manie bwo polo .
19148005	Onego gipak nying Jehova kargi duto nimar nogolo chik mine gibetie .
19148006	Ne ogurogi kuondegi nyaka chieng’ kendo nyaka chieng’ kaluwore gi chikne mochwere .
19148007	Pakuru Jehova gie piny , un chwech marodonge manie nam kod kude matut duto mag ataro ,
19148008	kaachiel gi mil polo gi pe gi theluji gi boche , kod yembe maringo matek mawinjo wachne ;
19148009	kod un gode gi thuche gi yiende manyago olembe gi yiende mag sida duto ;
19148010	kod le mager gi jamni duto gi le matindo gi winy mahuyo ,
19148011	kod ruodhi mag piny gi ogendini duto ; kod un jotelo gi joloch duto mag piny ,
19148012	kod un yawuowi matindo gi nyiri matindo , gi jodongo kod nyithindo .
19148013	Onego gipak nying Jehova gin duto , nimar nyinge kende ema nigi duong’ ; kendo duong’ne maler oyombo piny gi polo .
19148014	O sechungo tung ne joge-tung mosekelo pak ne joge maler duto , joge ma jo Israel , ma gin joma nimachiegni gi chunye . Haleluya !
19149001	Haleluya ! Werneuru Jehova wer manyien , kendo dendeuru e chokruok mar joma ler .
19149002	Jo Israel mondo obed mamor gi jachwechgi ; ee , jo Sayun mondo obed mamor gi Ruodhgi .
19149003	Onego gi pak nyinge gi miel kendo gi werne mamit ka gigoyo oyieke gi nyatiti .
19149004	Nimar chuny Jehova mor gi joge kendo osidho joma obolore gi warruok .
19149005	Jomaler mondo oil ka miye duong’ kendo giwer gimor ka gibet e otandagi .
19149006	Onego pak mar Nyasaye obed e dhogi kendo giting’ ligangla ma dhoge ariyo e lwetgi ,
19149007	mondo gichulgo kuor ne ogendini ,
19149008	kendo gitue ruodhigi gi nyoroche , kod jotendgi gi opingo mag chuma ,
19149009	ka gichopo kum mane ondik kuomgi chon . Ma e duong’ mar joge maler duto . Haleluya !
19150001	Haleluya ! Pakuru Nyasaye e kare maler ; pakeuru ei polo mare mar nyalo .
19150002	Pakeuru nikech tijene mosetimo kuom tekone maduong’ ; kendo nikech duong’ne moyombo duto .
19150003	Pakeuru kugoyo turumbete , kendo kugoyo nyatiti gi asili ,
19150004	pakeuru kugoyo oyieke kendo umiel , ee , pakeuru gi gita kod oporo ,
19150005	pakeuru kudiemo ongeng’o gi nyawadgi , ee , pakeuru ka ongeng’o gore .
19150006	Gimoro amora ma yweyo mondo opak Jehova . Haleluya . The New Testament of our Lord and Saviour Jesus Christ
40001001	Ma e kaka anywola mar Yesu Kristo ma wuod Daudi kendo wuod Ibrahim chalo :
40001002	Ibrahim ne en wuon Isaka , Isaka ne en wuon Jakobo , to Jakobo ne en wuon Juda gi owetene .
40001003	Juda ne en wuon Perez gi Zera , ma min-gi ne en Tamar , Perez ne en wuon Hezron , Hezron ne en wuon Ram ,
40001004	to Ram ne en wuon Aminadab . Aminadab ne en wuon Nashon , Nashon ne en wuon Salmon ,
40001005	Salmon ne en wuon Boaz , ma min-gi ne Rahab . Boaz ne en wuon Obed ma min-gi ne Ruth , Obed , ne en wuon Jese ,
40001006	to Jese ne en wuon Ruoth Daudi . Daudi ne en wuon Solomon , ma min-gi , kane pok Daudi okawe , ne en chi Uria ,
40001007	Solomon ne en wuon Rehoboam , Rehoboam ne en wuon Abija , to Abija ne ne wuon Asa .
40001008	Asa ne en wuon Jehoshafat , Jehoshafat ne en wuon Jehoram , Jehoram ne en wuon Uzia ,
40001009	to Uzia ne en wuon Jotham , Jotham ne en wuon Ahaz , Ahaz ne en wuon Hezekia
40001010	to Hezekia ne en wuon Manase . Manase ne en wuon Amon , Amon ne en wuon Josia ,
40001011	to Josia ne en wuon Jekonia gi owetene , e kinde mag twech e piny Bablon .
40001012	Bang’ twech e Bablon : Jekonia ne en wuon Seltiel , Seltiel ne en wuon Zerubabel ,
40001013	Zerubabel ne en wuon Abiud to Abiud ne en wuon Eliakim . Eliakim ne en wuon Azor ,
40001014	Azor ne en wuon Zadok , Zadok ne en wuon Akim , to Akim ne en wuon Eliud .
40001015	Eliud ne en wuon Eleazar , Eleazar ne en wuon Mathan , Mathan ne en wuon Jakobo ,
40001016	to Jakobo ne en wuon Josef mane en chwor Maria mane onywolo Yesu , miluongo ni Kristo .
40001017	Kamano tienge duto mane nitie chakre Ibrahim nyaka Daudi gin apar gang’wen ; chakre Daudi nyaka ndalo twech e Bablon , tienge apar gang’wen , kendo chakre ndalo twech nyaka kinde mag Kristo bende tienge apar gang’wen .
40001018	Kama e kaka nywol mar Yesu Kristo notimore : Noyudo min mare ma Maria osesingi ne Josef mondo ofende , to kane pok gibedo kaachiel , noyude ka en gi nyathi kuom Roho Maler .
40001019	Nikech Josef chwore ne en ng’ama kare , kendo ne ok odwar miyo ji kuod wiye , nochano e pache mar weyo kende ling’ ling’ .
40001020	To bang’ paro mar timo kamano , Malaika mar Ruoth nofwenyorene e lek mowacho ni , " Josef wuod Daudi , kik iluor dhi gi Maria dala kaka chiegi , nikech gima oting’o e iye oa kuom Roho Maler .
40001021	Obiro nywolo wuowi , kendo nyaka imiye nying ni Yesu , nikech obiro ' waro joge kogolo e richogi .
40001022	Magi duto notimore mondo ochop gimane Ruoth owacho gi dho janabi ni ,
40001023	" Nyako ngili , nomak ich mi nonywol wuowi , kendo giniluonge ni Imanuel-ma tiende ni , " Nyasaye kodwa . "
40001024	Kane Josef ochiew , notimo gima malaika mar Ruoth nochike mondo otim , kendo nokawo Maria odhigo dala mobedo chiege .
40001025	To ne ok oriwore kode nyaka bang’ kane osenyuolo nyathi ma wuowi kendo nomiye nying ni Yesu .
40002001	Bang’ kane osenywol Yesu Bethlehem e piny Judea , e ndalo mag Ruoth Herode , Joma Riek moa Yo wuokchieng’ nobiro Jerusalem ,
40002002	mi openjo ni , " Ere jal mosenywol mondo obed Ruodh jo-Yahudi ? Ne waneno sulwe mare yo wuokchieng’ kendo wasebiro mondo walame . "
40002003	Kane Ruoth Herode owinjo wachno , chunye nochandore , en kaachiel gi ji duto modak Jerusalem .
40002004	Kane oseluongo jodolo madongo gi jopuonj chik duto mane otelo ne ji , nopenjogi kama nowinjore nywolie Kristo .
40002005	To gin ne gidwoke ni , " E Bethlehem manie piny Judea , nikech janabi nondiko kama :
40002006	" To in , Bethlehem , manie piny Judea , ok itin ngang’ e dier joloch mag Juda ; nikech kuomi ema jaloch biro ae , mabiro kwayo joga majo-Israel "
40002007	Eka Herode noluongo joma riekgo ling’ling’ , kendo ne ononogi , mi neginyise saa nogono mane sulwe onenoree .
40002008	Ne oorogi Bethlehem , kowacho ni , " Dhiuru kendo umany nyathino maber . E sama uyudeno to duognauru wach mondo an bende adhi alame . "
40002009	Kane gisewinjo wach ruoth , ne gimako wuodhgi gidhi , kendo sulwe mane oyudo giseneno yo wuok cheing’ notelo nigi nyaka nochopo mi ochung’ e wi kamane nyathi nitie .
40002010	Kane gineno sulweno , ne gibedo moil mokalo .
40002011	To kane gichopo ei ot , ne gineno nyathino kod Maria min mare , kendo ne gikulore piny ka gilame . Bang’e ne giyawo mwandugi kendo ne gimiye mich mag dhahabu , gi ubani gi manemane .
40002012	To kaka nosesiem-gi e lek ni kik gidog ir Herode , ne gidok thurgi gi yo machielo .
40002013	Bang’ kane gisedhi , malaika mar Ruoth nofwenyore ne Josef e lek . Nowachone ni , " A malo ikaw nyathi gi min mare mondo itony idhi Misiri . Dag kuno nyaka aduogni wach , nikech Herode biro manyo nyathini mondo onege . "
40002014	Omiyo noa malo gotieno mi okawo nyathi gi min mare kendo nowuok modhi Misri ,
40002015	kuma nodakie nyaka chop tho mar Herode . Kamano gima Ruoth nowacho chon gidho janabi ni , " Ne aluongo wuoda ka agolo Misri , " nochopo kare .
40002016	Ka Herode nofwenyo ni joma Riekgo nosewuonde , iye nowang’ asasa , kendo nogolo chik mondo onegi nyithindo ma yawuowi duto modak Jerusalem gi mier molwore , mane hikgi ariyo kadok chien , kaluwore gi saa mane Joma Riek onyise .
40002017	Eka gima Nyasaye nomiyo janabi Jeremia owacho nochopo kare :
40002018	" Duol winjore Rama , en ywak gi nduru maduong’ Rael ywago nyithinde kendo odagi ni ok hoye , nikech gisetho . "
40002019	Bang’ ka Herode nosetho , malaika mar Ruoth nofwenyore ne Josef e lek ka en Misri kuno ,
40002020	kendo nowachone ni , ' Aa malo ikaw nyathi kod min mare mondo idhi e piny Israel , nikech joma netemo kawo ngima nyathi osedhi . "
40002021	Omiyo noa malo , mokawo nyathi gi min mare , kendo nodhi e piny Israel .
40002022	To kane owinjo ni Arkelao nobet e loch e piny Judea kar wuon-gi ma Herode , noluoro dhi kuno . Kaka nosesieme e lek , noloko wuoth modhi e gweng’ mar Galili ,
40002023	endo nodhi modak e taon miluongo ni Nazareth . Kamano gima nowachi gi dho janabi ni , " Enoluonge ni ja Nazareth , " nochopo kare .
40003001	E ndalogo Johana ja Batiso nobiro , koyalo e Thim mar Judea ,
40003002	kendo owacho ni , " Lokreuru , nikech Loch polo ni machiegni . "
40003003	Ma e jalo mane owuo kuome gidho janabi Isaya ni : " Dwond ng’at makok e thim ni , ' Losuru yo ne Ruoth , losneuru yore moriere tir . ' "
40003004	Lep Johana nochwe gi yie ngamia , kendo notweyo kamba mar pien e nungone . Chiembe ne gin bonyo gi mor kich mag bungu .
40003005	Ji nowuok odhine koa Jerusalem gi Judea duto koda ka gweng’ Jordan duto .
40003006	Kane gihulo richogi , ne obatisogi e Aora Jordan .
40003007	To kane oneno jo Farisai gi jo Sadukai ka biro kama ne obatise ji , nowacho negi ni : " Un koth thuondegi ! En ng’a mane osiemou mondo uring utony ne mirima mager mabiro ?
40003008	Nyaguru olemo manyiso ni uselokoru adier .
40003009	Kendo kik upar ni unyalo wacho ne un uwegi ni , Wan-gi Ibrahim kaka wuonwa . ' Anyisou ratiro ni Nyasaye nyalo loso ne Ibrahim nyithindo kogolo e kitegi .
40003010	Le koro oseketi e tie yiende , kendo yien ka yien ma ok nyag olemo ibiro tong’ mi go piny kendo witi e mach .
40003011	An abatisou gi pi mar lokruok . To ng’ato biro biro bang’a ma tekre ng’eny moloya , ma kata akande ok awinjora tingo . En obiro batisou gi Roho Maler kod mach .
40003012	Odheche mar pietho nie lwete , kendo obiro yweyo kare mar dino cham , lochoko ngano mage okano e dero , to mihudhi to owang’o gi mach maok nyal negi . "
40003013	Eka Yesu nobiro koa Galili nyaka Jordan mondo Johana obatise .
40003014	To Johana notemo tame , kawacho ni , " Ikelo biro ira nade to an ema adwaro mondo ibatisa ? "
40003015	Yesu nodwoko ni , " We otimre kamano sani ; en gima ber ne wan kodi mondo watim ma , eka wachop tim makare duto . " Eka Johana noyie .
40003016	Kane osebatis Yesu nii to nowuok oa ei pi . To sanosano polo noyawore kendo noneno Roho mar Nyasaye , ka lor kaka akuru , kendo piyo kuome .
40003017	To duol moro moa e polo nowacho ni , " Ma en wuoda , ma ahero , kendo chunya mor kode . "
40004001	Eka Roho notelone Yesu nyaka e thim mondo Jachien oteme .
40004002	Bang’ tweyo chiemo kuom odiechienge piero ang’wen gi otieno piero ang’wen , kech nochako kaye .
40004003	Jatem nobiro ire kendo owacho ni , " Ka in Wuod Nyasaye to nyis kitegi mondo gilokre kuon . "
40004004	Yesu nodwoko ni , " Ondiki ni : ' Dhano ok bed mangima nikech kuon kende , to nikech wach ka wach moa e dho Nyasaye . ' "
40004005	Eka jachien nokawe motere nyaka Dala Maduong’ Maler , kendo nochunge e osuch Hekalu malo-malo mogik .
40004006	Nowachone ni , " Dirri piny , nikech ondiki ni , " Obiro chiko malaikege kuomi , kendo gibiro ting’i malo e lwetgi , mondo kik ichwany tiendi e kidi . ' "
40004007	Yesu nodwoke ni , " Ondiki bende ni , ' Kik iket Ruoth Nyasachi e tem ' "
40004008	Jachien nokawe kendo , motere nyaka ewi got moro ma rabora ahinya , kendo nonyise pinje ruodhi mag piny gi duong’ mane gin-go .
40004009	Nowacho ni , " Magi duto abiro miyi ka ikulorina piny kendo ilama . "
40004010	Yesu nowachone ni , " Dhi kucha , Satan ! Nikech ondiki ni , ' Ruoth Nyasachi kende ema nyaka ilam kendo itine . ' "
40004011	Eka Jachien noweye , kendo malaike nobiro mokonye .
40004012	Ka Yesu nowinjo ni Johana nosetwe e jela , nodok Galili .
40004013	Nodar Nazareth modhi odak Kapernaum , mane nie dho nam e gweng’ mar Zebulun gi Naftali ,
40004014	mondo ochop gima nowachi gi dho janabi Isaya ni :
40004015	" Piny Zebulun gi piny Naftali , yo moluwo tie Jordan kochomo nam , Galili mar ogendini
40004016	joma odak e mudho oseneno ler maduong’ ; joma odak e piny ma tipo mar tho oumo , ler osechopo negi "
40004017	Chakre kindeno kadhi nyime , Yesu nochako yalo ni , " Lokreuru nikech pinyruodh polo ni machiegni . "
40004018	Kane oyudo Yesu wuotho e gweng’ Nam Galili , noneno owete ariyo , Simon milwongo ni Petro gi owadgi ma Andrea . Noyudo gibolo gokgi e nam , nimar ne gin jolupo .
40004019	Yesu nowachonegi ni , " Biuru uluwa mondo ami ubed joywa ji . "
40004020	Ne giweyo gokegi sanosano mi giluwe .
40004021	Kane ochwalore nyime koa kanyo , noneno owete ariyo mamoko , Jakobo wuod Zebedi gi owadgi ma Johana . Ne gin e yie kaachiel gi wuon-gi ma Zebedi , ka giiko gokegi . Yesu nolwongogi ,
40004022	kendo ne giweyo yie kod wuon-gi sanosano mi giluwe .
40004023	Yesu nodhi e gweng’ Galili duto , kopuonjo e sunagokegi , koyalo Wach Maber mar pinyruoth kendo kochango kit tuoche gi midekre duto e dier ji .
40004024	Humbe nolandore e piny Siria duto , kendo ji nokelone joma ne tuo gi kit tuoche mayore yore gi joma ne nigi rem mapek gi joma ne nigi jochiende gi joma ne chunygi yudhore kod joma ne nigi athany , kendo nochangogi .
40004025	Oganda makwar moa Galili gi gweng’ mar Dekapoli gi Jerusalem gi Judea kod gweng’ man loka Jordan ne luwe .
40005001	Koro kane oneno oganda maduong’ mar ji , nodhi e bath got mi obet piny . Jopuonjrene nobiro ire ,
40005002	endo nochako puonjogi , kowacho niya
40005003	" Joma odhier gie chunygi gin joma ogwedhi , nimar pinyruodh polo en margi .
40005004	Joma ywak gin joma ogwedhi , nimar ibiro hoyogi .
40005005	Joma muol gin joma ogwedhi nimar piny nobed girkeni margi .
40005006	Joma kech kayo kendo riyo oloyo nikech gidwaro tim makare gin joma ogwedhi , nimar gibiro yieng’ .
40005007	Joma kecho ji gin joma ogwedhi , nimar ibiro kechgi .
40005008	Joma ler gie chunygi gin joma ogwedhi , nimar ginine Nyasaye .
40005009	Jokel kuwe gin joma ogwedhi , nimar noluong-gi ni yawuot Nyasaye .
40005010	Joma isando nikech tim makare gin joma ogwedhi nimar pinyruodh polo en margi .
40005011	" Ka ji yanyou kendo sandou kendo hangonu wach ni usetimo kit gik maricho duto nikech an , to un joma ogwedhi .
40005012	Beduru moil kendo mamor , nikech mich maru duong’ e polo , nimar jonabi mane okuongonu bende ne gisando mana kamano .
40005013	" Un e chumbi mar piny . To chumbi ka ndhathe orumo , to ere kaka dochak obed gi ndhath chumbi kendo ? Koro onge konyruok mokelo , makmana ni ipuke oko kendo ji nyone piny gi tiendegi .
40005014	" Un e ler mar piny . Taon moger ewi thur ok nyal pandi .
40005015	Kamano bende , ji ok mok taya kaeto gikete e bwo sufuria . Kar timo kamano to giliere malo e yiende modhi malo monego ong’awe , eka ochiwo ler ne ji duto manie i ot .
40005016	Un bende timuru kamano . Neuru ni ler maru rieny e dier ji , mondo gine timbeu mabeyo kendo gipak Wuonu manie polo .
40005017	" Kik upar ni asebiro mondo atiek Chik kata Jonabi . Ok asebiro mondo atiekgi , to asebiro mar chopogi .
40005018	Awachonu adier ni nyaka chop chieng’ ma polo gi piny nolal nono , onge nukta matin mogik kata alama moro amora mar kalam ma nolal kuom Chik , nyaka chop gik moko duto chop kargi .
40005019	Ng’ato ang’ata moketho achiel kuom chike matindoe mogik kuom Chikegi , kendo mopuonjo joma moko mondo otim kamano , nokaw kaka ng’ama nichien mogik e pinyruodh polo , to ng’ato ang’ata maluwo kendo puonjo ji chikegi nokaw kaka ng’ama duong’ e pinyruodh polo .
40005020	Nimar alonu ni ka ok ber maru oyombo mano mar jo Farisai gi mar jopuonj chik to ok unudon-ji e pinyruodh polo ngang’ .
40005021	' Usewinjo ni ne o wachne joma chon ni , ' Kik ineki , kendo ng’ato ang’ata mon-eko ibiro ng’adne bura .
40005022	Anto anyisou ni ng’ato ang’ata ma mirima omako gi nyawadgi ibiro ng’adne bura . Bende , ng’ato ang’ata mowacho ne nyawadgi ni , ' Raka ' nyaka yal e buch jo Sanhedrin . To ng’ato ang’ata mowacho ni , ' Ifuwo nade , ' biro neno chandruok mar mach mar Gehena .
40005023	" Kuom mano , ka ichiwo michni e dho kendo mar misango to iparo ka in kanyo ni nyawadu nikodi gi wach ,
40005024	to we michnino piny kanyo e nyim kendo mar misango . Kwong idhi ilos kindi gi nyawadu ; eka ibi ichiw michni .
40005025	" Los weche piyopiyo gi jasiki madwa teri e od bura . Tim kamano kapod un kode e yo , nono to onyalo keti e lwet jang’ad bura kendo jang’ad bura nyalo boli e lwet polis , kendo inyalo rwaki e jela .
40005026	Awachoni adier ni kuno koserwakie to ok ibi wuokie nyaka chop ichul faini duto monego ichul ma ok orem kata nduru .
40005027	" Usewinjo ni nowachi ni , ' Kik iterri , '
40005028	Anto anyisou ni ng’ato ang’ata morango ng’ama dhako ka ogombe oseterore kode gie i chunye .
40005029	Ka wang’i ma korachwich miyo itimo richo to lodhe oko kendo iwite kucha . Ber moloyo ka iwito fuonni achiel mar ringri moloyo ka ringri duto owiti e gehena .
40005030	Kamano bende ka lweti makor kachwich miyo itimo richo , to ng’ade oko iwite kucha . Ber moloyo ka iwito fuonni achiel moloyo ka ringri duto odhi e gehena .
40005031	" Osewachi ni , ng’ato ang’ata moketho keny gi chiege nyaka miye satifiket mar ketho keny .
40005032	Anto awachonu ni ng’ato ang’ata moketho keny gi chiege makmana kuom wach mar miganga mar kend , to omiyo chiege be terore , kendo ng’ato ang’ata mokendo dhako makamano bende oterore .
40005033	" Usewinjo bende ni nowachi ne joma chon ni , " Kik iketh kuong’ruok , to riti kuong’ruok moro amora misetimo ne Ruoth Nyasaye . '
40005034	Anto anyisou ni kik ukwong’ru kata matin : Kik ukuong’ru gi polo ni mar en e kom loch mar Nyasaye ;
40005035	kata gi piny , nimar en e kome moyieye tiende ; kata gi Jerusalem , nikech en e dala mar Ruoth Maduong’
40005036	Kendo kik ukuong’ru gi wiu , nikech ok unyal loko yie wich achiel rachar kata rateng’ .
40005037	Neuru ni ' Ee ' maru obedo ' Ee ' , kendo boyo ' obedo boyo ' . Gimoro amora mokalo mano en gima oa kuom Ng’ama Rach .
40005038	" Usewinjo ni nowachi ni , Wang’ kar wang’ kendo lak kar lak ' .
40005039	Anto anyisou ni kik ubed gi ng’ama rach . Ka ng’ato othalo lembi makorachwich to lokne komachielo bende ,
40005040	kendo ka ng’ato dwa yalo kodi mi okawo lawi mar akor to wene jakedi bende .
40005041	Ka ng’ato ochuni mondo ikowe mael achiel to dhi kode mael ariyo .
40005042	Ka ng’ato okwayou gimoro to miyeuru , kendo kik ulok kitu ne ng’at madwaro ni uhole gimoro .
40005043	" Usewinjo ni nowachi ni , Her owadu to jasiki to isin-go
40005044	Anto awachonu ni : Heruru wasiku kendo lamuru ne joma sandou ,
40005045	mondo eka ubed yawuot Wuonu manie polo . En omiyo chieng’ mare wuok ne joma richo gi joma beyo machalre , kendo ooro koth ne joma kare gi joma ok kare .
40005046	Ka uhero mana joma oherou kende to pok mane muyudo ? Donge kata josol osuru bende timo mano ?
40005047	Koso ka umoso mana oweteu kende to en ang’o mutimo moloyo joma moko ? Donge kata joma ok lem be timo mano ?
40005048	Kuom mano , beduru malong’o chuth mana kaka Wuonu manie polo longo chuth .
40006001	' Beduru motang’ mondo kik utim ' timbeu makare ' e nyim ji , mondo eka gineu . Kutimo kamano to ok ubi yudo pok moa kuom Wuonu manie polo .
40006002	" Kuom mano kuchiwo kony ne joma ochando to kik uland gima utimo gi tung’ , kaka joma wuondore timo ei sunagoke kendo e yore manie kind mier , mondo ji omigi luor . Anyisou adier ni gin giseyudo pokgi duto .
40006003	To in , kichiwo kony ne joma ochando to kik iyie lweti makor acham ng’e gima lweti makorachwich timo ,
40006004	mondo chiwo mari obed malingling’ . Eka Wuonu maneno gima ochiw ling’ling’ nomiyi pokni .
40006005	" Bende kulamo to kik uchal gi joma wuondore , nimar gihero lamo ka gichung’ ei sunagoke , kendo e akek yore mondo ji onegi . Awachonu adier ni giseyudo pokgi duto .
40006006	To in , kilamo to donji e odi maiye , kaeto ilor dhoot eka ilam Wuonu ma ok ne . Eka Wuonu maneno gima otim ling’ling’ nomiyi pokni .
40006007	To kulamo to kik usik kunuoyo weche kayiem kaka jopiny , nimar giparo ni ibiro winjgi nikech wechegi mathoth .
40006008	Kik uchal kodgi , nikech Wuonu ong’eyo gik muchando kata kapok ukwaye .
40006009	" Koro kama e kaka onego ulam : ' Wuonwa manie polo , nyingi mondo omi luor ,
40006010	Pinyruodhi mondo obi , dwaroni mondo otimre e piny kaka timore e polo .
40006011	Yie imiwa kawuono chiembwa mapile pile .
40006012	Wenwae gopewa , kaka wan bende waseweyo ne jogopwa .
40006013	Bende kik iterwa e tem , to reswa e lwet Ng’ama Rach . '
40006014	Nimar ka uweyo ne ji ka gikethonu eka Wuonu manie polo biro weyonu .
40006015	To ka ok uwene ji richogi to wuonu manie polo ok bi weyonu richou .
40006016	" Ka utweyo chiemo to kik unen malich kaka joma wuondore timo , nimar gimieno wengegi mondo ginyis ni gitweyo chiemo . Awachonu adier ni giseyudo pokgi duto .
40006017	To in , kitueyo chiemo to ket mo e wiyi kendo lwok wang’i ,
40006018	mondo kik obed gima ong’ere ne ji ni itweyo chiemo , to Wuonu ma ok ne kende ema ong’e . Eka Wuonu maneno gima otim ling’ling’ nomiyi pokni .
40006019	" Kik ukan mwandu ne un uwegi e piny kama olwenda gi nyal kethoe gik moko , kendo kama jokuoge turoe kendo kweloe .
40006020	To kanuru mwandu ne un uwegi e polo kama olwenda kata nyal ok kethie gik moko kendo jokuoge ok turie ma kwelie ,
40006021	mimar kama mwanduni nitie e kama chunyi be biro betie .
40006022	" Wang’ e taya mar del . Ka wengeni neno maber to dendi duto biro pong’ gi ler .
40006023	To ka wengeni richo to dendi duto biro pong’gi mudho . Omiyo ka ler manie iyi en mudho , to mano kaka en mudho maduong’ miwuoro !
40006024	" Onge ng’ama nyalo tiyo ne ruodhi ariyo . Ka ng’ato otimo kamano to obiro chayo achiel to ohero machielo , kata onyalo chiwore ne achiel moloyo to machielo to ok odew . Ok unyal tiyo ne Nyasaye kendo utiyo ne pesa .
40006025	" Emomiyo anyisou ni , kik uparru kuom ngimau , kuom gik mubiro chamo kata madho ; kata kuom dendu , korka gik mubiro rwako . Donge ngima duong’ moloyo chiemo , koso del donge duong’ moloyo lewni ?
40006026	Ranguru ane winy ma huyo e kor polo . Ok gikom kata gike kata giken e dere , to eka Wuonu manie polo pod pidhogi apidha . To un donge un gi nengo mamalo moloyogi ?
40006027	En ng’a kuomu ma parruok moparorego nyalo miyo omed bedo mangima kata mana kuom saa achiel kende ?
40006028	" Koso uparoru ne wach lewni nang’o ? Neyeuru kaka ondanyo mag pap dongo . Ok ginyagre gi tich kata gi chwecho .
40006029	To anyisou ni kata mana Solomon e duong’ne duto ne ok orwakore ka achiel kuomgi .
40006030	Ka kamano e kaka Nyasaye rwako lum aluma manie pap , ma kawuono nitie to kiny to iwito e mach , donge obiro rwakou maber moloyo , yaye un joma yiegi tin-gi ?
40006031	Omiyo kik uparru kuwacho ni , Wabiro chamo ang’o ? ' kata ni , wabiro rwako ang’o ?
40006032	Nimar jopiny ema chandore ka lawo gigi duto ; to bende Wuonu manie polo ong’eyo ni udwaro gigi duto .
40006033	To mokwongo , dwaruru pinyruodhe kod timne makare eka gigi duto bende nomiu kaachiel gi mago .
40006034	Kuom mano , kik uparru kuom kiny , nikech kiny noparre kuome owuon . Odiechieng’ kodiechieng’ nigi chandruokne morome .
40007001	" Kik ung’ad ne ji bura , nono to un be ibiro ng’adnu bura .
40007002	Nimar kaka ung’ado ne ji mamoko bura e kaka ibiro ng’adnu bura un bende , kendo rapim mupimogo ema ibiro pimnugo un bende .
40007003	" Ang’o momiyo ing’iyo ng’injo mar buch bao manie wang’ owadu to pilni maduong’ mar bao manie wang’i iwuon to ok idew ?
40007004	Ere kaka inyalo wacho ne owadu ni , ' We agolni ng’injo mar buch bao manie wang’i , ka into pilni maduong’ mar bao osiko ngolni e wang’i iwuon ?
40007005	In ng’ama wuondoreni , kuong igol oko pilni maduong’ mar bao manie wang’i iwuon , eka ibiro neno maber mar golo oko ng’injo mar buch bao manie wang’ owadu .
40007006	" Kik umi guogi gima ber ; bende kik udirne anguro kiteu ma nengogi tek . Kutimo kamano to ginyalo nyonogi piny e bwo tiendegi mi gilokre kodu kendo gikidhu matindo tindo .
40007007	" Kwauru eka gima ukwayono nomiu ; dwaruru eka unuyud gima udwaro ; dwong’uru eka noyawnu dhoot .
40007008	Nimar ng’ato ka ng’ato makwayo imiyo ; ng’at madwaro yudo ; kendo dhoot ibiro yaw ne ng’at madwong’o .
40007009	" En ng’a kuomu ma kawuode okwayo kuon to onyalo miye kidi ?
40007010	Kata ka okwayo rech to omiye thuol ?
40007011	Koro , ka un , ma un joma richo , ung’eyo miyo nyithindu mich mabeyo , Wuonu manie polo donge nyalo chiwo ne joma kwaye mich mabeyo dimang’eny !
40007012	Omiyo , e gik moko duto , timuru ne joweteu gik ma duher mondo gin bende gitimnu , nikech mano e tiend Chik gi Jonabi .
40007013	" Donjuru gi e dho rangach madiny . Nimar rangajno oyarore kendo yorno lach madhi e kethruok , kendo ji mathoth donjo koluwe .
40007014	To rangajno tin kendo yorno diny matero ji e ngima , kendo mana joma nok kende ema yude .
40007015	" Tang’uru gi jonabi mag miriambo . Gibiro iru ka girwako lep rombe , to gi e igi to gin ondiegi mangemo .
40007016	To kit olemo ma ginyago ema ubiro ng’eyo gigo . Beji pono olemb mzabibu e yiend kudho , kata olemb ng’owo kuom oriang’ ?
40007017	Kamano bende e kaka yien maber nyago olemo maber , to yien marach nyago olemo marach .
40007018	Yien maber ok nyal nyago olemo marach , kendo yien marach ok nyal nyago olemo maber .
40007019	Yien ka yien maok nyag olemo maber itong’o igoyo piny kendo iwito e mach .
40007020	Omiyo kit olemo ma ginyago ema ubiro ng’eyo-gigo .
40007021	" Ji duto ma wachona ni , ' Ruoth , Ruoth , ' ok nodonji e polo , to mana ng’ama timo dwaro mar Wuora manie polo ema nodonji .
40007022	Ji mang’eny nowachna e odiechiengno ni , ' Ruoth , Ruoth , donge ne wakoro wach e nyingi , kendo e nyingi donge emane wariembogo jochiende kendo watimogo honni mang’eny ? '
40007023	To ana nyisgi e wang’gi ni , ' Akiau nyaka aa chakruok , ayiuru e nyima , un joma timo richogi ! '
40007024	" Emomiyo ng’ato ang’ata mawinjo wechenagi kendo timo kaka giwacho chalo gi ng’ama riek mane ogero ode e lwanda .
40007025	Koth nochwe maduong’ , aoche nopong’ motak , kendo yamo nokudho matek mogoyo odno ; to kata kamano ne ok opodho , nikech mise mare ne nie lwanda .
40007026	To ng’ato ang’ata mawinjo wechenagi to ok tim kaka giwacho chalo gi ng’at mane ogero ode e kwoyo .
40007027	Koth nochwe maduong’ , aoche nopong’ motak kendo yamo nokudho matek mogoyo odno , mi noruombore piny gi ruombruok matek . "
40007028	Kane Yesu osetieko wacho gigi , oganda nowuoro puonjne ,
40007029	nikech nopuonjo kaka ng’ama ne nigi teko , to ok kaka jopuonjgi mapile mag chik .
40008001	Kane olor piny koa e bath got malo , oganda maduong’ ne luwo bang’e .
40008002	Ng’at moro mangi dhoho nobiro mogoyo chonge piny e nyime , kendo nowachone ni , " Ruoth , kiyie to inyalo pwodha . "
40008003	Yesu norieyo bade kendo nomulo ng’atno . Nowacho ni , " Ayie , pwodhri ! " Sanosano , nochange kuom dhohone .
40008004	Eka Yesu nowachone ni , " Ne ni ok inyiso ng’ato wachni . To dhiyo mondo inyisri ne jodolo , kendo ichiw mich mane Musa ochiko , mondo mano obed negi kaka neno . "
40008005	Ka Yesu nosedonjo ei Kapernaum , ja Kenturo moro nobiro ire , kakwaye kony .
40008006	Nowacho ni , " Ruoth , jatichna aweyo koriere piny dala , ka ok onyal chuth , kendo kowinjo marach moloyo . "
40008007	Yesu nowachone ni , " Abiro dhi mi achange . "
40008008	Ja-Kenturo nodwoko kawacho ni , " Ruoth , ok awinjora dhi kodi e bwo tat oda . To wach mana wach mowinjore kende , to jatichna biro chango .
40008009	Nimar an bende an ng’ama nie bwo teko mar joten-da , kendo an-gi jolweny manie bwoya . Ka akone moro ni , ' Dhiyo ' , to odhi ; kendo ka akone machielo ni , ' Bi , to obiro . Bende , ka anyiso misumbana ni , ' Tim ma ' , to otime . "
40008010	Kane Yesu owinjo wach ng’atno , nohum nono kendo nowacho ne joma ne luwo bang’e ni , " Awachonu adier ni pok ayudo kata ng’at achiel e piny Israel ma nigi yie maduong’ machal kama .
40008011	Awachonu niji mang’eny biro biro koa wuok chieng’ gi podho chieng’ kendo gini kaw keregi kaachiel gi Ibrahim , Isaka gi Jakobo e nyasi mar chiemo manobed e pinyruodh polo .
40008012	To jokanyo mag pinyruoth to nodir oko e mudho mandiwa , kama ji noywagre malich ka gimuodo lekegi . "
40008013	Eka Yesu nowachone ja-Kenturo ni , " Dhiyo ! Dhi timoreni mana kaka iseyie ni notimreno . " Kendo jatichne nochango ' e saa nogmo .
40008014	Ka Yesu nobiro ei od Petro , noneno maar Petro konindo e otanda , ka en-gi midhusi .
40008015	Nomulo lwete mi midhusi noweye , kendo noa malo mochako pidho
40008016	Ka nochopo odhiambo , nokelne ji mathoth mane nigi jochiende , kendo noriembo chunjego oko gi wach , kendo nochango ji duto mane tuo .
40008017	Mano notimore mondo ochop gima nowachi gi dho Janabi Isaya ni : " Nokawo nyosruok marwa kendo noting’o tuochewa . "
40008018	Ka Yesu noneno oganda maduong’ kolwore , nogolo chik mondo ging’ad nam gidhi bathe koma chielo .
40008019	Eka japuonj chik nobiro ire mowachone ni , " Japuonj , abiro luwi kamoro amora midhiye . "
40008020	To Yesu nodwoke ni , " Bweche nigi buche kendo winy mahuyo e kor yamo nigi utegi , to Wuod Dhano onge gi kamoro amora monyalo kete wiye . "
40008021	Jalupne machielo nowachone ni , " Ruoth , yiena adhi ayik wuonwa mondi . "
40008022	To Yesu nokone ni , " In luwa , kendo we joma otho oik jogegi motho gin giwegi . "
40008023	Eka nodonjo e yie kendo jopuonjrene noluwe .
40008024	To ka gir kirage , kodh yamo mager nobukore e nam , mi apaka noyuoyo yie . To Yesu noyudo nindo otero .
40008025	Jopuonjre nodhi mochiewe , ka giwachone ni , " Ruoth , reswa ! Wadhi nimo ! "
40008026	Nodwokogi ni , Uluor kamano nang’o , yaye un joma nigi yie matin ? Eka noa malo mokwero yembe gi apaka , mi nam noling’ thi .
40008027	Jogo nohum nono , kendo ne gipenjore ni , " Ma en ng’ama nade ? Koda ka yembe gi apaka bende winje ! "
40008028	Kane ochopo loka komachielo e gweng’ mar Gadarena , chwo ariyo mane nigi jochiende nowuokne e gunda mar liete moromo kode . Ne giger asasa ma onge ng’ama nenyalo kalo kanyo .
40008029	Ne gikok matek ni , " Idwaro ang’o irwa ka , Wuod Nyasaye ? Mit kise biro ka mondo isandwa ka ndalo moketi pok ochopo ? "
40008030	To mochwalore matin koa kama negintie , kweth maduong’ mar anguro ne chieme .
40008031	Jochiendego nosayo Yesu ni , " Kigolowa kuom ji ariyogi to orwa wadonji ei kweth mag anguroka . "
40008032	Nowachonegi ni , " Dhiuru ! " Omiyo ne gia kuom ji ariyogo mi gidhi nyaka ei anguro , kendo kweth duto kar rombgi noridore piny matek koluwo geng nam kama ridore nyaka ei nam mi negitho ei pi .
40008033	Joma nerito angurogo noringo oa mi negidhi e taon mi ginyiso ji gima notimoreno , kaachiel gi gima noyudo osetimore ne joma ne nigi jochiende .
40008034	Eka ji duto ma nodak e taondno nowuok oko mondo girom gi Yesu . To kane ginene , negiywagorene mondo oa e gweng’gi .
40009001	Yesu noidho yie mi ong’ado nam nyaka loka komachielo , mi nochopo e taon madalagi .
40009002	Jomoko nokelone ng’ama nigi athany , konindo e pien . Ka Yesu noneno yie mane gin-go , nowacho ne ng’amane nigi athanyno ni , " Wuoda , bed gi kuwe e chunyi , richoni oweni . "
40009003	To mano nomiyo moko kuom jopuonj chik owacho kendgi giwegi ni , " Ng’atni eri yanyo Nyasaye ! "
40009004	Kaka Yesu nong’eyo pachgi , nowacho ni , " Ang’o momiyo uyie mondo paro maricho obed e chunyu ?
40009005	Ere mayot moloyo : Wacho ni , ' Richoni oweni , ' koso wacho ni , ' Aa malo mondo iwuothi ? '
40009006	To mondo ung’e ni Wuod Dhano nigi teko e piny mar weyo richo . . . . " Eka nowachone ng’ama ne nigi athanyno ni , " Aa malo kaw pieni mondo idhi dala . "
40009007	Mi ng’atno noa malo kendo odhi dala .
40009008	Ka oganda noneno gima notimore , ne gipong’ gi luoro ; kendo ne gipako Nyasaye , ma nosechiwo teko machal kamano ne ji .
40009009	Kane oyudo Yesu dhi nyime koa kanyo noneno ng’ato manyinge Mathayo kobet e kiru mar jasol osuru . Nowachone ni , " Luwa , " mi Mathayo noa malo kendo oluwe .
40009010	E seche mane Yesu nie mesa e od Mathayo , josol osuru mang’eny gi " joricho " nobiro mochiemo kode kaachiel gi jopuonjrene bende .
40009011	Kajo-Farisai noneno mano , negi penjo jopuonjrene ni , " Ang’o momiyo japuonju chiemo gi josol osuru kod joricho ? "
40009012	Kane Yesu owinjo mano , nowachonegi ni , " Joma ngima ok ema dwar daktar , to joma tuo ema dwaro .
40009013	To dhiuru upuonjru tiend wachni : ' Gima adwaro en ni ukech joweteu , to ok ni uchiwna misango . ' Nimar joricho ema asebiro mondo aluongi , to ok joma kare . "
40009014	Eka jopuonjre Johana nobiro ire mopenje ni , " Ang’o momiyo wan kod jo Farisai watweyo chiemo to jopuonjreni to ok twe chiemo ? "
40009015	Yesu nodwokogi ni , " Ere kaka wend wuon kisera nyalo kuyo kapod en kodgi ? Kata kamano ndalo nobi ma wuon kisera nogol kuomgi ; eka ginitwe chiemo e kindeno .
40009016	" Onge ng’ama bawo karaka manyien e law moti , nimar karakano biro mich mi ywa nangano , kendo mano biro miyo okidhore moloyo .
40009017	Machalre gi mano bende , ji ok thor olo divai manyien ei piende moti mag tingo divai . Ka gitimo kamano to piendego biro barore , divai biro pukore oko , kendo piende mag tingo divai biro kethore . Ooyo , giolo divai manyien e piende mag ting’o divai manyien , eka iritogi maber giduto kargi ariyo . "
40009018	Kane oyudo owacho wechegi , jatelo moro nobiro mokulore nyime kawacho ni , " Nyara oatho machiegni . To yie ibi iket lweti kuome mondo obed mangima . "
40009019	Yesu noa malo kendo nodhi kode , kaachiel gi jopuonjrene bende .
40009020	To apoya nono , dhako moro mane iye osebedo ka chwer kuom higni apar gariyo nopore gi yo katoke kendo nomulo lawe .
40009021	Notimo kamano nimar nowacho gie chunye ni , " Ka anyalo mulo mana riak lawe kende to abiro chango . "
40009022	Kane Yesu olokore monene , nowachone ni , " Bed motegno nyara , nikech yieni osechangi " . Kendo dhakono nochango chakre sano .
40009023	Ka Yesu nodonjo e od jatelono , moneno jogo asili kod oganda mane goyo koko ,
40009024	nowacho ni , " Ayiuru kae ; nimar nyakoni nindo ema otero , ok otho . " To gin ne ginyiere anyiera .
40009025	Kane oseriemb ogandano oko , nodonjo mi okawo nyakono gi bade , kendo noa malo .
40009026	Wach gima notimoreno nolandore e gweng’no duto .
40009027	Kane oyudo Yesu medo dhi nyime koa kanyo , muofni ariyo ne luwo bang’e , ka kwarore kendo wacho ni , " Yie ikechwa wuod Daudi ! "
40009028	Kane osedonjo ei ot , muofni ariyogo nobiro nyaka ire , kendo nopenjogi ni , " Be uyie ni anyalo timo ma ? " Ne giyiene ni , " Ee , wayie Ruoth . "
40009029	Eka nomulo wengegi kowacho ni , " Biro timorenu kuom yie ma ungo ; "
40009030	kendo ne gichako neno kendo . Yesu nosiemogi matek ni , " Neuru ni ng’ato ok ong’eyo wachni . "
40009031	To gin ne gidhi mi gikeyo wach kuome e gweng’no duto .
40009032	Ka noyudo giwuok gia , nokelne Yesu ng’at moro mane nigi jochiende kendo mane ok nyal wuoyo .
40009033	To kane oseriemb jachiendno kuome , ng’at mane momono nowuoyo . Oganda nohum mowacho ni , " Gima chalo kama pok ne one e Israel nyaka nene . " Tojo Farisai to nowacho ni , " Teko mar ruodh jochiende ema ogologo jochiende . "
40009034	To jo Farisai to nowacho ni , " Oriembo jochiende gi teko mar ruodh jochiende . "
40009035	Yesu nodhi kuonde duto e taonde gi mier duto , kopuonjo e sunagokegi , koyalo Wach Maber mar pinyruoth , kendo kochango kit midekre gi tuoche duto .
40009036	Kane oneno oganda maduong’ mane olwore , nokechogi , nikech ne ichandogi kendo gionge gi kony , mana ka rombe maonge gi jakwath .
40009037	Eka nowachone jopuonjrene ni , " Cham monego oka ng’eny to jotich nok .
40009038	Kuom mano , kwauru Ruodh keyo mondo oor jotich e puothe monego oka . "
40010001	Noluongo jopuonjrene apar gariyo ire , mi omiyogi teko mondo giriemb chunje maricho kuom ji , kendo gichang kit midekre gi tuoche duto .
40010002	Magi e nying jopuonjre apar gariyogo : Mokwongo ne en Simon ( miluongo ni Petro ) , gi owadgi ma Andrea ; kod Jakobo wuod Zebedi gi owadgi ma Johana ;
40010003	Filipo gi Bathlomeo ; Thoma gi Mathayo ma jasol osuru ; Jakobo wuod Alfayo , gi Thadayo ;
40010004	Simon ma ne en achiel kuom oganda jo-Zilote gi Juda ja-Iskariot mane ondhoge .
40010005	Ji apar gariyogi Yesu nooro gi ote machal kama : " Kik udhi e dier ogendini maok jo-Yahudi , kendo kik udonj e taon moro amora mar jo Samaria .
40010006	To dhiuru ir rombe molal mag jo-Israel kende .
40010007	Ka un e wuoth udhi to yaluru wach kama : ' Pinyruodh polo ni machiegni . '
40010008	Changuru joma tuo , chieruru joma otho , pwodhuru joma nigi dhoho , riemburu jochiende . Kaka useyudo nono , un bende chiwuru nono .
40010009	Kik uting’ kit pesa moro amora , kaka dhahabu kata fedha kata muia , e okandau mutweyo ;
40010010	bende kik uting’ mifuko mar wuoth , kata kode ariyo , kata patpat , kata ludh wuoth ; nikech jatich owinjore yud chiembe kuom ng’ama otiyone .
40010011	Taon kata gweng’ moro amora mudonje to manyuru ng’ato mowinjore modak kanyo , kendo daguru e ode nyaka chop chieng’ ma ua .
40010012	Ka udonjo e dala to moseuru .
40010013	Ka dala mudonjeno en dala mowinjore , to kuwe maru nodong’ne , to ka ok owinjore , to kuwe maru noduognu .
40010014	Ka onge ng’ama oyie rwakou kata winjo wecheu , to teng’uru buru momoko e tiendeu sama uwuok e dalano kata e taondno .
40010015	Awachonu adier ni nobed maberber ne Sodom gi Gomora chieng’ bura moloyo taondno .
40010016	Aorou udhi oko mana kaka rombe madhi e dier ondiegi . Kuom mano , beduru mariek ka thuonde , kendo ma onge wach ka akuche .
40010017	" To beduru motang’ neji , nimar gibiro ketou e lwet buche gweng’ , kendo gibiro rodhou e sunagokegi .
40010018	Nikech nyinga , ibiro terou e nyim jotelo gi ruodhi kaka joneno maggi , kendo e nyim ogendini ma ok jo Yahudi .
40010019	To ka gimak-ou to kik uparru kuom gima duwachi , kata kaka di uwuo kodgi . Nomiu gima uwacho e sechego ,
40010020	nimar un uwegi ok ema unuwuo , to Roho mar Wuonu ema nowuo kokalo kuomu .
40010021	" Owadgi ng’ato owuon nondhog owadgi mondo onegi , kendo wuoro nondhog nyathine ; nyithindo nong’any ne jonywolgi kendo nomi neg-gi .
40010022	Ji duto nochau nikech an , to ng’ama ochung’ motegno nyaka giko noresi .
40010023	Ka isandou kamoro , to daruru kanyo udhi kama chielo . Awachonu adier ni ok unutiek dhi e taonde duto mag Israel kapok Wuod Dhano obiro .
40010024	" Japuonjre ok oloyo japuonjne , kata jatich bende ok oloyo ng’ama ruodhe motiyone .
40010025	Ber moromo mondo japuonjre obed machal gi japuonjne , kendo ka jatich obedo machal gi ruodhe . Ka oselu-ong jatend ot ni Belzebub , koro jokanyo mag ode to ibiro luong kamano marom nade !
40010026	" Omiyo kik uluorgi . Onge gima opandi maok nong’ere achien , kata mopondo ma ok nomi ji ng’e .
40010027	Gima anyisou kama opondo , wuouru kuome e ler ; kendo gima okuodhnu e tie itu , huluru matek gie wi tat udi .
40010028	Kik uluor joma nego ringruok to ok nyal nego chuny . To ng’ama onego uluor en Jal manyalo tieko chuny kaachiel gi ringruok e gehena .
40010029	Oyundi ariyo donge ing’iew otonglo achiel ? To kata kamano kata achiel kuomgi ok nyal lwar piny e lowo ka ok Wuonu ema oyie .
40010030	Bende , koda ka yier duto manie wiu osekwan mong’e kar rombgi .
40010031	Omiyo kik uluor , nikech uloyo oyundi di mang’eny
40010032	" Ng’ato ang’ata mohulo ni ong’eya e nyim ji , an bende abiro hulo ni ang’eye e nyim Wuora manie polo .
40010033	To ng’ato ang’ata mokweda e nyim ji an bende abiro kwede e nyim Wuora manie polo .
40010034	" Kik upar ni asebiro mondo akel kuwe e piny . Ne ok abiro mondo akel kuwe , to nabiro mondo akel ligangla .
40010035	Nikech asebiro mondo aketh kind " ng’ato gi wuon mare , nyako gi min mare , chi wuowi gi min chwore ,
40010036	wasik ng’ato nobed jokanyo mag joode owuon . ' "
40010037	" Ng’ato ang’ata mohero wuon kata min moloya ok owinjore koda . Kamano bende , ng’ato ang’ata mohero wuode kata nyare moloya ok owinjore koda ;
40010038	kendo ng’ato ang’ata ma ok kaw msalape kendo oluwa ok owinjore koda .
40010039	Ng’at momako ngimane matek , biro wito ngimane ; to ng’at mowito ngimane , nikech an , biro yude .
40010040	" Ng’at morwakou orwaka , kendo ng’ama orwaka , orwako Ng’ama noora .
40010041	Ng’ato ang’ata morwako janabi , nikech en janabi , noyud pok ma janabi yudo , kendo ng’ato ang’ata morwako ng’ama kare , nikech en ng’ama kare , noyud pok ma ng’ama kare yudo .
40010042	Bende ka ng’ato omiyo achiel kuom joma tindogi kata mana pi mang’ich gi okombe , nikech en japuonj rena , to awachonu adier ni pokne ok nobaye ngang’ . "
40011001	Bang’ ka Yesu nosetieko tiego jopuonjrene apar gariyo , nomedo dhi nyime koa kanyo mondo opuonj kendo oyal e taonde mag Galili .
40011002	Ka Johana nowinjo e jela gik ma Kristo ne timo , nooro jopuonjrene
40011003	mondo openje ni , " in e ng’at mane onego obi , koso wagen ng’at machielo ? "
40011004	Yesu nodwokogi ni , " Doguru kendo udwok wach ne Johana gik musewinjo kendo useneno :
40011005	Muofni neno , rang’onde wuotho , joma nigi dhoho ichango , joma itgi odino winjo wach , joma otho ichiero , kendo Wach Maber iyalo ne joma odhier .
40011006	To ogwedh ng’at maok ochwanyore nikech an . "
40011007	Ka noyudo jopuonjre Johana wuok dok , Yesu nochako loso gi oganda kuom Johana kama : " Ang’o mane udhi mondo une e thim ? Ne udhi neno odundu ma yamo tero koso ?
40011008	Ka ok en mano to en ang’o mane udhi neno ? Nudhi neno ng’ama orwakore gi lewni mabeyo koso ? Ooyo , joma rwakore gi lewni mabeyo iyudo mana e ute ruodhi .
40011009	To kara en ang’o mane uwuokne mondo une ? Janabi ? Ee , anyisou ni ne udhi neno ng’at moloyo janabi gi duong’ .
40011010	Ma eni e ng’atono mane ondiki kuome ni : " Abiro oro jaotena mondo otel nyimi , jaote manoik yori kapok ibiro . "
40011011	Anyisou ni e dier joma mon onywolo duto , onge ng’ama osewuok e dier ji maduong’ moloyo Johana Ja Batiso ; mak mana ng’ama tin mogik e pinyruodh polo ema oloye gi duong’ .
40011012	Chakre ndalo mag Johana Ja Batiso nyaka sani , pinyruodh polo osebedo ka donjo gi thuon , kendo joma thuondi ema kawe .
40011013	Nimar ndiko mag jonabi gi mag chik nokoro nyaka ndalo Johana .
40011014	Kendo kaponi uhero mar rwako wachni to ng’euru ni en Elija mane onego obi .
40011015	Ng’at man gi itene mondo owinji .
40011016	" En ang’o ma anyalo pimogo tieng’ni ? Gichalo nyithindo mobet e chirni kendo maluongo jo wetegi ni :
40011017	" ' ne wagoyonu asili , to ne ok umiel ; Ne wadengo ka wawero wend tho , to ne ok uywak . '
40011018	Nikech Johana Ja-Batiso nobiro ka ok chiem kata methi , to giwacho ni , ' Jachien ni kode . '
40011019	Wuod Dhano ma nobiro ka chiemo kendo metho , to negiwacho kuome ni , ' Neyeuru jawuoro kendo jamer mosiep josol osuru gi " jorichoni . " To rieko ng’ere ratiro kuom timbene . "
40011020	Eka Yesu nochako kwedo taonde mane thoth honnige osetimoree , nikech ne gitamore lokore .
40011021	" Mano kaka ibiro neno malit , in Korazin ! Mano kaka ibiro neno malit , in Bethsaida ! Ka dine bed ni honni mane otim e iyi notim Turo gi Sidon to dine giselokore chon ka girwako lep ywak kendo ka gibukore gi buru .
40011022	To akonu ni chieng’ bura weche nobed maber ber ne Turo gi Sidon moloyo ne un .
40011023	To in Kapernaum , iparo ni ibiro ting’i malo nyaka boche polo adier ? Ooyo , ibiro boli piny nyaka Gehena . Ka dine bed ni honni mane otim e iyi ne otim ei Sodom to dikoro pod entie nyaka kawuono .
40011024	To alonu ni chieng’ bura weche nobed maber ber ne Sodom moloyo ne in . "
40011025	E sechego Yesu nowacho ni , ' Apaki Wuora , Ruodh polo gi piny , nikech isepando gigi ne joma riek gi joma osomo , to isefwenyogi ne nyithindo matindo .
40011026	En kamano Wuora , nimar mano emane berni kotimore .
40011027	" Wuora oseketo gik moko duto e lweta . To onge ng’ama ong’eyo Wuowi makmana Wuoro kende , kendo onge ng’ama ong’eyo Wuoro makmana Wuowi kende , kod joma Wuowi oyiero mondo ofwenynegigo .
40011028	" Biuru ira , un duto mujony kendo uting’o misigo mapek , mondo amiu yweyo .
40011029	Kawuru lodina mondo uting’ kendo puonjreuru kuoma , nimar chunya muol kendo ahora mos , eka unuyud yweyo ne chunyu .
40011030	Nimar lodina ok pek kendo misika yot . "
40012001	E kindeno Yesu nokadho e dier puothe mag cham chieng’ Sabato : To jopuonjrene nodenyo , omiyo ne gichako jako wiye cham moko kendo gichamo .
40012002	Ka jo Farisai noneno mano , ne giwachone ni , " Neye ! Jopuonjreni timo gima chik odagi chieng’ Sabato . "
40012003	To en nodwokogi ni , " Donge usesomo gima Daudi notimo , ka en kaachiel gi joma ne nikode ne gidenyo ?
40012004	Donge nodonjo e od Nyasaye , kendo en kaachiel gi joma ne ni kode , ne gichamo makati moketi tenge-ma en gima chik ne ok oyienegi mondo gitim , makmana jodolo kende
40012005	Koso pok usomo e Chik ni chieng’ Sabato , jodolo manie Hekalu chido odiechieng’no , to ok kwan-gi kaka joketho ?
40012006	To akonu ni nitie ng’ato ka maduong’ moloyo Hekalu .
40012007	Ka dine bed ni useng’eyo tiend wach mawachoni , " Gima adwaro en ni ukech joweteu to ok ni uchiwna misango , " to dine ok ung’ado bura ne joma onge ketho .
40012008	Nikech Wuod Dhano e Ruodh Sabato . "
40012009	Kane omedo dhi nyime koa kanyo , nodhi nyaka ei sunagokgi ,
40012010	to kanyo ne nitie ng’ato ma lwete otal . Ne gipenjo Yesu , ka gimanyo yo ma digiyudgo ketho kuome , ni , " Be chik oyie mondo ochang’ ng’ato chieng’ Sabato ? "
40012011	kowacho negi ni , " Ka ng’ato kuomu nigi rombo kendo rombono olwar ei bur chieng’ Sabato , donge umake mi uywaye oko ?
40012012	To dhano donge lich moloyo rombo di mang’eny ! Kuom mano , chik oyie mondo otim maber chieng’ Sabato . "
40012013	Eka nowacho ne ng’atno ni , " Rie lweti , " mi norieye , kendo lwete nodoko kare chuth , mana kaka komachielo .
40012014	To jo Farisai nowuok odhi kendo ne gichano kaka digineg Yesu .
40012015	Kaka Yesu nong’eyo chenrogino , nodar kanyo . Ji mang’eny noluwe , kendo nochango ji duto mane tuo ,
40012016	kosiemogi ni kik ginyis ng’ato ni ne en ng’a .
40012017	Mano notimore mondo gima nowachi gi dho Janabi Isaya , ni :
40012018	" Eri jatichna ma aseyiero , Jal ma ahero ma chunya morgo ; abiro keto Roho mara kuome , kendo obiro lando adiera ne ogendini .
40012019	Ok obi dhawo kata kok ; bende onge ng’ama biro winjo dwonde e wang’ yore .
40012020	Odundu machiegni chot ok obi turo , kendo kitambi maliel marach rach ok obi nego nyaka chop ota adiera mi lochi .
40012021	E nyinge ema ogendini biro keto e genogi "
40012022	Eka negi kelone ng’ama nigi jachien kendo ma muofu kendo momo ; kendo Yesu nochange mi koro nonyalo wuoyo kendo neno .
40012023	Ji duto nohum kendo nowacho ni , " Mit ki ma e Wuod Daudi ? "
40012024	To ka jo Farisai nowinjo mano , ne giwacho ni , " Ng’ani riembo mana jochiende gi teko mar Belzebub , ruodh jochiende . "
40012025	Yesu nong’eyo gima giparo mi nowacho negi ni , " Pinyruoth moro amora mopogore kende biro rumo , kendo taon moro amora kata ot mopogore kende ok nyal chung’ .
40012026	Ka Satan riembo Satan to mano nyiso ni opogore kende owuon . Koro ere kaka pinyruodhe dichungi ?
40012027	Ka diponi ariembo jochiende gi teko mar Belzebub , to jou to riembogi gi yo mane ? Omiyo koro gibiro bedo joma ng’adonu bura .
40012028	To ka ariembo jochiende gi teko mar Roho Maler to kara pinyruoth Nyasaye osebironu .
40012029	" Koso , ere kaka ng’ato nyalo donjo e od ng’ama ratego mi omaye gige odhigo , ka ok okuongo otweyo ng’ama rategono ?
40012030	" Ng’at maok ni koda kedo koda , kendo ng’ama ok konya choko ji keyo ji .
40012031	Emomiyo akonu ni richo gi ayany moyanygo Nyasaye duto nowe ne ji , to ayany moyanygo Roho ok nowene ng’ato .
40012032	Ng’ato ang’ata mowacho wach moro marach kuom Wuod Dhano nowene , to ng’ato ang’ata mowuoyo marach kuom Roho Maler ok nowene , e tieng’ni kata e tieng’ mabiro .
40012033	" Los yien obed maber eka olembe biro bedo maber , kata ket yien obed marach kendo olembege biro bedo marach , nimar yien ing’eyo gi kit olemo monyago .
40012034	Un koth thuonde fu-gi , ere kaka unyalo wacho gimaber ka uricho kamano ? Nimar gik manie chuny ng’ato iye ema miyo owuoyo gi dhoge kaka owuoyo .
40012035	Ng’at maber golo oko gik mabeyo mawuok kuom ber mokano e iye , to ng’ama rach golo oko gik maricho mawuok kuom rach mokano e iye .
40012036	To akonu ni ochuno niji nyaka bi hui korgi chieng’ bura kuom wach moro amora ma gisewacho ka ok giparo matut .
40012037	Nimar kuom wechegi iwuon miwacho ema iweyigo thuolo kendo kuom wechegi iwuon miwacho ema ibiro ng’aadnigo bura . "
40012038	Eka jo Farisai moko gi jopuonj chik nowachone ni , " Japuonj wadwaro neno hono kuomi kaka ranyisi . "
40012039	To nodwokogi ni , " Tieng’ ma timbene richo kendo ma teroreni eri kwayo hono kaka ranyisi ! To ok bi miye moro amora makmana ranyisi mar janabi Jona .
40012040	Nimar mana kaka Jona ne ni ei rech marang’ongo kuom odiechienge adek gi otieno adek , e kaka Wuod Dhano bende biro bedo ei chuny lowo kuom odiechienge adek gi otieno adek .
40012041	Jo Nineve biro chung’ e bura gi tieng’ni kendo biro kwane kaka jaketho ; nimar gin ne gilokore kane giwinjo yalo mar Jona , to sani koro nitie ng’ato ka maduong’ moloyo Jona .
40012042	Ruoth madhako mar milambo bende biro chung’ e bura gi tieng’ni kendo biro kwane kaka jaketho , nimar nobiro koa e tung’ piny kuma bor mondo owinj rieko Solomon , to sani koro nitie ng’ato ka maduong’ moloyo Solomon .
40012043	" Ka jachien marach owuok kuom ng’ato , owuotho kuonde motuo koni gi koni , komanyo kama doyudie yweyo , to ok oyudi .
40012044	Eka owacho ni , ' Abiro dok e ot mane aaye . ' Ka ochopo to oyudo ka odno iye ni nono , koyweye maler kendo oike maber .
40012045	Eka odok okelo chunje abiriyo mamoko maricho moloye , kendo gidhi gidonjo kanyo mi gidagie . Bang’e achien ng’atno bedo marach moloyo kaka nochal mokwongo . Kamano e kaka biro timore ne tieng’ marachni . "
40012046	Ka Yesu nepod wuoyo ne oganda , min-gi gi owetene nochung’ oko ka gidwaro loso kode .
40012047	Ng’at moro nonyiso Yesu ni , " Mamau gi oweteni ochung’ oko dwa wuoyo kodi . "
40012048	Nodwoko ng’atno ni , " Mamawa to en ng’a , koso owetena to gin ng’a gini ? "
40012049	Eka nosiemo jopuonjrene kowacho ni , " Magi e mamawa gi owetena .
40012050	Nimar ng’ato ang’ata matimo dwaro mar Wuora manie polo en owadwa gi nyaminwa kod minwa .
40013001	Odiechieng’ nogono Yesu nowuok kJ e ot mi nobet e dho nam .
40013002	Nikech oganda maratipo nochokore molwore , nodonjo e yie mobet e yie , ka ji duto to nochung’ e dho nam oko .
40013003	Eka nonyisogi gik mang’eny e yor ngeche , kowacho ni , " Japur moro nodhi komo kothe .
40013004	Kane oyudo okiro kodhi , moko nolwar e dir yo , kendo winy nobiro mochamogi .
40013005	Moko nolwar kuonde motimo lwendni — kuonde mane lowo onge moromo — mine giti piyo piyo nikech lowo ne thanythany .
40013006	To ka chieng’ nobiro , chamgo norewore kendo ne giner , nikech ne gionge tiendegi .
40013007	Kodhi ma moko nolwar e dier kuthe , kendo kuthego nodongo mo thung’o chamgo .
40013008	To kodhi moko to nolwar e lowo maber , mine giti kendo gichiego cham ; mang’eny mohingo kodhi mane okomgo nyadi mia , nyadi piero auchiel kata nyadi piero adek .
40013009	Ng’at man gi ite to mondo owinj i . "
40013010	Jopuonjre nobiro ire mopenje ni , " Ang’o momiyo iwuoyo gi ji gi ngeche ? "
40013011	Nodwokogi ni , " Un osemiu rieko mar ng’eyo maling’ling’ mag pinymodh polo , to gin ok osemigi .
40013012	Ng’at ma nigo ibiro medi mang’eny moloyo mi obed gi gik mogundho . To ng’ama ongego to ibiro kaw kuome koda ka matin ma en-go .
40013013	Gimomiyo awuoyo kamano kodgi gi ngeche en mondo : " Kik ginee kata obedo ni gineno ; kik giwinji kata ging’e tiend wach kata obedo ni giwinjo .
40013014	Kuomgi ema wach mokor mar Isaya chopo kare : " ubiro siko kuwinjo awinja to ok unung’e tiend gik muwinjo ; Ubiro siko kuneno to ok unuyang gik muneno .
40013015	Nikech chuny jogi osedinore ; winjo gi itgi otamogi chuth kendo gisedino wengegi . Ka dine ok en kamano to dine gineno gi wengegi , dine giwinjo gi itgi ; kendo dine ging’eyo tiend wach gi chunygi mi gilokore ; mi dine achangogi ' .
40013016	Un to wengeu ogwedhi nikech gineno , gi itu bende nikech giwinjo wach .
40013017	Nimar anyisou adier ni jonabi gi joma kare mang’eny nogombo neno gima koro uneno , to ne ok ginene , kendo winjo gima koro uwinjo , to ne ok giwinje .
40013018	" Koro winjuru tiend ngero mar jakomo :
40013019	Ka ng’ato owinjo wach kuom pinyruoth to ok owinjo tiende , ng’ama rach biro kendo yudho gima okom e chunye mi dhigo . Mano e kodhi mane okom e dir yo .
40013020	To kodhi mane okom kuonde motimo lwanda ochung’ kar ng’ama winjo wach kendo rwake sanosano gi mor .
40013021	To nikech oonge gi tiendene , obet kuom kinde machwok kende . Ka chandruok gi sand obiro nikech Wach , to opodho piyo maok odeko .
40013022	Kodhi mane olwar e kind kudho to ochung’ kar ng’at ma winjo wach , to parruok kuom ngima mar pinyni kod gal-ruok ma mwandu kelo thung’o wachno kendo mone nyak .
40013023	To kodhi mane olwar e lowo maber ochung’ kar ng’at ma winjo wach kendo make , mi ochieg cham mang’eny mohingo kodhi mane okomgo nyadi mia , nyadi piero auchiel kata nyadi piero adek . "
40013024	Yesu nogoyo negi ngero machielo kama : " Pinyruodh polo chalogi ng’ama nokomo kodhi maber e puothe .
40013025	To ka noyudo ji duto nindo , jasike nobiro mopidho buya e dier ngano , ka aye to oa odhi .
40013026	Ka ngano nodongo moiko wiyegi to buya bende nochako limbo .
40013027	" Jotich wuon puodho nobiro ire mowachone ni , ' Jaduong ' , donge ne ikomo kodhi mabeyo lilo e puothi ? Ka kamano to buya to oa kure ? '
40013028	Nodwoko ni , ' Jasigu ema notimo ma " Jotich nopenje ni , " Diher mondo wadhi wapudhgi oko ? "
40013029	To nodwoko ni , ' " Ooyo , kik utim kamano nikech seche ma upudho buyago unyalo pudho ngano bende kaachiel kodgi .
40013030	Wegiuru giti kaachiel giduto nyaka chieng’ keyo . Ka kindeno ochopo to ananyis jokeyo mondo okwong ochok buya kendo otwegi pidhe pidhe mondo owang’gi ; eka bang’e gichok ngano kendo gikel gikan e decha . ' "
40013031	nogoyo negi ngero machielo kama : " Pinyruodh polo chalo gi koth karadali ma ng’ato nokawo mopidho e puothe .
40013032	Kata obedo ni en e kodhi matinie mogik kuom kotheu duto , to ka odongo to odoko yiend puodho maduong’ moloyo mamoko duto , kendo obedo yien marahiri ma winy mahuyo e kor polo biro kendo piyo e bedene . "
40013033	Nochako ogoyo negi ngero machielo kama : " Pinyruodh polo chalo gi thowi mane dhako moro okawo kendo oriwo gi mogo mang’eny nyaka nokuodo mogono chuth . "
40013034	Yesu nowacho gigi duto ne oganda gi ngeche ; ne ok owacho negi gimoro amora ma ok olonyore gi ngero .
40013035	Mano nochopo gimane o wach gidho janabi ni , " Abiro yawo dhoga mondo awuo gi ngeche , abiro hulo gik mosebedo kopondo nyaka aa chakruok piny "
40013036	Eka no weyo oganda mi odonjo e ot . Jopuonjrene nobiro ire kawacho ni , " Nyiswae tiend ngech buya manie puodho . "
40013037	Nodwoko ni , " Ng’ama nokomo kodhi mabeyo en Wuod Dhano .
40013038	Puodho en piny , to kodhi maber ochung’ kar yawuot pinyruoth . Buya gin yawuot Ng’ama Rach ,
40013039	to jasigu ma komogi en Jachien . Keyo en giko piny , to jokeyo gin malaike .
40013040	Mana kaka ipudho buya kendo iwang’o e mach , e kaka biro bedo chieng’ giko piny .
40013041	Wuod Dhano biro oro malaikege , kendo gibiro golo gimoro amora manie pinyruodhe makelo richo kod ji duto matimo gik maricho .
40013042	Eka joma kare norieny kaka wang’chieng’ ei pinyruoth mar Wuon-gi . Ng’at mangi ite to mondo owinj i . Gibiro witogi e mach makakni , kama ywagruok gi muodo lak nobedie .
40013043	Eka joma kare norieny kaka wang’ chieng’ ei pinyruoth mar Wuon-gi . Ng’at mangi ite to mondo owinj i .
40013044	" Pinyruodh polo chalo gi mwandu mopandi e puodho . Ka ng’ato noyude mi ochako opande kendo , eka noa kanyo kopong’gi mor kendo nodhi mouso gige duto mane en-go moduogo ong’iewogo puodhono .
40013045	" Bende pinyruodh polo chalo gi ja ohala mamanyo kite ma nengogi tek mondo owar .
40013046	Kane oyudo achiel moro ma nengone tek ahinya to noa modhi kendo nouso gige mane en-go duto mong’iewego .
40013047	" Bende pinyruodh polo chalo gi gogo mane ochiki e nam momako kit rech duto mopogore opogore .
40013048	Kane osepong’ to joywecho noywaye nyaka e dho nam . Eka ne gibedo piny mi gichoko rech mabeyo duto giketo ei okepni , to maricho to giwito .
40013049	Kamano e kaka nobedi chieng’ giko piny . Malaike nobi kendo nopog joma timbegi richo gi joma kare ,
40013050	kendo nowitgi ei mach maliel mager , kama ywagruok gi muodo lak nobedie .
40013051	Yesu nopenjogi ni , " Be usewinjo tiend gigi duto ? " Ne giyiene ni , " Ee . "
40013052	Nowacho negi ni , " Kuom mano japuonj chik moro ka moro mosetiegi kuom wach pinyruodh polo chalo gi wuon ot magolo kuom gik mokano e deche , mwandu machon gi manyien . "
40013053	Ka Yesu nosetieko goyo ngechegi , nowuok kanyo odhi nyime .
40013054	Ka nochopo e taon madalagi , nochako puonjo ji e sunagokegi , kendo ne giwuoro , ka gipenjore ni , " Rieko gi teko mar timo honni ma ng’atni nigogi oyudo kure ? "
40013055	" Ma donge e wuod fundi baocha ? Min-gi donge nyinge Maria , koso owetene donge gin Jakobo gi Josef gi Simon kod Juda ?
40013056	Donge nyiminene duto ni kodwa ka ? Ka kamano to ng’ani ogolo gigi duto kure ? "
40013057	Kendo ne gichwanyore nikech en . To Yesu nowacho negi ni , " Janabi onge gi duong’ mana e taon ma dalagi kendo e ode owuon . "
40013058	Omiyo ne ok otimo honni mang’eny kanyo nikech ne gionge gi yie .
40014001	E kindeno Ruoth Herode nowinjo JO humb Yesu ,
40014002	mi nowachone joritne ni , " Ng’atno nyaka bed Johana ja-Batiso . Nyaka bedni osechier oa kuom joma otho ! Mano emomiyo teko mar timo honni tiyo kuome . "
40014003	Noyudo Herode osemako Johana mi otweye kendo orwake e jela nikech wach Herodia ma chi owadgi miluongo ni Filipo ,
40014004	nimar Johana nosebedo ka nyisega ni , " Chik ok oyieni mondo ibed kode . "
40014005	Herode ne dwaro nego Johana , to noluoro oganda nikech ne gikawe kaka janabi .
40014006	To chieng’ nyasi mar nyuol Herode , nyar Herodia nomiel negi aduwa , kendo nomoro Herode asasa ,
40014007	mi nosingorene , e yor kuong’ruok ni , enomiye gimoro amora mokwaye .
40014008	To en , kane min oseji-we motelo , nowacho ni , " Miya kaeni wi Johana ja-Batiso e sanni . "
40014009	Ruoth ne chunye ochandore , to nikech wach kuong’ruok mare , kendo nikech wende mane nie nyasineno , nogolo chik mondo dwach nyano otim ,
40014010	mi nong’ad wi Johana e jela .
40014011	Wiye nokel kanie san kendo nomi nyakono , mane oting’e otere ne min .
40014012	Jopuonj re Johana nobiro mokawo ringre kendo ne giike . Eka ne gidhi ginyiso Yesu .
40014013	Ka Yesu nowinjo gima nosetimore , nowuok kanyo gi yie , ka en kende , modhi kama opondo . To kane oganda owinjo wachno , ne gia e taonde machiegni mi giluwe ka giwuotho gi tiendegi .
40014014	Kane Yesu ogowo loka moneno oganda maduong’no , nokechogi kendo nochango jogi duto mane tuo .
40014015	Ka koro piny ne chiegni imore , jopuonjre nobiro ire mowachone ni , " Ka en thim , kendo saa koro olewo . Nyis oganda oa odogi mondo gidhi e mier kendo ging’iew chiemo ne gin giwegi .
40014016	To Yesu nodwokogi ni , " Onge tiende mondo gia . Migiuru gimoro gicham un uwegi . "
40014017	To ne gidwoke ni , ' Wan gima wango ka en mana makati abich gi rech ariyo kende .
40014018	Nowacho ni , " Kelnagiuru ane ka . "
40014019	Eka nochiko mondo ji obed piny e lum . Bang’ kane osekawo makati abich gi rech ariyogo , kendo bang’ kane oseng’iyo malo e polo , nogoyo erokamano kaeto opogo makatino matindo tindo . Eka nomiyogi jopuonjre kendo jopuonjre nomiyogi ji .
40014020	Ne gichiemo giduto mi giyieng’ , kendo jopuonjre nokwanyo ng’injo mane ji ochamo oweyo moromo aditni apar gariyo .
40014021	kar romb joma nochiemo duto ne gin chwo alufu abich , ka ok okwan mon gi nyithindo .
40014022	Gi sanosano bang’ mano , Yesu nochiko jopuonjre mondo odonji e yie kendo otel nyime kadhi loka machielo , ka en to ne pod odong’ chien kogonyo oganda .
40014023	Kane osegonyogi , noidho modhi e bath got malo , mobet kar kende mondo olem . Kane piny chiegni imore , ne en kanyo kende ,
40014024	to yie to koro nosechopo kama ochwalore koa e dho nam , kendo apaka ne tage koni gi koni , nikech yamo nowuoknegi ataro .
40014025	Kar saa apar otieno , ka piny chiegni ru , Yesu nowuok odhi irgi , kowuotho ewi
40014026	Kane jopuonjre onene kowuotho ewi pi , ne gibuok motamore nono . Luoro nomakogi matek , kendo ne giwuok ka giwacho ni , " En jachien ! "
40014027	To Yesu nowachonegi mapiyo ni , " Jiwuru chunyu ! En An . Weuru luor "
40014028	Petro nodwoke mowacho ni , " Ruoth , ka en in adier to nyisa mondo abi iri ka awuotho ewi pi . "
40014029	Nowachone ni , " Bi . " Eka Petro nowuok e yie kendo nochako wuotho ewi pi kochomo ir Yesu .
40014030	To ka noneno yamo to luoro nomake , kendo kane koro ochako nimo , noywak matek ni , " Ruoth , resa ! "
40014031	Yesu norieyo bade sano sano momake . Nowachone ni , " Ne iriwo gi kiawa nang’o , yaye ng’ama nigi yie matinni ? "
40014032	To kane giseidho yie mi gidonjo e iye , yamo nokuwe mos .
40014033	Omiyojoma neni ei yie nolame , ka giwacho ni , " In Wuod Nyasaye adier . "
40014034	Kane gisechopo loka komachielo , ne gitundo Genesaret .
40014035	To ka jo gweng’no noyango Yesu , ne gioro wach e gwenge molworo kanyo duto . Ji nokelone jogegi mane tuo duto
40014036	kendo ne gisaye mondo oyie joma ne tuogo omulie kata mana riak lawe kende , kendo ji duto mane omule nochango .
40015001	Eka jo Farisai gi Jopuonj chik kJ nobiro ir Yesu koa Jerusalem mi openje ni ,
40015002	" Ang’o momiyo jopuonjreni ketho kido gi timbe mag jodongo ? Ok giluok lwetgi kapok gichiemo ! "
40015003	Yesu nodwokogi ni , " Ang’o momiyo uketho chik Nyasaye nikech wach kitu gi timbeu "
40015004	Nimar Nyasaye nowacho ni , ' Luor Wuoru gi meru ' kendo ni , ' Ng’ato ang’ata mokuongo wuon kata min nyaka negi . '
40015005	To un uwacho ni ka ng’ato owacho ne wuon kata ne min ni , ' Kony moro amora ma dine uyudo koa kuoma en mich ma aketo tenge ne Nyasaye ' ,
40015006	to ng’ama kamano koro ogony kuom ' Luoro wuon gi min ' gi michneno . Kamano umiyo wach Nyasaye bedo maonge teko nikech wach kitu gi timbeu .
40015007	Un joma wuondoregi ! Isaya ne nikare kane okoro wach kuomu kama :
40015008	" Jogi paka gi dhogi , to chunygi ni mabor koda .
40015009	Gilama kayiem ; nikech gipuonjo chike dhano ka gima gin puonj Nyasaye . "
40015010	Yesu noluongo oganda ire kendo owacho negi ni , " Chikuru itu mondo uwinj tiend wach .
40015011	Gima donjo e dho ng’ato ok mi odok ' mogak , ' to mana gima wuok koa e dhoge ema miyo odoko ' mogak ' . "
40015012	Eka jopuonjre nobiro ire mopenje ni , " Be ing’eyo ni jo Farisai ne ochwanyore kane giwinjo wachni ? "
40015013	Nodwoko ni , " Gimoro amora ma Wuonwa manie polo ok opidho ibiro pudh oko gi tiendene .
40015014	Wegiuru aweya ; gin jotecho ma muofni . Ong’ere ni ka ng’ama muofu otelone muofu wadgi to nyaka gipodhi e bugo giduto kargi ji ariyogo . "
40015015	Petro nowacho ni , " Nyiswae tiend ngerono . "
40015016	To Yesu nopenjogi ni , " Kare un bende wach pod ok donjnu ?
40015017	Donge ung’eyo ni gimoro amora madonjo e dhok dhi nyaka e ich kaeto owuok oko del ?
40015018	To gik mawuok e dhok aa e chuny , kendo gin ema gimiyo ng’ato doko " mogak . "
40015019	Nikech chuny ema gik maricho kaka ; paro maricho , nek , terruok , chode , kuo , hango wach , gi ketho nying ji wuokie .
40015020	Magi e gik ma miyo ng’ato bedo ' mogak ' , to chiemo gi lwedo maok olwoki ok mi odok " mogak . " '
40015021	Bang’ aa kanyo , Yesu nodhi nyaka gweng’ Turo gi Sidon .
40015022	Chi Kanaan moro mane odak machiegni gi kanyo nobiro ire kaywagore ni , " Ruoth , Wuod Daudi , kecha ! Nyara nigi jachien marach kendo osandore malit . "
40015023	To Yesu ne ok odwoke kata wach achiel . Omiyo jopuonjre nobiro ire moji-we ni , " Riembe odhi , nikech osiko kogoyo koko bang’wa . "
40015024	Nodwoko ni , " Ne oora mana ne rombe molal mag Israel kende . "
40015025	To dhakono nobiro mogoyo chonge piny e nyime , kawacho ni , " Ruoth , yie ikonya . "
40015026	To nodwoko ni , " Ok en gima ber kawo chiemb nyithindo mondo idir ne guogi . "
40015027	Dhakono nodwoke ni , " Mano en adier Ruoth , to kata guogi bende chamo ng’injo molwar piny koa e mesa ruodhgi . "
40015028	Eka Yesu nodwoko ni , " Dhako , in gi yie maduong’ ndi ! Kwayoni osechopi . " Kendo nyare nochango kochakore sano .
40015029	Yesu noa kanyo kendo noluwo tie Nam Galili . Eka noidho malo mobet piny e bath got .
40015030	Oganda maduong’ nobiro ire , kendo ne gikelone rong’onde , muofni , pudhe , momni gi ji matuo mamoko mang’eny mi ne giketogi e tiende ; kendo nochangogi .
40015031	Dho ji nomoko kane gineno ka momni wuoyo , pudhe ngima , rang’onde wuotho , kendo muofni neno , kendo ne gipako Nyasach Israel .
40015032	Yesu noluongo jopuonjrene ire mowacho ni , ' Akecho jogi nikech koro gisebedo koda kuom ndalo adek to gionge gi gima digicham . Ok adwar mondo agonygi gidhi ka gidenyo , nono to kech nyalo goyogi piny e yo . "
40015033	Jopuonjrene nodwoke ni , " Ere kuma dwayudie makati e chuny pinyka manyalo pidho oganda makwar machal kama ? "
40015034	Yesu nopenjogi ni , " Un-gi makati adi ? " Ne gidwoke ni , ' Abiriyo kende gi rech matindo-tindo manok . "
40015035	Eka nochiko mondo ji obed piny e lowo .
40015036	Kendo nokawo makati abiriyogo gi rechgo , kendo kane osegoyo erokamano , ne opogogi matindo-tindo kendo nochiwogi ne jopuonjre , ma bende nomiyogi ji .
40015037	Ne gichiemo giduto mi giyieng’ . Bang’ chiemo jopuonjre nokwanyo ng’injo mane ji ochamo oweyo moromo aditni abiriyo .
40015038	Kar romb joma nochiemo duto ne gin alufu ang’wen , ka ok okwan mon gi nyithindo .
40015039	Bang’ ka Yesu nosegonyo oganda odhi , nodonjo e yie mi odhi e gweng’ mar Magadan .
40016001	Jo Farisai gi Jo Sadukai O nobiro ir Yesu mi oteme kapenje mondo onyisgie ranyisi moa e polo .
40016002	Nodwokogi ni , " Kochopo odhiambo to uwacho ni piny kiny nolendi nikech polo marmar , '
40016003	to gokinyi to uwacho ni , kodh yamo maduong’ wang’nochwe nikech polo marmar kendo dudo . ' Ulony e somo kit polo , to somo ranyisi mag kit ndalo to otamou .
40016004	Tieng’ ma timbene richo kendo materoreni manyo ranyisi mar hono , to ok bi miye moro amora mak mana ranyisi mar Jona . " Eka Yesu nowuok odhi oweyogi .
40016005	Bang’ kane giseng’ado loka nam , jopuonjre wigi nowil maok oting’o makati .
40016006	Yesu nowacho negi ni , " Beduru motang’ kendo ritreuru ne thop jo Farisai gi jo Sadukai . "
40016007	Ne giloso kendgi kuom wachni , ka giwacho ni , " Owuoyo kamano nikech ne ok wating’o makati kata achiel . "
40016008	To kaka nong’eyo gimane giwacho kendgi , Yesu nopenjogi ni , " Un joma nigi yie matin-gi , ang’o momiyo uloso kendu kuom wach makati ma uongego ?
40016009	Kare wach pok odonjonu ? Donge uparo makati abich mane opidho ji alufu abich , kod kar romb aditni mane uchoko ?
40016010	Kata makati abiriyo mane opidho ji alufu ang’wen , kod kar romb aditni mane uchoko ?
40016011	Ere kaka wach pok odonjonu ni ne ok awuo kodu kuom makati ? To ritreuru kuom thop jo Farisai gijo Sadukai .
40016012	Eka negiwinjo tiend wach ni kare ne ok owachnegi ni giritre kuom thowi mitedogo makati , to ni mondo giritre kuom puonj jo Farisai gijo Sadukai .
40016013	Ka Yesu nodonjo e gweng’ mar Kaisari man Filipi , nopenjo jopuonjrene ni , ' Ji wacho ni Wuod Dhano en ng’a ? "
40016014	Ne gidwoke ni , " Jomoko wacho ni en Johana ja Batiso , to jomoko ni en Elija , to jomoko bende ni en Jeremia , kata achiel kuom jonabi . "
40016015	Nopenjogi ni , " To un to uwacho ni An ng’a ? "
40016016	Simon Petro nodwoke ni , " In e Kristo , Wuod Nyasaye Mangima . "
40016017	Yesu nodwoke ni , " Ogwedhi adier , Simon wuod Jona , nimar dhano ok ema osefwenyoni tiend wachni , to Wuora manie polo ema osefwenyonigo .
40016018	Kendo anyisi ni in Petro , kendo e lwandani ema abiro gere kanisana , kendo dhorangeye mag Gehena ok noloye ngang’ . '
40016019	Abiro miyi kifungni mag pinyruodh polo ; kendo gimoro amora mitweyo e pinyka notwe e polo , to gimoro amora migonyo e piny nogony e polo . "
40016020	Eka nosiemo jopuonjrene ni kik ginyis ng’ato ang’ata ni ne en Kristo .
40016021	Chakre kindeno kadhi nyime Yesu nochako nyiso jopuonjrene ni ne ochuno ni nyaka odhi Jerusalem kendo osandre e yore mang’eny e lwet jodong oganda gi jodolo madongo kod jopuonj chik , kendo ni ne nyaka bi nege kendo ochier obed mangima chieng’ mar adek .
40016022	Petro nokawe okete tenge kendo nokwere . Nowachone ni , " Ruoth , we wuoyo kamano . Gima kamano ok nyal timoreni ngang’ ! "
40016023	Yesu nolokore mowacho ne Petro ni , " Dog chien kang’eya , Satandni ! In kidi mar chwanyruok ne an ; nikech iketo pachi kuom gig dhano to ok kuom gig Nyasaye "
40016024	Eka Yesu nowachone jopuonjrene ni , " Ka ng’ato dwaro luwo bang’a to nyaka okwedre owuon kendo oting’ msalape kendo oluwa .
40016025	Nimar ng’ato ang’ata madwaro reso ngimane , ngimane biro lalne , to ng’ato ang’ata mowito ngimane nikech an biro yude .
40016026	Koso en ber mane ma dhano nyalo yudo ka piny duto obedo mare to ngimane to oiame ?
40016027	Nimar Wuod Dhano noduogi e duong’ mar Wuon mare kaachiel gi malaikege , kendo chieng’no enomi ng’ato ka ng’ato pokne kaluwore gi gima osetimo .
40016028	Awachonu adier ni nitie jomoko mochung’ ka sani ma ok nobil tho kapok gineno Wuod Dhano kabiro gi pinyruodhe . "
40017001	Bang’ ndalo auchiel , Yesu nokawo i kaachiel kode Petro , Jakobo , gi Johana owadgi Jakobo mi notelo negi nyaka e wi got malo kar kendgi .
40017002	Kuno kite nolokore e nyimgi . Lenda wang’e norieny ka chieng’ , kendo lepe nolokore rachar marieny ka ler .
40017003	Apoya nono Musa gi Elija nothinyore e nyimgi kanyo , ka giwuoyo gi Yesu .
40017004	Petro nowacho ne Yesu ni , " Ruoth , bedowa ka en gima ber . Ka iyiena to abiro gero abilni adek kae ; achiel mari , achiel mar Musa kendo machielo mar Elija . "
40017005	Ka noyudo pod owuoyo , boche marieny noimogi , kendo dwol noa e bocheno kawacho ni , " Ma en Wuoda mahero kendo amor kode , winjeuru ! "
40017006	Kane jopuonjre owinjo wachno , luoro nomakogi mi gipodho piny ka giku-lo wiyegi piny .
40017007	Yesu nobiro irgi momulo-gi , kowacho ni , " Auru malo , kendo weuru bedo maluor . "
40017008	Kane giting’o wengegi , ne ok gineno ng’ato mak mana Yesu kende .
40017009	Kane oyudo gilor gia e wi got , Yesu nowuoyo negi kowacho ni , " Kik unyis ng’ato gima useneno , nyaka chop chieng’ ma Wuod Dhano nochier koa e tho . "
40017010	Jopuonjre nopenje ni , " Kare ang’o momiyo jopuonj chik wacho ni Elija nyaka bi mokwongo ? "
40017011	Yesu nodwoko ni , " Kuom adier , Elija nyaka bi mondo oket gik moko duto kare .
40017012	To akonu ni Elija koro osebiro , to kata kamano ne ok giyange , to ne gitimone gimoro amora ma gihero . Wuod dhano bende ibiro sandi e lwetgi e yo machalre .
40017013	Eka jopuonjre noyango ni nowuoyo kodgi kuom Johana ja Batiso .
40017014	Kane giduogo ir oganda , ng’at moro nobiro ir Yesu mogoyo chonge piny e nyime .
40017015	Nowachone ni , " Ruoth , yie ikech wuoda , nikech en-gi ndulme kendo osandore malit . Ojapodhoga piny e mach kata e ipi .
40017016	Ne akele ne jopuonjreni mondo gichange , to ne otamogi . "
40017017	Yesu nodwokogi ka wacho ni , " Yaye tieng’ motamore yie kendo mokethoreni , abiro bedo kodu marom nadi ? Abiro dak e dieru marom nadi ? Kelnauru wuowino ka . "
40017018	Yesu nokwero jachiendno , mi nowuok oa kuom wuowino , kendo nochango kochakore sano .
40017019	Eka jopuonjre nobiro ir Yesu ling’ling’ mi openje ni , " Ang’o momiyo wan nende ok wanyal riembe ? "
40017020	Nowachonegi ni , " Nikech un-gi yie matin nono . Anyisou adier ni ka un-gi yie matin marom gi koth karadali to unyalo wacho ne godni ni , " Wuogi ia ka idhi kacha , kendo dowuogi modhi . Onge gima dibednu matek .
40017021	To jachien ma kama ok nyal riembi ka ok ng’ato olamo matek kendo otweyo chiemo . "
40017022	Kane gichokore kaachiel Galili , nowacho negi ni , " Wuod Dhano ibiro ndhogi mi keti e lwet ji .
40017023	Gibiro nege , to chieng’ mar adek ibiro chiere mobed mangima kendo . Kendo jopuonjre kuyo nomako maduong’ .
40017024	Bang’ ka Yesu gi jopuonjrene nochopo Kapernaum , jochok osuch dirachma ariyo-ariyo nobiro ir Petro mopenjo ni , " Donge Japuonju chulo osuch Hekalu ? "
40017025	Nodwoke ni , " Ee , ochulo . " Ka Petro nochopo e ot , Yesu ema nokwongo wuoyo kode kapenje ni , " Iparo nade kuom wachni , Simon ? Ruodhi mag piny choko osuru mopogore opogore kuom nyithindgi koso kuom jomamoko ? "
40017026	Petro nodwoko ni , " Kuom jomamoko . " Yesu nowachone ni , " Ka kamano to kare nyithindo ni thuolo .
40017027	To mondo kik wachwanygi , dhi e nam mondo ichik olopi ; kaw rech mimako mokwongo ; yaw dhoge , kendo ibiro yudo pesa moromo shekel achiel . Kawe imiye jogo kaka osucha kod mari . " Ng’at Maduong’ Moloyo E
40018001	E kindeno jopuonjre nobiro ir o Yesu mopenje ni , " En ng’a maduong’ moloyo e pinyruodh polo ? "
40018002	To noluongo nyathi moro matin mi okete ochung’ e diergi .
40018003	Eka nowacho ni , " Anyisou adier ni ka ok ulokoru muchalo gi nyithindo matindo to ok ubi donjo e pinyruodh polo ngang’ .
40018004	Emomiyo ng’ato ang’ata mobolore kaka nyathini chaloni e ng’at maduong’ moloyo e pinyruodh polo .
40018005	" Kendo ng’ato ang’ata morwako nyathi machal kama e nyinga to an ema orwaka .
40018006	To ka ng’ato omiyo achiel kuom joma tindo moyie kuomagi otimo richo to dibed maber ka otwene nyapong’ maduong’ e ng’ute kaeto onyumego e chuny nam .
40018007	" Piny none malit nikech gik mamiyo ji donjo e richo ! Ochuno ni gik makamagi nyaka bedie , to ng’at mamiyo gibiro biro wuoro !
40018008	Ka lweti kata tiendi miyo itimo richo to ng’ade oko kendo iwite mabor . Ber moloyo ne in kidonjo e ngima king’ol kata ka in puth moloyo bedo gi lwedo ariyo kata tiende ariyo to owiti e mach mochwere .
40018009	Kamano bende ka wang’i miyo itimo richo to lodhe oko kendo iwite mabor . Ber moloyo ne in kidonjo e ngima gi wang’ achiel moloyo bedo gi wenge ariyo to owiti e mach mar Gehena .
40018010	" Neuru ni ok uchayo achiel kuom joma tindogi . Nimar anyisou ni malaikegi manie polo osiko ka ng’iyo wang’ Wuora manie polo .
40018011	Nikech Wuod Dhano osebiro mondo o war joma olal .
40018012	" Uparo nade ? Ka ng’ato nigi rombe mia achiel , to achiel kuomgi olal , donge ng’atno diwe piero ochiko gochikogo mi odhi omany achiel molalno ?
40018013	To awachonu adier ni koyude to obedo mamor kuom rombo achielno , moloyo kuom piero ochiko gochiko mane ok olal .
40018014	Machalre gi mano , wuonu manie polo ok dwar ni kata achiel kuom joma tindogi olal .
40018015	" Ka owadu ochwanyi to dhi kendo inyise kethone , mana e kindu kode ji ariyo . Ka ochikoni ite mowinjo to mano iseloso kindi gi owaduno .
40018016	To ka otamore winji to kaw ng’ato achiel kata ji ariyo idhi iwuogo kode , mondo , " winjruok marach duto mantie olosi ka joneno ariyo kata adek nitie . '
40018017	Kodagi winjogi , to nyis kanisa wachno ; to kodagi winjo nyaka kanisa , to kawe kaka dikaw ng’at ma japiny kata jasol osuru .
40018018	" Anyisou adier ni gimoro amora mutweyo e pinyka notwe e polo bende , kendo gimoro amora mugonyo e pinyka nogony e polo bende .
40018019	" A nyisou bende ni ka ji ariyo kuomu e pinyka owinjore kuom gimoro amora mukwayo to Wuora manie polo notimnugo .
40018020	Nimar kama ji ariyo kata adek ochokoree e nyinga to an kodgi kanyo . "
40018021	Eka Petro nobiro ir Yesu mopenje ni , " Ruoth , owinjore awene owadwa ndalo adi kokethona ? Nyaka ndalo abiriyo koso ? "
40018022	Yesu nodwoke ni , ' Akoni ni ok dibiriyo to di piero abiriyo nyadibiriyo . "
40018023	" Mano emomiyo pinyruodh polo chalgi ruoth mane dwaro nono kaka jotichne osetiyo gi pesane .
40018024	Kane ochako timo nonrono , ng’at moro mane nigi gope moromo talanta alufu apar ne okel e nyime .
40018025	To kaka ne ok onyal chulo gopeno , ruodhe nogolo chik mondo en kaachiel gi chiege gi nyithinde , kod gik moko duto mane en-go ousi mondo ochul gowino .
40018026	" To jatijno nogoyo chonge piny e nyime , moywagorene ni , " Yie ihorina mos , abiro chuli gopino duto tee . '
40018027	Ruodh jatijno nokeche mi o wene gopeno fendo ogonye odhi .
40018028	" To bang’ ka jatich nogono nosea odhi , noyudo achiel kuom jotich wetene mane nigi gope moromo dinari mia achiel . Nomake matek mochako deye , kowacho ni , " Chula gopa ma in-go sani ! '
40018029	" Jatich wadgino nogoyo chonge piny e nyime moywagorene ni , " Yie ihorina mos , abiro chuli gopi . '
40018030	" To nodagi . Kar timo kamano to noa kanyo mi oloso wach mondo orwak ng’atno e jela nyaka chop ochul gowino .
40018031	Ka jotich mamoko noneno gima notimoreno , chunygi nodoko malit ahinya kendo ne gidhi mi ginyiso ruodhgi gik moko duto mane osetimore .
40018032	" Eka ruodhno noluongo jatichneno ire , mowachone ni , ' An ne aweni gopa mane in-go duto nikech ne iywagorina mondo atim kamano .
40018033	Ang’o momiyo into ne itamori kecho jatich wadu kaka an bende ne akonyi ? '
40018034	Ruodhe ne mirima omako kode mi nochiwe e lwet jojela mondo orodhe maonge kech , nyaka chop ochul gowi duto mane en-go .
40018035	" Kamano e kaka Wuora manie polo biro timone ng’at ka ng’ato ka ok oweyo ne nyawadgi gie chunye . "
40019001	Kane Yesu osetieko wacho gigi , noa Galili kendo nodhi nyaka e gweng’ mar Judea loka Aora Jordan komachielo .
40019002	Oganda maduong’ noluwe , kendo nochangogi kuno .
40019003	Jo Farisai moko nobiro ire mondo oteme . Ne gipenje ni , " Be en gima kare mondo ng’ato oketh keny gi chiege nikech wach moro amora ? "
40019004	To nodwokogi ni , " Donge usesomo ni kar chakruok Jachwech ' nochweyogi dichwo gi dhako , '
40019005	nomedo wacho ni , ' Nikech wachni dichwo nowe wuon gi min kendo nopadre gi chiege , mi ji ariyogo nobed ringruok achiel ?
40019006	Omiyo koro ok gin ji ariyo , to gin achiel . Kuom mano , gima Nyasaye oseriwo kaachiel kik dhano moro amora pogi . "
40019007	Ne giwachone ni , " Ka en kamano to marang’o Musa nochiko ni dichwo mondo omi chiege satifiket mar ketho keny eka oriembe ? "
40019008	Yesu nowacho negi ni , " Musa noyieneu mondo uketh keny gi mondu nikech chunjeu ne tek . To ok ne en kamano nyaka aa chakruok .
40019009	Anyisou ni dichwo moro amora moketho keny gi chiege , mak mana ne wach chode , mi onyuomo dhako machielo , to otimo richo mar terruok . "
40019010	Jopuonjre nowachone ni , " Ka kamano e kaka wach chalo e kind dichwo gi dhako to kara ber moloyo ka ng’ato ok okendo . "
40019011	To Yesu nokonegi ni , " Ji duto ok nyal rwako wachno , to makmana joma osemi nyalo mar timo kamano .
40019012	Nimar jomoko gin buoch nikech ne onywolgi kamano , joma moko ji ema oroyo eka odoko buoch , to mamoko to oseweyo kend nikech wach pinyruodh polo . Ng’at mohero rwako wachni to mondo orwake . "
40019013	Eka ji nokelone Yesu nyithindo matindo , mondo oket lwete kuomgi , kendo olem negi . To jopuonjre nokwero joma nokelo gigo .
40019014	To Yesu nowacho ni , " Weuru nyithindo matindo obi ira , kendo kik utamgi , nikech pinyruodh polo en mar joma chalo kamagi .
40019015	Kane oseketo lwete kuomgi , nomedo dhi nyime koa kanyo .
40019016	Eka ng’at moro nobiro ir Yesu mopenje ni , " Japuonj , en ang’o maber monego atim mondo eka ayud ngima mochwere ? "
40019017	To Yesu nokone ni , " Ang’o momiyo ipenja kuom gima ber ? Nitie mana Ng’at achiel kende maber . Ka idwaro donjo e ngima to rit chike . "
40019018	Ng’atno nopenje ni , " Chike mage ? " Yesu nodwoko ni , " ' Kik ineki , kik ichodi , kik ikwal , kik tim nend miriambo ,
40019019	Luor wuoru gi meru , kendo iher nyawadu kaka iherori iwuon . ' "
40019020	Wuowi matinno nowachone ni , " Mago duto aserito . En ang’o machielo mapod aremo ? "
40019021	Yesu nodwoke ni , " Kidwa doko malong’o chuth to dhiyo ius gigi duto mondo imi joma odhier eka inibed gi mwandu e polo . To bang’ timo kamano to bi iluwa . "
40019022	Ka wuowi matinno nowinjo mano , noa odhi ka chunye lit , nikech ne en-gi mwandu mathoth ahinya .
40019023	Eka Yesu nowachone jopuonjrene ni , " Anyisou adier ni en gima tek mondo jamoko odonji e pinyruodh polo .
40019024	Bende anyisou ni yot mondo ngamia okal e wang’ sandan moloyo mondo jamoko odonji e pinyruodh polo . "
40019025	Kane jopuonjre owinjo wachni , ne gidhier nono kendo ne gipenjore ni , " Ka en kamano to be inyalo war ng’ato adier ? "
40019026	To Yesu nong’iyogi tir mi owacho negi ni , " Mano en gima ok nyalre ne dhano , to ne Nyasaye to gik moko duto ny alore . "
40019027	Petro nodwoke ni , ' Wan waseweyo gik moko duto mondo waluwi ! Kara en ang’o mwabiro yudo ? "
40019028	Yesu nowachonegi ni , ' Anyisou adier ni chieng’ ma nolokie gik moko duto manyien , ka Wuod Dhano nobed e kom lochne mangi duong’ , un musebedo ka uluwa bende unubed e kombe mag loch apar gariyo , kuyalo dhout Israel apar gariyo .
40019029	Kendo ng’ato ka ng’ato moseweyo udi , kata owete kata nyimine , kata wuoro kata miyo , kata nyithindo , kata puothe nikech an , noyud gigo nyadi mia , kendo nocham ngima mochwere .
40019030	To ji mang’eny ma sani ni nyime nobed chien mogik , kendo joma sani ni chien mogik , nobed nyime .
40020001	Nimar pinyruodh polo chalo gi wuon puodho mane owuok gokinyi kogwen , mondo ondik ji mane biro tiyone e puothe mar mzabibu .
40020002	Nowinjore kodgi ni nobiro chulogi dinari achiel ng’ato ka ng’ato kuom odiechieng’no , eka noorogi e puothe mar mzabibu .
40020003	" Kar saa adek nowuok oko mi noneno joma moko kochung’ e chiro ka gibudho abudha .
40020004	Nokonegi ni , ' Un be dhiuru uti e puotha mar mzabibu , kendo abiro chulou gimoro amora mowinjore . '
40020005	Omiyo ne gidhi . " Nochako owuok oko kar saa auchiel kod saa ochiko kendo notimo kaka notimo mokwongo .
40020006	Kar saa apar gachiel bende nowuok oko , kendo nochako oyudo mana ka jomoko pod ochung’ achung’a kanyo . Nopenjogi ni , ' Ang’o momiyo usebedo ka uchung’ achung’a ka odiechieng’ duto maonge gima utim ? '
40020007	Ne gidwoke ni , " ' Nikech onge ng’ama osemiyowa tich nyaka chakre okinyi . ' " Nowachonegi ni , ' Un be dhiuru uti e puotha mar mzabibu . '
40020008	" Kane ochopo odhiambo , wuon puoth mzabibu nowacho ne nyapache ni , " Luong jotich mondo ichulgi misachgi , kichako gi joma ne ondiki achien mogik , eka idok ir joma nondiki mokwongo . '
40020009	" Jotich mane ondiki kar saa apar gachiel odhiambo nobiro kendo moro ka moro kuomgi noyudo dinari achiel .
40020010	Omiyo ka joma nondiki mokwongo nobiro , ne gigeno yudo mang’eny . To moro ka moro kuomgi be noyudo mana dinari achiel .
40020011	Kane giyude , ne gichalo ng’ur gi wuon puodho ,
40020012	ka giwacho ni , ' Joma ne ondiki achien mogikgi osetiyo kuom saa achiel kende , to isemiyo gidoko marom kodwa , wan mwaset-ing’o pek tich ka watiyo odiechieng’ duto gi chieng’ makech . '
40020013	" To nodwoko achiel kuomgi ni , ' Osiepna , onge gima rach ma asetimoni . Donge ne iyie ni itiyo ne dinari achiel ?
40020014	Kaw chudoni mondo idhi . An awuon ema ayiero mondo ami ng’at mane ondiki achien mogik chudo maromre gi mari .
40020015	Donge an gi ratiro mar timo gima adwaro gi pesana ? Koso nyiego omaki koda nikech ang’won ? '
40020016	" Kuom mano joma ni chien mogik nobed mokwongo , to joma okwongo nobed chien mogik . "
40020017	Kane oyudo Yesu idho dhi Jerusalem , nokawo jopuonjre apar gariyo oketo tenge kendo nowachonegi ni ,
40020018	" Eri waidho wadhi Jerusalem , kendo Wuod Dhano ibiro ndhogi mi chiw e lwet jodolo madongo gi jopuonj chik . Gibiro ng’adone buch tho ,
40020019	kendo gibiro chiwe ne ogendini maok jo Yahudi mondo ojare , orodhe kendo ogure . To chieng’ mar adek nochier mobed mangima kendo ! "
40020020	Eka min yawuot Zebedi nobiro ir Yesu kaachiel gi yawuote , kendo bang’ goyo chonggi piny e nyime , ne gikwaye ni otimnegie ng’wono .
40020021	Yesu nopenjogi ni , " En ang’o midwaro ? " Nowachone ni , " Gol chik mondo moro ka moro kuom yawuota ariyogi obi obed kodi e lochni , moro e badi korachwich to machielo e badi koracham . "
40020022	To Yesu nowachonegi ni , " Ok ung’eyo gima ukwayo . Be unyalo madho okombe ma adhi madhoni ? " Ne gidwoke ni , " Wanyalo . "
40020023	Yesu nowachenegi ni , " Kikombena to en adier ni ubiro methoe , to bedo e bada kora kata koracham an ok achiw . Kuondego gin mag joma Wuora noiko negi chon . "
40020024	Ka jopuonjre apar mamoko nowinjo wachno , ne gikecho gi owete ariyogo .
40020025	To Yesu noluongogi kaachiel mowachonegi ni , " Ung’eyo ni joloch mag jopiny rito jogegi gi ang’enge , kendo jotendgi madongo tiyogi gi thuon ,
40020026	un to ok un kamano . Kar timo kamano to ng’ato ang’ata madwaro bedo maduong’ e dieru nyaka bedi jatichu ,
40020027	kendo ng’ato ang’ata madwaro bedo ng’at mokwongo nyaka bed misumbau ,
40020028	mana kaka Wuod Dhano ne ok obiro mondo ji otine , to mondo otine ji , kendo mondo ochiw ngimane obed gima iwarogo ji mang’eny . "
40020029	Ka noyudo Yesu gi jopuonjrene koro wuok Jeriko , oganda maduong’ noluwe .
40020030	To muofni ariyo mane oyudo obet e bath yo kane owinjo ni Yesu ne kadho machiegni kanyo , nokok matek ni , " Ruoth , Wuod Daudi , yie ikechwa ! "
40020031	Oganda nokwerogi monyisogi ni giling’ , to gin koro eka ne gimedo kok matek moloyo ni " Ruoth , Wuod Daudi , yie ikechwa ! "
40020032	Omiyo Yesu nochung’ kendo noluongogi ire , mopenjogi ni , " Udwaro ni atimnu ango ?
40020033	Ne gidwoke ni , " Ruoth , wadwaro ni wanen . "
40020034	Yesu nokechogi , mino mulo wengegi . Gikanyono wengegi noyawore , kendo ne giluwe .
40021001	Ka koro ne gichiegni chopo Jerusalem , bang’ tundo Bethfage manie Got Zeituni , Yesu nooro jopuonjrene ariyo ,
40021002	kowacho ni , " Dhiuru e mier man nyimu kendo udhi yudo kanyna moro motwe kuno gi nyathine ka nibute kanyo ; gonygiuru mondo ukelnagi .
40021003	Ka ng’ato owachonu gimoro amora to unyise ni Ruoth dwarogi , kendo gikanyono obiro miyougi mondo ukelnagi . "
40021004	Mano notimore mondo ochop gima nowachi gi dho janabi ni :
40021005	" Nyisuru nyar Sayun ni , Ne ' Ruodhi echa biro iri , obiro komuol , kendo koidho wi kanyna ; koidho kanyna mapod tin nono "
40021006	Jopuonjre nodhi motimo kaka Yesu nochikogi .
40021007	Ne gikelone kanyna gi nyathi kanyna , kendo negiketo kodegi e ng’egi , mi Yesu nobet kuomgi .
40021008	Oganda maratipo nopedho kodegi e ndara , to jomoko to nongado bede yiende , kendo gin be negi pedhogi e ndara .
40021009	Oganda mane otelo nyime kod mago mane odong’ chien nokok ni , " Hosana ne Wuod Daudi ! " " Ogwedh ng’at mabiro e nying Ruoth ! " " Hosana man malo mogik ! "
40021010	Kane Yesu odonjo Jerusalem to taon duto ne iye osakni kendo ji nopenjore kendgi ni , " Ma to ng’a ? "
40021011	To oganda nodwokogi ni , " Ma en Yesu , janabi moa Nazareth , e piny Galili . "
40021012	Yesu nodonjo ei Hekalu mi noriembo oko joma ne ng’iewo kendo uso kanyo . Noloko mesni mag joma ne wilo pesa ataro kod kombe malach mag joma ne uso akuche , kendo
40021013	nowacho ne ji ni , " Ondiki ni , ' Oda noluongi ni od lamo , ' to un to uloke ' kar pondo mar jomecho . ' "
40021014	Muofni gi rong’onde nobiro ire e Hekalu kendo nochangogi .
40021015	To ka jodolo madongo gi jopuonj chik noneno gik miwuoro mane otimo , kendo ka nyithindo kok ei Helalu ni , " Hosana ne Wuod Daudi , chunygi nokethore .
40021016	Ne gipenje ni , " Be iwinjo gima nyithindogi wacho ? " Yesu nodwokogi ni , " Ee , awinjo . Kare pok usomo kama wacho ni , " Ne isechano chon mondo pak owuogi , e dho nyithindo kod nyithindo mayom . ' "
40021017	Omiyo noweyogi , mowuok odhi e taon mar Bethani , kuma oninde otienono .
40021018	Kinyne kogwen ka noyudo en e yo odok Jerusalem , kech ne kaye .
40021019	Ka noneno yiend ng’owo moro e bath ndara , nobaro odhi ire , to ne ok oyudo gimoro amora kuome , makmana pote . Eka nowachone ni , " Kik ichak inyag olemo kendo ! " Gikanyono yienno noner .
40021020	Ka jopuonjre noneno gima notimoreno , ne giwuoro , ka gipenjore ni , " Ere kaka yadh ng’owoni ne oner mapiyo kamano ? "
40021021	To Yesu nodwokogi ni , " Anyisou adier ni ka un-gi yie kendo uonge gi kiawa , to ok unyal mana timo gima ne otim ne ng’owoni , to unyalo bende wacho ne godni ni , ' Dhiyo mondo inyumri e nam , ' kendo otim kamano .
40021022	Ka uyie to unuyud gimoro amora mukwayo e lamo . "
40021023	Yesu nodonjo ei agola mar Hekalu , kendo ka noyudo opuonjo , jodolo madongo gi jodong oganda nobiro ire . Ne gipenje ni , " Itimo gigi gi teko mane , koso ng’a momiyi teko ma in-goni ? "
40021024	Yesu nodwokogi ni , " An be abiro penjou penjo achiel , kendo ka udwoka , to abiro nyisou teko ma atimogo gigi .
40021025	Nyisae uru kuma batiso mar Johana noaye . Noa e polo , koso noa kuom dhano ? " Ne giwuoyo kuom wachni e kindgi giwegi ka giwacho ni , " Ka wawacho ni , ' Noa e polo , ' to obiro penjowa ni , ' ka en kamano to ang’o momiyo ne udagi yie kuome ? '
40021026	To ka wawacho ni , ' Noa kuom dhano , ' to waluoro ji ni mar giduto gikawo ni Johana ne en janabi . "
40021027	Omiyo ne gidwoko Yesu ni , " Wakia . " Eka nowacho negi ni , " An be ok abi nyisou kuma agole teko ma atimogo gigi . "
40021028	" Uparo nade ? Ne nitie ng’ato moro mane nigi yawuowi ariyo . Nodhi ir mokwongo mokone ni , ' Kawuono dhi iti e puoth mzabibu . '
40021029	" To nodwoko ni , ' Ok abi dhi . ' Kata kamano bang’e achien noloko pache mi odhi .
40021030	" Eka wuon-gino nodhi ir wuowi machielo monyise gima nonyiso wuowi mokuongo . To en nodwoko ni , ' Abiro dhi , jaduong’ , to ne ok odhi .
40021031	Yesu nopenjogi ni , " Kuom yawuowi ariyogi , mane ma notimo gima wuon-gi ne dwaro ? " Ne giduoke ni , ' Wuowi mokwongo . ' Yesu nowacho negi ni , " Anyisou adier ni josol osuru gi ochode kuongonu donjo e pinyruodh polo .
40021032	Nimar Johana nobiro iru mondo onyisu yor tim makare , to ne ok uyie kuome , kata obedo ni josol osuru gi ochode to noyie kuome . Kendo kata bang’ neno mano , pod ne udagi lokoru mondo uyie kuome .
40021033	" Eri winjuru ngero machielo . Ne nitie wuon puodho moro mane opidho mzabibu e puothe . Nochiele gi ohinga , mi okunyo bur biyo mzabibu e iye , kendo ogerone osuch ng’icho . Eka ne oketo puothe mar mzabibuno e lwet jopur moko , kaeto owuok odhi e wuoth .
40021034	Kane kinde keyo koro chiegni , nooro jotichne ir jorit puothego mondo oomne olembe mowuok e puothe .
40021035	" To jorit puothego nomako jotich-nego mi ogoyo achiel , onego moro kendo ogoyo machielo gi kite .
40021036	Eka nochako ooro jotich mamoko irgi ; jotich mang’eny moloyo mago mane ooro mokwongo , kendo gin bende ne gitimo negi machalre .
40021037	Mogik tik nooro negi wuode , koparo ni , Wuoda to gibiro miyo luor . '
40021038	" To ka jorit puodhogo noneno wuod wuon puodho , ne giwacho e kindgi giwegi ni , ' Ma e jacham girkeni . Biuru wanege mondo girkeni odong’nwa ' .
40021039	Omiyo ne gimake mi gidire oko mar puoth mzabibu kendo ne ginege .
40021040	" Koro , uparo ni ka wuon puoth mzabibu obiro to ang’o mobiro timo ne jorit puothego ?
40021041	Ne gidwoke ni , " Obiro nego joma achachgo gi nek marach kaeto oketo puothe mar mzabibuno e lwet jorito mamoko , ma nyalo miye olembege , ka kinde keyo ogik . "
40021042	Yesu nowachonegi ni , " Donge usesomo e Ndiko ni : " Kidi mane jogedo odagi osedoko kit gero konde ot , Ruoth ema osetimo mano , kendo en gima lich ma wawuoro
40021043	Emomiyo anyisou ni pinyruodh Nyasaye ibiro gol kuomu mi mi oganda machielo ma biro nyago olemo mare .
40021044	Ng’ato ang’ata molwar e kidino biro tur matindo-tindo , to ng’ama kidino ema olwar kuome to biro regore ka buru . "
40021045	Ka jodolo madongo gi jo Farisai nowinjo ngeche Yesugo , ne ging’eyo ni gin ema nowuoyo kuomgi .
40021046	Ne gichako manyo yo ma digimakego , to ne giluoro oganda , nikech ji nokawe ni en janabi .
40022001	Yesu nowuoyo kodgi kendo gi ngeche , kowacho ni ,
40022002	" Pinyruodh polo chalo gi ruoth moro mane oloso nyasi mar arus ne wuode .
40022003	Eka nooro jotichne ir joma ne oluongi e nyasi mondo odhi oluonggi gibi . To ne gidagi biro .
40022004	" Nochako ooro jotich mamoko , kowacho ni , " Dhiuru unyis joma noluongi ni aseiko chiemba : rwetha gi jamba machwe osenegi , kendo gik moko duto oikore . Omiyo biuru e nyasi mar arus . '
40022005	" To ne ok gidewe , kendo moro ka moro kuomgi nowuok oweye odhi , moro e puothe , to machielo e ohande .
40022006	Mamoko modong’ to nomako jotichne mi osandogi kendo onegogi .
40022007	Ruoth ne mirima omako matek . Nooro jolweny mage mi ne gidhi gitieko jotich ma jonekgo kendo giwang’o taondgi .
40022008	" Eka nowacho ne jotije ni , " Nyasi mar arus koro oikore , to joma naluongo ne ok owinjore gi luong mane aluongogi-go .
40022009	Kuom Mano dhiuru e yore madongo mag dala uluong ng’ato ang’ata muyudo mondo obi e nyasina .
40022010	Omiyo jotich nowuok odhi e yore madongo mag dala mi ne gichoko ji duto mane ginyalo yudo , joma beyo gi joma richo , mi joma nobiro e arus nopong’o od budho
40022011	" To kane ruoth obiro mondo one welo , wang’e norado gi ng’at moro kanyo mane ok orwako lep arus .
40022012	Nopenje ni , ' Osiepna , ne idonjo e iye ka nade kionge gi lep arus ? ' To dho ng’atno nomoko .
40022013	" Eka ruoth nonyiso joma ne rite ni , ' Tweuru bedene mondo udire oko ei mudho mandiwa , kama ywagruok gi muodo lak biro betie . '
40022014	" Nimar joma iluongo ng’eny , to joma iyiero to tin . "
40022015	Eka jo Farisai nowuok odhi mondo gilos wach kaka ginyalo gaje gi wechene owuon .
40022016	Ne gioro jopuonjregi ire , kaachiel gi jolup Herode , mi negipenje ni , ' Japuonj , wang’eyo ni in ng’ama ja ratiro kendo ni ipuonjo yor Nyasaye koluwore gi adiera . Dhano odhana ok obadhi , nikech ok idew wang’ ng’ato , bed ni en ng’ama nade .
40022017	Koro nyiswa ane , iparo nade ? Be en gima kare mondo ochiw osuru ne Kaisar , koso ok owinjore ? "
40022018	To kaka Yesu nong’eyo chenro marach mane gin-go , nowacho ni , " Un joma wuondoregi , ang’o momiyo utema ?
40022019	Nyisae uru pesa ma mingli mitiyogo kuom golo osuru . " Ne gikelone dinari ,
40022020	eka nomedo penjogi ni , " Man kuomeni en picha ng’a , koso kidoni en mar ng’a ? "
40022021	Ne gidwoke ni , " En mar Kaisar . " Eka nowachonegi ni , " Miuru Kaisar gig Kaisar , to Nyasaye miuru gig Nyasaye "
40022022	Ka negiwinjo mano , to ne giwuoro . Omiyo ne giweye mi gia gidhi .
40022023	Odiechieng’ onogono jo Sadukai , ma wacho ni chier onge , nobirone gi penjo moro .
40022024	Ne gipenje ni , " Japuonj , Musa nonyisowa ni ka ng’ato otho ka oonge gi nyithindo to owadgi nyaka kaw chiege moweyono , kendo onywolnegi nyithindo .
40022025	Koro ne nitie owete abiriyo e dierwa . Mokwongo kuomgi nokendo to bang’e notho , to kaka ne oonge gi nyithindo , noweyo chiege ne owadgi .
40022026	Gima chai kamano notimore ne owadgi mar ariyo gi mar adek , kendo nomakogi duto nyaka mar abiriyo .
40022027	Achien mogik dhakono be notho .
40022028	Koro , chieng’ chier dhakono nobed chi ng’a kuom ji abiriyogi , nikech ne gibet kode giduto ? "
40022029	Yesu nodwoko gi ka wacho ni , " Uketho nikech ukia ndiko kata teko Nyasaye .
40022030	Chieng’ chier ji ok nokendi , kendo ok nokendgi . Ginichal gi malaike manie polo .
40022031	To kuom chier mar joma otho , donge usesomo gima Nyasaye nowachonu , ni ,
40022032	' An Nyasach Ibrahim , Nyasach Isaka kendo Nyasach Jakobo . ' ? Nyasaye ok en Nyasach joma otho , to en Nyasach joma ngima . "
40022033	Ka oganda nowinjo wachneno , ne gihum gi puonjne .
40022034	Kane jo Farisai owinjo ni Yesu osen-g’eng’o jo Sadukai , ne gichokorene kaachiel .
40022035	Achiel kuomgi , mane en jabura molony ahinya , noteme gi penjoni :
40022036	" Japuonj , chik maduong’ mogik kuom chikewa en mane ? "
40022037	Yesu nowachone ni , " ' Her Ruoth Nyasachi gi chunyi duto , kendo gi tekri duto kendo gi pachi duto .
40022038	Ma e chik mokwongo kendo maduong’ mogik .
40022039	To mar ariyo be chai kode kamano , ni ' Her nyawadu kaka iherori iwuon . '
40022040	Kitepe chik duto kod Jonabi omoko e chike ariyogi "
40022041	Ka noyudo jo Farisai ochokore kaachiel , Yesu nopenjogi ni ,
40022042	" Uparo nade kuom Kristo ? En Wuod ng’a ? Ne giduoke ni , " En Wuod Daudi . "
40022043	Nowachonegi ni , " Ka en kamano to ang’o momiyo ka Daudi wuoyo ka en ei Roho to oluonge ni ' Ruoth ' ? Nimar owacho ni ,
40022044	" ' Ruoth nowacho ne Ruodha ni , " bed e bada lorachwich nyaka chop aket wasiki e bwo tiendeni . "
40022045	Koro ka Daudi ema luonge ni , ' Ruoth ' to ere kaka onyalo bedo Wuode ? "
40022046	To onge ng’ato kata achiel mane nyalo dwoke kata wach achiel , kendo chakre chieng’no kadhi nyime , onge ng’ama nohedhore medo penje penjo mamoko .
40023001	Eka Yesu nowachone oganda kod jopuonjrene ni ,
40023002	" Jopuonj chik gi jo Farisai bet e kom Musa .
40023003	Omiyo nyaka uwinjgi kendo utim gik moko duto ma ginyisou . Kata kamano kik utim gik ma giyalo nikech ok gitim gik ma giyalo .
40023004	Gitweyo misigo mapek kendo giyieyo e goke ji , to gin giwegi to ok giikore kata mar mulo misigogo gi lith lwetgi .
40023005	" Gimoro amora ma gitimo gitimo mondo ji one . Kuom ranyisi , giloso boksi maggi moting’o kwan mag ndiko mimako gi wich madongo dongo , kendo gikado riak lepgi maboyo boyo .
40023006	Bende gihero bet e mesni mamolo kuonde chiemo kendo e kombe moyiedhi e sunagoke .
40023007	Gihero bende mondo omosgi e chirni , kendo mondo ji oluonggi ni , ' Rabi . '
40023008	" To un kik uyie oluongu ni , ' Rabi , ' nimar un gi Ruoth achiel kende , to un duto un owete .
40023009	Be kik uluong ng’ato ang’ata e pinyka ni ' Baba , ' nimar un gi Wuoro achiel kende , kendo en e polo .
40023010	Kik luongu kata ni , ' Japuonj , ' nimar un gi Japuonj achiel , ma en Kristo .
40023011	Ng’ama duong’ mogik e dieru nobed jatichu .
40023012	Nimar ng’ato ang’ata mating’ore malo kende noduok piny , to ng’ama duokore piny noting’ malo .
40023013	" Malit ochomou , un jopuonj chik gi jo Farisai mawuondoregi ! Uloro pinyruodh polo ka ji neno gi wang’gi kama . Un uwegi ok udonj i , to joma temo mondo odonji be ugeng’onegi .
40023014	Malit ochomou , un jopuonj Chik gi jo Farisai , un muwuondorugi ! Uyako ute mond liete , kendo ulamo lemo moyware , nikech udwaro mondo ji oneu . Emomiyo ibiro kumou malit moloyo .
40023015	" Malit ochomou , un jopuonj chik gi jo Farisai mawuondoregi ! Uwuotho alan-da , kung’ado piny gi nembe mondo ulok-ie kata ng’ato achiel , to koselokore to umiyo obedo koth Gehena moloyou nyadiriyo .
40023016	" Malit ochomou , jotecho ma muofnigi ! Uwacho ni , ' Ka ng’ato okuong’ore gi nying Hekalu to onge wach , to ni ka ng’ato okuong’ore gi nying dhahabu mar Hekalu to kuong’ruokneno otweye . '
40023017	Un muofni mofuwogi ! Mane maduong ? Dhahabu koso Hekalu mamiyo dhahabu bedo gima owal ?
40023018	Bende uwacho ni , ' Ka ng’ato okuong’ore gi nying kama ler to onge wach , to ni ka ng’ato okuong’ore gi chiwo moket kuome to ni kuong’ruokneno otweye . '
40023019	Un joma muofnigi ! Mane maduong’ ? Chiwo loso kama ler mamiyo chiwo bedo gima owal ?
40023020	Kuom mano , ng’ama kuong’ore gi nying kama ler ok kuong’re mana gi kama ler kende , to okuong’ore koda ka gi gik moko duto manie iye .
40023021	Kendo ng’ama kuong’ore gi nying Hekalu kuong’ore kode kaachiel gi Jal modak e iye .
40023022	Kamano bende , ng’ama okuong’ore gi nying polo okuong’ore bende gi kom loch mar Nyasaye , kaachiel gi Ng’ama obet e komno .
40023023	" Malit ochomou , un jopuonj chik gi jo Farisai mawuondoregi ! Uchiwo achiel kuom apar mar gik ma mili mili kaka kado gi apoth kod onyulo . To ok usedewo gik madongo moloyo ma chik dwaro , kaka adiera gi kech kod yie . Ok onego uwe timo mutimogo , to magi bende nyaka utim .
40023024	Un jotecho ma muofnigi ! Ung’udho kikun to ngamia to umuonyo !
40023025	" Malit ochomou , un jopuonj chik gi jo Farisai mawuondoregi ! Uluoko kang’e agwata gi dis , to e igi to gipong’ gi wuoro kod mer .
40023026	Jo Farisai ma muofnigi ! Kuong uluok i agwata gi dis , eka ng’egi oko be biro bedo maler .
40023027	" Malit ochomou , un jopuonj chik gi jo Farisai mawuondoregi ! Uchalo liete mowir marachar , manenore maber gi oko , to gie iyegi to gipong’ gi choke joma otho kod gimoro amora mogak .
40023028	Kamano e kaka un bende unenoru ne ji ni un joma beyo gioko , to gie iu to upong’ gi wuondruok kod timbe maricho .
40023029	" Malit ochomou , un jopuonj chik gi jo Farisai mawuondoregi ! Ugero liete jonabi kendo ogoro maber liete joma kare .
40023030	Bende uwacho ni , ' Ka dine bed ni wangima e ndalo mag kwerewa , dine ok wachwero remb jonabi . '
40023031	Kuom mano ung’ado buchu uwegi ni un nyikwa joma nonego jonabi .
40023032	Kara koro dhiuru mana nyime gi chopo okang’ mar richo mane kwereu ochako !
40023033	" Thuondegi ! Kothe thuondfu-gi ! Ubiro tony nade mak ong’adnu buch Gehena ?
40023034	Emomiyo eri koro aoronu jonabi gi joma riek kod jopuonj . Moko kuomgi ubiro nego kendo ubiro guro ; moko ubiro rodho e sunagokeu kendo ubiro lawogi e taon .
40023035	Kuom mano , remo makare duto mosebedo kichwero e piny , chakre remb Abel nyaka remb Zakaria wuod Berakia , mane unego marach e kind Hekalu gi kama ler , ibiro keti e wiu .
40023036	Awachonu ni adier magi duto biro timore ne tieng’ni .
40023037	" Yaye Jerusalem-Jerusalem , in minego jonabi kendo ichielo joma oorni gi kite ! Mano kaka asegombo aming’a mondo achok nyithindi kaachiel , kaka gweno choko nyithinde e bwo buombene , to isetamori .
40023038	To koro , ne , odi oweni kodong’ gunda .
40023039	Nimar awachoni ni , ok ibi ichak inena kendo nyaka chop chieng’ ma iniwachie ni , ' Ogwedh ng’at mabiro e nying Ruoth . "
40024001	Yesu noa e Hekalu kendo ka noyudo owuotho odhi , jopuonjrene nobiro ire mondo onyise kaka gedo mag Hekalu lich .
40024002	To nopenjogi ni , " Be uneno gigi duto ? Anyisou adier ni kata kidi achiel kuom munenogi ok nodong’ ewi wadgi , to moro ka moro kuomgi nodir piny . "
40024003	Ka noyudo Yesu obet ewi Got Zeituni Jopuonjre nobiro ire kar kende mowachone ni , " Nyiswae . gigi biro timore karang’o , kendo ang’o mabiro bedo ranyisi mar bironi kod mar giko mar ndalo ? "
40024004	Yesu nodwokogi ni , " Beduru motang’ mondo ng’ato kik wuondu .
40024005	Nimar ji mang’eny nobi e nyinga ka hedhore ni , ' An e Kristo , ' kendo giniwuond ji mang’eny
40024006	Unuwinj kuom lwenje ma gore koni gi koni kod humbe mag lwenje , to neuru ni ok ubuok . Gik ma kamago nyaka timre , to giko to pod nobed nyime .
40024007	Oganda nowuog ne oganda machielo , kendo pinyruoth gi pinyruoth wadgi . Kech nobedi kuonde mang’eny kendo piny noyiengni kuonde mopogore opogore .
40024008	Magi duto nobed mana chakruok mar muoch makecho .
40024009	" Eka nochiwu mondo osandu kendo onegu , kendo ogendini duto nochau nikech an .
40024010	E kindeno ji mang’eny nolokre miwe yie kendo ginindhogre kendo gichare kendgi ,
40024011	bende joma wuondore ni gin jonabi to ok gin nobi mang’eny kendo giniwuond ji mang’eny .
40024012	Nikech timbe maricho nomedre , hera marji mang’eny nodok mang’ich ,
40024013	to ng’ama ochung’ motegno nyaka giko noresi .
40024014	Kendo Injili ni mar pinyruoth noyal e piny duto mondo ong’ad bura ne ogendini duto , eka giko nobi .
40024015	" Omiyo ka uneno ' gima kwero makelo kethruok , ' mane owuo kuome gi dho Daniel , kochung’ kama ler ( dwarore ni jasomo owinj tiend wachni maber )
40024016	to eka joma ni Judea odar odhi ewi gode .
40024017	To ng’at manie wi ode kik lor piny mondo okaw gimoro amora manie ot mondo oago .
40024018	Ng’at manie puodho bende kik dog dala mondo okaw kode .
40024019	Mano kaka mon ma yach kod mago madhodho nyithindo none malit e ndalogo !
40024020	Lamuru Nyasaye mondo dar maru kik timre ndalo chwiri kata chieng’ Sabato .
40024021	Nimar kindego chandruok maduong’ nobedi maonge machielo minyalo pimogo aa chakruok piny nyaka sani , kendo onge moro mabiro romo kode kata ndalo mabiro .
40024022	Ka dine bed ni ok ong’ad ndalogo machiek to ok ng’ato dotony to nikech wach joma oluongi , ndalogo ibiro ng’ado machiek .
40024023	E kindeno ka ng’ato owachonu ni , ' Ne , Kristo ni ka ! ' kata ni , ' Echago cha ! ' to kik uyie wachno .
40024024	Nimar joma wuondore ni gin Kristo to ok gin kod joma wuondore ni gin jonabi to ok gin nothinyre kendo ginitim ranyisi gi honni madongo mondo giwuondgo koda ka joma oyier , ka dipo mano ditimre .
40024025	Ero , asenyisou chon kapok kindeno ochopo .
40024026	" Omiyo ka ng’ato nowachnu kindego ni , ' Echago cha en e thim ' , to kik uwuogi udhi ; kata ni , ' Erigo en ei ot maiye , ' to kik uyie wachno .
40024027	Nimar mana kaka mil polo ji duto neno chakre wuok chieng’ nyaka podho cheing’ Dhano be nobedi .
40024028	Kama gimoro othoe ema achudhe nochokree .
40024029	" Gikanyono bang’ chandruok maduong’ mag ndalono " Wang’ chieng’ noimre , kendo dwe ok norieny : Sulwe nolwar piny koa e polo , kendo chwech mag polo noyiengni ,
40024030	" Eka ranyisi mar Wuod Dhano nothinyre e kor polo , kendo ogendini duto mag piny noywagi . Ginine Wuod Dhano ka lor biro e boche polo , ka en gi teko kod duong’ mang’ongo .
40024031	Kendo enoor malaikege , koluongogi matek gi tarum-bete , kendo ginichok joge moyier koa kuonde duto e piny , chakre giko polo konchiel nyaka komachielo .
40024032	" To puonjreuru wachni kuom yiend ng’owo : Ka bedene chako mich kendo pote chot lwar , to ung’eyo ni oro chiegni .
40024033	Kamano bende , ka unune gigi duto , to unung’e ni kindeno chiegni , kendo osechopo mana e dhoot .
40024034	Akonu adier ni tieng’ni ok norum ngang’ kapok gigi duto otimore .
40024035	Polo gi piny norum , to Wechena ok norum ngang’ .
40024036	" Onge ng’ato ang’ata mong’eyo odiechieng no kata sano , obed malaike manie polo kata Wuowi , mak mana Wuoro kende .
40024037	Mana kaka notimore e ndalo Noa e kaka nobedi chieng’ ma Wuod Dhano nobi .
40024038	Nimar e ndalo mane pok pi opongo piny , ji ne chiemo kendo metho , bende negi kendo kendo ikendogi , nyaka nochopo odiechieng’ mane Noa odonjo e meli ,
40024039	kendo onge gima ne ging’eyo kuom gima ne biro timore nyaka pi nobiro moywerogi duto te . Kamano e kaka nobedi e biro Wuod Dhano .
40024040	Chwo ariyo nobedi e puodho , achiel nokaw to machielo nowe .
40024041	Mon ariyo noyudi ka rego e pong’ lwedo ; achiel nokaw to machielo nowe .
40024042	" Emomiyo nenuru nikech ukia chieng’ ma Ruodhu nobie .
40024043	To winjuru tiend wachni : Ka dine bed ni wuon ot nong’eyo ni saa adi mar otieno ma jakuo biroe , dine osiko korito , kendo dogeng’o jokuoge turo dhode mi donji e ode .
40024044	Kamano bende e kaka un bende onego ubed moitore , nikech Wuod Dhano biro biro e sama ok upar ni dobie .
40024045	" Kare jatich ma jaadiera kendo mariek en ng’a , ma ruodhe oseketo nya-para mar jotichne morito ode , mondo omigi chiembgi e saa mowinjore ?
40024046	Ogwedh jatich ma kamano , ma ka ruodhe oduogo to noyude kotimo gima noweye notim .
40024047	Anyisou adier ni , obiro kete jarit gige duto .
40024048	To ka po ni jatijno timbene richo , mit owacho e chunye ni , ' Ruodha odeko oko ahinya , '
40024049	kaeto obukre gi goyo jotich wetene , kendo owere ne chiemo gi metho kaachiel gi jomer ,
40024050	to ruodh jatijno nobi e odiechieng’ ma ok ogen ni dobie , kendo e saa mokia .
40024051	Enong’ade matindo tindo mi okete kaachiel gi joma wuondore , kama ywagruok gi muodo lak nobedie .
40025001	E kindeno pinyruodh polo nopim gi nyiri apar ma nokawo techegi kaeto owuok odhi romo ne wuon kisera .
40025002	Abich kuomgi nofuwo , to abich ne riek .
40025003	Mago mofuwo nokawo techegi to ne ok giting’o mafuta kata matin gidhigo .
40025004	To mago mariek to noting’o mafuta e kubni kaachiel gi techegi .
40025005	Wuon Kisera nokawo saa mathoth kapok obiro , omiyo wengegi nobedo mapek kargi duto mi nindo noterogi .
40025006	" To e chuny otieno koko moro nogore matek ni , Wuon kisera eri odonjo ! Wuoguru oko mondo uromne ! '
40025007	" Eka nyiri duto nochiew kendo ne giiko techegi .
40025008	Nyiri mofuwo nowacho ne mago mariek ni , Tognwauru mafuta matin , nikech techewa dwa tho . '
40025009	" To ne gikwerogi ni , ' Ooyo , ' samoro mafuta ma wango ok nyal romowa kaachiel kodu . Gima ber en ni dhiuru ir joma uso mafuta mondo ung’iew maru kuomgi . '
40025010	" To ka noyudo gin e yo gidhi ng’iewo mafuta , wuon kisera nochopo . Nyiri mane oikore nodonjo kode e nyasi mar arus ; kendo nolor dhoot .
40025011	" Bang’e achien nyiri mamokoka be nobiro . Ne gidwong’o ka giwacho ni , ' Jaduong’ ! Jaduong’ ! Yawnwa dhoot ! '
40025012	" To noduokogi ni , ' Anyisou adier ni akiau . '
40025013	" Emomiyo nenuru , nikech ok ung’eyo odiechieng’ kata saa
40025014	" Enochal bende gi ng’at moro ma ka ne owuok odhi e wuoth to nolwongo jotichne mi oketo mwandune e lwetgi .
40025015	Achiel kuomgi nomiyo pesa moromo talanta abich , to machielo nomiyo talanta ariyo , kendo machielo talanta achiel ; komiyo moro ka moro kuomgi pesa maromre gi nyalone . Eka nodhi e wuodhe .
40025016	Ng’ama nomi talanta abich nodhi sano sano moketo pesane e tich , kendo noyudo talanta abich mamoko kaka ohande .
40025017	Kamano bende , ng’at mane omi talanta ariyo noyudo ariyo ewi mane omiye .
40025018	To ng’at mane oyudo talanta achiel nowuok odhi mokunyo bur ei lo , kendo oiko pesa ruodhe kanyo .
40025019	" Bang’ kinde marabora ruodh jotij-go noduogo kendo nogoyo kodgi kwano .
40025020	Ng’at ma noyudo talanta abich nokelo talanta abich mamoko ewi mane omiye , kendo nowacho ne ruodhe ni , ' Ruoth , ne imiya talanta abich , to neye , aseloso abich mamoko e wiye . '
40025021	" Ruodhe nodwoke ni , ' Isetimo maber ahinya . In jatich maber kendo ma jaadiera ! Isebedo jaadiera gi gik matin nono omiyo koro abiro keti jarit gik mang’eny Bi idonji e mor mar ruodhi ! '
40025022	" Ng’at manenigi talanta ariyo bende nobiro , mowacho ni , ' Ruodha , ne imiya talanta ariyo , to neye , aseloso ariyo mamoko . '
40025023	" Ruodhe nodwoke ni , ' Isetimo maber ahinya . In jatich maber kendo maja adiera ! Isebedo ja adiera gi gik matin nono , omiyo koro abiro keti jarit gik mang’eny Bi idonji e mor mar ruodhi ! '
40025024	" Eka ng’at ma noyudo talanta achiel nobiro , mowacho ni , ' Ruoth , Ne ang’eyo ni in ng’ama tiyogo tek , ma keyo kama ne ok ikome , kendo ma choko kama ne ok aludoe kodhi .
40025025	Omiyo ne aluor mi ne adhi kendo ne apando talantani ei lo . Girino eri kawe . '
40025026	To ruodhe nodwoke ni , ' In jatich ma kite rach kendo ma jasamuoyoni . ' Kare ne ing’eyo ni akeyo kama ne ok akome kendo ni achoko kama ne ok aludoe kodhi ?
40025027	Ka kamano to mad ne iket pesana gijo bengi kama nonyalo medoree kende , mondo ka ne aduogo to ayude gi ohande .
40025028	" Omiyo mayeuru talantano mondo umi ng’at ma nigi talanta apar .
40025029	Nimar ng’at ma nigo ema nomedi , mi nobed gi gik mogundho ; to ng’at ma ongego ibiro ma koda ka gima en-go .
40025030	Koro kawuru jatich manonono udhir oko e mudho , kama ywagruok gi muodo lak nobedie . '
40025031	" Ka Wuod Dhano nobi e duong’ne , kaachiel gi malaike duto , enobed e kom lochne , man gi duong’ mar polo .
40025032	Ogendini duto nochokre e nyime , kendo enopog ji , kopogo ng’ato ka ng’ato gi wadgi , mana kaka jakwath pogo rombe kogolo e dier diek .
40025033	Enoket rombe e bade korachwich , to diek e bade koracham .
40025034	" Eka Ruoth nowachne joma nie bade lorachich ni , ' Biuru , un joma ogwedhi mag Wuora ; Kawuru girkeni maru , pinyruoth mane oiknu nyaka aa chwech piny .
40025035	Nimar ne adenyo kendo numiya gimoro achamo ; riyo noloya , kendo numiya gimoro amodho ; ne an wendo ; kendo nurwaka ei ot ;
40025036	ne achando lewni , kendo nurwaka ; ne atuo kendo nurita ; ne an e jela , kendo nubiro lima . '
40025037	" Eka jomakarego nodwoke ni , ' Ruoth , karang’o mane wanenie kidenyo mi wamiyi chiemo , kata ka riyo oloyi , mi wamiyi gimoro imodho ?
40025038	Karang’o mane wanenie ka in wendo mi warwaki ei ot , kata kichando lewni mi warwaki ?
40025039	Ne waneni karang’o kituo kata ka in jela mi walimi ? '
40025040	" To Ruoth nodwokgi ni , Anyisou adier ni , gimoro amora mane utimo ne achiel kuom owetenagi matinie mogik , ne utimona . '
40025041	" Eka enowach ne joma nie bade koracham ni , " Ayiuru buta , un joma okuong’gi , mondo udonj i ei mach mosiko mane olosi ne Jachien gi malaikege .
40025042	Nimar ne adenyo , to onge gima numiya mondo acham ; riyo noloya , to onge gima numiya mondo amodhi ;
40025043	ne an wendo , to ne ok urwaka ei ot ; ne achando lewni , to ne ok urwaka ; ne atuo kendo ne an e jela , to ne ok ulima ? '
40025044	" To gin bende ginidwok ni , ' Ruoth , ne waneni karang’o kidenyo , kata ka riyo oloyi , kata ka in wendo , kata kichando lewni , kata kituo , kata ka in e jela , to ne ok wakonyi ? '
40025045	" To enodwokgi ni , ' Anyisou adier ni , gimoro amora mane ok utimo ne achiel kuom joma tindogi , ne ok utimo ne an . '
40025046	" Eka gini aa kanyo mi gidonji e kum mochwere , to joma kare e ngima mochwere . "
40026001	Ka Yesu nosetieko wacho wechegi duto , nowacho ne jopuonjrene ni ,
40026002	" Kaka ung’eyo , odong’ ndalo ariyo kende mondo chieng’ Pasaka ochopi , kendo Wuod Dhano ibiro chiwo mondo ogur . "
40026003	Eka jodolo madongo gi jodong oganda nochokore e dala jadolo maduong’ , mane nyinge Kaifa ,
40026004	kendo ne gichano mondo gimak Yesu e yo mobam ginege .
40026005	To ne giwacho ni , " Kik watim kamano kinde nyasi , nono to ji ogomo . "
40026006	Kane Yesu ni Bethani e dala ng’at moro miluongo ni Simon ja dhoho ,
40026007	dhako moro nobiro ire gi chupa mar alabasta , mopong’ gi mo madung’ mamit kendo ma nengone tek , kendo noole duto e wiye sama nobet kochiemo e mesa .
40026008	Ka jopuonjre noneno mano , ne gisin , mi giwacho ni , " Morni iketho malit kama nang’o ?
40026009	Donge morni ne inyalo uso e nengo mamalo mondo omi jodhier pesago . "
40026010	To kaka Yesu nong’eyo pachgino , nowacho negi ni , " Uchando dhakoni nang’o ? Osetimona gima jaber .
40026011	Jodhier ubiro siko ka ungo ndalo duto to an ok ubi siko ka un koda ndalo duto .
40026012	Ka dhani noolo mo madung’ mamitni e denda , notimo kamano mondo oikago ne ik .
40026013	Anyisou adier ni kamoro amora ma noyalie Injilini e piny duto to gima osetimoni bende nohul , kiparego . "
40026014	Eka achiel kuom ji apar gariyogo , mano mane iluongo ni Judas Iskariot , nodhi ir jodolo madongo ,
40026015	mopenjogi ni , " Ang’o mubiro miya ka achiwe e lwetu ? " Omiyo ne gikwanone pesa mamingli mag fedha piero adek .
40026016	Chakre chieng’no kadhi nyime Judas nochako manyo thuolo mar chiwenegi .
40026017	Odiechieng’ mokwongo mar nyasi mar makati maonge thowi , jopuonjre nobiro ir Yesu mopenje ni , " Kanye midwaro ni waikni mondo ichamie Pasaka ? "
40026018	Nodwoko ni , " Dhiuru nyaka ei dala ir ng’at moro kendo uwachne ni , ' Japuonj wacho kama : sana mane ochanna chiegni chopo , omiyo abiro timo nyasi mar Pasaka gi jopuonjrena e odi . '
40026019	Omiyo jopuonjre notimo kaka Yesu nochikogi kendo ne giiko Pasaka .
40026020	Ka odhiambo nochopo , Yesu nobet kachiemo e mesa kaachiel gi ji apar gariyogo .
40026021	To ka noyudo gichiemo , nowacho ni , " Anyisou adier ni achiel kuomu biro ndhoga . "
40026022	Chunygi nodoko malit ahinya , kendo ne gichako wachone moro ka moro ni , " Ruoth , dobed an koso ? "
40026023	Yesu nodwoko ni , " Ng’at ma oa luto lwete koda e bakul biro ndhoga .
40026024	Wuod Dhano biro dhi mana kaka nondiki kuome . To chandruok ochomo ng’at mandhogo Wuod Dhano ! Dine ok onywole dobedone maber moloyo .
40026025	Eka Judas , jal mane biro ndhoge nowacho ni , " Japuonj , dobed an koso ? Yesu nodwoko ni , " Ee , en in . "
40026026	Ka noyudo gichiemo , Yesu nokawo makati kendo nogwedhe kendo opoge , kaeto omiyo jopuonjrene , kowacho ni , " Kawuru , chamuru ; ma en ringra . "
40026027	Eka nokawo okombe kendo nogwedhe kaeto omiyogi kowacho ni , " Madhuru gima nie iye , un duto .
40026028	Ma en remba mar winjruok , ma ool oko ne ji mang’eny mondo okel werruok mar richo .
40026029	Anyisou ni ok anachak amadh olemb msabibuni kendo , chakre kawuono nyaka chop odiechiengno ma anamadhe manyien , kaachiel kodu , e pinyruoth mar Wuora . "
40026030	Kane gisewero wer moro , ne giwuok gidhi nyaka Got Zeituni .
40026031	Eka Yesu nonyisogi ni , " Otienoni un duto wang’ unupodhi nikech an , nimar ondiki ni , " ' Abiro goyo jakwath , kendo kweth mag rombe biro ke . '
40026032	To bang’ ka asechier anadhi ka atelo nyimu nyaka Galili . "
40026033	Petro nodwoko ni , " Kata ka ji duto opodho nikech in to an ok anapodhi ngang’ . "
40026034	Yesu nodwoko ni , " Awachoni adier ni otienoni , kapok thuon gweno okok , wang’ inikweda nyadidek "
40026035	To Petro nowacho koramo ni , " Kata ka ochuno ni nyaka atho kodi , to ok abi kwedi ng’ang’ , kendo jopuonjre mamoko duto bende nowacho machalre kamano .
40026036	Eka Yesu nodhi gi jopuonjrene nyaka kama iluongo ni Gethsemane , kendo nowachonegi ni , " Beduru ka kapod adhi nyime kucho mondo alam . "
40026037	Nokawo Petro kod yawuot Zebedi ariyo odhigo , kendo kuyo gi chuny lit nochako make .
40026038	Eka nowachonegi ni , " Kuyo ohewo chunya kendo chiegni nega . Beduru ka kendo nenuru kaachiel koda . "
40026039	Ne ochwalore nyime matin kaeto opodho piny gi yoka lenda wang’e eka olemo ni , " Wuora , kanyalore to yie mondo kikombeni ogol kuoma . To ok kaka an ema adwaro to mana kaka in ema id waro . "
40026040	Nodok ir jopuonjrene moyudo ka ginindo . Nopenjo Petro ni , " Joka ma , ne ok unyal rito koda kata kuom saa achiel kende ?
40026041	Nenuru kendo lamuru mondo kik upodhi e tem . Chuny oikore to ringruok to nyap . "
40026042	Ne owuok odhi kendo , mar ariyo , kendo nolamo ni , " Wuora , ka ok nyalre mondo ogol okombeni makmana ka amadhe to dwaroni otimre . "
40026043	Kane oduogo , nochako oyudogi ka ginindo , nikech wengegi ne pek .
40026044	Omiyo ne oweyogi , kendo nochako owuok modok mi olemo mar adek , kowacho gima chaire .
40026045	Eka noduogo ir jopuonjrene mowacho negi ni , " Pod unindo aninda kendo uyweyo ? Neuru , saa osechopo , kendo wuod dhano koro indhogo e lwet joricho .
40026046	Chunguru wadhiuru . Jandhokna eri biro e ! "
40026047	Ka noyudo pod owuoyo , Judas , mane en achiel kuom ji apar gariyo , nochopo . Ne en gi oganda maduong’ momanore gi ligangla gi arunge , mane oor koa ir jodolo madongo gij odong oganda .
40026048	To noyudo jandhok osechano kodgi motelo ranyisi mane obiro tiyogo : " Ng’at ma wang’ ananyodhi e en ; makeuru . "
40026049	Judas nopusore piyo piyo nyaka ir Yesu , kaeto owacho ni , " Misawa Rabi ! " kendo ne onyodhe .
40026050	To Yesu nodwoko ni " Osiepna , tim gima nokeli . Eka jogo nochorore nyime mi ond-hiyo Yesu , kendo ne gimake .
40026051	Gikanyono achiel kuom joma ne nigi Yesu nowuodho liganglane oko , kendo notong’o jatij jadolo maduong’ , mi ochodo ite oko .
40026052	Yesu nowachone ni , " Dwok liganglani e ode , nimar ji duto ma wuodho ligangla notho gi ligangla .
40026053	Iparo ni ok anyal kwayo Wuora mi oketna tenge kidienje apar gariyo mag malaike mondo okedna sanisani ?
40026054	To ka otimo kamano to Ndiko dichop kare nade mawacho ni gik moko nyaka timre kaka gitimore sani-ni ? "
40026055	E sechego Yesu nowacho ne ogandano ni , " Uwuokna oko gi ligengni kod arunge kagima akelo tulu kamano nang’o ? Pilepile asebedo ka abet kodu piny e agolni mag Hekalu ka apuonjo , to ne ok umaka .
40026056	To gima timoreni osetimore kama mondo Ndiko mag jonabi ochopi . " Eka jopuonjre duto nong’wel moringo oweye .
40026057	Joma nomako Yesugo nokawe motere nyaka ir Kaifas jadolo maduong’ , kuma jopuonj chik kod jodongo noyudo osechokoree .
40026058	To Petro noluwe gichien , nyaka notundo e laro mar jadolo maduong’ . Nodonjo kendo nobet piny kod jorito mondo one ane gima nebiro timore .
40026059	Jodolo madongo gi jo Sanhedrin duto ne manyo nend miriambo moro mane ginyalo donjonego Yesu mondo eka ginege .
40026060	To ne ok giyudo moro amora , kata obedo ni jonend miriambo mang’eny nosuosore nyime . Achien mogik , ariyo nobiro nyime ,
40026061	kendo ne giwacho ka giramo ni , " Ng’atni nowacho ni , Anyalo muko Hekalu mar Nyasayeni mi achak agere kendo bang’ ndalo adek . ' "
40026062	Eka jadolo maduong’ noa malo mowacho ne Yesu ni , " Dak iduok wachno ? Neno ma jogi timo kuomini manade ? "
40026063	To Yesu noling’ aling’a thi . Jadolo maduong’ nowachone ni , " Achiki ka akuong’ore gi nying Nyasaye Mangima : Nyiswa ka in e Kristo ma Wuod Nyasaye . "
40026064	Yesu nodwoke ni , " E en kaka iwachono . To awachonu un duto ni e ndalo mabiro unune Wuod Dhano kobet e bat korachwich mar Jal Maratego kendo kobiro kobet e boche polo . "
40026065	Eka jadolo maduong’ noyiecho lepe , kowacho ni , " Oseyenyo ! Ere gimomiyo pod wadwaro joneno mamoko ? Neuru , koro wasewinjo gi itwa ayanjeno .
40026066	Unu paro nade ? " Ne gidwoko ni , " Owinjore gi tho . "
40026067	Eka ne ging’ulo olawo e lenda wang’e , kendo ne gigoye ngum . Jomoko to nopame ,
40026068	ka giwacho ni , " Kornwae wach ane , Kristo , En ng’a mopadi ? "
40026069	Sama noyudo Petro obet oko e laro , jatich manyako moro nobiro ire mowachone ni , " In bende ne in gi Yesu ja Galili . "
40026070	To nodagi wachno e nyimgi duto , kowacho ni , ' Akiya gima iwachono . "
40026071	Eka nong’wel odhi e dho rangach , to kuno bende nyako machielo nonene mi owachone joma ne nikanyo ni , " Ng’atni ne jonigi Yesu ja Nazareth . "
40026072	To nodagi wachno kendo nokuong’ore kowacho ni , ' Akiya ng’atno ! "
40026073	Bang’ saa matin , joma nochung’ kanyo nodhi nyaka but Petro mowachone ni , " Ka iwacho adier , to in achiel kuomgi , nikech yo miwuoyogo huli e iro . "
40026074	Eka nochako luongo kuong’ kuome owuon loramo ni , ' Akiya ng’atno adier ! " Sanosano thuon gweno moro nokok .
40026075	Eka Petro noparo wach ma Yesu noyudo osewachone ni , " Kapok thuon gweno okok , to wang’ inikweda ndalo adek . " Kendo nowuok odhi oko mi oywak malit .
40027001	Okinyi kogwen , jodolo madongo duto gi jodong oganda noporo wach ni mondo gineg Yesu .
40027002	Ne gitweye kendo ne giwuok kode mi gikete e lwet Pilato , mane en ruoth .
40027003	Ka Judas , jal mane ondhoge oneno kose ng’adne Yesu buch tho , achiedhnade nomake mi nodwoko pesa mamingli mag fedha piero adek ne jodolo madongo gi jodongo ,
40027004	kowacho ni , " Aseketho , nimar asendhogo remo maonge ketho . " To ne gidwoke ni , " Mano obadhowa e ang’o ? Mano en wachni iwuon . "
40027005	Omiyo Judas nowito pesago ei Hekalu kaeto oa odhi . Eka nodhi modere .
40027006	Jodolo madongo nokwanyo ng’injo mag fedha go kendo giwacho ni , " Chik ok oyie mondo okan gini kar keno , nikech en pesa remo . "
40027007	Omiyo ne giporo wach mondo giti gi pesago kuom ng’iewo puoth jachwe agulini mondo obed kama iike jodak .
40027008	Mano emomiyo osebedo kiluongo kanyo ni puoth remo nyaka kawuono .
40027009	Eka gima Jeremia janabi nowacho ni , " Ne gikawo pesa mamingli mag fedha , mane en nengo mane jo Israel oketone ,
40027010	kendo ne gitiyo kodgi kuom ng’iewo puoth jachwe agulni , kaka Ruoth nochika , " nochopo kare .
40027011	E thuolono Yesu nochung’ e nyim ruoth , kendo ruoth nopenje ni , " In e ruodh jo Yahudi koso ? " Yesu nodwoke ni , " Ee , en kaka iwachono . "
40027012	Kane jodolo madongo gi jodongo odonjone , ne ok odwoko gimoro amora .
40027013	Eka Pilato nopenje ni , " Donge iwinjo neno ma jogi donjonigogi ? "
40027014	To Yesu ne ok odwoko kata wach achiel mane odonjnego , kendo mano nomiyo ruoth owuoro ahinya .
40027015	To ruoth noheroga gonyo ne oganda ng’at achiel motwe e kinde mag sawo .
40027016	E ndalono ne gin gi ng’at motwe ma achach mane iluongo ni Barabas .
40027017	Omiyo ka oganda nosechokore kaachiel , Pilato nopenjogi ni , " En ng’awa mudwaro mondo agonynu : Barabas koso Yesu miluongo ni Kristo ? "
40027018	Nimar nong’eyo ni ich lit ema nomiyo giketo Yesu e lwete .
40027019	Ka noyudo Pilato obet e kom jong’ad bura , chiege nokowone wach ni , " Walri iayi e wach ng’at maonge kethono , nimar wachne nochanda ahinya kawuono e lek mane aleko kuome . "
40027020	To jodolo madongo gi jodongo nowako oganda mondo Barabas ema gikwa ogonynegi to Yesu to mondo onegi .
40027021	Ruoth nopenjogi ni , " Kuom ji ariyogi , en ng’a mudwaro mondo agonynu ? " Ne gidwoke ni , " Barabas . "
40027022	Pilato nopenjogi ni , " To Yesu miluongo ni Kristoni to atimgo ang’o ? " Ne giduoke riat ni , " Gure ! "
40027023	Pilato nopenjo ni , " Nang’o ? En ang’o marach mosetimo ? " To gin ne gimedo goyo koko matek moloyo ni , " Gure ! "
40027024	Ka Pilato noneno ni onge gima nonyalo timo , to ni mahu ema koro ne chali ore , nokawo pi mi ologo e nyim ogandano , kowacho ni , An aler kuom remb ng’atni , en wachu ! "
40027025	To ji duto nodwoko riat ni , " Rembe mondo obed e wiwa gi nyithindwa ! "
40027026	Eka nogonyonegi Barabas , to Yesu to nokwongo orodho , eka oketo e lwetgi mondo ogur .
40027027	Eka askeche ruoth nokawo Yesu motere nyaka ei od chokruok , kendo ne gichokone oganda askeche duto mi gilwore gikete diere .
40027028	Ne gilonyo lepe kendo ne girwakone kandho makwar ,
40027029	eka ne gikado ligisa mar kudho kendo gisidho e wiye . Ne giketo odundu e lwete kor achich , eka gigoyo chonggi piny e nyime , kendo ne ginyiere ka giwacho ni , " Misawa , ruodh jo-Yahudi ! "
40027030	Ne ging’ulo olawo kuome kendo ne gikawo odundu gigoyogo wiye anuoya anuoya .
40027031	Bang’ ka negisejare kamano , ne gilonyo kandho no oko kaeto girwakone lepe owuon . Eka ne giwuok gidhi kode mondo gidhi gigure .
40027032	Kane gin e yo gidhi , ne giromo gi ja-Kurene moro miluongo ni Simon , kendo ne gichune mondo oting’ msalaba .
40027033	Eka ne gichopo kama iluongo ni Golgotha ( ma tiende en kar Hanga Wich ) .
40027034	Kanyo ne gimiyo Yesu divai moru gi kedhno mondo omadhi , to bang’ bile , nodagi madhe .
40027035	Ka negise-gure , ne gipogore lepe ka gigoyo ombulu .
40027036	Bang’e ne gibet piny kanyo ka girite .
40027037	Gimalo yoka wiye , ne giguroe ndiko mar weche mane odonjnego , mane wacho kama : MA EN YESU , RUODH JO YAHUDI .
40027038	Jomecho ariyo be nogur kode , moro e bathe korachwich to machielo koracham .
40027039	Joma ne kadho machiegni nodirone ayenje , ka gikino wiyegi ,
40027040	kendo giwacho ni , " In ma yande iwacho ni inyalo ketho Hekalu mi ichak igere bang’ ndalo adekni , koro resri kendi ane ! Ka in wuod Nyasaye to wuog ane e msalaba ilor piny ! "
40027041	Machalre kamano bende , jodolo madongo gi jopuonj chik kod jodongo bende noyanye , ka giwacho ni ,
40027042	" Ne oreso jomoko , to en to ok onyal resore owuon ! Donge en ruodh Israel ? Dak koro oa e wi msalaba olor piny ka sani mondo wayie kuome .
40027043	Ogeno kuom Nyasaye ; Nyasaye koro okonye ane sani ka odware adier , nimar ne owachcga ni , An Wuod Nyasaye , ' "
40027044	Kamano bende e kaka jomecho mane ogur kode bende nodirone ayenje .
40027045	Chakre saa auchiel nyaka saa ochiko , mudho noimo piny duto .
40027046	To kar saa ochiko , Yesu noywak gi duol maduong’ ni " Eloi , Eloi , lama sabak-thani ? — ma tiende en ni , " Nyasacha , Nyasacha , ang’o momiyo iseweya kenda ? "
40027047	Kane moko kuom joma nochung’ kanyo owinjo mano , ne giwacho ni , " Oluongo Elija . "
40027048	Gikanyono achiel kuomgi noringo okawo siponj . Nonyume e kong’o makech , kendo nochome ewi odundu mabor , kaeto omiye Yesu mondo omadhi .
40027049	Joma moko nowacho ni , " Koro warit wane ane ka Elija biro mondo orese . "
40027050	To bang’ ka Yesu noseywak kendo matek gi duol maduong’ , nogonyo chunye mondo oa .
40027051	Sanosano katen mar Hekalu noyiech e diere tir , chakre malo nyaka piny . Piny noyiengni kendo lwendni nobarore .
40027052	Liete nomuoch moyawore kendo ringre jomaler mang’eny mane osetho nochier modoko mangima .
40027053	Ne giwuok e liete , kendo bang’ chier mar Yesu , ne gidonjo ei Dala Maler kendo ne gifwenyore ne ji mang’eny .
40027054	Ka ja-Kenturo gi joma ne nikode mane rito Yesu noneno yiengni mar piny kod gik moko duto mane oyudo osetimore , luoro nomakogi matek , kendo ne giwacho ka giwuoro ni , " Adier , ng’ani ne en Wuod Nyasaye ! "
40027055	Mon mang’eny bende ne nikanyo :
40027056	Moko kuomgi ne gin , Maria Magdala , Maria min Jakobo gi Josef , kod min yawuot Zebedi .
40027057	Ka nochopo odhiambo , jamwandu moro maja Arimathea , ma nyinge Josef nobiro . En bende nosedoko japuonjre Yesu .
40027058	Nodhi nyaka ir Pilato mi okwaye ringre Yesu , kendo Pilato nogolo chik mondo omiyego .
40027059	Josef nokawo ringre Yesu moume gi nanga maler mareprep ,
40027060	kendo nokete e liende owuon manyien mane oseroko ei lwanda , eka nong’ielo kidi maduong’ mi olorogo dho liendno kaeto owuok odhi .
40027061	Maria Magdala gi Maria machielo to noweyo kobet piny kama omanyore kod liel .
40027062	Kinyne , mane en odiechieng’ maluwo Chieng’Ikruok , jodolo madongo gi jo Farisai nodhi ir Pilato .
40027063	Ne giwachone ni , " Jaduong’ , wanyalo paro ni ka ja miriamboni ne pod ngima to nowacho ni , ' Bang’ ndalo adek to abiro chier kendo . '
40027064	Omiyo gol chik mondo orit liel nyaka chieng’ mar adek . Nono to jopuonjrene nyalo biro mi kwal ringre mi giwach ne ji ni osechier oa kuom joma otho . Miriambo machien-ni dibed marach moloyo mokwongo . "
40027065	Pilato nodwokogi ni , " Kawuru jarito mondo udhi urit liel kaka un ema ung’eyo uwegi . "
40027066	Omiyo ne gidhi mi ne girito liel ka giketo kido e kidi kendo ne giketo jarito mondo orite .
40028001	Bang’ Sabato , kogwen mar chieng’ mokwongo mar juma , Maria Magdala gi Maria machielo nodhi limo liel .
40028002	To piny noyiengni matek , nimar malaika mar Ruoth nolor piny koa e polo , mi nodhi nyaka e liel mong’ielo kidi kendo obetie .
40028003	Kite ne chalo gi mil polo , kendo lepe ne tar ka pe .
40028004	Jorito ne luoro omako ahinya konene , mi ne gikirni , kendo ne gidoko machal gi joma otho .
40028005	Malaika nowachone mon-go ni , ' Weuru luor , nikech ang’eyo ni umanyo Yesu mane ogur .
40028006	Oonge ka ; osechier , mana kaka nowacho . Biuru une kama noninde .
40028007	Eka mondo udhi mapiyo unyis jopuonjrene ni , ' Osechier oa kuom joma otho kendo otelo e nyimu odhi Galili . Kuno ema ubiro nenee . ' Ero koro asenyisou . "
40028008	Omiyo mon-go noa e liel ka gireto , ka giluor to bende ka gipong’ gi mor , kendo ne giringo gidhi mondo ginyis jopuonjrene .
40028009	To apoya nono Yesu norado kodgi , mowachonegi ni , " Misawauru . " Kendo ne gisudo bute mi gimoko e tiendene , kendo gilame .
40028010	Eka Yesu nowachonegi ni , " Weuru luor . Dhiuru unyis owetena mondo gidhi Galili ; kuno ema gibiro nenae . "
40028011	Ka noyudo mon-go nie wuodhgi dhi , moko kuom jorito nodhi e dala monyiso jodolo madongo gik moko duto mane osetimore .
40028012	Ka jodolo madongo noseromo gi jodongo mi gichano gima ne gidwa timo , ne gimiyo askeche pesa mang’eny ,
40028013	ka giwachonegi ni , " Wachuru ni , ' Jopuonjrene nobiro gotieno mi okwale saa mane wanindo . '
40028014	Kapo ni wachni ochopo e it ruoth , to wang’eyo gima wabiro timone , mondo kik uyud chandruok moro amora . "
40028015	Omiyo askeche nokawo pesago , kendo ne gitimo kaka nonyisgi . Kendo wachni koro oselandore kuonde mathoth e dier jo-Yahudi nyaka odiechiengni .
40028016	Eka jopuonjre apar gachielgo nodhi Galili , e wi got kama Yesu nonyisogi ni gidhiye .
40028017	Kane ginene to ne gilame ; to moko kuomgi noriwo gi kiawa .
40028018	Eka Yesu nobiro irgi mowachonegi ni , " Teko duto manie polo kod manie piny osemiya .
40028019	Kuom mano , dhiuru ulos jopuonjre e ogendini duto , kubatisogi e nying Wuoro gi nying Wuowi kod nying Roho Maler ,
40028020	kendo kupuonjogi mondo gitim gik moko duto ma asechikou . To akonu adier ni abiro bedo ka an kodu seche te , nyaka giko mar ndalo . "
41001001	Ma e chakruok mar Wach Maber Mar Yesu Kristo Wuod Nyasaye .
41001002	En mana kaka ondiki e kitap Janabi Isaya niya , " Abiro oro jaotena notel nyimi mondo olosni yo . "
41001003	" Duond ng’at moro kok e thim ni , ' Ikuru ne Ruoth yore , losneuru yo moriere tir . "
41001004	Kamano e kaka Johana ne owuok e thim kopuonjo ji ni nyaka gilok chunygi eka obatisgi kaka ranyisi ni Nyasaye ose weyo nigi richogi .
41001005	Kuom mano jo piny Judea duto kod ji duto moa Jerusalem nowuok odhi ire . Ne gihulo richogi mi Johana nobatisogi e aora Jordan .
41001006	Johana norwakore gi lewni molos gi yie ngamia kendo notweyo kamba mar pien e nungone . Nochamo bonyo kod mor kich manie thim .
41001007	Wach mane Johana yalo ne chai kama : " Ng’at moro biro bang’a moloya gi duong’ . Oduong’ maok awinjora gonyo kata mana tond wuochene .
41001008	An abatisou gi pi , to en obiro tisou gi Roho Maler . "
41001009	E kindeno Yesu nobiro koa Nazareth , e piny Galilie mi Johana nobatise e aora Jordan .
41001010	Ka noyudo Yesu wuok aa e pi , noneno polo kayawore kendo ka Roho Maler lor mondo opi kuome e kido mar akuru .
41001011	To dwol maduong’ noa e polo kawacho niya , " In e Wuoda mahero . Chunya mor kodi . "
41001012	Gikanyono Roho Maler nokaso Yesu motere e thim ,
41001013	kendo nodak e thim kuno ndalo piero ang’wen , ka Satan teme . E thim kuno Yesu nodak e kind le mag thim , to malaike ne tiyone .
41001014	Ka nosetwe Johana e od twech , Yesu nodhiyo Galili , koyalo Wach Maber mar Nyasaye .
41001015	Noyalo niya , " Saa osechopo kendo Pinyruodh Nyasaye osekayo machiegni . Lokreuru kendo yieuru Wach Maber . "
41001016	Ka noyudo Yesu wuotho e bath Nam Galili , noneno Simon gi owadgi ma Andrea ka jobolo gokgi e nam , nikech ne gin jolupo .
41001017	Yesu nowachonigi ni , " Biuru mondo uluwa , mondo kar ywayo rech to aketu ubed joywa ji . "
41001018	Ne giweyo gokegi sanosano mi giluwe .
41001019	Yesu nomedo chwalore nyime matin mi noneno Jakobo wuod Zebedi gi omin mare ma Johana ka jobet e yie kendo loso gokegi .
41001020	Maok odeko Yesu nolwongogi , kendo ne giweyo wuon-gi ma Zebedi e yie , kaachiel gi jotich mondiki mane konyogi , mi giluwoe .
41001021	Ne gidhi Kapernaum , to kane Sabato ochopo , Yesu nodonjo e od lemo mi ochako puonjo .
41001022	Ji nowuoro puonjne , nikech nopuonjo ka ng’at man gi teko , to ok ka Jopuonj Chik .
41001023	To kanyono ei od lemo ne nitie ng’at moro mane nigi jachien marach . Ng’atni noywak matek kawacho ni ,
41001024	" Idwaro ang’o irwa ka , Yesu ja Nazareth ? Ibiro mondo itiekwa koso ? Ang’eyo ng’ama in , in Ng’ama Ler mar Nyasaye ! "
41001025	To Yesu nokwere gi duol matek ni , " Ling’ thi ! Aa kuome ! "
41001026	Jachien marachno noyuko ng’atno mi ogoyo koko gi dwol maliyore , bang’e oa oweye .
41001027	Jogo duto nowuoro ahinya , magipenjore ni , " Ma to ang’oni ? Puonj manyien kendo mangi teko ! Ng’atni chiko koda ka jochiende kendo giwinje "
41001028	Humb Yesu nolandore piyopiyo e gwenge molworo Galili .
41001029	Mapiyo piyo bang’ ka gia e od lemo ne gidhi kaachiel gi Jakobo kod Johana e dalagi Simon gi Andrea .
41001030	To maar Petro nonindo e kitanda , ka midhusi onure . Jomane nikanyo nonyiso Yesu wachno piyopiyo .
41001031	Omiyo Yesu nodhi ire , momako lwete kokonye mondo oa malo . Midhusi noweyo dhakono mi otiyonigi .
41001032	Odhiambono , ka piny noseyuso , ji nokelo ni Yesu jotuo duto kaachiel gi joma nigi jochiende .
41001033	Jodalano duto nochokore e dhoot kama ne Yesu nitie ,
41001034	to Yesu nochango ji mathoth mane nigi kit tuoche mayoreyore . Bende noriembo jochiende oa kuom ji , to ne ok oyiene jochiendego mondo owuo nikech ne ging’eyo ni En ng’a .
41001035	Kinyne kogwen ka piny pod olil , Yesu noa malo moweyo ot kama noninde . Nowuok modhi kama ochwalore mopondo , mi nolemo kuno .
41001036	Simon gi joge ne jodhi manye ,
41001037	Kendo kane giyude to ne giwachone ni , " Ji duto manyi . "
41001038	To Yesu nodwokogi kawacho ni , " Wadhiuru kamachielo e gwenge man machiegni , mondo kuno bende ayalie . " Mano emomiyo asebiro .
41001039	Omiyo nowuotho e Galili duto , koyalo e utegi mag lemo kendo koriembo jochiende kuom ji .
41001040	Jadhoho moro nobiro mogoyo chonge piny e nyim Yesu kosaye ni , " Kiyie to inyalo puodha . "
41001041	Yesu nokecho ng’atno morieyo bade omule , kowacho ni , " Ayie , puodhri ! "
41001042	Gikanyono dhoho norumo kuom ng’atno mochango
41001043	Yesu nogonyo ng’atno piyopiyo mondo odhi kochike matek ni ,
41001044	" Ne ni ok inyiso ng’ato wachni . To dhiyo mondo ikuong inyisri e nyim jadolo kendo ichiw misengini mane Musa ochiko joma opuodhi mondo otim , eka ji ong’e ni koro iler . "
41001045	Kar timo kamano to ng’atni nochako lando wachno e saa nogo mane oa ir Yesu . Kuom mano Yesu koro ne ok nyal donjo ayanga e dala moro amora , to nodak mana oko kuonde ma ji ongee . To kata kamano ji ne pod biro ire koa kuonde duto .
41002001	Bang’ ndalo manok Yesu nochako oduogo e dala mar Kapernaum , kendo ji nowinjo ni osebiro dala .
41002002	Kuom mano ji mang’eny nochokore mopong’o ot mane entie thich maonge kama odong’ , koda ka dhoot oko , to Yesu nopuonjogi Wach .
41002003	Jomoko nobiro mi gikelone ja athany ka ji ang’wen oting’e .
41002004	To kane jogo oyudo ka chopo ir Yesu tek nikech oganda makwar mane nikode , ne gitucho wi tat ot mochomore gi kama Yesu ne nitie tir mi giloro ja athanyno konindo e par nyaka nochopo e nyim Yesu ,
41002005	
41002006	To jopuonj Chik moko ma noyudo obet ei ot kanyo nochako penjore e chunygi ni ,
41002007	" Ng’atni wuoyo nadi ? Oyanyo Nyasaye ! Ere kaka onyalo nyiso jali ni richone owene to wang’eyo ni Nyasaye kende ema weyo niji richogi ?
41002008	Sano sano Yesu nong’eyo e chunye gima jopuonj Chik neparo e chunygi , omiyo nowachonigi niya , " Ang’o momiyo uparo gik muparogo ?
41002009	Mane mayot wacho ni ja athany kuom weche ariyogi : ni ' richoni oweni ' , koso ni , chung’ malo ikaw pieni mondo iwuoth ' ?
41002010	To atimo ma mondo ung’e ni Wuod Dhano nigi teko e pinyni mar weyo richo " Bang’ loso kamano Yesu nowacho ni ja athanyno niya ,
41002011	
41002012	Ng’atno noa malo mokawo piene mi nowuotho ang’ienga ka ji duto nene . Timni nomako dho ji duto mane nikanyo mi ne gidendo Nyasaye ka giwacho ni , " Nyaka ne nywolwa pok waneno gima kama . "
41002013	Yesu nochako wuoth kendo koluwo tie Nam to oganda maduong’ nobiro ire mi opuonjogi .
41002014	Ka noyudo owuotho e tie Nam , noneno Lawi wuod Alfayo kobet piny e od solo osuru . Yesu nowachone Lawi ni , " Luwa " , mi Lawi noa malo mi oluwe .
41002015	Ka noyudo Yesu chiemo e od Lawi , Josol osuru kod " joricho " mang’eny ne jochiemo kode e mesa kaachiel gi jopuonjrene , nimar jogo mane luwo bang’e ne ng’eny
41002016	To ka jopuonj Chik ma jo Farisai nonene kochiemo gi " joricho " gi josol osuru , ne gipenjo jopuonjre Yesu niya , " Ang’o momiyo ochiemo gi josol osuru gi joricho ' ? "
41002017	Ka Yesu nowinjo wachno to nowachonigi ni , " Joma ngima ok dwar jathieth mak mana joma tuo . Ok ne abiro mondo aluong joma kare , to nobiro mondo aluong joricho . "
41002018	Nochopo kinde ma jopuonjre Johana kod jo Farisai jotweyo e chiemo . Jomoko nobiro mopenjo Yesu : " Ere kaka Jopuonjre mag Johana kod jopuojre mag jo Farisai jotweyo chiemo to jopuonjreni to chiemo achiema ? "
41002019	To Yesu nodwokogi kapenjogi ni , " Be wend wuon kisera ditwe chiemo adier ka pod en kodgi " Chutho , ok ginyal tweyo kapod gin kode .
41002020	To ndalo biro ma wuon kisera nogol e kindgi , kendo ndalono ema ginitwe chiemo .
41002021	Ng’ato ok nyal twang’o karaka mar law manyien kuom law moti . Kotimo kamano to karaka mar law manyienno nyalo jowo law machonno mi omed yiech moloyo .
41002022	Bende ng’ato ok nyal olo divai manyien e piend divai machon . Kotimo kamano to divai nyalo baro piend divaino mi divaino kethre . Ooyo , divai manyien nyaka ol mana e piende divai manyien . "
41002023	Chieng’ Sabato moro Yesu noyudo kadho e kind puothe mag ngano mochiek , to jopuonjrene nochako jako wi ngano mondo gicham .
41002024	To jo Farisai nochako ng’ur ka giwacho ne Yesu ni , " Neye , ang’o momiyo jopuonjreni timo gima kwero chieng’ Sabato ? "
41002025	Yesu nodwokogi ni , " Donge usesomo gima Daudi notimo chieng’ ma en kaachiel gi joma ne nikode ne gidenyo kendo gichando ?
41002026	E kinde mag Abiathar Jadolo Maduong’ , wang’eyo kaka Daudi nodonjo e od Nyasaye mi ochamo makati ma nosepuodhi moket tenge ma Chik ok oyiene ng’ato ang’ata mondo ocham , makmana jodolo . Daudi nochamo makatino mi opogone nyaka joma ne nikode mi gin bende ne gichamo . "
41002027	Yesu nodhi nyime mowachonigi ni , " Sabato noketi nikech dhano , to dhano ne ok ochwe nikech Sabato .
41002028	Omiyo Wuod Dhano en Ruoth koda ka mar Sabato . "
41003001	Chieng’ moro Yesu nochako odonjo e od lemo , to ne nitie ng’ato kanyo ma lwete notal .
41003002	Ji moko ne jokiyo Yesu kanyo ka gidwaro yo ma ginyalo donjonego kaka jaketho . Kuom mano ne gichomo wang’gi kuome mondo gine ane ka mit dochang ng’atno chieng’ Sabato .
41003003	Yesu nowachone ng’at ma lwete otalno niya , " Chungi ane e nyim ji duto ka . "
41003004	Bang’e Yesu nopenjo jogo ni , " Ere gima chikwa oyie mondo otim chieng’ Sabato ? Timo maber koso timo marach , reso ngima koso nek ) ? " To jogo noling’ thi .
41003005	Yesu nogawo jogo gi mirima kendo ka chunye lit ahinya nikech chunygi ne tek . Nowacho ni jal ma lwete otalno ni , " Rie lweti " , mi ng’atno norieyo lwete kendo lwete nochango chuth .
41003006	Bang’eno jo Farisai nowuok oko mochako chano kaachiel gi jo Herode kaka diginege .
41003007	Yesu kaachiel gi jopuonjrene nowuok oa kanyo mi gidhi e dho nam , to oganda maduong’ moa Galili noluwo bang’e .
41003008	Ji mamoko mane osewinjo humbe kuom gik madongo mane otimo bende nobiro ire moa kuonde mopogore opogore kaka : Judea , Jerusalem , Idumea , kod gwenge molworo Turo gi Sidon .
41003009	To nikech oganda ne opoto but Yesu maok onyal yweyo , nonyiso jopuonjrene mondo oikne yie moro matin mondo okonyrego maok ji othung’e .
41003010	Dhano nodiyo Yesu kamano nikech nosechango ji mathoth kendo mani nomiyo joma tuo mamoko bende ne riyore nyime mondo gimul Yesu .
41003011	E saa asaya mane jochiende oneno Yesu , ne gipodho piny e nyime ka giywagore ni , " In e Wuod Nyasaye . "
41003012	To Yesu nochikogi matek ni kik gihul gima En .
41003013	Yesu noidho modhi malo e bath got kendo nogwelo jo mane odwaro mondo odhi kode , mi jogo nodhi kode .
41003014	Ne oyiero ji apar gariyo , mane oketo tenge kaka joote , mondo gibed kode eka mondo oorgi gidhi giyal Wach Maber
41003015	kendo gibed gi teko mar golo jochiende kuom ji .
41003016	Magi e joote apar gariyo mane oyier : Simon ( mane omiyo nying machielo ni Petro ) ;
41003017	Jakobo wuod Zebedi , kod owadgi miluongo ni Johana ( owetegi Yesu neluongo ni Boanerges , tiende ni yawuot Mor Polo ) ;
41003018	gi Andrea , Filipo , Batholomayo , Mathayo ; gi Thoma , Jakobo wuod Alfayo , Thadayo , Simon ma ja-Zelote ,
41003019	kod Judas ja Iskariot , jal ma nondhoge
41003020	Bang’e Yesu nodonjo e ot moro to oganda maduong’ nochokore kanyo kendo makata mana thuolo mar chiemo gi jopuonjrene ne ok onyal yudo .
41003021	To ka joodgi Yesu nowinjo wachni , ne gidhi ire mondo gigole kanyo githuon , ka giwacho niya , " Wiye obiro marach " .
41003022	Jopuonj Chik mane obiro kanyo koa Jerusalem to nowacho kuom Yesu ni , " Opong’ gi teko mar Belzebub ! Ogolo jochiende gi teko mar ruodh jochiende . "
41003023	To Yesu nolwongogi ire mowuoyo kodgi gi ngeche kowacho niya , " Ere kaka Satan digol Satan ?
41003024	Ka pinyruoth moro opogore kendo joge gore kendgi to pinyruodhno ok nyal chung’ .
41003025	Bende ka joot achiel opogore to odno nyaka podhi .
41003026	E kaka ka Satan diked gi pinyruodhe owuon , kata ka dopogre owuon to ok dochung’ , to mano ema dibed giko lochne .
41003027	Chutho onge ng’at manyalo monjo od ng’at moloye mi maye gige ka ok otweyo ng’atno mokwongo eka bang’e omaye gige .
41003028	Anyisou adier ni richo ma dhano osetimo gi ayany ma giseyanyogo Nyasaye nowenegi .
41003029	To ng’ato ang’ata mowuoyo marach kuom Roho Maler ok nowene richone , nikech oseketho ketho mochwere .
41003030	Nowacho kamano nikech jogi ne wuoyo kawacho ni , " En gi jachien marach . "
41003031	Bang’eno min Yesu gi owetene nobiro ire . Ne gioro ng’ato mondo oluong nigi Yesu ka gin to gidong’ gioko .
41003032	Oganda manobet kolworo Yesu nowachone niya , " Minu gi oweteni jo nioko ka gidwari . "
41003033	To Yesu nopenjogi ni , " Minwa gi owetena to gin ng’a gini ? "
41003034	Kosewacho kamano to nong’iyo joma ne obet kolwore kaeto owacho niya , " Eri , magi e minwa gi owetena !
41003035	Ng’ato ang’ata matimo dwaro Nyasaye e owadwa gi nyamera kod minwa . "
41004001	Kendo Yesu nochako puojo e dho nam . To oganda mane olwore ne duong’ omiyo nodonjo ei yie mi obetie ka ji duto to ochung’ oko e dho nam .
41004002	Yesu nopuonjogi gik mang’eny kokonyore gi ngeche . E puonjne nowacho niya ,
41004003	" Winjauru ! Japur moro nowuok modhi chwoyo kodhi ,
41004004	to ka noyudo ochwoyo , kodhi moko nolwar e dir yo , mi winy nobiro mochamogi tee .
41004005	To kodhi moko nolwar kuonde motimo lwendni , ma lo operoree . Kodhigo notwi piyo piyo , nikech lowo ne ok tut .
41004006	To ka chieng’ nowuok , chamgo nowang’ , kendo nikech ne gionge tiendegi , ne gitwo .
41004007	Kodhi moko nolwar e kind kudho , to ka kud-hogo nodongo , ne githung’o chamgo mi gimonogi nyak .
41004008	To moko nolwar e lowo maber , mi ne gitwi kendo gidongo . Ne ginyago cham , moko nyadi piero adek , moko nyadi piero auchiel , kendo moko nyadi mia achiel . "
41004009	Bang’e Yesu nomedo wacho niya , " Ng’at man gi it mar winjo wach mondo owinji . "
41004010	Ka odong’ kende , jopuonjrene apar gariyo gi jomoko mane nibute nopenje tiend ngechego .
41004011	Nonyisogi ni , " Un oyienu ng’eyo tiend gik mopondo mag Pinyruodh Nyasaye . To kuom jogo man oko gimoro amora iwacho nigi gi ngeche
41004012	mondo , " ' Ginen anena to kik ginyal ng’eyo , kendo giwinj awinja to kik ging’e tiend wach ; nikech dipo ka gilokore mi owenigi richogi ! ' "
41004013	Yesu nomedo loso kodgi kowacho ni , " Ere kaka ok unyal winjo tiend ngeroni ? Ka kamano to be ubiro winjo tiend ngero moro amora .
41004014	Japur chwoyo Wach .
41004015	Jomoko chalo gi kodhi mol war e dier yo , kama ichwoyoe Wach . E saa nogo ma jogi owinjoe Wach to Satan biro mi magi Wach ma giwinjono .
41004016	Jomoko to chai mana kaka kodhi mochwo e lowo moper-ore e wi lwanda . Gin giwinjo Wach kendo girwake gi ilo sanosano .
41004017	To nikech gionge tiendegi Wach ok bedi e igi aming’a . Ka chandruok kata sand obiro nigi nikech Wach Nyasaye to gipodho piyopiyo nono .
41004018	Moko kaka kodhi molwar e kind kudho .
41004019	To achien parruok mag ngima pinyni gi wuond ma mwandu kelo kaachiel gi gombo ma gigombogo gik mathoth , kendo thung’o Wach mi obed maonge konyruok .
41004020	Moko to chai mana gi kodhi mochuo e lowo maber . giwinjo Wach mi girwaki . Kendo ginyak maber mana ka kodhi manyak nyadi piero adek , nyadi piero auchiel , nyaka nyadi mia achiel . "
41004021	kowacho nigi niya , " Be ng’ato kuomu nyalo moko taya kaeto oumo gi atonga kata oketo e bwo otanda ? Donge ikete kama oting’ore mondo omeny ot duto ?
41004022	Ng’euru ni onge gimoro mopandi maok nong’ere achien , to bende onge gimoro amora mitimo ling’ling’ maok nong’e ratiro .
41004023	Ka ng’ato nigi it mar winjo wach to mondo owinj i . "
41004024	Yesu nodhi nyime kaluwonigi ni , " Chikuru itu maber mondo uwinj weche miwachonu , nikech rapim mupimoe ema nopimnue , kendo moloyo kanyo .
41004025	Nikech ng’at mango ema nomedi ; to ng’at maonge go to noma koda ka matin ma en-gono . "
41004026	Nowacho bende ni , " Pinyruoth Nyasaye chai gi ng’at ma chuoyo kodhi e lowo .
41004027	Kata bed otieno kata odiechieng’ , ka ng’atno nindo kata oneno , to kodhigo twi atwiya mi dongi , ka jachuoyo ok ong’eyo kaka mano timore .
41004028	Lowo owuon ema golo kodhi ; mokwongo tiendene wuok , eka wiye guio oko aye bang’e kodhi dongo mi chieg cham .
41004029	Ka cham osechiek to gikanyono wuon puodho kawo pand teyo mondo oke .
41004030	Nowacho kendo niya , " Yo mane ma dwaporgo Pinyruodh Polo kaka chai , kata en ngero mane manyalo nyisowa kite ?
41004031	Ochal gi koth karadali ma en e kodhi matinie mogik mikomo e puodho .
41004032	To kata otin kamano to kosekome to odongo mi obed maduong’ moloyo yiend puodho duto . Bedene yarore madongo mi winy mahuyo e kor polo bi pi mi ywe e tipone .
41004033	Yesu nomedo wuoyonigi gi ngeche machal gi mago e thuolo moro amora mane ginyalo winje .
41004034	Ne ok owachonigi wach moro amora maok okonyore gi ngero . To ka thuolo noyudore mi odong’ gi jopuonjrene kendgi to nonyisogi tiend weche duto .
41004035	Chieng’no godhiambo Yesu nowacho ni jopuonjrene ni , " Wadhiuru loka nam . "
41004036	Omiyo ne giwuok giweyo oganda , mi gikawe mana kaka ne En-no , mi gichako kwang’ kode ei yie . Ne nitie yiedhi mamoko bende mane kwang’ kodgi e nam .
41004037	Eka ahiti maduong’ nosieko mi apaka nochako tago yie koni gi koni mi pi ochako pong’e .
41004038	Sechego noyudo Yesu nindo e wi raten man kapier yie . Jopuonjre nochiewe ka kone ni , " Japuonj , donge litni ka watho ? "
41004039	Yesu nochiew mokwero yamo . Nochiko apaka kowachone ni , " Kue ! Ling’ thi ! " Gikanyono yamo nokue mi piny oling’ thi .
41004040	Bang’ mano Yesu nowachone jopuonjrene niya , " Ang’o momiyo uluor kamano ? Pod uonge mana gi yie ? "
41004041	Luoro nomakogi mi gipenjore kendgi niya , " Ma ang’o matimore ni ? Koda ka yamo gi apaka bende winje ? "
41005001	Ne ging’ado nam nyaka loka e gweng’ miluongo ni Gerasi .
41005002	To Ka Yesu nowuok e yie nii to ng’at moro man gi jachien marach ma nodak e kar liete noromone .
41005003	Ng’atni nodak kama iikoe ji , kendo onge ng’at mane nyalo ronye mi tweye kata mana gi nyororo .
41005004	Nikech nosebedo ka itweyo lwetene gi tiendene to nyoroche mane itweyego nochodo achoda mi ong’iny matindo tindo chumbe mane iridogo tiendene . Koro ne onge ng’ato ma tekre ng’eny mane nyalo ronye .
41005005	Otieno gi odiechieng’ duto ng’atni ne fwayore e kind liete kendo e gode man machiegni koywagore matek kendo kong’adore gi kite .
41005006	Kane oneno Yesu kabiro gi kuma bor , noringo odhi ire mogore piny e nyime .
41005007	Nogoyo koko gi dwol maduong’ mogik ni , " lomo ang’o ira ka , Yesu Wuod Nyasaye Mamalo chutho ? Kuong’ri ni Nyasaye ni ok ibi sanda ! "
41005008	Noyudo Yesu wachone ni , " Aa kuom ng’atni , jachien marachni ! "
41005009	Eka Yesu nopenje ni , " Nyingi ng’a ? " To en nodwoke ni , " Nyinga Lejo , nikech wang’eny "
41005010	Eka nochako sayo Yesu mondo kik oriembgi gia e gweng’no
41005011	To noyudo kweth mag nguruwe moko kwayo e bath got mane ni machiegni .
41005012	Jochiendego nosayo Yesu kawacho ni , " Orwa ir nguruwe ka mondo wadhi wadonj e igi . "
41005013	Yesu nomiyogi thuolo mi jochiendego nowuok modhi odonjo ei nguruwego . Kwethgo duto kar rombgi mane nyalo romo alufu ariyo , noringo matek kaluwo aridiridi mochomo nam mi giduto ne githo e pi .
41005014	Jokwadh nguruwego noringo oa modhi onyiso ji duto modak e taon gi gweng’no gima nosetimore , omiyo jogo duto nobiro mondo gin bende gineye gi wang’gi .
41005015	Kane gibiro ir Yesu , ne gineno ng’at ma yande jochiende mag Lejo san-dono kobet piny kanyo korwakore maber kendo pache nikare mi luoro nomakogi .
41005016	To jogo mane oneno kaka Yesu golo jachien kuom ng’atno nonyiso ji gik moko duto mane osetimore ni ng’atno kendo ni nguruwe .
41005017	Kuom mano jogo nosayo Yesu mondo oa e gweng’gi .
41005018	Ka noyudo Yesu donjo e yie , ng’at mane jachien sando mane oyudo osechangono nosaye mondo oyie odhi kode .
41005019	To Yesu notame kawachone ni , " Dog dala ir joodi mondo inyisgi gik madongo ma Ruoth osetimoni , kendo kaka osekechi gi kech maduong’ " .
41005020	Omiyo ng’atno noa modhi mi nochako lando e gwenge mag Dekapoli konyiso ji gik ma Yesu nosetimone . Ji duto nowuoro wechego .
41005021	Kane Yesu oseng’ado nam gi yie mi odok loka machielo , oganda maduong’ nolwore .
41005022	To kane pod en e tie nam , jatend od lemo moro manyinge Jairo nobiro kanyo . Kane oneno Yesu nogoyo chonge piny e nyime
41005023	kohombe ni , " Nyara matin tuo dwa tho , yie ibi mondo iket lweti kuome mondo ochangi odok mangima . "
41005024	Omiyo Yesu nowuok modhi kode . Oganda maduong’ ne luwo bang’ Yesu kodiye koni gi koni .
41005025	To dhako moro ne ni ei oganda kanyo mane osebedo ka iye chwer kuom higini apar gariyo .
41005026	Dhakoni nosechandore miwuoro e lwet jothieth mathoth kendo nosetieko mwandu duto mane en-go to ne ok oyudo resruok . Kar chango to koreka tuone nomedore .
41005027	Kane owinjo humb Yesu , nobiro kang’eye ei oganda mi omulo riak nangane ,
41005028	koparo e chunye ni , " Kata ka amulo mana lawe to abiro chango . "
41005029	Oo mar rembe nochung’ gikanyono mi nowinjo e dende ni chandruokne orumo .
41005030	Sanosano Yesu nong’eyo ni teko oa kuome . Nolokore mi ochomo oganda , kopenjogi ni , " En ng’a momulo lepa ? "
41005031	To jopuonjrene nodwoke ni , " Ineno ka ji olwori oketi diere to pod ipenjo apenja ni , en ng’a momulo lepa ? '
41005032	Yesu nomedo ng’icho ei oganda mondo one ng’at mane omule .
41005033	To kaka dhakono nong’eyo e chunye gima nosetimorene , nobiro mopodho e nyim Yesu kotetni gi luoro kendo nonyise adier man kuome duto .
41005034	Yesu nowachone ni , " Nyara yieni ema omiyo ichango . Dhi gi kuwe kendo chandruokni mondo orum chuth . "
41005035	Ka noyudo Yesu pod wuoyo , jomoko nobiro moa e od Jairo ma jatend od lemo . Ne giwachone Jairo niya , " Nyari osetho , ang’o momiyo pod ichando Japuonj ? "
41005036	Ka ok osedewo wach jogo , Yesu nowachone jatend lemono ni , " We luor , yie ayiea . "
41005037	Yesu koro ne ok oyie mondo ng’at moro oluwe mak mana Petro gi Jakobo kod Johana owadgi Jakobo .
41005038	Kane gichopo e dala jatend od lemo , Yesu noyudo ka dala otimo koko ; ka ji ywak kendo goyo nduru matek .
41005039	Nodonjo ei ot mopenjogi niya , " Koko gi nduru ni manadi ? Nyathi ok otho , onindo aninda . "
41005040	To jogo nonyiere anyiera . Kane osegologi oko duto , nokawo wuon nyathi gi min-gi kaachiel gi jopuonjre mane nikode , mi odonjo kodgi nyaka iye kuma nyathi ne nitie .
41005041	Yesu nomako lwet nyathi manyakono mi owachoni ni , " Talitha koum ( tienae ni , " nyako matin , anyisi ni aa malo ! " )
41005042	Sano sano nyakono nochung’ malo mochako wuotho e dier ot ( ne en jahigini apar gariyo ) . Ji duto nohum nono kuom gima notimoreno .
41005043	To Yesu nosiemogi matek ni kik ginyis ng’ato wachni , bang’e nonyisogi ni mondo gimi nyano gimoro ocham .
41006001	Yesu noa kanyo modhi dalagi kaachiel gi jopuonjrene .
41006002	To ka Sabato nochopo nochako puonjo ei od lemo . Ji mang’eny mane owinje nohum nono , ka gipenjore ni , " Ng’atni ogolo gigi kure , koso rieko manade mosemiyeni , momiyo otimo koda ka honni !
41006003	Donge en e japa bao ma wuod Maria kendo ma owetene gin Jakobo gi Jose kod Juda gi Simon ? Nyiminene donge nikodwa ka ? " Kamano ne gisin kode .
41006004	To Yesu nowachonigi niya , " Janabi imiyo duong’ kuonde moko , makmana jogweng’gi gi wedene kod joode ema ochave . "
41006005	Omiyo Yesu koro ne ok nyal timo honni kanyo , makmana ni noketo lwete kuom joma tuo manok mi ochang-ogi .
41006006	To nowuoro kaka jogo ne onge gi yie . Bang’ mano Yesu nomedo dhi nyime gi puonjo e gweng’ ka gweng’
41006007	Kindeno noluongo ire Ji apar gariyo , mi oorogi ji ariyo ariyo , kendo omiyogi teko kuom jochiende maricho .
41006008	Nomiyogi chik machal kama : " Kik ukaw gimoro mar wuoth makmana ludh wuoth . Makati , kata ofuku kata pesa mikano e ofuku mar kamba kik uting’ .
41006009	Pat pat ema urwaki , to kik uting’ sati machielo miloko .
41006010	Ot moro amora mudonje to dagieuru nyaka udar e taon-no .
41006011	Kaponi udhi e dala moro to ok orwaku kata ka jadalono otamore winjo wachu , to mondo uteng’ buch tiendeu kaeto ua kanyo . Mano nobednigi ranyisi ni bura oseloyogi . "
41006012	Negi wuok magidhi yalo niji mondo olokre owe richo .
41006013	Bende ne gigolo jochiende mathoth kuom ji kendo ne giolo mo kuom joma tuo mathoth mi gichangogi .
41006014	Ruoth Herode nowinjo wechegi , nikech nying Yesu koro noselandore mong’ere malach . Jomoko ne wacho kuom Yesu ni , " Johana Jabatiso osechier oa kuom joma otho , kendo mano emomiyo teko mar timo honni nie ngimane . "
41006015	Jomamoko to ne wacho ni , " En Elija " , to mamoko bende noramo ni , " En janabi machal gi jonabi machon gilala . "
41006016	Ka ruoth Herode nowinjo wechegi , nowacho ni , " Johana mane anego osechier oa kuom joma otho ! "
41006017	Herode ne chunye chandore nikech en owuon ema nogolo chik mondo omak Johana , kendo kuom chikneno askechege notweyo Johana moketo e jela . Notimo kamano nikech wach Herodia mane en chi owadgi ma nyinge Filipo . Herode nomayo owadgino dhako mi oloko chiege owuon .
41006018	To Johana nosebedo ka kwere ka wachone niya , " Chik ok oyieni mar mayo owadu chiege mondo ibedgo . "
41006019	Kuom mano dhako ma Herodiano nomako sadha gi Johana , kendo nodwaro mondo onege . To kata kamno ne ok onyal ,
41006020	nikech Herode ne oluoro Johana kendo ne ok odwar ni ng’ato ohinye , nikech nokawe kaka ng’ama kare kendo maler . Kinde ka kinde ka Herode nowinjo yalo Johana to dhoge ne moko ; to pod nogombo mana mondo omed winjo yalone .
41006021	Achien thuolo nochopo mondo Herodia otim dwarone . Chieng’ nywol Herode nochopo , kendo ne oloso chiemo moyiedhi ni jotend ogandane madongo gi jotend jolweny mage kod jok midewo duto moa Galili .
41006022	To kane budho dhi nyime , nyar Herodia nobiro momiel e nyim Herode mi miendeno nomoro ruoth gi wende . Ruoth nowachone nyakono niya , " Kwaya gimoro amora ma chunyi dwaro mondo amiyi . "
41006023	Herode nosingore ni nyano e yor kuong’ruok ni , " Gimoro amora mikwaya anamiyi , kata obed mana nus pinyruodha . "
41006024	Nyano nowuok odhi openjo min gima dokwa ruoth kowacho ni , " Akwa ang’o ? " To min nodwoke ni , " Wi Johana Jabatiso . "
41006025	Gikanyono nyano nodok ir ruoth koreto mi okwaye kowacho ni , " Adwaro ni mondo imiya wi Johana jabatiso sani sani e san . "
41006026	Herode chunye nochandore ahinya ka nowinjo kwayono . To nikech noyudo osesingore e yor kuong’ruok , kendo nikech wende , ne ok odwar tuono nyano gima nosekwayo .
41006027	Kuom mano nooro janek piyopiyo kendo nomiyo janekno chik mondo odhi okelne wi Johana Jabatiso . Ng’atno nodhi mong’ado wi Johana e jela kama ne entie ,
41006028	bang’e nokelo wich moseng’adi koketo e san . Ne omiyo nyako ma miende nolombo ji cha , mi nyakono nochiwe ni min mare .
41006029	Kane jopuonjre Johana owinjo wachni , ne gibiro mi gikawo ringre mi gipielo e bur mar yik .
41006030	Joote noduogo onyiso Yesu gik moko duto mane gitimo kendo gipuonjo .
41006031	To nikech ji mathoth ne biro irgi kendo aa maok giwenigi thuolo kata mar chiemo , Yesu nowacho ni jopuonjrene niya , " Wawuoguru ka mondo wadhi kamoro mopondo ma ji ongee mondo wayue kuno .
41006032	Kuom mano ne ging’ado nam , gi yie , gin kendgi , mondo gidwar kar yweyo mokuwe .
41006033	Kata kamano ji mang’eny ma nonenogi ka giwuok nofwenyo sanosano ni en Yesu gi lange , omiyo ne giwuok e taonde mokiewo machiegni duto ka giringo e yor tielo ma gikuongo ni Yesu gi jopuonjrene loka kuma ne gidhiye .
41006034	Ka Yesu nolor oa ei yie , noneno oganda maduong’ miwuoro , kendo nokechogi nikech ne gichal kaka rombe maonge gi jakwath . Omiyo nockako puonjogi gik mang’eny .
41006035	To ka saa koro ne oniang’ , jopuonjrene nobiro ire mowachone ni , " Saa koro osedeko ahinya to koreka wan kama bor gi mier .
41006036	Gony jogi mondo gidhi e gwenge kod mier molworowa mondo ging’iew gima digichan . "
41006037	To Yesu nodwokogi kowacho ni , " Un uwegi migiuru gimoro gicham . " Gin to ne gidwoke ka gipenje ni , " Ere kaka dwadhi mwang’iew makati ma nengone oromo misach ng’ato mar dweche aboro mondo wapidhgo oganda machal kama ?
41006038	Eka Yesu nopenjogi ni , " Un gi makati adi ? " Kane gisekwano kar romb makati mane gin-go ne ginyiso Yesu ni , " Abich , gi rech ariyo . "
41006039	Eka Yesu nochiko jopuonjrene mondo ochan ji e sidienje matindo tindo , ka gibet e lum mang’ich .
41006040	Kuom mano ji nobedo piny e laini , ka sidienje moko oting’o ji mia achiel to moko oting’o ji piero abich .
41006041	Ka ji nosebet kamano , Yesu nokawo makati abichgi rech ariyogo mong’iyo malo , kogoyone Nyasaye erokamano . Nong’ingo makatigo mi omiyo jopuonjrene mondo opog ji . Rech ariyo ka bende nopogo matindo tindo niji duto .
41006042	Ji duto nochiemo moyieng’ chuth ,
41006043	endo bang’ chiemo jopuonjre nochoko chiemo mopong’o atonge apar gariyo kuom makati gi rech mane ji ochamo odong’ .
41006044	Kar romb chwo mane ochiemo ne gin ji alufu abich .
41006045	Sanosano Yesu nochiko jopuonjrene mondo gitel nyime gi yie mondo ging’ad gidhi loka nam e dala mar Bethsaida , ka En to ne pod odong’ chien ogonyo oganda bang’ chiemo .
41006046	Bang’ goyo ni oganda oriti , Yesu nodhi e bath got mondo olem .
41006047	To ka piny koro nochako yuso , yie koro ne nie chuny nam to Yesu to ne nikende oko e lowo motwo kuma ne odong’ie .
41006048	Yesu noneno kaka jopuonjrene ne chandore gi chiko yie , nikech yamo ne kedo kodgi . To kar saa apar kogwen Yesu nobiro irgi , kowuotho e wi pi . Kochopo irgi to nochalo kagima odwa kalo akala odhi ,
41006049	to kane ginene kowuotho e wi pi kamano , ne giparo ni En jachien . Omiyo ne gibuok mi gikok matek ,
41006050	nikech giduto ne ginene mi gidoko maluor . To Yesu noloso kodgi sanosano kowachonigi niya , " Chunyu kik aa En mana An ! Kik uluor "
41006051	Eka nodonjo e yie mobet kodgi , kendo yamo noduono mochung ! Jopuyonjrene nohum nono ,
41006052	nikech tiend hond makati ne pok odon-jonigi . Pachgi ne pod odinore .
41006053	Ka koro ne giseng’ado loka machielo ne gichopo Genesaret , mi gigowo kanyo .
41006054	To saa nogono mane giwuok gilor e yie , ji nong’eyo ni Yesu osedonjo .
41006055	Ne giringo gidhi e mier machiegni man e alworano duto mi giting’o joma tuo konindo e pere . Jotuogi ne gikelone kamora amora mane giwinjo ni Entie .
41006056	Kamoro amora mane Yesu odhiye ; e mier kata e taonde kata e gwenge , ji ne kelo joma tuo e chirni kendo ne gisaye mondo oyie jotuogo omul kata mana riak nangane . Ji duto mane otimo kamano nochango .
41007001	Jo Farisai gi jopuonj Chik moko ma noa Jerusalem nochokore but Yesu
41007002	mi gineno ka jopuonjrene moko chiemo gi lwedo " mochido " , tiende ni lwedo maok olwoki e yor puodhruok .
41007003	Jo Farisai gi jo Yahudi duto ok chiem kapok gilwoko lwetgi e yor puodhruok , kaluwore gi kit jodong-gi machon .
41007004	Ka gia e chiro to ok ginyal chamo gimoro kapok gilwokore . Girito timbegi moko machon mathoth : kaka lwoko okombe gi agulni , gi bakunde mag lowo gi birike .
41007005	Kuom mano jo Farisai gi jopuonj Chik nopenjo Yesu ni , " Ang’o momiyo jopunjreni ok lu timbe kwerewa machon , to kar timo kamano to gichiemo gi lwedo mochido " ?
41007006	Nodwoko niya , Isaya nokoro kare kuomu , un Un joma wuondore , mana kaka ondiki ni , ' Jogi paka mana gi dhogi kende , to chunygi bor koda .
41007007	Gilama kayiem nono nikech gipuonjo chike ma dhano oloso mana kagima gin Chike Nyasaye . '
41007008	Useweyo Chike Nyasaye mi koro umako mana puonj ma kwereu machon noweyonu . "
41007009	Nowachonigi ni , " Un-gi lony mathoth mar keto Chike Nyasaye tenge mondo urit puonju uwegi !
41007010	Nikech Musa nowacho ni , ' Luor wuoru gi meru ; kendo ni , ' Ng’ato ang’ata mokuong’o wuon kata min nyaka negi ' !
41007011	Un to uwacho ni ka ng’ato onyiso wuon kata min ni , ' kony moro amora ma dine amiyi koro en Koban ( tiende ni , mich mowal ni Nyasaye )
41007012	to ng’at makamano koro ok uyiene mondo okony wuon kata min .
41007013	Kuom mano uketho teko Wach Nyasaye gi puonj u mane kwereu omiyou . Bende utimo gik mamoko mathoth maket gi mano .
41007014	Bang’eno Yesu nochako oluongo oganda ire kendo mowachonigi niya , ' Winjauru , un duto , mondo uwinj wachni .
41007015	Onge gimoro man oko mar dhano ma kodonjo e iye to nyalo miyo odoko " mochido " . Adiera en ni gik mawuok ei dhano ema miyo odoko ' mochido ' .
41007016	Ng’at mangi it mar winjo wach mondo owinji . "
41007017	Kane oseweyo oganda mi odonjo e ot , jopuonjrene nopenje tiend ngerono mane owuoyonegigo .
41007018	To nopenjogi ni , " Un bende kara pachu odinore ? Donge uneno ni gima ni oko kodonjo ei dhano ok nyal mi odok " mochido " ?
41007019	Nikech ok odonji e chunye , to odonjo mana e iye aye bang’e igole oko . " ( Ka Yesu nowacho ma , ne opuodho chiemo duto ni " ler " ) .
41007020	Nomedo wuoyo kowacho niya , " Gima wuok koa ei dhano ema miyo odoko jaketho .
41007021	Nikech koa ei dhano , kendo kowuok e chunye , ema richo kaka : paro maricho , chode , kuo , nek , terruok ,
41007022	kod wuoro ; kaachiel gi timbe maricho , wuond , anjawo , ketho nying , sunga kod fuwo wuokie .
41007023	Gik marichogi duto wuok e chuny dhano kendo ketho dhano .
41007024	Yesu noa kanyo modhi e gweng’ mar Turo . Nodonjo e ot moro kendo ne ok odwar mondo ng’ato ong’e ni en kanyo , kata kamano , bedone kanyo ne ok nyal tamo ji ng’eyo .
41007025	Dhako moro manyare matin ne nigi jachien marach ka nowinjo ni En kanyo nodhi ire sanosano mi ogoyo chonge piny e nyime .
41007026	Dhakoni ne en nyar jo Grik monywol Foinike e piny Siria . Nobiro ir Yesu mohombe mondo oriemb jachien oa kuom nyare .
41007027	Nokone ni , " We nyithindo ema okuong ocham kuon mayieng’ , nikech ok ber kawo kuon nyithindo mondo odir ni guogi . "
41007028	Dhakono nodwoke kowacho ni , " Iwacho kare , Ruoth , to kata mana guogi man e bwo mesa be chamo nginjo ma nyithindo olwaro piny "
41007029	Eka Yesu nowachone niya , " Nikech dwokonino koro inyalo dhi . Jachien osewuok oweyo nyari . "
41007030	Dhakono nodhi dala moyudo nyathineno konindo e kitanda kendo ka jachien osea
41007031	Yesu nowuok e gweng’ mar Turo kaluwo Sidon , mi nolor nyaka nam Galili mondo eka ochopi e gweng’ mar Dakapoli .
41007032	Kuno , jomoko nokelone ng’at moro mane ite odino kendo mane ok nyal wuoyo kata matin . Jogi nohombo Yesu mondo oket lwete kuom ng’atno .
41007033	Ka Yesu nosetero ng’atno tenge , kogole oko e kind oganda , nosoyo lith lwetene e ite . Eka nong’ulo olawo mi omulo lew ng’atno .
41007034	Nong’iyo malo e polo , kendo noomo chunye kowacho ni , " Efatha " , tiende ni , " Yawri . "
41007035	Kar dhogeno it ng’atno noyawore kendo lewe nogonyore mochako wuoyo maler .
41007036	Yesu nochiko joma nenikanyo ni kik ginyis ng’ato wachni . To kaka nomedo kwerogino e kaka gin bende ne gimedo lando wachno .
41007037	Ji duto mane owinjo wachno nodhier nono ka giwacho ni , " Osetimo gik moko duto maber , koda ka joma itgi odino omiyo winjo wach , kendo momni bende omiyo wuoyo . "
41008001	E kindego oganda maduong’ machielo nochokore . To nikech ne gionge gi gima digicham , Yesu noluongo jopuonjrene ire mowachonigi niya ,
41008002	" Akecho jogi nikech koro gisebedo koda kaa kuom ndalo adek to gionge gima ginyalo chamo .
41008003	Ka agonyogi gidhi thuchegi ka gidenyo kama to ginyalo podho e yo , nikech moko kuomgi oa mabor . "
41008004	Jopuonjrene nodwoke ni , " Ere kaka ng’ato diyud makati moromo jogi e dier thim machal kama ? "
41008005	Yesu nopenjogi ni , " Un-gi makati adi ? " Ne gidwoke ni , ' Abiriyo . "
41008006	Eka nochiko oganda mondo obed piny e lum . Bang’ mano nokawo makati abiriyogo , to ka nosegoyo erokamano , nongingogi kaaye to omiyogi jopuonjrene mondo opog ji , mine gitimo kamano .
41008007	To ne gin gi rech moko manok bende . Rechgi bende Yesu nogwedho momiyo jopuonjrene mondo opog niji .
41008008	Ji nochiemo moyieng’ . Bang’ chiemo jopuonjre nochoko ng’injo mag chiemo mane ji ochamo oweyo moromo atonge abiriyo .
41008009	Kar romb joma chwo mane nikanyo ne dirom alufu ang’wen . To ka nosegonyo gi ,
41008010	nodonjo e yie , kaachiel gi jopuonjrene , mi gidhi e gweng’ mar Dalmanutha .
41008011	Jo Farisai nobiro mochako mino wach gi Yesu . Ne gikone mondo omigi ranyisi moa e polo , ka giteme .
41008012	Yesu noomo chunye aming’a kaeto owacho niya , " Tieng’ni dwaro kuoma honni gi ranyisi nang’o ? Anyisou adier ni onge ranyisi moro amora mibiro migi . "
41008013	Yesu noweyogi mi odok odonjo e yie mong’ado nam odok loka machielo .
41008014	Jopuonjrene wigi nowil kendo mi ok giting’o makati , makmana makati achiel kende emane gin-go e yie .
41008015	Yesu nosiemogi kawachonigi ni , " Neuru , ritreuru maber kuom thop jo Farisai gi mar Herode .
41008016	Jopuonjre nowuoyo e wachni e kindgi giwegi migi wacho ni , " Owuoyo kamano nikech waonge gi makati . "
41008017	To kaka Yesu nong’eyo gima giwacho , nopenjogi ni , " Ang’o momiyo uwuoyo kuom makati ma uongego ? Pod ok unyal neno kata winjo tiend wach ? Mitki chunyu odinore ?
41008018	Marang’o un-gi wengeu to ok unyal neno , kendo un-gi it to ok unyal winjo ? Ok unyal kata paro gik masetimo ?
41008019	Kane ang’ingo makati abich mondo ji alufu abich ocham , ne uchoko ng’injo mopong’o atonge adi ? " Ne gidwoke ni , " Apar gariyo . "
41008020	" To kane ang’ingo makati abiriyo ni ji alufu ang’wen , nuchoko atonge adi mag ng’injo ? " Ne gidwoke ni , ' Abiriyo " .
41008021	Eka Yesu nowachonigi ni , " Tiend wach pod otamou winjo ? "
41008022	Ne gichopo Bethsaida , kendo jomoko nokelo ni Yesu muofu moro mi gihombe mondo omule .
41008023	Yesu nomako lwet ng’atno mi otere oko mar dalano . Ka nosen-g’ulo olawo e wang’ muofuno noketo lwete kuome , eka openje , " Be ineno gimoro ? "
41008024	Ng’atno noting’o wiye , mong’icho kaeto owachoni Yesu ni , " Aneno ji , gichalo gi yiende mawuotho koni gi koni . "
41008025	Yesu nochako oketo lwetene e wenge ng’atno kendo , mi wengene noyawore mi koro nonyalo neno gik moko duto maler .
41008026	Bang’ mano Yesu nochike mondo odhi pacho maok ochako orawo e dala mar Bethsaida .
41008027	Bang’e Yesu gi jopuonjrene ne jowuok modhi e gwenge mag Kaisari Filipi . To kane gin e yo gidhi , nopenjogi ni , " Uwinjo ji wacho ni An ng’a ? "
41008028	Ne gidwoke ni , " Jomoko wacho ni in Johana Jabatiso , to jomoko wacho ni in Elija , to jomoko bende okawi ni in achiel kuom jonabi machon . "
41008029	Yesu nomedo penjogi ni , " Un to ? Uwacho ni An ng’a ? Petro nodwoke ni , " In e Kristo " .
41008030	Bang’ mano Yesu nokwerogi ni kik ginyis ng’ato kuome .
41008031	Koa kanyo Yesu nochako puonjo gi kaka Wuod Dhano nyaka ne yud sand e yore mang’eny kendo kaka ne ibiro kwede gi jodongo gi jodolo madongo kod jopuonj Chik . Nonyisogi bende ni ne nyaka bi nege to chieng’ mar adek ne obiro chier .
41008032	Wechegi nowacho ayanga , mi Petro nokawe otere tenge mi okwere ni owe wuoyo kamano .
41008033	To Yesu nolokore mong’iyo jopuonjrene , bang’e to okwero Petro kowacho ni , " Ayi e nyima Satan ! Pachi opong’ mana gi dwaro dhano , to ok gi dwach Nyasaye "
41008034	Bang’e Yesu noluongo oganda ire , kaachiel gi jopuonjrene mi owachonigi ni , " Ka ng’ato dwaro luwo bang’a to nyaka okwedre kende owuon mi okaw msalape oting’ eka oluwa .
41008035	Nikech ng’ato ang’ata madwaro reso ngimane , nowit , to ng’ato ang’ata mowito ngimane nikech An to kendo nikech Injili nores ngimane .
41008036	Ere ber ma ng’ato to yudo ka piny ngima obedo mare to ngimane to oiame ?
41008037	Koso en ang’o ma ng’ato dichiw mondo owil gi ngimane ?
41008038	Ka ng’ato wiye kuot koda kod wechena e kind tieng’ kendo matimo richo to wi Wuod Dhano bende nokuod kode chieng’ ma enoduogie gi duong’ mar Wuoro , kaachiel gi Malaike maler . "
41009001	Bang’ mano Yesu nowachonigi ni , " Awachonu adier ni jomoko manok mochung’ buta ka ok nobil tho kapok gineno pinyruodh Nyasaye ka biro gi teko . "
41009002	Bang’ ndalo auchiel , Yesu nokawo Petro , gi Jakobo kod Johana motelonigi gidhi e wi got moro marabora , kama ne ginie kendgi maonge ng’ato . Kane gin kuno , kite nolokore ka gineno ,
41009003	mi lepe nodoko marachar marieny macharo wang’ , nodoko rachar therrr maonge ng’ato ang’ata e piny mangima mane nyalo luoko law mi rieny maler kamano .
41009004	Kanyono , e nyimgi giduto , Elija gi Musa ne jothinyore , kendo ne giwuoyo gi Yesu .
41009005	Petro nowacho ni Yesu niya , " Japuonj , bedowa kaeni en gima ber . We mondo wager kiche adek : achiel mari , achiel mar Musa , to machielo mar Elija . "
41009006	( Ne okiya gima dowachi nikech luoro nogoyogi nyang’eng’ . )
41009007	Bang’ mano bor polo nosieko moumogi , kendo dwol moro nowuoyo e bor polono kawacho ni , " Jali En Wuoda mahero . Winjeuru ! "
41009008	Apoya nono kane pod ging’icho , ne ok gichako gineno ng’ato ka nikod gi makmana Yesu kende .
41009009	Ka noyudo gilor gia e got , Yesu nochikogi matek ni kik ginyis ng’ato ang’ata gima negi seneno nyaka chop kinde ma Wuod Dhano nosechier aa kuom joma otho .
41009010	Jopuonjre nokano wachni e chunygi , ka gipenjore e chunygi tiend chier aa kuom joma otho ' .
41009011	Bang’e ne gipenje ni , " Ang’o momiyo jopuonj Chik wacho ni Elija nyaka bi mokwongo ? "
41009012	Yesu nodwokogi ni , " Kuom adiera , Elija nyaka kwong bi mondo oios gik moko duto odok kare . Koro to ere gimomiyo ondiki ni Wuod Dhano nyaka yud sand mathoth mi ji kwede ?
41009013	To awachonu ni Elija koro osebiro , kendo giseti-mone gik moko duto mane gigombo mana kaka ondiki kuome . "
41009014	Kane giduogo ir jopuonjre mamoko , ne gineno oganda maduong’ kolworogi kendo ka jopunj Chik mino kodgi wach ,
41009015	To sano sano ka ji duto noneno Yesu negi yil kendo mi giringo ire mondo gimose .
41009016	Yesu nopenjogi ni , " Ang’o ma umi-noe wach lodgi ? "
41009017	Ng’at achiel noting’o duonde ei oganda modwoke ni , " Japuonj , ne akeloni wuoda ma jachien marach opongo kendo oloko momo .
41009018	E saa ma jachiendno donjo kuome to goye piny , buoyo wuok e dhoge , kendo omuodo lake mi dende tal . Nende akwayo jopuonj reni mondo oriemb jachiendni oa kuom wuoda to ne otamogi . "
41009019	Yesu nodwoko kawacho ni , " Yaye , tieng’ maonge gi yie ni , anabed kodu nyaka karang’o ? Kelnauru rawerano ka . "
41009020	Ne gikele to ka jachiendno noneno Yesu , nomiyo rawerano opodho ka ja ndulme mi ngong’ielore e lowo aming’a ka dhoge wuok buoyo .
41009021	Yesu nopenjo wuon rawerano ni , " Osebedo kochal kama kinde maromo nade ? " To en nodwoke ni , " Osebedo kamano nyaka oa e tinne .
41009022	Kendo kinde moko jachiendno osebedo ka chumbe ei mach kata e pi , mondo onege . Omiyo kinyalo timo gimoro to yie ikechwa kendo ikonywa .
41009023	Yesu nowachone ni , " Kuom yie " " Gik moko duto nyalo timore ni ng’at moyie . "
41009024	Gikanyono wuon wuowino noywagore kawacho ni , " An gi yie , to konya mondo alo rem mar yiena . "
41009025	Ka Yesu noneno ka ji moko ringo biro kama gintie , nokwero jachien marachno kowacho ni , " In jachien ma ite odino kendo ma momoni , achiki ni aa kuome kendo kik ichak idonj kuome kendo . "
41009026	Jachiendno nokok gi dwol ma liyore mi nogoye piny kogwecho matek , bang’e noa kuome . Noweyo wuowino mana kagima otho , mi ji mang’eny owacho ni , " Otho . "
41009027	To Yesu nomako bad wuowino mokonye aa malo mochung’ .
41009028	Ka Yesu nosedonjo e ot , jopuonjrene nopenje kar kende ni , " Ang’o momiyo wan ne ok wanyal golo jachiendno ? "
41009029	Nodwoko ni , " Jachien machal kama inyalo golo mana kuom lamo kod tweyo chiemo . "
41009030	Ne gia kanyo mi gikadho e dier Galili , to Yesu ne ok dwar mondo ng’ato ong’e kuma ne gintie ,
41009031	nikech nopuonjo jopuonjrene . Nowachonigi niya , " Wuod Dhano idhi ndhogi mi keti e lwet ji . Gibiro nege , to bang’ ndalo adek obiro chier . "
41009032	To jopuonjrene ne ok owinjo tiend gimane onyisogi , to bende ne giluor mar penje mondo ging’e tiende .
41009033	Ne gichopo Kapernaum , kendo ka koro ne En e ot , nopenjogi ni , " Wach ang’o mane ugoyoe mbaka e yo ? "
41009034	To jopuonjrene noling’ ok odwoke nikech e yo ne oyudo gipingore kuom ng’ama duong’ moloyo e diergi .
41009035	Ka koro Yesu ne obedo piny nolwongo jopuonjrene apar gariyo ire mowachonigi ni , " Ka ng’ato dwaro ni mondo otel to nyaka odwokre chien mogik , mi obed jatij ji duto . "
41009036	Kosewacho kamano to nokawo nyathi matin mokete ochung’ e nyim ji duto . Nomako lwet nyathino , kowachonegi kama ,
41009037	" Ng’ato ang’ata morwako achiel kuom nyithindo matindogi e nyinga , orwaka An awuon , to bende ng’ato ang’ata moruaka ok An ema orwaka , to orwako Jal mane oora . "
41009038	Johana nowachone ni , " Japuonj , ne waneno ng’ato ka golo jochiende e nyingi , to ne watame mondo owe timo kamano nikech ne ok en achiel kuomwa . "
41009039	To Yesu nowacho ni , " Kik itame nikech onge ng’at manyalo timo hono e nyinga manyalo loko pache bang’ thuolo manok mi owach gimoro marach kuoma ,
41009040	nikech ng’ato ang’ata maok ked kodwa en jakorwa .
41009041	Awachonu adier ni ng’ato ang’ata mamiyou pi e okombe e nyinga , nikech un jo Kristo ok michne nolalne kata matin .
41009042	" To bende ka ng’ato omiyo joma tindo moyie kuomagi odonjo e richo , to dibed maber ka ng’at motimo tim ma kamano oluti e nam kotuene pong’ marang’ongo e ng’ute .
41009043	Ka lweti miyo idonjo e richo to ng’ade oko . Ber moloyo kidonjo e ngima ka ionge lweti moloyo kidhi gi lwetegi ariyo e Gehena
41009044	Kuno kudni machamo ji kod mach ok thoe .
41009045	To kapo en tiendi ema teri e richo to ng’ade oko . Ber moloyo kidonjo e ngima kirang’ol kar donjo e Gehena gi tiende ariyo .
41009046	Kama kudni machomo ji kod mach ok thoe .
41009047	To ka en wang’i ema teri e richo to lodhe oko . Ber moloyo kidonjo e pinyruodh Nyasaye gi wang’ achiel kar diri e Gehena ,
41009048	kama , " kutegi ok thoe to mach bende , ok negie ' "
41009049	Ng’ato ka ng’ato ibiro puodho gi mach .
41009050	Chumbi ber , to ka ndhathe orumo to ere kaka dichak imi obed gi ndhathe kendo ? Beduru gi ndhath chumbi e kindu uwegi , kendo beduru gi kuwe ng’ato gi ng’ato . "
41010001	Yesu noa kanyo modhi e gweng’ mar Judea man loka Jordan . Ji mathoth nochako obiro ire , kendo nopuonjogi kaka nojatimo kinde duto .
41010002	Jo Farisai nobiro moteme kapenje ni , " Be Chik oyie mondo dichwo oriemb chiege ? "
41010003	Nodwokogi ni , " Ang’o mane Musa ochikou mondo utim ? "
41010004	Ne giwacho ni , " Musa noyie mondo dichwo ondik barup werruok ni chiege bang’e oriembe . "
41010005	Yesu nodwokogi ni , " Chunyu matek ema omiyo Musa nondikonu Chikni .
41010006	To chakre chwech piny , Nyasaye nochweyogi dichwo gi dhako .
41010007	' Emomiyo dichwo nodar owe wuon gi min mi opadore gi chiege ,
41010008	kendo ji ariyogo nodok ringruok achiel ' . Omiyo koro ok gin ji ariyo , to gin ringruok achiel .
41010009	Kuom mano , kik ng’ato pogi joma Nyasaye oseriwo . "
41010010	Kane koro gin e ot kendo , jopuonjre Yesu nopenje kuom wachni .
41010011	To En nodwokogi ni , " Ng’ato ang’ata mowere gi chiege mokendo dhako machielo odonjo e terruok nikech chiege moriembono .
41010012	To kata dhako ema owere gi chwore mokendore gi dichwo machielo to otimo richo mar terruok . "
41010013	Ji ne kelo nyithindo matindo ir Yesu mondo omulgi , to jopuonjrene nokwerogi .
41010014	Ka Yesu noneno gima jopuonjre timo , nokecho kodgi , mi owachonigi ni , " Weuru nyithindo matindo obi ira , kik utamgi , nikech Pinyruodh Nyasaye en mar ji machal kaka gichalni .
41010015	Awachonu adier ni ng’ama ok orwako Pinyruodh Nyasaye kaka nyathi matin ok nodonji ngang’ .
41010016	Nokawo nyithindogo moting’o e bade , eka noketo lwete kuomgi , mi ogwedhogi .
41010017	Ka Yesu nochako wuoth dhi , ng’at moro noringo obiro ire mogoyo chonge piny e nyime . Ng’atni noloso kode kapenje ni , " Ng’at maber , en ang’o monego atim mondo eka ayud ngima manyaka chieng’ kaka girkeni mara ? "
41010018	Yesu nodwoke kapenje ni , ' Ang’o momiyo iluonga ni japuonj maber ? Onge ng’ama ber makmana Nyasaye kende .
41010019	Ing’eyo Chike , kaka mawacho ni , ' kik ineki , kik iterri , kik ikwal , kik ichiw neno mar miriambo , kik imechi , luor wuoru gi meru . "
41010020	Notimo neno ni , " Japuonj , magi aserito nyaka ne nywola . "
41010021	Yesu nong’iyo wuowino mohere , eka owachone ni , " Gimoro achiel ema oremi Aa ka idhi ilok mwanduni duto pesa mondo imi joma odhier , eka iniyudi mwandu mokan e polo . Kisetimo kamano to iduogi mondo iluwa . "
41010022	Ka ng’atno nowinjo wachno , nomieno wang’e , moa kanyo ka chunye lit , nikech ne en-gi mwandu mathoth .
41010023	To Yesu nong’icho koni gi koni , eka owacho ni jopuonjrene niya , " Mano kaka donjo e piny ruodh Nyasaye nobed matek ni joma nigi mwandu ! "
41010024	Jopuonjrene ne dhogi omoko kuom wechegego . To Yesu nomedo wuoyo kodgi kawacho ni , " Nyithindo , mano kaka en gima tek mondo ng’ato odonji e Pinyruodh Nyasaye !
41010025	Yot mondo ngamia okadhi e wang’ sandan moloyo ka jamwandu odonjo e Pinyruodh Nyasaye . "
41010026	Jopuonjrene dhogi nomedo moko , mi giwacho kendgi ni " Ere ng’ano ma nyalo kwo ?
41010027	To Yesu nong’iyogi tir kaeto owacho ni , " Ka kuom dhano to ok nyalre , to ok kuom Nyasaye , nikech gik moko duto nyalore kuom Nyasaye . "
41010028	Petro nowachone ni , " Wan waseyo gik moko duto mondo waluwi . "
41010029	To Yesu nodwoke kawacho ni , " Awachonu adier ni onge ng’ama oseweyo dala , kata owete , kata nyimine , kata miyo , kata wuoro , kata nyithindo , kata puothe , nikech An kendo nikech Injili ,
41010030	ma nobare mak oyudo nyadi mia : mier , owete , nyimine , mine , nyithindo , kod puothe , kaachiel gi sand bende , e piny masani kata e piny mabiro ngima manyaka chieng’ .
41010031	To ji mang’eny makoro otelo nodong’ chien , to joma koro odong’ chien notel . "
41010032	Koro ne gin e yo gidhi Jerusalem , ka Yesu otelo nyimgi kendo jopuonjrene noyudo ohum nono , to joma neluwogi ne luoro omako . Yesu nochako okawo jopuonjrene otero tenge monyisogi gima nedhi timorene .
41010033	Nowachonigi ni , " Sani wadhi nyaka Jerusalem , kendo Wuod Dhano ibiro ndhogi michiw e lwet jodolo madongo gi jopuonj chik . Gibiro ng’adone buch tho mi gichiwe ni Joma ok jo Yahudi ,
41010034	ma biro chare , mi ng’udh olawo kuome kendo chwade mi nyaka gi nege . To bang’ ndalo adek obiro chier .
41010035	Bang’e Jakobo gi Johana , mane gin yawuot Zebedi , nobiro ire mowachone ni , " Japuonj , wadwaro mondo itimnwa gimoro amora mwakwayi . "
41010036	Yesu nopenjogi ni udwaro ni atimnu ang’o ?
41010037	Ne gidwoke ni , " Yie mondo kiduogo e duong’ni maler to iket achiel kuomwa obed e bathi korachwich to machielo e bathi kor acham . "
41010038	Yesu nowachonigi ni , " Ukiya gima ukwayo . Be unyalo metho e kikombe ma amethoe kata yudo batiso machal gi mitisago ? "
41010039	Ne gidwoke ni , " Wanyalo . " Yesu nowachonigi ni , " En adier ni ubiro metho e kikombe ma amethoe mi tisu gi batiso mitisago ,
41010040	to korka wach mar bedo e batha korachwich kata koracham to an ok ema achiw . Kuondego oiki ni jogo mane ochan nigi chon . "
41010041	Kane jopuonjre apar mamoko owinjo mano to ne gisin gi Jakobo gi Johana .
41010042	To Yesu noluongogi duto kaachiel mi o wachonigi ni , " Ung’eyo ni jo mikwano kaka jotelo e kind ogendini nigi teko kuom joma gitelonegi , kendo jotend gi madongo tiyo joma nie buogi kod teko miwuoro .
41010043	Unto ok un kamano . Kar timo mano , to ng’at madwaro mondo obed maduong’ e kindu nyaka dok jatichu .
41010044	kendo ng’ama dwaro notel nyaka dok misumba ji duto .
41010045	Nikech kata mana Wuod Dhano ne ok obiro mondo ji otine , to nobiro mondo oti ni ji kendo mondo ochiw ngimane kaka misango niji mang’eny . "
41010046	Bang’e ne gibiro Jericho , to ka noyudo Yesu gi jopuonjrene kaachiel gi oganda maduong’ aa e dalano , muofu moro miluongo ni Bartimau , tiende ni wuod Timau nobet e bath yo kokwecho .
41010047	Ka nowinjo ni , en Yesu ja Nazareth nochako kok ni , " Yesu Wuod Daudi , yie ikecha ! "
41010048	Thoth ji mane nikanyo nokwere kanyise mondo oling’ . to en koreka nomedo kok matek moloyo ni , " Wuod Daudi , techa ! "
41010049	Yesu nochung’ mowacho ni , " Luongeuru obi ira ka . " Omiyo ne giluongo muofuno ka giko-neni " Bed gichir ! Aa malo ! Oluongi . "
41010050	Ng’atno nodiro suka mane obakorego kucha , mi ochikore ochung’ gi tiende modhi ir Yesu .
41010051	Yesu nopenjo ng’atno ni , " Idwaro ni atimni ang’o ? " To muofuno nodwoke ni , " Japuonj , adwaro ni mondo anen . "
41010052	Eka Yesu nowachone ni , " Dhi " Yieni osechangi . " Gikanyono ng’atno wang’e noyawore mochako neno , kendo moluwao bang’ Yesu kowuotho eyo .
41011001	Kane koro gichomo Jerusalem , ne gichopo e miech Bethfage kod Bethania but Got Zeituni . Yesu nooro jopuonjrene ariyo
41011002	kowachonigi ni , " Dhiuru e dala man e nyimu cha , to ka udonjo e iye to ubiro nwang’o nyathi kanyna mapok ng’ato oidho nyaka nene kotwe kanyo . Gonyeuru mondo ukelnago ka .
41011003	Kapo ng’ato openjou ni , Ang’o momiyo utimo timni ? ' to udwoke ni , ' Ruoth dware , kendo obiro duoge bang’ seche manok ! '
41011004	Ne gidhi mi giyudo kanyna oko e yo matin kotweye e rangach . To ka noyudo gigonye ,
41011005	jomoko mane ochung’ kanyo nopenjogi ni , " utimo ang’ono , ugonyo nyathi kanynano nang’o ? "
41011006	To ne gid-wokogi kaka Yesu nonyisogi mondo gid-wokgi mi jogo noweyogi gidhi .
41011007	Kane gikelo ni Yesu nyathi kanynano ne gidiro lepgi e ng’eye mi Yesu nobetie .
41011008	Ji mang’eny mamoko bende nopedho lepgi e yo , to jomoko nopedho oboke mag yiende mane ging’ado e puothe .
41011009	Jogo mane oteloni Yesu gi jopuonjrene , gi mago mane ni chien , ne goyo koko ni , " Hosanna ! " " Ogwedh ng’at mabiro e nying Ruoth "
41011010	" Ogwedh pinyruoth mabiro mar Daudi Kwarwa . " Hosanna en ma malo ahinya !
41011011	Yesu nodonjo Jerusalem mi odhi nyaka ei hekalu . Nowuotho e iye monono gik moko duto motimore , to nikech saa ne koro olewo , nowuok gi jopuonjrene apar gariyo mi odhi Bethania .
41011012	Kinyne kane oyudo gia Bethania , kech ne kayo Yesu .
41011013	Kane pod en gichien , noneno yadh ng’owo moro ma pote odhukno mi odhi machiegni kode mondo oyudie olemo kuome ocham . Ka nochopo but yadhno ne ok oyudo gimoro kuome mak pote kende , nikech ne ok en kinde ma ng’owo chiekie .
41011014	Eka Yesu nowacho ni yadhno ni , " Ng’ato kik chak cham olemo mowuok kuomi kendo . " Jopuonjrene no winje kowacho kamano
41011015	Kane gichopo Jerusalem , Yesu nodonjo ei Hekalu mi ochako riembo jomane ng’iewo kendo uso gik moko kanyo . Noloko mesni mag jowil pesa ataro kod kombe mag joma ne uso akuche ,
41011016	kendo ne ok oyiene ng’ato mondo oting’ misigo mar ohala moro amora kakalogo e dier agola mar Hekalu .
41011017	Yesu nochako puonjogi kowachonigi ni , " Donge ondiki ni : " Oda noluongi ni od lamo mar ogendini duto ? " To un useloke ' kar chokruok mar jomecho ' "
41011018	Jodolo madongo gi jopuonj Chik nowinjo wachni mochako chano yo mar nege , nimar ne giluore nikech oganda duto nowuoro puonjne .
41011019	Ka piny koro noyuso , ne gia dala maduong’ gidhi oko e gweng .
41011020	Kinyne gokinyi kanoyudo giwuotho ne gineno yiend ng’owo mane Yesu okuong’o cha kosetwo , chakre tiendene .
41011021	Petro noparo mowachoni Yesu ni , " Neye , Japuonj ! Yiend ng’ow manyo ikuong’o osetwo ! "
41011022	To Yesu nodwoko kowacho ni , " Beduru gi yie kuom Nyasaye .
41011023	" Awachonu adier ni ka ng’ato owacho ni godni ni , Aa ka idhi ichumbri e nam , ' maok obedo gi kiawa e chunye kata matin , to oyie ni gima owachono biro timore , to gima odwarono notimre .
41011024	Kuom mano anyisou ni gimoro amora mukwayo kulamo , beduru gi yie ni useyude mi nobed maru adier .
41011025	To bende ka ichung’ ilemo , to in-gi wach moro e kindi gi ng’ato , to nyaka iwene richone , eka mondo Wuonu manie polo bende oyie weyoni richoni . "
41011027	Ne gichako gichopo Jerusalem kendo , to ka noyudo Yesu wuotho e agolni mag Hekalu , jodolo madongo gi jopuonj Chik , kaachiel gi jodongo nobiro ire .
41011028	Ne gipenje ni , " Teko mane mitimogo gik mitimogi , to ng’a momiyi teko mar timogi ? "
41011029	Yesu nodwokogi ni , " Abiro penjou penjo achiel mondo udwoka mokwongo eka anyisu kuma agole teko matimogo gik matimogi .
41011030	Uparo ni batiso Johana noa kanye ; e polo koso kuom ji ? Nyisa ane uru !
41011031	Negitwak kuom wachni e kindgi giwegi kaeto giwacho ni , " Ka wawacho ni , ' Noa e polo ' , to obiro ng’eng’owa ni , ' Ka kamano to ang’o momiyo nutamoru yie kuome ? '
41011032	To ka wawacho ni ' Noa kuom dhano ' . . . " ( Ne giluoro oganda , nikech ji duto nokawo Johana kaka Janabi adiera . )
41011033	Kuom mano ne gidwoko Yesu ni , ' Wakia . " Yesu nowachonigi ni , " An bende ok anyisu kuma agole teko ma atimogo gik matimogi . "
41012001	Bang’ mano Yesu nochako wuoyo kodgi gi ngeche mopogore opogore : " Ng’at moro nop-uro puoth mzabibu . Nochiele gi okuta , mi okunyo bugo molwore mibiyoe olemo mochiek , kendo ogero ohinga moting’ore gi malo kama jarito betie . Bang’e ng’atni nochiwo puotheno ni jopur moko kaeto odhi e wuoth moro mabor .
41012002	Kane saa keyo ochopo , ng’atno nooro jatichne moro ir jorit puodho mondo oomne olembe moko mane ochiek e puothe .
41012003	To jorit puodho nomake , mogoye , moriembe gi lwete nono .
41012004	Bang’e achien wuon puodho nooro jatichne machielo irgi , to en bende ne gindayo wiye mi gidwanye .
41012005	Ng’atno nonano , mochako ooro ng’at machielo , to en ne ginege . Nomedo oro joote mamoko , ma moko kuomgi ne gigoyo to moko ginego .
41012006	" Ne pod odong’ gi ng’at achiel mane koro onyalo oro : wuode owuon mane ohero gilala . Ne oore achien mogik koparo ni , " Wuoda awuon to gibiro miyo luor . "
41012007	" To jorit puodho nowacho e kindgi giwegi ni , ' Ma e ng’at ma mwandu duto biro dong’ne , biuru mondo wanege mondo girkeni odong’nwa .
41012008	Omiyo ne gi make mi gi nege eka bang’e to gidire oko mar puoth mzabibu .
41012009	" Uparo ni ka wuon puodho noduogi to notim ang’o ? Obiro biro moneg jorit puodhogo mi ogol puodho oko e lwetgi mi enomi jomamoko .
41012010	Donge use somo Ndiko mawacho ni , " Kidi mane jogedo odagi osedoko kidi machungo ot . "
41012011	Ruoth osetimo ma , kendo en gima iwuoro ka waneno ' "
41012012	Koro jodolo madongo gi jopuonj Chik nochako manyo yo mane gi nyalo makego nikech ne gi ng’eyo ni ogetogi kod ngeroni . To ne giluoro oganda , omiyo ne gi weye mi ging’wel gia kanyo .
41012013	Bang’ejogo nooro jo Farisai gijo Herode ir Yesu mondo odwar wach mawuok e dhoge mondo gimakego .
41012014	Ne gibiro ire mi giwachone ni , " Japuonj wang’eyo ni in ng’at ma ngimane ler kendo majaadiera . Ji ok nyal ywayi maloki nikech ok iluoro wang’ ng’ato , to ipuonjo mana yor Nyasaye kaluwore gi adierane . Koro nyiswa ane ka en gima ber mondo wagol osuru ni Kaisari .
41012015	Wagol koso kik wagol ? " To kaka Yesu nong’eyo wuondruok-gi , nopenjogi ni , " Utema nang’o ? Kelanauru ane dinari ka mondo anone maber . "
41012016	Ne gikelone pesa mamingli , kaeto openjogi ni , " Goro man e ng’e pesani mar ng’a ? To ndikogi to ? " Ne gidwoke ni , " Gin mag Kaisari . "
41012017	Eka Yesu nowachonigi ni , " Miuru Kaisari gige , to gig Nyasaye miuru Nyasaye " . Jogo ne dhogi omoko .
41012018	Bang’e jo-Farisai ma ok oyie ni chier nitie nobiro ire gi penjo .
41012019	Ne gikone ni , " Japuonj , Musa nondikonwa ni ka ng’ato owadgi otho moweyo dhako mapod onge gi nyithindo , to ng’atno nyaka kend chi owadgi modong’ chi lielno mondo onywolnego nyithindo .
41012020	Koro ne nitie owete moko abiriyo , Wuowi mokwongo nokendo mochwe otho ka oonge nyithindo .
41012021	Wuowi mar ariyo nokendo chi owadgi mane owadgi oweyono , to en bende notho kapok onywolo nyathi . Notimore kamano ni wuowi mar adek bende
41012022	chutho , e gikone , yawuowi abiroyogo duto notho maok onywol gi chigino . Bang’e achien dhakono bende ne otho .
41012023	Koro nyiswae ni chieng’ chier dhakoni nobed chi ng’a kuom chwo abiriyo mane okende dutogi ?
41012024	Yesu nodwokogi ni , " Urwenyo nikech ukiya Ndiko kata teko Nyasaye ?
41012025	Ka joma otho chier to ok ginikendi kata kendgi , to ginichal gi malaike mag polo .
41012026	To kuom chier mar joma otho , donge usesomo e bug Musa kama ondikie wach bungu maliel , kaka Nyasaye nowachone ni , ' An Nyasach Ibrahim , Nyasach Isaka kendo Nyasach Jakobo ? '
41012027	Ok en Nyasach joma otho , to en Nyasach joma ngima . Urwenyo mabor ! "
41012028	Achiel kuom jopuonj Chik nobiro moyudo ka gimino wach . Kowinjo ka Yesu odwokogi kare , nopenje ni , " Kuom Chike duto mag Nyasaye , en mane maduong’ moloyo moko duto ? "
41012029	Yesu nodwoke kawacho ni , " Chik achiel maduong’ moloyo en ma : Winjuru , yaye jo Israel , Ruoth Nyasaye ma Nyasachwa en Ruoth achiel .
41012030	Heruru Ruoth Nyasachu gi chunyu duto kendo gi pachu duto , kendo gi riek-ou duto , kendo gi tekou duto .
41012031	Chik maduong’ mar ariyo en ni : ' Her wadu kaka iherori iwuon ' . Onge chik maduong’ moloyo magi . "
41012032	Ng’atno nodwoke ni , " Iwacho kare , Japuonj . In kare kiwacho ni Nyasaye en achiel maonge more machielo makmana En .
41012033	Ka ng’ato ohero Nyasaye gi chunye duto gi winjone duto gi tekone duto , kendo kohero wadgi kaka oherore owuon to mano duong’ moloyo chiwo miwang’o gi misengini mitimo duto .
41012034	Ka Yesu noneno ni ng’atno odwoke gi rieko , nowacho ni , " Ok in mabor gi Pinyruodh Nyasaye " Chakre kanyo onge ng’ama nohedhore penje penjo moro amora .
41012035	Ka Yesu ne pod puonjo ei Hekalu , nopenjo ni , " Ere kaka Jopuonj Chik nyalo puonjo ni Kristo en wuod Daudi ?
41012036	Ka Daudi owuon owuoyo e bwo teko mar Roho Maler kolero ni , " ' Ruoth nowacho ni Ruodha ni , " Bedi e batha lorachwich nyaka aket wasiki duto e bwo pat tiendi " '
41012037	Ka Daudi owuon luonge ni ' Ruoth ' , ere kaka dochak obed wuode kendo ? " Oganda maduong’ ma newinje nopong’ gi mor .
41012038	Yesu nomedo puonjogi kowacho ni , " Nonuru maber kuom jopuonj Chik . Gihero wuotho koni gi koni ka girwako lewni maboyo mayware piny , kendo kimosogi e chirni .
41012039	E sunagoke giyiero kombe moyiedhi , to kuonde molosie budho michieme gilaro kuonde mag jo dongo .
41012040	Gikidho ute mond liete kendo gilamo lamo moyware mond ginyisrego niji kaka gilony e lamo . Jok makamagi ibiro kum malit mokalo . "
41012041	Yesu nobedo piny kama omanyore gi kama ne ji boloe sadakagi mi nonono kaka ji ne keto pesagi e kar keno mar Hekalu . Jomwandu mang’eny ne diro pesa mojuol ojuol .
41012042	To chi liel moro modhier bende nobiro moketo pesa mamingli moko ariyo matindo tindo , pesa matinie mogik ma koriw eka dirom senti achiel .
41012043	Yesu nogwelo jopuonjerene ire mokonegi ni , " Awachonu adier ni chi liel modhierni osegolo pesa mang’eny e keno moloyo ji mamoko duto .
41012044	Gin gisegolo mana matin nono kuom mwandu mathoth ma gin-go , to en , kuom dhierne , ogolo mwandune duto . Ogolo gimoro amora ma nonyalo konyorego . "
41013001	Ka noyudo oa e Hekalu , achiel kuom jopuonjrene nokone ni , " Neye , Japuonj ! Kitegi dongo manadi ! Magi gedo malich manadi !
41013002	Yesu nodwoko ni , " Ineno ute madongo malichgi ? Onge kidi kata achiel mabiro dong' ewi wadgi ; gibiro redhore piny tee " .
41013003	Ka Yesu nobedo piny e Got Zeituni , momanyore gi Hekalu , Petro gi Jakobo , gi Johana kod Andrea nopenje ling’ling’ ni ,
41013004	" Yie inyiswae ni gigi biro timore karang’o , koso en ranyisi mane manotimre ma nonyis ni gigi duto chiegni chopo ? "
41013005	Yesu nowachonigi ni , " Tang’uru maok uyiene ng’ato mondo owuondu .
41013006	Ji mang’eny nobi e nyinga ka hedhore ni , ' An e en ' , kendo giniwuond ji mathoth .
41013007	Ka uwinjo ka lwenje timore kendo ka humbe lwenje timore to kik kibaji gou . Gik makamago nyaka timre , to giko piny to pod ni nyime .
41013008	Ogendini noked gi ogendini wetegi , kendo pinyruoth gi pinyruoth machielo . Piny noyiengni kuonde mopogore opogore kendo kech nobedie . Magi e chakruok mar rem mar muoch ma nobedie .
41013009	" Nyaka uritru un uwegi , nikech nochiwu e lwet buche mag gweng’ kendo norodhu gi del e ute lemo . Unuchung’ kiyalou e nyim jotelo gi ruodhi nikech An , kendo nubednigi kaka joneno kuoma .
41013010	To Injili nyaka kuong landi e pinje duto .
41013011	E saa saya momakue moteru e bura , kik uparru motelo kuom gima ubiro wacho . Wachuru awacha gima omiu mondo uwachi e saa nogono , nikech Roho Maler ema nobed ka wuoyo kuomu , to ok un uwegi .
41013012	" Owete nondhogre kendgi mi gi negre , kendo koda ka wuoro notim kamano ni nyathine . Nyithindo nong’any mi jonywolgi chan yore ma dineg gigo .
41013013	Ji duto nochau nikech An , to ng’at mochung’ motegno nyaka giko ema nokwo .
41013014	" To ka uneno ' gima kuero mar kethruok ' kochung’ kama ok onego obedie , jasomo mondo owinj tiend wachni to kik joma odak Judea ring dhi ewi gode .
41013015	Ng’at manie tat ode bende kik lor piny kata donji ei ot mondo ogol gik moko oago .
41013016	Kata ng’at manie puodho kik dog dala mondo oom sukane .
41013017	Mano kaka nodok malit ni mon mayach kod mago madhodho nyithindo e ndalogo !
41013018	Lamuru mondo gino kik timre e ndalo koyo ,
41013019	nikech ndalogo nobed kinde mag chandruok maok nyal pim gi moro nyaka aa chakruok , chieng’ mane Nyasaye ochweyoe piny , nyaka sani ; kendo onge chandruok moro mibiro pimo kode kendo .
41013020	Kapo ni Ruoth ne ok ong’ado ndalogo machiek , onge ng’ama dine otony ; to nikech joma oyie , joge owuon ma osewalo , oseng’ado ndalogo odoko machiek .
41013021	" E kindeno ka ng’ato onyisou ni , ' Ne , Kristo e ! Kata ni , ' Ne , En kucha ! ' to kik uyie kode .
41013022	Nikech joma wuondore ni gin Kristo kendo ni gin jonabi nothinyre mi tim ranyisi kod honni mondo giwitgo joma oyier , kapo mano ditimre .
41013023	Emomiyo ritreuru un uwegi ; asenyisou gik moko duto motelo kapok kindego ochopo .
41013024	" To e ndalono , bang’ masirano wuon wuon , " Wang’ chieng’ noimre , kendo dwe ok norieny ;
41013025	Sulwe nolwar , koa e polo , kendo chwech mag polo noyiengni !
41013026	" E sechego ji none Wuod Dhano kabiro e boche polo gi teko mang’ongo kendo gi duong’ .
41013027	Kendo noor malaikege mi ochoki joge moyiero moa e tunge piny nyaka chop giko polo .
41013028	" To puonjreuru wachni kuom yieng ng’owo . Mapiyo ka bedene Chako loth kendo itgi chako wuok to ung’eyo ni Chwiri osechakore . kendo ite chako wuok to ung’eyo ni wan e ndalo chwiri
41013029	Kata kamano , ka uneno ka gigi timore to ng’euru ni ndalono chiegni , kendo mana kagima en e dhoot .
41013030	Awachonu adier ni tieng’ni ok norum ngang’ kapok gigi duto otimore .
41013031	Polo gi piny nokadhi to wechena to ok nokadhi kata matin .
41013032	" Onge ng’ama ong’eyo odiechieng’no kata sano , kata mana malaike mag polo , kata Wuowi , maka-mana Wuoro kende .
41013033	Ritreuru kendo nenuru , nikech ukiya saa manotimre .
41013034	Nobed mana machal gi ng’at mowuok dalane odhi e wuoth moro mabor , moweyo jotichne e tich mar rito gige , kosemiyo moro ka moro kuomgi gima onego otim , kendo koseketoj arito mondo orit dhoot .
41013035	Omiyo ritreuru nikech ok ung’eyo saa ma wuon ot nyalo biroe : kata nobi odhiambo kata chuny otieno , kata okinyi kcgwen , kata ka piny yawore .
41013036	Kaponi obiro apoya nono to kik oyudi kinindo .
41013037	Gima awachonu ema awacho niji duto ni , ' Nenuru ! ' "
41014001	Kodong’ ndalo ariyo mondo Sap Pasaka michamoe Makati maonge thowi ochopi jodolo madongo gi jopuonj chik ne manyo yo maling’ling’ mane ginyalo makogo Yesu mondo ginege .
41014002	To ne giwinjore kendgi ni , " Kik watim kamano ka sawo pod dhi nyime , nono to ji ogomonwa . "
41014003	Ka noyudo Yesu ni Bethania , kochiemo ewi mesa e dala ng’at moro miluongi ni Simon Ja Dhoho , dhako moro nobiro gi chupa moting’o mo madung’ tik mamit ma nengone tek . Notoyo ng’ut chupano mi oolo morno duto e wi Yesu .
41014004	Moko kuom joma ne nikanyo nyiego nomako mi gikuotho e kindgi giwegi ni , " Morni okethi kayiem kama nang’o !
41014005	Donge ne inyalo use pesa mang’eny moloyo misach ng’ato kuom higa achiel mi pesago pogi ni joma odhier ? " Ne gik-wero mamano gi dwol ma kwiny .
41014006	To Yesu nodwokogi ni , " Weuru nyano mos . Uthage nang’o ? Otimo gima jaber miwuoro ni An .
41014007	Joma odhier ubiro bedogo kinde duto , kendo unyalo konyogi saa asaya muhero . An to ok ubi bedo koda ndalo duto .
41014008	Otimo monyalo . Oseolo mo mang’we ng’arno e ringra chon mondo aikra ni ikna .
41014009	Awachonu adier ni kamoro amora ma noyalie Injili e kind ogendini duto mag piny , gima nyani otimo nohul , kiparego . "
41014010	Eka Juda Ja Iskariot , mane en achiel kuom jopuonjrene apar gariyo , noa e kindgi modhi ir jodolo madongo mondo ondhog Yesu oket e lwetgi .
41014011	Ne gimor gi wachno , mi gisingore ni gibiro miyogo pesa . Omiyo nochako manyo kinde maber mar keto Yesu e lwetgi .
41014012	Chieng’ mokwongo mar Sap Makati maonge thowi , chieng’ mane ochuno jo Yahudi mondo oyang’ nyarombo mar Pasaka , jopuonjre Yesu nopenje ni , " Idwani wadhi waikni kanye mondo ichamie Fasaka ? "
41014013	Kuom mano Yesu nooro jopuonjrene ariyo kowachonigi ni , " Dhiuru ei dala maduong’ mondo urom gi ng’ato moting’o dapi . Luwuru ng’atno nyaka ot modhiye .
41014014	Nyisuru wuon ot modonjeno ni , ' Japuonj penjo kama : ere oda mar welo mondo achamie Pasaka gi jopuonjrena ? '
41014015	Obiro nyisou ot malach molos malo , kama osechanie kombe kendo oseiki ; maber , kanyo ema uiknwa . "
41014016	Jopuonjrego noa modhi Dala maduong’ moyudo gik moko mana kaka Yesu nosewachonigi . Omiyo ne giiko Pasaka .
41014017	Ka piny ne koro ochido , Yesu nochopo , kaen kod jopuonjrene apar gariyo .
41014018	To ka noyudo koro gilworo mesa gichiemo , nowachonigi ni , " Awachonu adier ni achiel kuomu biro ndhoga , en ng’at machiemo koda . "
41014019	Chuny jopuonjrene nodoko malit , mi achiel ka achiel gichako wacho ni , " Dobed an koso ? "
41014020	To Yesu nodwokogi ni , " En achiel kuomu ji apar gariyo , jal ma chiemo koda e dis achiel .
41014021	Wuod Dhano biro dhi mana adier kaka nondiki kuome . To ng’at mandhogo Wuod Dhano none malit ! Dine obedo maber moloyo ka ne ok onywole . "
41014022	Ka noyudo gichiemo , Yesu nokawo makati , kendo bang’ goyo erokamano , nong’inge momiyo jopuonjrene kowacho ni , " Kaweuru , ma e ringra . "
41014023	Bang’e nokawo kikombe , mi ogoyo erokamano ni ochiwonigi eka ne gi madho kikombeno gi duto
41014024	" Ma en remba mar Muma , mool oko ni ji mang’eny .
41014025	Anyisou adier ni ok nachak amadh olemb mzabibu kendo nyaka chop odiechieng’no ma anamadhee kendo manyien e Piny Nyasaye . "
41014026	Kane gisewero wend pak , ne gia gidhi e Got Zeituni .
41014027	Yesu nonyiso jopuonjrene ni , " Un duto ubiro ringo uweya , nikech ondiki ni , " Abiro goyo jokwath mi rombe nokel
41014028	To bang’ ka asechier to anatelnu adhi Galili . "
41014029	To Petro nonyiso Yesu ni , " An ok abi weyi kata ka ji duto oringo oweyi . "
41014030	Yesu nodwoko Petro ni , " Awachoni adier otieno makawuononi , kapok thuon gweno okok diriyo in iwuon wang’ nikweda didek . "
41014031	To Petro nosingore koramo ni , " Kata kochuno ni nyaka atho kodi , to ok abi kwedi kata matin . " Jopuonjre mamoko bende nowuoyo machalre gi Petro .
41014032	Ne gidhi kama iluongo ni Gethsemane . Yesu nowacho ni Jopuonjrene ni , " Beduru kae seche ma alamo . "
41014033	Nokawo Petro gi Jakobo kod Johana modhigo , eka chunye nochako chandore kopong’ gi paro mang’eny .
41014034	Nokone jopuonjrene ni , " Chunya opong’ gi midhiero gi lit nyaka kar tho . Beduru ka kendo nenuru . "
41014035	Nochwalore nyime matin aye to ogoyo chonge piny mi olamo ni kanyalore to saa mar masirano okadhe .
41014036	Nolemo kowacho ni , " Aba , Wuora gik moko duto nyaloreni . Gol okombeni kuoma . To kik itim dwarona , to tim mana dwaroni . "
41014037	Bang’e nodok ir jopuonjrene monwang’o ka ginindo . Nowachone Petro ni , " Inindo ? Neno otami kata kuom saa achiel kende ?
41014038	Nen kendo ilam mondo kik idonji e tem . Chuny to oikore makmana ringruok ema nyap . "
41014039	Nochako odok kendo molemo machalre .
41014040	To kane oduogo ir jopuonjrene , noyudo ka gi nindo , nikech wengegi ne pek . Ne ok ging’eyo gima diginyise .
41014041	Ka noduogo irgi kendo mar adek , nowachonigi ni , " Pod unindo aninda kendo uyueyo ? Oromo ! Sa osechopo . Neyeuru kaka indhogo Wuod Dhano kendo kaka ikete e lwet joricho .
41014042	Auru malo ! Wadhi , Jandhokna ero biro ! "
41014043	Kane pod owuoyo , Judas , mane en achiel kuom jopuonjrene apar gariyo nothinyore gi oganda mane omanore gi gilweny kaka ligangla gi arunge . Ne oorgi kod Jodolo madongo jopuonj chik kod jodong lemo .
41014044	Noyudo jandhok osechano signol mane gibiro makego : " Ng’at ma anyodho e En , makeuru mondo udhi kode kurite maok onyal ringo otony . "
41014045	Judas nochomo Yesu tir sanosano , mowachone ni , " Japuonj , " aye to oyodhe .
41014046	Jogo nond-hiyo Yesu kamake apoya .
41014047	To achiel kuom joma nochung’ machiegni nogolo liganglane mong’adogo it jatich Jadolo maduong’ mochodo oko .
41014048	Yesu nowacho ni joma nobiro makego ni , " Uwuokna oko mondo umaka ka uting’o ligengni gi arunge mana ka gima an jachand piny nang’o ?
41014049	Asebedo kodu kinde duto , ka apuonjo e Hekalu , to ne ok umaka . To koro ndiko nyaka chop kare . "
41014050	Eka ji duto noweye moringo odhi .
41014051	Wuowi moro matin mane ni duk , mana suka ema nobolo kuome , noyudo luwo bang’ Yesu . Kane gi liwe mi gi ndhiye , nopusore nigi .
41014052	moringo otony ka en duk , moweyo koda ka sukane kanyo .
41014053	Ne gikawo Yesu gitero ir jadolo maduong’ mi jodolo madongo duto gi jodongo kaachiel gi jopuonj Chik nochokore kaachiel .
41014054	Petro noluwo bang’e gichien , modonjo kode nyaka e laru mar jadolo maduong’ . Kanyo nobetie piny kaachiel gi jorito , kooyo mach e duol .
41014055	Jodolo madongo gi jobuch Sanhedrin duto ne manyo ketho mane ginyalo donjonego Yesu mondo gingadne buch tho , to ne ok giyudo ketho moro amora kuome .
41014056	Ji mang’eny bende ne jimbone wach ka giketo ketho mag miriambo e wiye , to wechegi nee kwedore akweda .
41014057	Bang’e jomoko nochung’ modonjone gi miriambo kawacho ni ,
41014058	" Ne wawinjo jali kawacho ni , Abiro muko Hekalu ma dhano ogeroni eka bang’ ndalo adek to asegero machielo ma ok oloso gidhano .
41014059	To kata mana gin bende nendgi ne kwedore .
41014060	Eka jadolo maduong’ nochung’ malo e nyimgi mopenjo Yesu ni , " Be ibiro dwoko ? Ma neno manade ma jogi don-jonigoni ? "
41014061	To Yesu noling’ aling’a ok odwoke . Jadolo maduong’ nochako openje ni , " In e Kristo Wuod Nyasaye mangima koso ? "
41014062	Yesu nodwoke ni , " Ee , An . To unune Wuod Dhano kobet e bat korachwich mar Jal Maratego kendo kolor oa e boche polo . "
41014063	Jadolo maduong’ noyiecho lepe kopenjo ni , " Pod wadwaro neno mamoko nang’o ?
41014064	Un uwegi usewinjo koyanyo Nyasaye . Uparo nade ? " Giduto ne gikwede kaka ng’at mowinjore onegi .
41014065	Eka jomoko nochako ng’ulo olawo kuome . Ne giumo wang’e mi gigoye ngum , ka giwacho ni , " Hui ane ng’ama ogoyi . " Askeche to nong’wane ka girodhe .
41014066	Ka noyudo Petro ni mwalo e laru , achiel kuom nyiri matiyo ni jadolo maduong’ nobiro machiegni .
41014067	Ka noneno Petro ka oyo mach , nodhi machiegni kode morange matut , kaeto owachone ni , " In bende ne in gi ja Nazareth miluongo ni Yesuni . "
41014068	To Petro nokwere kawacho ni , ' Akiya kendo kata winjo ok awinj tiend gima Iwuoyeno . " Bang’e noa kanyo odhi e dhorangach .
41014069	Ka nyano , majatich noneno kuno , nochako owacho ni joma ochung’ kanyo ni , " Ng’atni en achiel kuomgi . "
41014070	To Petro nochako okwer kendo . Bang’ kinde matin joma nochung’ machiegni nowacho ni Petro ni , " Ka kuom adiera to in achiel kuomgi , nikech in ja Galili . "
41014071	To en nochako kuong’ore mowachonigi kor amo ni , " Akiya ng’at muwuoyo kuomeni . "
41014072	Gikanyono thuon gweno nokok kendo mar ariyo . Eka Petro noparo wach ma Yesu nosewachone ni , " Nikweda ndalo adek ka thuon gweno pok okok nyadiriyo . " Wachno nodokone malit mi nochako ywak .
41015001	Kinyne kar kogwen , jodolo madongo gi jodongo kod jopuonj Chik , kaachiel gi jo buch Sanhedrin ne joriwo paro kuom gima nowinjore gitim . Ne gitweyo Yesu mi gi tere nyaka ne gichiwe e lwet Pilato .
41015002	Pilato nopenjo Yesu ni , " In e ruodh jo Yahudi ? " To Yesu nodwoke ni , " Ee , en kaka iwachono . "
41015003	Jodolo madongo nodonjone gi weche mathoth .
41015004	Omiyo Pilato nochako openje ni , " Dwokawa , donge ineno kaka gidon-joni gi ketho mang’eny . "
41015005	To Yesu noling’ aling’a kendo maok odwoke , mi Pilato nohum nono .
41015006	Ne en chik ni mondo ogony jatwech achiel e kinde mag Pasaka kaluwore gi kwayo mar jopiny .
41015007	To e ndalono ja kira-gi moro manyinge Baraba , ne nie jela , kaachiel gi jojiemo mamoko manotwe kuom wach nek kod pingo sirkal .
41015008	Ogandano nobiro mokwayo Pilato mondo otim nigi kaka noj atimo higa ka higa .
41015009	To Pilato nopenjogi ni , " Udwaro ni agonynu Ruodh jo Yahudi .
41015010	Nopenjogi kamano kong’eyo ni nyiego ema nomiyo jodolo madongo oketo Yesu e lwete .
41015011	To jodolo madongo nojiwo oganda mondo oyie gi dwarogi ni Pilato ogony mana Baraba .
41015012	Pilato nopenjogi ni , " To koro atim ang’o gi Jal muluongo ni Ruodh jo Yahudini ? "
41015013	Ne gikok matek ni , " Gure ! "
41015014	Pilato nopenjogi ni , " Nang’o , en ketho mane mosetimo madimi gure ? " To ne gimedo kok matek moloyo ka giwacho ni , " Gure ! "
41015015	Nikech Pilato ne dwaro mondo omor oganda , nogonyo nigi Baraba . Yesu to nogolo chik mondo ochwade bang’e ochiwe nigi mondo gi gure .
41015016	Askeche nokawo Yesu motero e laru mar od ruoth , kama ne ji romee , mi negiluongo oganda mar askeche duto irgi .
41015017	Ne gibolo kuom Yesu kandhu makwar , kaeto gisidhone osimbo mar kudho e wiye .
41015018	Eka negichako chare ni " Ber Ruodh Jo-Yahudi .
41015019	Kinde ka kinde ne gigoyo wiye gi luth , kendo ka gi ng’ulo kuome olawo , bende ne gikulore e nyime ka gigoyo chong gi piny kendo gi lame .
41015020	To kane gisechare ne gigolo oko nanga makwar mane girwakone mi girwake gi lepe owuon . Bang’e ne gitere oko mondo gigure .
41015021	Ng’at moro maja Kurene miluongo ni Simon , mane wuon Aleksanda gi Rufus , noyudo kadho kanyo koa e gweng’ moro . Ne gichune mondo oting’ msalaba .
41015022	Koro ne gitero Yesu kama iluongo ni Golgotha ( tiende ni , Hanga Wich ) .
41015023	Kanyo ne gimiye divai moru gi yath makweyo rem miluongo ni manemane mondo omadhi , to nodagi .
41015024	Eka ne gigure . Lepe to ne giyiecho mi gipogore ng’ato gi ng’ato , ka gigoyo ombulu mondo ging’e gima ng’ato ka ng’ato onego okaw .
41015025	Ne gigure saa adek okinyi .
41015026	Milome mane ondiki mi ogur e msalaba ma nyiso kethone . Nondike ni : " RUODH JO YAHUDI ' .
41015027	Jokuoge ariyo moko bende ne giguro kode , achiel e bade korachwich to machielo e bade koracham .
41015028	Mano nochopo ndiko ma nondiki chon ni , " Nokwane e oganda joma richo . "
41015029	Joma kadho kanyo nochare ka giyanye kendo ka gikino wigi . Ne giwachone ni , " Aha ! In manyocha inyalo ketho Hekalu mi igere kendo gi ndalo adekni ,
41015030	koro resri ane , lor piny ia ewi msalaba ! "
41015031	Jodolo madongo gi jopuonj chik e kindgi giwegi bende nochare mana machalre . Ne giwacho ni , " Nokonyo jomoko to en koro ok onyal konyore owuon !
41015032	Jawar ma Ruodh Israelni loro olor ane oa e wi msalaba mondo wane , eka wayie kuome . " Jok mane ogur kode bende nodhuole gi ayany
41015033	Kar saa auchiel , mudho noimo piny duto nyaka saa ochiko .
41015034	Ka saa ochiko noromo Yesu noywak gi dwol maduong’ kowacho ni , " Eloi , Eloi , lama sabak-thani ? " , ma tiende ni , " Nyasacha , Nyasacha , iweya nang’o ? "
41015035	Ka moko kuomgi manochungo machiegni nowinjo ma negi wacho ni , ' Winjuru , oluongo Elija . "
41015036	Ng’ato achiel noringo mopong’o siponj gi kong awayo , mondo omadhi . Kowacho ni , " Koro weyeuru mos wane ka Elija biro mondo okawe odhi kode . "
41015037	Yesu noywak matek bang’e chunye nochot .
41015038	Pasia mar Hekalu notierore nyadiriyo aa malo nyaka piny .
41015039	To jatend askeche mane oyudo ochung’ e nyime kane owinjo kaka oyuak bang’e oneno kaka otho , nowacho ni , " En adier chuth ni jali ne En Wuod Nyasaye ! "
41015040	Ne nitie mon moko mane ng’icho gichien . Moko kuomgi ne gin Maria Magdala gi Maria min Jakobo matin , mabende min Jose , kod Salome .
41015041	Mon-gi ema neluwo Yesu kendo nepidhe kane En Galili . Mon mamoko mathoth ma noluwe koa kode Jerusalem bende ne nikanyo .
41015042	Ne en Chieng’ Ikruok ( ma en odiechieng’ motelo ni Sabato ) , omiyo ka nochopo seche mag odhiambo ,
41015043	Josef ja Arimathaya , mane en ng’at mogen e Buch Jodongo , kendo ma en owuon norito neno Loch Nyasaye , nodhi ir Pilato gi chir mokwaye ringre Yesu .
41015044	Pilato nowuoro ka nowinjo ni Yesu osetho , omiyo noluong jatend askeche mopenje kapo Yesu nosetho adier .
41015045	To kane owinjo nowinjo kuom jatend lweny ni ne en kamano , nochiw ringre Yesu ni Josef .
41015046	Eka Josef nong’iewo nanga marep rep manengone tek , mi noloro ringre Yesu oboye ginanga mareprep eka okete ei bur mane okuny ei lwanda . Bang’e nong’ielo kidi mi oumogo dho liel .
41015047	Maria Magdala kod Maria min Jose noneno kama nopiele Yesu .
41016001	Bang’ ka Sabato oserumo , Maria Magdala gi Maria min Jakobo kod Salome nokelo modhi mang’ue ng’ar mondo giwirgo ringre Yesu .
41016002	Okinyi mang’ich , odiechieng’ mokwongo mar Juma ka chieng’ osewuok , ne gichako wuoth mar dhi kar liel ,
41016003	kendo ne gi penjore ng’ato gi ng’ato ni , " Ng’ano mawang’ nong’ielnwa kidi oko e dho liel ? "
41016004	To kane giting’o wang’gi , ne gineno ka kidi mang’ongono noseng’iel oko .
41016005	Kane gidonjo ei bur , ne gineno wuowi moro matim morwako kandhu marachar kobet e bath bur korachwich , kendo ne gibuok ahinya .
41016006	Wuowino nokwerogi ni , " Weuru buok . Umanyo Yesu ja Nazareth , mane ogur . Osechier ! Oonge ka , neuru kamane gipiele .
41016007	To auru ka udhi unyis jopuonjrene , kaachiel gi Petro , ni , ' Otelo nyimu odhi Galili . Kuno ema ubiro nenee mana kaka nosenyisou motelo . "
41016008	Mon-go nowuok moringo oa e liel kanyo ka gi tetni kendo dhogi omoko , ne ok giwacho ne ng’ato gimoro amora e yo nikech ne giluor .
41016009	Kane Yesu ochier kogwen , chieng’ mokwongo mar juma , nofwenyore mokwongo ni Maria Magdala , mane ogolo jochiende abiriyo kuome .
41016010	Maria nodhi monyiso jogo mane ni kode , jogo mane ywak kendo jogo mane dengo .
41016011	Kane giwinjo ni Yesu ngima , kendo ni Mariam nosenene ne ok giyie .
41016012	Bang’e Yesu nofwenyore niji ariyo kuomgi kinde machielo , kagiwuotho e gweng’ .
41016013	Jogi noduogo monyiso wachni ni jomamoko ; to ne ok giyie kodgi kata kamano .
41016014	Achien Yesu nofwenyore ni joote apar gachiel ka noyudo gi chiemo . Koseyogi nikech yie mane giongego , kendo nikech tamruok margi maok negi yie jogo mane osenene bang’ kane osechier .
41016015	Nowachonigi ni , " Dhiuru e piny duto mondo uyal Injili ne chwech duto . "
41016016	Ng’ato ang’ata moyie kendo obatisi nokwo , to ng’at maok oyie nong’adne bura .
41016017	To ranyisigi nolu joma oyie : E nyiga giniriemb jochiende ; gini wuo gi dhok manyien ;
41016018	ginimak thuonde gi lwetgi , kendo gini modhi kwiri mager , to ok ginihinyre ngang’ ; giniket lwetgi kuom jomatuo , to jotuo nobed mangima . "
41016019	Bang’ ka Ruoth Yesu nosewuoy-onigi nokawe motere malo e polo , mobedo e bat korachwich mar Nyasaye .
41016020	Eka jopuonjre nowuok odhi oko kendo oyalo kuonde duto , to Ruoth notiyo kodgi kendo nosiro wachne gi honni mane oluwore kod yalo .
42001001	Ji mang’eny osebedo ka chano weche mane otimore e dierwa ,
42001002	Mana kaka nochiwgi ne wan kod jogo motelo mane joneno wang’giwang kendo jotich wach .
42001003	Kuom mano , an bende kaka asenono tiend wechegi malong’o nyaka a chakruok , en gimaber bende mondo andik ni e yo mochanore maler , in mulour Theofilo .
42001004	Mondo ing’e adier mar gik mosepwonji .
42001005	E ndalo ma Herode ruodh Judea , ne nitie jadolo ma nyinge Zakaria , ma ne en achiel kuom oganda jodolo mag Abija ; chiege Elizabeth bende ne nyar dhood Harun .
42001006	Gi duto jariyo ne gin joma kare nyim Nyasaye , ne girito chike madongo gi matindo mag Ruoth Nyasaye , maonge ketho .
42001007	To ne gi onge gi nyithindo , nikech Elizabeth ne migumba , kendo gin jariyogo hikgi : nose niang’
42001008	Chieng’ moro kane oganda gi Zakaria ne ni e tich to notiyo kaka jadolo e nyim Nyasaye ,
42001009	Noyiere gi ombulu kaka chik mar jodolo , mondo odonji ei hekalu mar Ruoth kendo owang ubani .
42001010	To ka sa mar wang’o ubani ochopo , jolemo duto nochokore oko kendo negilamo .
42001011	Eka malaika mar Ruoth Nyasaye nofwenyorene , kochungo bath kendo mar ubani korachwich .
42001012	Kane Zakaria onene , ne obwok kendo luoro nomake .
42001013	To malaika nowachone ni kik ibed maluor , Zakaria ; lamoni osewinji chiegi Elizabeth biro nyuoloni wuowi , kendo inichake Johana .
42001014	Obiro bedo ni mor kod ilo , to ji mang’eny nomor nikech nyuolne ,
42001015	Nimar enobed ng’at maduong’ enyim Ruoth . Ok nomadh kong’o kata math moro makech , to enopong’gi Roho maler chakre nynolne .
42001016	Obiro kelo jo Israel mang’eny ir Ruoth Nyasachgi .
42001017	Kendo notel nyim Ruoth , gi chuny kod teko mar Elijah , koduogo chunje wuone ir nyithindgi , kendo koloko joma wigi tek mondo oluw rieko mar ji makare-loiko oganda mowinjore ni Ruoth .
42001018	Zakaria nopenjo malaika niya , " Ere kaka " dang’e " ni wachni en adier ? An ng’at moti kendo chiega bende hike oniang’ . "
42001019	Malaika nodwoko ni , " An Gabriel , achungo e nyim Nyasaye , kendo oseora mondo awuo kodi kendo nyisi wach maberni .
42001020	To koro ibiro bedo momo kendo ok iniwinj nyaka ndalo ma gini notimre , nikech ne ok iyie wechena , mabiro bedo adiera e kindegi mowinjore .
42001021	E kindeno , ji nerito Zakaria kendo negiwuoro ni ang’o momiyo osebedo aming’a ei Hekalu .
42001022	Kane owuok oko , ne ok nyal wuoyo kodgi . Neging’eyo ni noseneno fweny ei Hekalu , nimar nosiko konyisogi gik moko gi lwete to neok onyal wuoyo .
42001023	Ka kindene mar tich norumo , nodok dala .
42001024	Bang’ mani chiege Elizabeth nomako ich to kuom dweche abich neok owuok oko .
42001025	Nowacho ni " Ruoth Nyasaye osetimona ma , " E ndalogi osenyiso ng’wonone kuoma kendo ogolana wichkuot e kind ji . "
42001026	E dwe mar auchiel , Nyasaye nooro malaika Gabriel odhi Nazareth , taon manie Galili .
42001027	Ir nyako moro mane pok ong’eyo dichwo , mane osesingore mondo okende gi ng’ato ma nyinge Josef ma nyakwar Daudi . Nying nyakono mapok ong’eyo dichuo ne en Mariam .
42001028	Malaika nodhiyo ire momoseni " Amosi , in jal mokechi moloyo ! Ruoth ni kodi . "
42001029	Wechego nochando chuny Mariam ahinya , to nowuoro mos mane omosegono , ni tiende ang’o .
42001030	To malaika nowachone ni " Kik iluor Mariam , nikech Nyasaye osetimoni ng’wono .
42001031	Ibiro bedo gi nyathi kendo ininyuol wuowi , to inimiye nying ni Yesu .
42001032	Obiro bedo maduong’ kendo noluonge Wuod Ngat Mamalo Moloyo , Ruoth Nyasaye biro miye kom loch mar kwar mare , Daudi .
42001033	To enobed gi loch kuom od Jakobo nyakachieng’ lochne ok anarum ngang’ . "
42001034	Mariam nopenjo malaika ni ; " Mani biro bedo nadi , " " to pod an nyako mapok ong’eyo dichwo ? "
42001035	Malaika nodwokoni , " Roho Maler biro , biro kuomi , kendo teko mar Ng’at ma malo moloyo biro umoi . Kuom mano jal maler monego nyuol ibiro luongo ni Wuod Nyasaye .
42001036	Bende ng’eni Elizabeth ma watni biro bedo gi nyathi e hike moni-ang , to jalo mane iluongo ni migumba no , koro en gi ich mar dweche auchiel .
42001037	Nimar onge gima nyalo tamo Nyasaye . "
42001038	Mariam nodwoko ni , " An jatich Ruoth , onego timre kaka iwacho . " Eka malaika noweye .
42001039	E kindeno Mariam noikore mowuok mapiyo kodhi e piny motimo gode mar Judea ,
42001040	Kama nodonjo e dala Zakaria kendo nomoso Elizabeth .
42001041	Ka Elizabeth nowinjo mos mar Mariam nyathi notugo e iye kendo Elizabeth nopongi ' Roho Maler .
42001042	Gi duol maduong nomor kowachoni , " In jal moguedhi kuom mon , kendo oguedhi nyathi ma ibiro nyuolo !
42001043	To ango momiyo obed manguon koda ; momiyo min Ruodha dibi ira ?
42001044	Piyo piyo nono ka mosni ochopo e ita , nyathi manie iya notugo gi mor .
42001045	Oguedhi jal no moseyie ni gima Ruoth osewachone ibiro timo . "
42001046	To Mariam nowacho niya , " chunya opako Ruoth
42001047	Kendo chunya oil kuom Nyasaye Jawarna ,
42001048	Nimar oseparo dhier mar jatichne chakre kawuounoni tienge duto biro luonga ni mogwedhi .
42001049	Nimar Jal Maratego osetimona gik madongo Nyinge ler .
42001050	Kechne , chopo kuom jogo moluore a tieng’ ka tieng’ .
42001051	Osetimo timbe madongo gi bade , okeyo jogo masungore e parogi maiye .
42001052	Osegolo ruodhi e kombegi to oset-ing’o malo jomamuol
42001053	Oseyiengo jokech gi gik mabeyo to oseriembo jomwandu gi lwetgi nono .
42001054	Osekonyo jatichne Israel , koparo bedo mang’won .
42001055	Ne Abraham kod nyikwaye nyakachieng’ , mana kaka nowacho ni kwerewa . "
42001056	Mariam nobet gi Elizabeth kuom dweche madirom adek to eka nodok thurgi .
42001057	Kane en kinde mane Elizabeth onego yudie nyathi , nonyuolo nyathi ma wuowi .
42001058	Jogweng’ kod wedene nowinjo ni Ruoth Nyasaye osetimone kech maduong’ mi gimor lode .
42001059	Chieng’ mar aboro negibiro mondo gi ter nyathi nyangu kendo ne gidwaro chake nying wuon-gi Zakaria ,
42001060	to min-gi nowuoyo kendo wacho ni , " Ooyo ! Ibiro luonge ni Johana . "
42001061	Ne giwachone ni , " Onge ng’ato moro kuom wedeni mangi nyingni . "
42001062	Eka ne giwuoyo gi woun mare gi lwetgi , mondo giyud ni en nying mane madoher luong nyathi .
42001063	Nokwayo bao mar ndiko kendo ji duto no wuoro ka nondiko ni , " Nyinge en Johana . "
42001064	Gikanyono dhoge noyawore kendo lewe nogonyore , to nochako wuoyo , kopako Nyasaye .
42001065	Luoro nomako jog-weng’ duto , kendo ji duto manie piny gode Judea ne loso kuom gigi duto .
42001066	Ng’ato ka ng’ato manowinjo mani newuoro mani , kapenjo ni , " Nyathini biro bedo machal nadi ? " Nimar lwet Ruoth ne ni kode .
42001067	Wuon mare Zakaria nopong’ gi Roho Maler kendo nokoro wach kama :
42001068	Pak obed ni Ruoth Nyasach Isarel ; nikech osebiro kendo osereso joge .
42001069	Osechungonwa tung’ mar warruok marwa , e od jatichne Daudi .
42001070	( kaka nowacho gi dho jonabige maler mag ndalo machon ) .
42001071	Warruok ae lwet wasikwa , kendo ae lwet jogo duto mamon kodwa
42001072	onyis kech ni kwerewa , kendo opar singruokne maler ,
42001073	singruok mane okwong’orego ni kwarwa Ibrahim :
42001074	mondo oreswa e lwet wasikwa kendo miyo watine maonge luoro ,
42001075	e ler kod tim makare e nyime ndalowa duto .
42001076	To in , nyathina , ibiro luongi ni janabi mar Ng’at Man Malo Moloyo , nimar ibiro telo nyim Ruoth mondo iik ne yo ,
42001077	kendo imi joge ng’eyo mar warruok kuom weruok mar richogi ,
42001078	nikech ng’wono mamuol mar Nyasachwa , ma chieng’ mawuok biro go irwa koa e polo .
42001079	mondo orieny kuom jogo modake mudho , kendo nie tipo mar tho , mondo otel ni tiendwa e yor kuwe . "
42001080	To nyathi nodongo kendo nobedo motegno e chuny ; to nodak e thim nyaka nonyisore ratiro e nyim Israel .
42002001	E ndalogo , Kaisar Agusto nogolo chik mondo okwan ji e piny Rumi duto .
42002002	Ma ne en kweno mokwongo mano timore ka Kwirinio ne en ruodh Siria .
42002003	To ng’ato ka ng’ato nodhi e taondgi owuon mondo ondik nyinge .
42002004	Kuom mano , Josef bende noa taon mar Nazareth , Galili modhiyo Judea nyaka Bethlehem taon mar Daudi , nikech ne en achiel kuom joodgi kendo anyuola gi Daudi .
42002005	Nodhiyo kuno mondo okwane kod Mariam , mane osingore mondo okendi , kendo nogeno yudo nyathi .
42002006	Kane gin kuno , kinde mar nyuolo nyathi nochopo ,
42002007	to nonyuolo nyathine makayo , ma wuowi . Ne o boye gi nanga kendo nokete e sanduk mar chiemb dhok , nikech neonge od welo .
42002008	To ne nitie jokwadh rombe manodak oko e lek machiegini kanyo , kagirito jam-bgi gotieno .
42002009	Malaika mar Ruoth nobiro irgi kendo duong’ mar Ruoth Nyasaye norieny molworogi , mi negi luor .
42002010	To malaika nowachonigi niya " Kik uluor . Akelonu wach maber mar ilo maduong’ mabiro bedo niji duto .
42002011	Kawuononi e taon mar Daudi , Jawar osenyuolnu ; en Kristo Ruoth .
42002012	Mani nobednu ranyisi : Ubiro yudo nyathi ma obo gi nengni ka onindo ei sanduk mar chiemb dhok .
42002013	Apoya nono oganda maduong’ mar jopolo nothinyore kod malaika kagipako Nyasaye kendo wachoni ,
42002014	Duong’ ni Nyasaye man e polo kendo e piny , kuwe niji ma ng’wonone ni kuom gi . "
42002015	Kane malaika noseweyo jogi kendo dhiyo e polo jokwath nowacho kendgi ni , wadhiuru Bethlehem mondo wane gima osetimore , ma Ruoth osenyisowa kuome ni . "
42002016	Kuom mano ne gidhiyo mapiyo kendo negiyudo Mariam gi Josef kod nyathi konindo e sanduk mar chiemb dhok .
42002017	Kane gisenene , negilando wach mar gima ne owachnigi kuom nyathini ,
42002018	Kendo ji duto manowinjo wachni , no wuoro gima jokwath nowachonigi .
42002019	To Mariam nokano gigi duto kendo parogi e chunye .
42002020	Jokwath nodok , kagi pako Nyasaye kendo miyo Nyasaye duong’ kuom gik moko duto manegisewinjo kendo neno , mane obed mana kaka nosenyisgi .
42002021	Chieng’ ndalo mar aboro kane kinde monego otere nyangu ochopo nomiye nying ni Yesu , nyingno mane malaika osemiye kapok omak ichne .
42002022	Kane kinde ochopo ma pwodhruok kaka Chik mar Musa nochopo , Josef gi Mairam notere Jerusalem mondo gichiwe ni Ruoth .
42002023	Mana kaka ondiki e chik mar Ruoth ni , " Nyathi ka nyathi makayo ma wuowi nyaka wal ni Ruoth . "
42002024	Kendo kitimo misango koluwore gi gima owachi e Chik mar Ruoth ni mondo ochiw : akuche ariyo kod akuche odugla matindo ariyo . "
42002025	E kindeno ne nitiere ng’ato Jerusalem miluongo ni Simeon , ne en ng’at makare kendo moluoro Nyasaye , norito loch mar Israel , kendo Roho Maler neni kuome .
42002026	Nosefwenyne gi Roho Maler ni ok obi tho kapok oneno Kristo mar Ruoth .
42002027	Kotere gi Roho , nodhiyo ei agolni mag Hekalu . Kane jonyuol okelo nyathi , Yesu , mondo otimne gino ma Chik dwaro ,
42002028	Simeon nokawe moriwe e bade kendo nopako Nyasaye , kowacho niya :
42002029	" Ruoth majaloch , kaka ne isesingo , koromi igony misumbani gi kuwe ,
42002030	Nimar wengena oseneno warruokni ,
42002031	miseiko e nyim ji duto ,
42002032	ler mar fweny ni Ogendini ma ok jo Yahudi , to mar duong’ ni jogi Israel .
42002033	Wuon gi min nyathi no wuoro kuom gima ne owach kuome .
42002034	Eka Simeon noguedhogi kendo nowacho ni Miriam , min mare niya ; " Nyathini oketi mondo okel podho gi chung’ mar ji mang’eny e Israel , kendo obed ranyisi mibiro wuoyo kuome kikwedo .
42002035	Kuom mano paro mag chunje mang’eny ibiro fwenyo . To ligangla biro chuoyo chunyi in iwuon bende . "
42002036	Ne nitie janabi madhako bende , Ana , nyar Fanuel ma jadhood Asher . Ne oti ahinya bende noyudo osedak gi chuore higini abiriyo bang’ kendne ,
42002037	Eka nobedo chi liel nyaka koro ne en jahigni piero aboro gang’wen . Ne ok oa e Hekalu to nolemo otieno gi odiechieng’ , koriyo kech kendo olamo .
42002038	Kobiro irgi gie kindeno , nogoyo erokamano ni Nyasaye kendo nowuoyo kuom nyathi ni ji duto mane ogeno kuom resruok mar Jerusalem .
42002039	Kane Josef gi Mariam jo setimo duto manedwarore koluwore gi chik mar Ruoth , negidok Galili e taon margi Nazareth .
42002040	To nyathi nodongo kendo nobedo motegno ; nopong’ kod rieko , kendo ng’wono mar Nyasaye ne ni kuome
42002041	Higa ka higa jonyuolne nedhiyo Jerusalem e Sawo mar Pasaka .
42002042	Kane en jahigini apar gariyo , negidhiyo e Sawono koluwore kod timgi .
42002043	Bang’ ka sawono norumo , ka jonyuolne nedok dala , wuowi Yesu nodong’ chien e Jerusalem , to neok ging’eyo mani .
42002044	Kagiparo ni ne en ei oganda margi , negiwuotho moromo ndalo achiel eka negichako manye e dier wedegi kod osiepe .
42002045	Kane ok giyude , negidok Jerusalem mondo gimanye .
42002046	Bang’ ndalo adek negiyude ei agolni mag hekalu , kobedo e kind jopuonj , kowinjogi kendo penjogi penjo .
42002047	Ng’ato ka ng’ato manowinje nowuoro ng’eyone kod dwokoge .
42002048	Kane jonyuolne nonene , negi hum . Min mare nowachone ni , " Wuowi , ang’o momiyo isetimonwa kamani ? Wuonu kod an wasedwaroi gi luoro . "
42002049	Nopenjogi ni , " Ang’o momiyo neu-manya ? " " Ok ung’eyo ni onego abed e od wuora ? "
42002050	To neok ging’eyo gima ne owachonigi .
42002051	Eka nodhiyo nyaka Nazareth kodgi kendo nomiyogi luor kowinjogi . To min mare nokano gigi duto e chunye .
42002052	To Yesu nodongo gi rieko kod medruok e ringruok , kendo e ng’wono gi Nyasaye kod ji .
42003001	E higa mar apar ga abich mar loch Kaisar Teberio-kane Pontias ne jaloch mar Judea , Herode ruodh Galili , mowadgi Filipo ruodh Iturea gi mar pinje mag Trakoniti , to Lusania ne ruodh Abilene ,
42003002	E kinde ma dolo maduong’ ma Anas gi Kaifa wach Nyasaye ne obiro ni Johana woud Zakaria e thim .
42003003	Nodhiyo e piny duto moluoro Jordan , noyalo batiso mar lokruok mar weyruok mar richo .
42003004	Kaka nondiki e kitabu mar weche mag Isaya janabi ni : " Duol mar ng’ato kok e thim kowacho , ' Ikuru yor Ruoth , rieuru tir yorege .
42003005	Hoho ka hoho nobugi mapong’ , gode modongo gi matindo nodok piny , yore mobam biro bedo moriere , yore motimo gogni nobed mayom
42003006	Kendo ji duto biro neno warruok mar Nyasaye ' "
42003007	Yohana nowacho ni oganda mane biro mondo obatisgi ni , " Un nyithind thuonde ! Ng’ano mane osiemou mondo uring ua kuom mirima mabiro ?
42003008	Nyaguru olemo momanyore gi lokruok . To kik uchak uwach kendu uwegi ni , " Wan-gi Ibrahim kaka wuonwa . " Nimar awachonu ni kata mana kuom kitegi Nyasaye nyalo loko nyithind Ibrahim .
42003009	Le oseketi e tiend yiende , to yien moro amora maok nyag olemo mabeyo ibiro ng’olo igo piny kendo iwito e mach . "
42003010	Oganda nopenje ni , " Kara En ang’o monego watim ? "
42003011	Johana nodwoko ni , " Ng’at mangi sede ariyo owinjore chiw achiel okonygo nyawadgi ma ongego , kendo jamo man kod chiemo bende onego tim kamano . "
42003012	Josol osuru bende nobiro ire mondo obatisgi . Negipenjeni , " Japounj . En ang’o mowinjore watim ? "
42003013	Nonyiso ni , " Kik usol osuru moloyo kaka id waro ni mondo usol . "
42003014	Eka askeche moko nopenje ni , " To en ang’o mowinjore watim . " Nodwokogi ni , " Kik urna ng’ato pesa gi thuon kata donjo ne ji gi miriambo to misara maru muyudo mondo oromu . "
42003015	Ji ne pod rito gi geno ahinya kendo giduto ne giwuoro kagiparo e chunjegi ni nyalo bedo ni Johana e Kristo .
42003016	Johana nodwokogi duto ni , " An abatisou gi pi . To ng’ato mangi teko maloya biro biro , ma tond wuochege ok awinjora gonyo . En obiro batisou gi Roho Maler to kod mach .
42003017	Rapiedhi nie lwete mondo opiedhgo cham duto maler e kar dino cham , kendo ochok cham koketo e deche , to obiro wang’o mihudhi gi mach maok rum . "
42003018	To gi weche moko mang’eny Johana nojiwo ji kendo noy alo wach maber niji .
42003019	To ka Johana nokwero Herode ma ruoth nikeh wach Herodia , ma chi owadgi , kendo kuom gik mamoko maricho mane osetimo ,
42003020	Herode nomedo timo gima rachie moloyo kendo nomako Johana kendo tweye e jela .
42003021	Kane ibatiso ji duto , Yesu bende ne obatisi . To ka nolamo , polo noyawore
42003022	kendo Roho Maler nolor mopiyo kuome machal gi akuru to dwol noa e polo mawacho niya , " In e Wuoda , ma ahero ; chunya mor kodi . "
42003023	Koro ka Yesu owuon ne romo kar higni piero adek , eka nochako tichne . Ne iparo nine en wuod Josef , wuod Eli
42003024	wuod Mathat , wuod Lawi , wuod Melki , wuod Janai , wuod Josef
42003025	wuod Matathia , wuod Amos , wuod Nahum , wuod Esli , wuod Nagai
42003026	wuod Maath , wuod Matathia , wuod Semein , wuod Josek , wuod Joda ,
42003027	Wuod Joanan , wuod Resa , wuod Zerubabel , wuod Shaltiel , wuod Ner ,
42003028	wuod Melki , wuod Adi , wuod Kosam , wuod Elmada , wuod Er ,
42003029	wuod Joshua , wuod Eliezer , wuod Jorim , wuod Mathat , wuod Lawi .
42003030	Wuod Simeon , wuod Juda , wuod Josef , wuod Jonam , wuod Eliakim ,
42003031	wuod Melea , wuod Mena , wuod Matatha , wuod Nathan , wuod Daudi .
42003032	Wuod Jesse , wuod Obel , wuod Boaz , wuod Solmon , wuod Nashon .
42003033	Wuod Aminadab , wuod Admin , wuod Amir , wuod Hezron , wuod Perez , wuod Juda .
42003034	Wuod Jakobo , wuod Isaka , wuod Ibrahim , wuod Tera , wuod Nahor ,
42003035	wuod Senrg , wuod Renu , wuod Peleg , wuod Eber , wuod Shela ,
42003036	wuod Kainan , wuod Arfaksad , wuod Shern , wuod Nowa , wuod Lamek ,
42003037	wuod Methusela , wuod Enoka , wuod Jared , wuod Mahalalel , wuod Kenan ,
42003038	wuod Enos , wuod Seth , wuod Adam , wuod Nyasaye .
42004001	Yesu , kopong’ gi Roho Maler , noa Jordan , kendo notelne gi Roho e thim .
42004002	Kuom ndalo piero ang’wen ne ok ochamo gimoro e ndalogo duto , to bang’ ndalogo koserumo kech nekaye .
42004003	Satan nowachone ni , " Ka in Wuod Nyasaye , nyis kidini olokre kuon . "
42004004	Yesu nodwokoni , " Ondiki ni , ' Dhano ok bed mangima nikech kuon kende . "
42004005	Eka Satan notere kama oting’ore malo kendo ka diemo wang’ nono nonyise pinje ruodhi duto mag piny .
42004006	To nowachone niya , " Abiro miyi lochgi duto gi duong’gi , nimar osemiyagi , kendo anyalo chiwogi ni ng’ato ang’ata , madwaro .
42004007	Emomiyo ka igoyo chongi nyima maila-ma , magi duto biro bedo magi .
42004008	Yesu nodwoke ni , " Ondiki ni , Lam Ruoth Nyasaye kendo en kende ema itine .
42004009	Eka satan notere Jerusalem kendo nomiyo ochungo e osuch kama bor malo mar Hekalu . Eka nowachone ni , " Ka in Wuod Nyasaye , dirri piny kia ka .
42004010	Nimar ondiki ni , " Obiro chiko malaikage nikech in mondo oriti maber ,
42004011	giniting’i e bedegi , mondo kik ichwany tiendi e kidi , "
42004012	Yesu nodwoko ni , " Owachi ni , kik item Ruoth Nyasachi .
42004013	Kane Satan osetieko temgi duto , noweye nyaka thuolo moro machielo .
42004014	Yesu nodok Galili e teko mar Roho , kendo wachne nolandore e gwenge duto mar piny .
42004015	Nopuojo e sunagokegi , fendo ji duto nopake .
42004016	Nodhiyo Nazareth kuma nopidhee modongoe , kendo chieng Sabato nodhiyo e sunagogi , kaka nobedo kite kendo nochungo mondo osom .
42004017	Nomiye kitap Isaya janabi ka oelogo , noyudo kama nondikie ni :
42004018	" Roho mar Ruoth ni kuoma , nikech osewira moyiera mondo ayal wach maber ne joma odhier . Oseora mondo aland ni joma otwe ni gin thuolo kendo ni muofni ni oyaw wengegi , mondo ogony jogo misando
42004019	Kendo lando higano mar ng’wono mar Ruoth . "
42004020	Eka noumo kitabuno , minochiwe ni jatich , kendo nobedo piny wenge ji duto e sunagogi neng’iye matek ,
42004021	To nochako kowachonigi niya , " kawuono ndikoni chopo kare ka uwinjo . "
42004022	Ji duto nowuoyo maber kuome kendo negiwuoro ahinya weche mag ng’wono manowuok e dhoge . Negipenjo " Mani donge e wuod Josef ? "
42004023	Yesu nowachonigi ni , " Adier chutho ubiro wachona ngero ni in Jathieth , changri iwuon ! Tim e dalau ka gigo mawasewinjo ni ne itimo Kapernaum . "
42004024	Nodhiyo nyime kowacho , " Awachonu adiera , onge janabi mirwako e dalagi owuon .
42004025	Adier awachonu ni netie mond liete mang’eny e Isarel e kinde mar Elija , kane polo olor kuom higini adek ginus kendo ne nitie kech mager e piny kuonde duto .
42004026	To kata kamano ne ok oor Elija ir moro kata achiel kuomgi , to makmana chi liel e dala mar Zarefath e gweng’ Sidon .
42004027	Bende ne nitie ji mang’eny e Israel manenigi dhoho e kinde mar Elisha janabi to onge kata achiel mane opwodhi mak mana Naaman kende , ja-Siria . "
42004028	Ji duto mane nie Sunagogi mirima mager nomakogi kane giwinjo wechegi .
42004029	Ne gia malo minegiriembe gigole oko mar taon kendo tere e geng got kama nogerie taon-no mondo gidhire piny : kathirathira ,
42004030	Kata kamano nowuotho awuo tha kokadho e kind oganda kendo odhiyo kuma nodhiyoe .
42004031	Eka nodhiyo Kapernaum , taon manie Galili , kendo chieng’ Sabato nochako puonjo ji .
42004032	Negiwuoro puonjne , nikech wechene ne nigi teko .
42004033	To e sunagogi ne nitie ng’ato moro mane nigi jachien . Noywak kogoyo koko matek niya ,
42004034	" En ang’o midwaro timo kodwa , Yesu Ja Nazareth ? Isebiro mondo itiekwa ? Ang’eyo in ng’a , ng’at Maler mar Nyasaye ! "
42004035	Yesu nokwere matek niya , " Ling’ thi , wuogi ia kuome " . Eka jachien nogoyo ng’atno piny e nyimgi duto kendo nowuok maok ohinye .
42004036	To ji duto nowuoro kendo wacho ni ng’ato ka ng’ato ni , " Ma puonj ma nade ? Giteko maduong kod loch ochiko chunje maricho kendo gi wuok gi aa .
42004037	To wachne ne olandore e aluora duto kuonde mokiewo gi gweng’ mane entie .
42004038	Yesu noa e sunagogi kendo nodhiyo e dala Simon . Koro maar Simon netuo tuo mar midhusi matek , kendo negikwayo Yesu mondo okonye .
42004039	Omiyo nodhiyo mokulore bute kendo nochiko midhusi , mondo oa kendo midhusi noweye . Nochungo mapiyo kendo nochako miyogi chiemo .
42004040	Kane chieng’ podho , ji nokelo ni Yesu ji duto mane nigi tuoche kido mayoreyore , kendo noketo lwetene kuom moro kamoro , mochangogi .
42004041	Moloyo mano , jochiende nowuok oaa kuom ji mang’eny , kagoyo koko ni , " In e Wuod Nyasaye ! " To nokwerogi kendo ne ok oyienigi mondo giwuo , nikech neging’eyo ni en e Kristo .
42004042	Kane piny oru , Yesu nodhiyo kar kende . Ji ne manye to kane gibiro kama ne entie , negitemo tame mondo kik owegi .
42004043	To nowacho niya , " Nyaka ayal wach maberni mar Pinyruoth Nyasaye e taonde moko bende , nikech ma e momiyo noora . "
42004044	To nodhiyo nyime koyalo e sunagoge mag Judea .
42005001	Chieng’ moro achiel , ka Yesu nochungo but nam mar Genesaret , kendo ji kochokore moluore kendo winjo wach Nyasaye
42005002	Noneno yiedhi ariyo e dho wath , mane owe kanyo gi jolupo mane lwoko tondegi .
42005003	Nodonjo ei achiel mag yiedhigo , achiel mane mar Simon , mi nokwaye mondo okwang’e matin oa e dho wath . Eka nobedo piny kendo puonjo ji ka enie yie .
42005004	Kane osetieko wuoyo , nowachone Simon ni , " Kiew yie odhi e chuny pi ka matut , mondo uchik tondeu omak rech . "
42005005	Simon nodwoke , " Ruoth , wasetiyo matek otieno mangima to ok wasemako gimoro . To nikech iwacho kamano , abiro chiko tonde . "
42005006	Kane gisetimo kamano , ne gimako rech mang’eny ma koro tonde ne chako yiech .
42005007	Kuom mano , ne gigwelo joweti-gi mane nie yie machielo mondo obi okonygi , to kane gibiro tone gipong’o yiedhi ariyogo mopong’ thich ma koro ne gichako nimo .
42005008	Kane Simon Petro oneno mani , nopodho e tiend Yesu , mowacho niya , " Dhiyo iaa kuoma Ruoth , An ng’at ma jaricho !
42005009	Nimar en kaachiel gi joma ne en-go duto nowuoro nikech rech mane-gimako ,
42005010	Kamano , Jakobo gi Johana ma yawuot Zebedi mane jotiyo gi Simon bende nowuoro Eka Yesu nowacho ni Simon niya , " Kik iluor ; chakre tinendeni ibiro bedo jaywa-ji . "
42005011	Kuom mano negiketo yiegi oko e dho wath , negiweyo gik moko duto kendo ne giluwe .
42005012	Kane Yesu ne nie e taon achiel moro , ng’ato nobiro ma dhoho omako dende duto , kane oneno Yesu , nopodho piny ka okulore e lowo kendo nosaye ni , " Ruoth , ka iyie , inyalo miyo abed maler . "
42005013	Yesu norieyo lwete momulo ng’atno . Nowachone niya , " Ayie . Bed maler ! Gikanyono dhoho noa kuome .
42005014	Eka Yesu nochike ni , " Kik inyis ng’ato to dhiyo , mondo inyisri iwuon e nyim jadolo kendo ichiw misengini ma Musa nochiko nikech puodhruokni , mondo obed ranyisi ne gin .
42005015	To kata kamano humbe nomedo lan-doree moloyo , momiyo oganda mag ji nobiro winje kendo mondo ochang tuochegi .
42005016	To Yesu ne thoro dhiyo kuonde machil ma en kende mondo olem .
42005017	Chieng’ moro kane opuonjo , Jo-Farisai gi Jopuonj mag chik , mane oa e mier duto mag Galili gi Judea kod Jerusalem , nobedo kanyono , To teko mar Ruoth ne nikode mondo ochang jotuo .
42005018	Ji moko nobiro kotingo jadhoho e par kendo negitemo mondo gitere ei ot mondo gikele e nyim Yesu .
42005019	To kan ok ginyal yudo yo mar timo kamauno nikech oganda , negiidho e witado kendo powo witado , eka negilore e pare e dier oganda e nyim Yesu .
42005020	Kane Yesu oneno yiegi , nowachoniya , " Osiepa , richoni oweni . "
42005021	Jofarisai gi Jopunj mag Chik nochako paro kendgi giwegi ni , " Mani to ngano ma wacho , wach marach kuom Nyasaye ? Ng’ano manyalo weyo richo mak mana Nyasaye kende ?
42005022	Yesu nong’eyo gima giparo kendo nopenjogi ni , " Ang’o momiyo uparo gigi e chunyu ? "
42005023	Ere mayot wacho , ' Richoni oweni , koso wacho ni , ' Chung kendo iwuothi ?
42005024	To mondo omi ung’e ni Wuod Dhano ni gi teko e piny mar weyo richo . . . Nowacho ni jathany ni , " Awacho ni , chung , kaw pari kendo idhi dala . "
42005025	Gikanyono nochungo nodhiyo dala kopako Nyasaye .
42005026	Ji duto nowuoro kendo negichiwo pak ni Nyasaye . Negiwuoro ahinya kendo negiwacho ni , " Waseneno gik malich kawuono . "
42005027	Bang’ mani , Yesu nowuok odhi oko kendo noneno jasol osuru ma nyinge Lawi kobedo kar choko Osuru . Yesu nowachone ni , " Luwa " .
42005028	To Lawi noa malo , moweyo gik moko duto kendo noluwe .
42005029	Eka Lawi noloso nyasi mar rwak ni Yesu e ode , oganda maduong’ mar josol osuru kaachiel gi ji mamoko nechiemo kodgi .
42005030	To Jofarisai gi Jopuonj mag Chik mag dini margi neng’ur ni jopuonjrene ni , " Ang’o momiyo uchiemo kendo metho gi josol osuru kod joricho ?
42005031	Yesu nodwokogi ni , " Ok jomangima ema dwaro jathieth , to jomatuo .
42005032	Ok asebiro mondo aluong jomakare , to mana joricho mondo gilokre . "
42005033	Negiwachone ni , " Jopuonjre Johana ne thoro tueyo chiemo kendo lamo , to bende jopuonjre mag Jofarisai timo kamano , to magi dhiyo mana nyime gi chiemo kendo metho . "
42005034	Yesu nodwoko ni , " Bende inyalo miyo wend wuon kisera otwe chiemo ka en kodgi ? "
42005035	To ndalo biro biro ma wuon kisera nogol kuomgi , e ndalogo gibiro tueyo chiemo .
42005036	Eka nogoyonigi ngeroni ni ; " Onge ng’ama nyalo yiecho dir law manyien kendo otwang’e kuom mano moti . Ka otimo kamano , obiro bedo ni oyiecho law manyien , to dir law matin mar law manyien ok bi winjore kod machon .
42005037	Bende onge ng’ama olo divai manyien e ndede moti . Ka otimo kamano , divai manyien biro yiecho ndede go , divai biro pukore kendo ndede biro kethore .
42005038	Ooyo , divai manyien nyaka oliee ndede manyien .
42005039	To onge ng’ama bang’ madho divai machon dwaro divai manyien , owacho ni " machon ber moloyo . "
42006001	Chieng’ Sabato moro , Yesu nowoutho e puothe mag ngano , kendo jopuonjrene nochako jako wi ngano , negidunyogi e lwetegi mi , gi chamo ngano .
42006002	Jofarisai moko nopenjo ni , " Ang’o momiyo utimo gima chik okwero chieng’ Sabato " ?
42006003	Yesu nodwokogi niya , " Pok ne usomo gima Daudi notimo kaachiel gi jogo mane nikode ka kech nekayogi ?
42006004	Nodonjo e od Nyasaye , kendo nokawo makati miketo e nyim Nyasaye , nochamo gima chik oyie ni jodolo kende ema chamo . Kendo nochiwo moko ne jogo mane ni kode . "
42006005	Eka Yesu nowachonigi niya , " Wuod Dhano en Ruodh Sabato . "
42006006	Chieng’ Sabato machielo nodhiyo ei sunagogi kendo nopwonjo , to ng’ato neni kanyo ma lwete korachwich notal .
42006007	Jofarisai kod Jopuonj mag Chik ne dwaro gimoro ma dimi gidonjnego Yesu , omiyo ne ging’iyogo machiegni , mondo gine ka dochang’ chieng’ Sabato .
42006008	To Yesu nong’eyo gima negiparo eka nowacho ni ng’atno mane lwete otal ni , " Aa malo kendo chungi e nyim ji duto . " Kamano noa malo mi ochungo kanyono .
42006009	Eka Yesu nowachonigi niya , " Apenjou , ere gima owinjore gi chik chieng’ Sabato , timo maber koso timo marach , reso ngima koso kethe " ?
42006010	Norangogi duto , to eka nowachoni ng’atno niya , Rie lweti oko . " Notimo kamano , to lwete nochango chutho .
42006011	To negikecho kendo negichako wuoyo ng’ato gi ng’ato kuom gino ma digitim ni Yesu .
42006012	Chieng’ moro achiel Yesu nowuok modhi mo kare gi got mondo olem kendo nobedo otieno mangima kolamo Nyasaye .
42006013	Kane okinyi ochopo , noluongo jopuonjre ire kendo noyiero apar gariyo kuomgi , mane owalo obedo joote .
42006014	Simon ( mane omiyo nying ni Petro ) ; gi owadgi Andrea , Jakobo , Johana , Filipo , Bathlomayo ,
42006015	Mathayo , Thoma , Jakobo wuod Alfayo , Simon mane iluongo ni Jakedo ni piny ,
42006016	Juda wuod Jakobo , gi Juda Ja Iskariot , mane obedo jandhok .
42006017	Nolor kodgi piny kendo nochungo kama opie . Oganda maduong’ mar jopuonjrene ne nikanyo to kod ji mang’eny moa kuonde duto mag Judea , moa Jerusalem , kendo moa e dho nam mar Turo gi Sidon ,
42006018	mano biro mondo giwinje kendo ochang midekregi . Jogo mane jochiende thago nochangi ,
42006019	To ji duto notemo mondo omule , nikech teko ne aa kuome kendo changogi duto ,
42006020	Kong’iyo jopuonjrene , nowacho niya , " Un Joma ogwedh jogo modhier , nimar piny Ruoth Nyasaye en maru .
42006021	Un joma ogwedhi joma kech kayo koroni , nimar ubiro yieng’ .
42006022	Un jogo mogwedhi ka ji himou , ka gik-wedou kendo jarou kendo gidagi nyingu ka rach , nikech Wuod Dhano .
42006023	" Beduru mamor e ndalono kendo chikreuru ka uil , nikech poku duong’ e polo . Nimar mano e kaka kweregi notimo ni jonabi .
42006024	" To okuong’u un jomwandu nimar useyudo poku
42006025	" Okuong’u un jomayieng’ maber e kindeni , nimar ubiro bedo modenyo , Okuong’u un jogo manyiero koroni , nimar ubiro kuyo kendo ywak .
42006026	Okuong’u ka ji duto wuoyo maber kuomu , nimar mano e kaka kweregi notimoni jonabi ma jomiriambo .
42006027	To owachonu un joma mawinja ni : Heruru wasiku , timuru maber ni joma mamon kodu .
42006028	Guedhuru joma kuong’ou lamuru ni joma sandou .
42006029	Ka ng’ato othalo lembi konchiel , to lokne komachielo bende . Ka ng’ato okawo koti-ni , kik itame kawo sadi .
42006030	Miuru ji duto makwayou , to ka ng’ato okawo gimoro mari , kik idwar ni mondo oduoknigo .
42006031	Timuru niji mamoko mana kaka duher mondo gin bende gitimnu .
42006032	Ka uhero joma oherou , en ohala manadi kuomu ? Mana , kaka joricho ohero mana joma oherogi .
42006033	To ka utimo maber ni joma timonu maber , en ohala manadi kuomu ? Kata mana joricho ' timo kamano .
42006034	To ka uholo mana joma un gi adier ni biro dwokonu , en ohala manadi kuomu ? Kata mana joricho ' holo mana joricho ' kagigeno ni ibiro chulogi duto .
42006035	To heruru wasiku , tim negiuru maber , kendo holgiuru ka ok ugeno ni ubiro yudo gimoro bang’e . Eka poku biro bedo maduong’ kendo ubiro bedo yawuot Ng’ama Malo moloyo , nikech ong’won ni jogo ma ok go erokamano kendo jomaricho .
42006036	Beduru mang’won , mana kaka Wuoru ng’won
42006037	Kik ung’ad , bura kendo bi ok ng’adnu bura . Kik ukuong’ ji , to ok bi kuong’u . Weuru ni ji richogi , to ibiro weyonu richou .
42006038	Chiwuru , to ibiro chiwonu . Ubiro yudo rapim maber , moiki kendo motiel mapong’ thich , kendo oo oko . Nimar rapim ma utiyogo , mano bende ema nopimnugo . "
42006039	Nogoyo nigi ngeroni bende ni : " Ng’at mamuofu bende nyalo telo ni ng’ama muofu " ? Donge gi duto ji ariyogo dil-ing’re ei bugo ?
42006040	Japuonjre ok duong’ moloyo japuonjne , to ng’ato ka ng’ato motiegi chuth biro bedo machal gi japuonjne .
42006041	En ang’o momiyo ineno mana pilni yath mamie wang’ owadu . To yath mane wang’i iwuon to ok idewo ?
42006042	Ere kaka diwach ni owadu ni ; owadwa , yie mondo agol pil yath manie wang’i , ka in iwuon ok inyal neno yath manie wang’i iwuon ? In jawuondre , mokwongo gol yadhono oko manie wang’i , to eka ibiro neno maler mondo igol pil yadhno manie wang’ owadu .
42006043	" Onge yath maber manyago olemo maricho , kata yath marach manyago olemo maber .
42006044	Yath ka yath ing’eyo kod olembe owuon , Ji ok pon ng’ou kuom yiende mag kudho , kata mzabibu bende ok pon kuom otonglo .
42006045	Ng’at maber golo gik mabeyo mawuok e keno maber ei chunye , to ng’at marach golo gik maricho mawuok e keno marach manie chunye . Nimar gik mopong’o chunye dhoge wacho .
42006046	Ang’o momiyo uluonga ni , Ruoth , Ruoth , to ok utim gima awacho ?
42006047	Abiro nyisou kaka ng’atno chalo jamo mabiro ira kendo winjo wachna , kendo otimogi .
42006048	Ochalo gi ng’at magero ot , manokunyo bur matut nyaka e lwanda kendo noketoe mise , kane koth ochue ma pi opongo piny , apaka mogingore nogoyo odno to ne ok onyal yienge , nikech nogere maber .
42006049	To jal mawinjo wechena to ok otimgi chalo gi ng’at manogero ot e wi lowo maonge gi mise . E kindeno ma apaka mogingore nogoyo odno , nogore piny kendo nokethore chuth . "
42007001	Kane Yesu nosetieko wacho magi duto ka ji winjo , nodhiyo odonjo Kapernaum .
42007002	Kanyo ne nitie jatich jaduong’ lweny , mane ruodhe ogeno ahinya , netuo kendo nochiegni gi tho .
42007003	Jaduong’ lweny nowinjo humb Yesu , momiyo nooro jodongo mag Joyahudi ire , mondo gikwaye obi ochang jatichne .
42007004	Kane gibiro ir Yesu negisaye chutho ni , " Ng’atni owinjore mondo itimne mani ,
42007005	Nikech ohero pinywa kendo osegeronwa sunagogi . "
42007006	Kuom mano , Yesu nodhiyo kodgi . Ne ok en mabor gi ot kane jadoung’ lweny nooro osiepene mondo owachne ni : " Ruoth , kik ichandri , nikech ok awinjora ibi idonji e bwo tat oda .
42007007	Mani e momiyo ok asekwanora ni awinjora biro iri . To wach wach to jatichna biro chango .
42007008	Nimar awuon an ng’at manie bwo loch kod askache manie bwoya . Ka awacho ni moro ni , ' Dhi ' to odhiyo , kendo machielo ni ' Bi ' to obiro . Awacho ni jatichna ni , Tim ma , to otime . "
42007009	Kane Yesu owinjo ma nowuore , kendo kane olokore ir oganda maluwe , nowacho ni " Awachonu , pok ayudo yie maduong’ kama kata e Israel .
42007010	Eka jogo maneoro nodok e ot to negiyudo jatich kangima .
42007011	Mapiyo bang’ mano , Yesu nodhiyo e taon miluongo ni Nain , to jopuonjrene gi oganda maduong’ bende nodhi kode .
42007012	Kaka nosudo machiegni gi dhoranga taon ng’at motho noting’ igolo oko-wuowi achiel kende wuod min , to en dhako ma chi liel . To oganda maduong’ moa e taon neni kode .
42007013	Kane Ruoth onene , chunye nokeche kendo nowacho ni , " Kik iywagi . "
42007014	Eka nodhiyo machiegni kendo nomulo sanduku mane oting’e wuowi manotho , to jogo mane oting’e nochungo . Nowacho ni , " Wuowi matin , awachoni , chungi aa malo ! "
42007015	Ng’at mothono nobedo piny kendo nochako wuoyo , to Yesu nodwoke momiye min .
42007016	Gin duto luoro nomakogi kendo negipako Nyasaye . Negiwachoni , " Janabi maduong’ osewuok e dierwa . " Kendo ni , " Nyasaye osebiro konyo joge . "
42007017	Wach maber ni mar Yesu nolandore e Judea mangima kod piny molwore .
42007018	Jopuonjre Johana nonyise gigi duto . Noluongo ji ariyo kuomgi ,
42007019	ne oorogi ir Ruoth mondo gipenje ni , " In e jamo mane biro koso onego wagen ng’at moro machielo " ?
42007020	Ka jogo nobiro ir Yesu , negiwachoni , " Johana Jabatiso noorowa iri mondo wapenj ni , " In e jal mane biro , koso wagen ng’ato moro machielo ? "
42007021	E saa nogono Yesu nochango ji mang’eny manenigi tuoche , midekre kod chunje maricho , kendo nomiyo muofni mang’eny mondo onen .
42007022	Kamano nowacho ni jogo manoor ni , " Doguru kendo unyis Johana gik mauseneno kendo winjo : muofni neno , rong’onde wuotho , jogo man gi dhoho ichango , joma itgi odinore winjo , jomatho ichiero , kendo wach maber iyalo ni jochan .
42007023	En ng’at mogwedhi jal maok chwanyre mabar nitech an , "
42007024	Bang’e ka jopuonjre Johana nosea odhi , Yesu nochako wuoyo ni oganda kuom Johana ni : " Ang’o mane udhiyo e thim mondo une ? Odundu ma yamo yiengo ?
42007025	Ka ok mano , en ang’o mane udhi mondo une ? Ng’at morwakore gi lewni mabeyo ? Ooyo , jogo marwako lewni manengogi tek kendo madhialore gi gik mabeyo nie ute ruodhi .
42007026	To un nudhi mondo une ang’o ? Janabi ? Ee , Awachonu , kendo mana moloyo janabi .
42007027	Mani e jal mane ondik kuome ni : " Abiro oro jaotena motelo nyimi , mabiro loso yori motelo ni .
42007028	Awachonu , kuom jogo ma mon onyuolo onge ng’ato maduong’ moloyo Johana ; kata kamano jalo matinie moloyo e piny Ruoth Nyasaye doung’ moloye .
42007029	Ji duto , kata mana jasol osuru , kane giwinjo weche Yesu , negiyie ni yor Nyasaye ni kare , nikech nosebatisgi gi Johana .
42007030	To Jofarisai kod jogo molonye chik nodagi dwaro mar Nyasaye kuomgi giwegi , nikech nepok obatisgi gi Johana .
42007031	" Koro ere gima dapimgo ji mar tieng’ ma kawuononi Gichalo gi ang’o ?
42007032	Gi chalo nyithindo mobedo e chiro kendo luongore kendgi moro ka moro ni : " Nende wagoyonu thum , to ok ne umiel ; bende ka wagoyonu nduru , to ne ok uywak . "
42007033	Nimar Johana Jabatiso ne obiro maok ocham makati kata madho divai , to uwacho ni , " En gi jachien .
42007034	Wuod Dhano nobiro kachiemo kendo metho , to uwacho ni , Ma eri jawuoro kendo jamer , osiep josol osuru duto kendo joricho .
42007035	To rieko ofweny adimba gi nyithindo .
42007036	Koroni Jafarisai achiel , moro noluongo Yesu mondo ochiem kode nodhiyo e od Jafarisai mobedo but mesa .
42007037	Kane dhako mane osedak e ngima mar richo e taondno ( dalano ) nowinjo ni Yesu ne chiemo e od Jafarisai , nokelo chupa mar alabasta mar mo mangue ng’ar ,
42007038	kendo nochungo e toke , but tiende , pi wang’e nolwar e tiendege ma gitimo pi eka noyueyogi gi yie wiye , monyodhogi kendo noolo mo kuomgi .
42007039	Kane Jafarisai mane oluonge oneno ma , nowacho owuon ni , " Ka da ng’atni en janabi , da ong’eyo jal ma muleni kendo ni en dhako machalo nadi-ni en jaricho . "
42007040	Yesu nodwoke ni , " Simon , an-gi gima adwaro wachoni , " Nowachone ni , wachna , Japuonj . "
42007041	" Ji ariyo ne nigi gop jahol pesa , moro . Achiel negigope mar siling’ mia abich , to machielo piero abich .
42007042	Giduto ji ariyogi ne gionge gi pesa magichulego , omiyo noweyonigi gopegi . Koro en mane kuomgi mabiro here moloyoe ? "
42007043	Simon nodwokoni , " Aparo ni jamo mane nigi gowi maduong’ mowene . " Yesu nowacho ni , " Isedwoko kare . "
42007044	Eka nolokore mong’iyo dhakono mowacho ni Simon , niya , " Ineno dhakoni ? Nabiro odi . Ne ok imiya pi moro amora mondo alwok go tiendena , to nol-woko tiendena gi pi wang’e kendo noyueyogi gi yie wiye .
42007045	To in ne ok iny-odha , to dhakoni chakre saa mane adonjo , ne ok oweyo nyodho tiendena .
42007046	Ne ok iolo mo e wiya , to oseolo mo mang’ue ng’ar e tiendena .
42007047	Emomiyo , awachoni , richone mathoth owene-nikech nohero mathoth . To jal mowene manok , ohero matin . "
42007048	Eka Yesu nowachone , " richoni oweni . "
42007049	Welo mamoko nochako wacho kendgi giwegi ni , " Mani en ng’a ma weyo niji richogi ? "
42007050	Yesu nowacho ni dhakono ni , " Yieni oseresi ; dhi gi kuwe . "
42008001	Bang’ ma , Yesu newuotho koa e taon ka taon kod gweng’ ka gweng’ ka olando wach maber mar Piny Ruoth Nyasaye . Jopuonjrene apar gariyo ne ni kode ,
42008002	kaachiel gi mine moko mane osegol kuomgi jochiende kendo ochang tuochegi kaka Mariam ( mane iluongoni Magdala ) mane jochiende abiriyo osewuok kuome ;
42008003	Joana chi Chuza , mane jatelo e od Herode gi Susana kod mon mamoko mathoth . Mon-gi nekonyogi kagichiwonegi gigegi giwegi .
42008004	Ka noyudo oganda maduong’ chokore kendo ji ne biro ir Yesu moa e taon ka taon nogoyo negi ngeroni :
42008005	" Japur nodhiyo chuoyo kothe . Ka noyudo nokiro kothe , moko nolwar e yo mi nonyon-gi kendo winy nochamogi .
42008006	Moko nolwar ewi lwanda mine giti kendo neginer nikech negi onge kod ng’ich .
42008007	Kothe moko nolwar e dier kudho , mane odongo kode kendo nothung’ cham .
42008008	Bende lodhi moro nolwar e lowo maber . No ti kendo nonyago cham , nyadi mia moloyo kaka nochuoye . Ka nowacho ma , nogoyo koko ni , " Ng’at mangi ite mawinjo , mondo owinji . "
42008009	Jopuonj re nopenje gima ngerono nyiso .
42008010	Nowacho ni , " Ng’eyo mar gik mopondo mag Piny ruoth Nyasaye osemiu , to ji ma moko awuoyo nigi gi ngerini , omiyo , " kata ging’icho , to ok ginyal neno , kata giwinjo , to ok nyal donjonigi . "
42008011	Ma e gima ngeroni nyiso : Kodhi en wach Nyasaye .
42008012	Molwar e yo gin jogo mawinjo , to jachien biro kendo golo wach ei chunygi , mondo kik giyie ma wargi .
42008013	Molwar e lwanda gin jogo ma rwako wach gi mor ka giwinje , to gionge gi tiende . Giyie kuom kinde moromo , to e kinde mag tem gipodho giaa .
42008014	Kodhi molwar e dier kudho ochungo kar jogo mawinjo , to ka gidhiyo e yoregi , to parruok mar ngima , mwandu kod mor mar piny thungogi , ma ok gidong motegno .
42008015	To kodhi manie low maber , ochungo kar jogo man gi chuny malongo ' kendo maber , mawinjo wach , okane , kendo bedo modhil onyago cham .
42008016	" Onge ng’ato mamoko taya kendo pande ei sufuria kata kete e bwo otanda . Kar timo kamano , to okete ewi rachungi taya , mondo jogo madonjo one ler .
42008017	Nimar onge gimoro mopandi maok bi elore , kendo onge gima oum maok nong’ere kata bedo e lela .
42008018	Emomiyo paruru ahinya maber kaka uwinjo . Ng’at mango nomedne moko ; ng’at maongego , kata mano moparo ni en-go ibiro maye . "
42008019	Koro min Yesu gi owetene nobiro mondo ginene , to ne ok ginyal sudo machiegni kode nikech oganda .
42008020	Ng’at moro nowachone ni , " Meru gi oweteni ochungo oko , gidwaro neni . "
42008021	Nodwoko ni , " Mamana kod owetena gin jogo mawinjo wach Nyasaye kendo timo . "
42008022	Chieng’ moro Yesu nowacho ni jopuonjrene ni , " Wadhiuru loka nam kocha . " Omiyo negidonjo ei yie kendo giwuok gidhi .
42008023	Kane gikwang’ , nindo notere . Eka ahiti mangongo notugore e nam , koro yieno ne pong gi pi kendo ne gin e chandruok maduong’ .
42008024	Jopuonjre nodhiyo ire mochiewe , ka giwacho ni , " Ruoth , Ruoth , wabiro nimo ! " Nochungo oa malo kendo nokwero yamo gi apaka mager mi ahiti nopie kendo gik moko duto nokuwe .
42008025	Nopenjo jopuojrene ni , " Ere yieu ? " Luoro nomakogi kendo negiwuoro mine gipenjore giwegi ni , " Ma en ng’a ? Ochiko yamo koda pi , to giwenje . "
42008026	Ne gikwang’ gichopo e piny jo-Gerasani , man loka nam Galili .
42008027	Kane Yesu owuok oko e dho wath , ng’at moro mangi jochiende moa e taondno , noromo kode , kuom kinde mang’eny ng’at ni ne pok orwako law kata dak ei ot , to nodak e dier liete .
42008028	Kane oneno Yesu , noywak matek kendo nopodho e tiende , kogoyo koko gi duol mamalo niya , " Ang’o midwaro timo koda , Yesu , Wuod Nyasaye Ma Malo Moloyo ? Asayi , kik isanda ! "
42008029	Nimar noyudo Yesu osechiko jachien marachno mondo owuog oa kuom ng’atno . Kuom kinde mang’eny nomake , to kata nosetwe lwete , tiende gi nyororo , kendo okete e bwo jarit , nosebedo kocho-do nyororo kendo jochiende ne riembe nyaka e thim .
42008030	Yesu nopenje ni , " Nyingi ng’a ? Nodwoko ni " Oganda " , nikech jochiende mang’eny nosedonjo kuome .
42008031	To ne gikwaye monuore mondo kik ochikgi gidhiyo e Bur Matut Maonge Gikone .
42008032	To kueth maduong’ mar ngurue ne kwayo e bath got kanyo . Jochiende nosayo Yesu mondo gidonji e igi , mi nomiyogi thuolono .
42008033	Kane jochiende nowuok oa ei ng’atno , ne gidhiyo gidonjo ei ngurue , to kueth noringo kamuomore kalor mwalo kama ne giridore nyaka nam .
42008034	Kane jogo makwayo ngurue oneno gima nosetimore , negiringo gidhiyo gitero wach e taon kendo e gweng’ duto .
42008035	Mi ji nowuok mondo gine gino mosetimore . Kane gichopo ir Yesu , negiyudo ng’atno ma jochiende nosewuok kuome , kobedo piny e tiend Yesu , korwakore kendo ka parone ni kare ; luoro nomakogi .
42008036	Jogo mane oneno gima notimore nonyiso ji kaka ng’at mane nigi jochiende nochangi
42008037	Eka ji duto manie gweng’ Gersani duto nokwayo Yesu mondo odar odhi owegi , nikech luoro maduong’ nomakogi . Omiyo nodonjo ei yie kendo noa kanyo
42008038	Ng’at mane jochiende owuok kuome , nosaye mondo odhi kode , to Yesu notame , ka wachone ni
42008039	" Dogi dala kendo inyis ji gik mang’eny ma Nyasaye osetimoni . Omiyo ng’at no nowuok odhi kendo monyiso taon duto mang’eny ma Yesu nosetimone .
42008040	Koro ka Yesu oduogo , oganda norwake nimar negirite giduto .
42008041	Eka ng’ato moro miluongo ni Jairo , jatich Sunagogi , nobiro nopodho e tiend Yesu , kosaye mondo odhi ode ,
42008042	nikech nyare achiel kende , nyako madirom ja higni apar gariyo , ne tho . Ka Yesu ne nie yo , oganda nothunge madihinye .
42008043	To dhako moro ne ni kanyo mane osebedo ka iye chuer kuom higni apar gariyo to onge ng’at ma ne nyalo change .
42008044	Nobiro gi yo ka dier ng’eye kendo nomulo riak nangane , kendo iye machuer nochok gikanyono .
42008045	Yesu nopenjo ni , " Ng’ano momula ? " kane gi duto gikwer , Petro nowacho ni , " Ruoth , ok neye kaka olwuori kendo oth-ungi .
42008046	To Yesu nowachoni , " Ngato moro nomula ; Ang’eyo nikech teko oswuok kuoma "
42008047	Eka kane dhakono oneno ni ok onyal dhi ma ok onene , nobiro ka otetni kendo nopodho e tiende . Nohulo e nyim ji duto gimomiyo nomule kendo kaka nochango sano sano .
42008048	Eko nowachone ni , " Nyara , yieni ochangi . Dhi gi kue . "
42008049	Kane Yesu pod wuoyo ngato moro nobiro moa eod Jairo , jatelo mar Sunagogi , nowachoni , " Nyari osetho . " omiyo " kik ichand japounj kendo . "
42008050	Kanowinjo ma , Yesu nowacho ne Jairo ni " kik iluor , yie ayieya kendo obiro chango . "
42008051	Kane ochopo e od Jairo , ne ok oyie ni ng’ato moro amora mondo odonj kode mak man Petro , Johana gi Jakobo kod woun nyathi gi min mare .
42008052	Gie kendino , ji duto ne goyo nduru kendo Yesu nowachonigi ni , " Weuru ywak " nimar " ok otho to onindo . "
42008053	Negi nyiere , nikech ne ging’eyo ni osetho .
42008054	To nomake gi lwete kendo nowacho ni , " Nyathina , chungi ia malo .
42008055	Chunye nodwogo , kendo nochung’ oa malo sanosano . Eka Yesu nowachonigi mondo gimiye gimoro ocham .
42008056	Jonyuolne nohum , to nomiyo gi chik ni kik ginyis ng’ato moro amora gima nosetimore .
42009001	Kane Yesu noseluongo ji apar gariyogo kaachiel , nomiyogi teko kod nyalo mar golo jochiende duto kendo chango tuoche ,
42009002	kendo noorogi oko mondo giyal Piny ruoth Nyasaye kendo chango jomatuo .
42009003	Nowachonegi ni , " Kik uting’ gimoro ka udhi e wuoth : luth kata dende kata chiemo , kata pesa , kata sede moko
42009004	Ot mor amoro mudonje , ubed kanyono nyaka ua e taondno .
42009005	Ka ji ok orwakou , uteng’ buch tiendeu sama uwuok e taondgi kaka siem ne gin . "
42009006	Kamano ne giwuok magi dhiyo e gweng’ ka gweng’ , ka giyalo injili kendo gichango ji kuonde duto .
42009007	Koro Herode ma ruoth nowinjo gik moko duto matimore , to noparore , nikech ji moko ne wacho ni Johana osechier oa kuom jomotho .
42009008	Jomoko to ni Elija osefwenyore , to bende moko to ni achiel kuom jonabi machon osebedo mangima kendo .
42009009	To Herode nowacho niya , " Johana ne aseng’ado wiye , koro ma , to nga ma awinjo gik maka magi kuome ? Kendo notemo mondo onene
42009010	Kane joote oduogo ne ginyiso Yesu gima ne gisetimo . Eka nokawogi modhi kodgi kaachiel kar kendgi e taon miluongo ni Bethsaida ,
42009011	to oganda nowinjo mano kendo ne giluwe . Norwakogi kendo nowuoyo kodgi kuom loch mar Piny ruoth Nyasaye , kendo nochango jogo mane dwaro chang .
42009012	Kar seche moko mag odhiambo Jopuonjre apar gariyo nobiro ire kendo negiwacho ni " We oganda ji odogi mondo gidhi e mier machieigni kod gwenge mondo giyud chiemo kod kwonde nindo , nikech wan oko kuma bor .
42009013	Nodwoko ni , " Un , migiuru gima di gi cham . " Negidwoko niya , " Wan mana gi makati abich gi rech ariyo kende-makmana ka wadhi wangiewo chiemo ne ogandani duto , "
42009014	Ne nitie ji ma chwo kanyo ma dirom alufu abich . To nowacho ni jopuonjrene niya , " Nyisgiuru gibed piny e girube mag ji madirom piero abich , moro ka moro .
42009015	Jopuonjre notimo kamano kendo giduto negibedo piny .
42009016	Nokawo makati abich kod rech ariyogo eka nong’i yo malo , mogoyo erokamano kendo nong’ingogi . Eka nomiyogi jopuonjre mondo giketgi e nyim ji .
42009017	Gi duto negichiemo mi giyieng’ , to jopuonjre nochoko ng’injo mag chiemo mane ji ochamo oweyo aditi-ni apar gariyo mopong’ .
42009018	Chieng’ moro kane Yesu lemo kama opondo , to jopuonjre neni kode , nopenjogi ni , " Oganda wacho ni an ng’a ? "
42009019	Negidwoko ni , " Jomoko wacho ni Johana Jabitiso , to mamoko wacho ni Elija to bende jomamoko , ni achiel kuom jonabi machon osebedo mangima kendo . "
42009020	Nopenjogi ni , " Un to uwacho ni an ng’a ? " Petro nodwoko ni , " Kristo mar Nyasaye . "
42009021	Yesu nokwerogi matek mondo kik ginyis , ng’ato ang’ata wachni .
42009022	Kendo nowacho ni , " Wuod Dhano nyaka yud sand malit mang’eny , kendo okwede gi jodongo , madongo kod jopuonj chik , bende nyaka nonege kendo chieng’ mar adek nochiere . '
42009023	Eka nowachonigi duto ni , " Ka ng’ato moro dwaro luwa , nyaka okwedre owuon kendo oting’ msalape ndalo duto eka oluwa .
42009024	Nimar ng’atno madwaro reso ngimane ngimane nolane , to ng’at mowito , ngimane ne an abiro rese .
42009025	Ere ber ma ng’ato nyalo yudo ka onuang’o piny duto , to oialo kata owiti ngimane .
42009026	Ka ng’ato wiye kuot koda kod wechena , Wuod Dhano bende wiye biro kuot kode ka obiro duogo gi duong’ne kendo e duong’ mar Wuoro kod mar malaike maler .
42009027	Awachonu adier ni ntie jomoko mochungo ka maok nobil tho kapok gineno Piny ruoth Nyasaye .
42009028	Kar ndalo ma dirom aboro bang’ ka Yesu nosewacho mani , nokawo Petro , Johana gi Jakobo kaachiel kode kendo negidhiyo malo e wi got mondo gilam .
42009029	To kane olamo , kit wang’e nolokore , kendo lepe nolokore marieny ka ler mar mil polo .
42009030	Ji ariyo , Musa gi Elija ,
42009031	nofwenyore e duong’ maler , ka giwuoyo gi Yesu negiwuoyo kuom thone , mane koro ochiegni miyo ochopi e Jerusalem .
42009032	Petro kaachiel gi jowadgi ne nindo oingo ahinya , to kane gichiewo maber , ne gineno duong’ne kod ji ariyo kochungo kode .
42009033	Kane jogo weyo Yesu , Petro nowachone niya , " Jaduong’ en gima ber mondo wabed ka eri . We mondo wager kiche achiel mari , achiel mar Musa to machielo mar Elija . " Ne ok ong’eyo gino mane owacho .
42009034	Kane pod owuoyo , bor polo nobiro apoya moimogi , kendo ne giluor kane bor polono noumogi .
42009035	Eka duol moro noa e bor polo , kawacho niya . " Ma e Wuoda , maseyiero ; winjeuru . "
42009036	Kane duol osewuoyo , ne giyudo ni Yesu ni kende . Jopuonjre nokano wachni e kindgi gie kindeno kuom gino mane giseneno .
42009037	Kinyne , kane gibiro gilor gia got , oganda maduong noromone
42009038	Ngat moro e dier oganda noluongo matek niya . " Japounj akwayoi , rang e wuodani , nikech en nyathina achiel kende .
42009039	Ndalo duto jachien make kendo ogoyo koko koyuak , ogoye piny koguecho oriere , kendo dhoge wuok buoyo .
42009040	Nende akwayo jopuonjre magi mondo giriembe oko , to ne ok ginyal .
42009041	Yesu nodwoko ni . " Yaye , tieng’ maonge yie kendo mobam to , nyaka karang’o ma dabed kodu kendo chandra kodu . " Kel ane wuodi ka .
42009042	Kata e kindeno mane wuowino ne biro , jachien nogoye piny mi noguecho marach . To Yesu nokwero jachien marachno mi nochango wuowino , kendo no chiwene wuon mare .
42009043	Kendo gi duto ne giwuoro duong’ mar Nyasaye , kane ji duto wuoro kuom gigo duto ma Yesu notimo , nowacho ni jopuonjrene ni .
42009044	" Chikuru itu maber ni gino madwaro nyisou : Wuod Dhano ibiro ndhogo e lwet ji . "
42009045	To ne ok giwinjo tiend wachni . Ne opandorenegi , momiyo ne ok ging’eyo tiende , kendo ne giluor penje kuom wachno .
42009046	Mbaka nowuok e kind jopuonjre ni en ng’ano kuomgi mane duong moloyo .
42009047	Kaka Yesu nong’e yo parogi , nokawo nyathi matin kendo nokete ochungo bute .
42009048	Eka nowachonegi niya , " Ng’ato ang’ata morwako nyathi matinni e nyinga orwaka to ng’ama orwakoa , orwako jal man oora . Nimar ng’at matin mogik kuomu duto en ng’ama duong’ moloyo . "
42009049	Johana nowacho niya , " Jaduong’ , ne waneno ng’ato kariembo jochiende e nyingi kendo ne watemo tame , nikech ok en achiel kodwa , "
42009050	Yesu nowacho ni . " Kik utame to " nimar ng’at maok mon kodu en jakoru . "
42009051	Kane kinde ochopo monego terego malo e polo , Yesu noketo chunye motegno mondo odhi Jerusalem .
42009052	Eka nooro joote mondo otel nyime odhi e dala jo-Samaria mondo oikne gik moko .
42009053	To ji man kanyo ne ok orwake , nikech nodhiyo Jerusalem .
42009054	Kane jopuonjre , Jakobo gi Johana ne oneno mani , ne gipenjo ni , " Ruoth idwaro ni mondo waluong mach oa e-polo obi otiekgi koso ?
42009055	To Yesu nolokore , mokwerogi ,
42009056	eka ne gidhi e dala machielo .
42009057	Kane oyudo giwuotho e yo , ng’at moro nowachone niya , " Abiro luwi kamoro amora mi idhiye . "
42009058	Yesu nodwoko niya , " Bwe nigi buchegi kendo winy map polo nigi utegi , to Wuod Dhano onge gi kama oketie wiye . "
42009059	Nowacho ni ng’at machielo ni , " Luwa . " To ng’atno nodwoko niya , " Ruoth , mokwongo yiena mondo adog ayik wuora . "
42009060	Yesu nowacho ni , " We joma otho oyik jogi motho , to in dhiyo kendo iland wach Loch Nyasaye . "
42009061	To pod ng’at machielo moro nowacho ni , " Abiro luwi , Ruoth , to mokwongo , yiena adogi mondo adhi goyo oriti ni joodwa . "
42009062	Yesu nodwoko ni , " Ng’ama osemako kwer dhok to pod ng’iyo chien ok owinjore ni tich mar Loch Nyasaye .
42010001	Bang’ mani , Ruoth noyiero ji piero abiriyo gariyo ma moko , kendo noorogi ariyo , ariyo mondo otel nyime e taonde duto kod kamoro amora mane obiro dhipe .
42010002	Nowachonegi ni , " Cham ochiek mathoth , to jotich nok kuom mano kwauru Ruodh keyo mondo oor jotich odhi e puothe mar keyo .
42010003	Dhiuru ! Aorou oko mana ka rombe e dier ondiegi .
42010004	Kik uting’ ofuk pesa , kata sandug wuoth , kata mana opato , kendo kik umos ng’ato e yo .
42010005	Ka udonjo e ot to wachuru mokuongo ni , kuwe obedi e odni . "
42010006	Ka ng’at kuwe ni kanyo to kuwe maru nobed kuome ; to ka ok kamano , to kuweuno noduognu .
42010007	Beduru e odno , ka uchamo kendo umadho gimoro amora ma gimiyou , nimar jatich owinjore gi pokne . Kik uring ka ua e ot ka ot .
42010008	Ka udonjo e taon mi orwaku to chamuru gino ma oket e nyimu .
42010009	Changuru jomatuo man kanyo kendo wachnegiuru ni , " Loch Nyasaye chiegni kodu , "
42010010	To ka udonjo e taon moro to ok orwaku , dhiuru e yoregi matindo kendo uwach ni ,
42010011	" Kata mana buch taondu momoko e tiendewa wateng’o kuomu . To beduru kung’eyo maler ni , ' Loch Piny ruoth Nyasaye chiengini . "
42010012	Awachonu ni , nobed maber berie ni Sodom maloyo taondno .
42010013	" Yaye mano kaka unune malit un jo Korazin ! Yaye , mano kaka unune malit un jo Bethsaida ! Nimar ka dine honni mutimnugi dinetim ni Turo gi Sidon to dine giselokre chon ka giruakore gi lep gugru , kendo gibet e buru .
42010014	To enobed maber berie ne Turo gi Sidon e ndalo mar ng’ado bura moloyo ne un .
42010015	To in Kapernaun bende ibiro ting’oi malo nyaka polo koso ? Ooyo , ibiro boloi piny nyaka piny joma otho .
42010016	" Ng’at ma winjou , winja , ng’at modagiu odaga , kendo ng’at modaga odagi Jal ma noora . "
42010017	Ji piero abiriyogo noduogo kod ilo mi giwacho ni , " Ruoth koda ka jochiende be winjowa e nyingi , "
42010018	Nodwoko niya ; " Ne oneno Satan kalor aa e polo mana kamil polo .
42010019	Asemiyou loch mondo unyon thuonde gi thomoni kendo ulo teko duto mag jasigu bende onge gima nohinyu .
42010020	To kik uil ni jochiende winjou , to iluru ni nyingu ondiki e polo .
42010021	E saa nogo , ka Roho Maler nomiyo Yesu opong’ gi ilo , nowacho niya , " Apakoi , Wuoro , Ruodh polo gi piny , nikech isepando gigi ne joma riek gi joma osomo , to ise fwenyogi ne nyithindo matindo . Ee , Wuoro , nimar mano e gima ne berni timo .
42010022	" Wuora osemiya gik moko duto , onge ng’ama ong’eyo Wuowi makmana Wuoro , kendo one ng’ama ong’eyo Wuoro mak mana Wuoi kaachiel gi joma wuowi oyiero mondo ofwenynegi . "
42010023	Eka nolokore ir jopuonjrene kendo nowachonegi kar kendgi ni , " Ogwedhi wenge maneno gik munenogi .
42010024	Nimar awachonu ni jonabi mang’eny kod ruodhi negombo neno gik muneno to ne ok gineno kendo winjo gik muwinjo gi to ne ok giwinjo , "
42010025	Chieng’ moro achiel , ng’at moro molony e chik nochung mondo otem Yesu nopenjo ni , " Japuonj , ang’o ma nyaka atim eka acham ngima mochwere ? "
42010026	Nodwoko ni , " ' Ang’o mondiki e chik ? Isome nade ? "
42010027	Nomedo dwoke ni , " Her Ruoth Nyasachi gi chunyi duto gi dhandi duto , gi tekoni duto kendo gi pachi duto , bende her nyawadu kaka iherori iwuon , "
42010028	Yesu nodwoke ni , " Isedwoko kare , tim kamano , eka inibed mangima . "
42010029	To kaka nodwaro pwoyore kendo nomedo penjo Yesu ni , " Nyawadwa to en ng’a ?
42010030	Koro Yesu nodwoke niya , Ng’at moro nolor koa Jerusalem kadhi Jeriko kendo nopo kopodho e lwet jomecho . Ne gi lonyo lepe , gigoye , kendo , giweye kochiegni tho .
42010031	To noyudo Jadolo moro lor loluwo , yorno , to kane oneno ng’atno , nobaro moluwo bath yo komachielo .
42010032	Kamano bende , ja-Lawi moro kane ochopo kanyo monene nokadho gi koma chielo .
42010033	To ja-Samaria moro kane ni e wuoth nochopo kama ne ng’atno nitie , kendo ka nonene , nokeche .
42010034	Nodhiyo ire motweyo adhondene kooloe mo kod divai . Eka noketo ng’atno e ng’e pundane owuon kendo notere e od buoro kendo norite maber .
42010035	Kinyne nogolo pesa mamingli mag fedha ariyo nomiyo jarit odno . Nowacho ne niya " Rite ' to ka aduogo abiro chuli nengo ma imedo ritego !
42010036	" Kuom ji adekgi ere miparo ni ne en wadgi ng’at mane opodho e lwet jome-chogo ?
42010037	Ng’at molony gi chik nodwoko ni en " Jal mane okeche . " Eka Yesu nowachone ni , " Dhi kendo itim kamano . "
42010038	Kanoyudo Yesu gi jopuonjrene nie yo , nochopo gweng’ kama dhako miluongo ni Maritha norwake e ode .
42010039	Ne en gi nyamin mane iluongo ni Mariam , mane obet piny , e tiend Ruoth kowinjo gima owacho .
42010040	To Maritha nodich gi tich mang’eny mane nyaka tim . Nodhiyo ire mopenjo ni , " Ruoth , ok idewo ni nyamera oweya atiyo mana kenda nyise mondo okonya ! "
42010041	Ruoth nodowoke ni , " Maritha , Maritha , iparori kendo ithagori kuom gik mang’eny kayiem ,
42010042	to gimoro achiel kende ema dwarore . Mariam oseyiero gima ber moloyo kendo ok nomaye ngang’ .
42011001	Chieng’ moro Yesu ne lamo kamoro . Kane otieko , achiel kuom jopuonjrene nowachone ni , " Ruoth , puonj a lamo , kaka Johana bende nopuonjo jopuonjrene . "
42011002	Nowachone " Ka ulamo to wachuru ni , " Wuonwa , nyingi mondo omi luor , pinyruok man obi .
42011003	Miwa odiechieng’ kodiechieng’ chiembwa mapile .
42011004	Wenwa richowa nimar wan bende waweyo niji duto mati-monwa marach . Kendo kik iterwa e tem . "
42011005	Eka nowachonegi ni , " Ka dipo ng’ato kuomu nigi osiepene to odhi dier otieno mi owachone ni , " Osiepna holae makati adek ,
42011006	nikech osiepna moro mane , nie wuoth osebiro lima to aonge gimoro ma anyalo keto e nyime .
42011007	Eka jal mane nie ot nodwoke ni , " We chanda . Dhoot oselor , kendo nyithinda ni koda e otande . Ok anyal chungo kendo miyi gimora amora .
42011008	Akonu ni kata obedi ni ok onyal aa malo mondo omiye makati kaka osiepne , to nikech kinde ma ng’atno obiro oa malo mi miye moromo kaka odwaro .
42011009	" Omiyo awachonu ni , " Kwauru to nomiu ; dwaruru to unuyudi kendo duong’uru to noyawnu .
42011010	Nimar ng’ato ka ng’ato makwayo imiyo , ng’ato madwaro nwang’o . kendo ng’ama duong’o , noyawne dhoot .
42011011	En ng’a kuomu , wuone , ma ka wuodi okwai rech , to imiye mana thuol ?
42011012	Kata kokwayoi tong’ gweno , imiye mana okela ?
42011013	Ka un , ma un joricho kamano , ung’eyo kaka duchiw mich mabeyo ne nyithindu , koro Wuoro manie polo biro chiwo Roho Maler maromo nade ni joma nokwaye .
42011014	Chieng’ moro Yesu neriembo jachien ma momo . Kane jachien oa , ng’atno ma momo no wuoyo , kendo oganda nohum nono .
42011015	To moko kuomgi nowacho ni , " Beelezebub ruodh jochiende , ema ogologo jochiende oko . "
42011016	Jomoko to noteme ka kwaye ranyisi moa e polo .
42011017	Yesu nong’eyo parogi mi nowacho negi ni , " Pinyruoth mora amora mopogore owuon nyaka kethre , to ot mopogore kende biro gore piny .
42011018	Ka Satan opogore owuon , ere kaka pinyruodhe nyalo chungo ? Awacho mani nikech uwacho ni ariembo jochiende oko gi teko Beelzebub .
42011019	Koro ka ariembo jochiende oko gi teko Beelzebub joma luwou to kara gologi gi teko mar ng’a ? Emomiyo , ginibed jong’adnu bura .
42011020	To ka ariembo jochiende oko gi lwet Nyasaye to kare loch Nyasaye osebironu .
42011021	Ka ng’at maratego , momanore gii lweny orito ode owuon to gige duto ritore maber .
42011022	To ka ng’at maratego moloye omonje mi oloye to omayo ng’atno gii lweny mane okete e genone , kendo oyako gige odhigo .
42011023	" Ng’at maok ni koda mon koda , kendo maok chok koda , keyo giga
42011024	" Ka jachien marach osewuok oa kuom ng’ato odhiyo kuonde motwo komanyo kar yweyo to ok oyudi . Eka owacho niya , ' Abiro dok e oda mane aweyo . '
42011025	Ka ochopo , to oyudo ka ot oywe maler kendo ochan maber .
42011026	Eka odhiyo kendo oomo jochiende abiriyo moko maricho moloyo , kendo gibiro gidak kanyo . To giko enni ngima ng’atno bedo marach moloyo , kaka nochalo mokwongo . "
42011027	Ka noyudo Yesu wacho wechegi dhako moro maneni ei ogandano nowacho matek ni , " Miyo mane onyuoli kendo odhodhi oguedhi , "
42011028	Nodwoko niya , " Jogo moguedhi gin mana joma winjo wach Nyasaye kendo time . "
42011029	Ka noyudo oganda medore , Yesu nowacho ni " Ma en tieng’ marach . Okwayo ranyisi mar honni , to onge ma ibiro miye makmana ranyisi mar Jona .
42011030	To mana kaka Jona ne en ranyisi ne jo-Nineye e kaka Wuod Dhano biro bedo ni tieng’ni .
42011031	Ruoth ma dhako mar piny milambo nochung’ chieng’ bura kaachiel gi tieng’ni kendo enong’adnegi bura , ni mar noa e tung’ piny mondo owinj rieko Solomon , to koro nitie ng’ato ka maduong’ moloyo Solomon .
42011032	Jo Nineve biro chung’ e bura kaachiel tieng’ni kendo nongadnegi bura ; nikech ka Jona ne oyalonegi to ne gilokore , to koro nitie ng’ato ka maduong’ maloyo Jona .
42011033	" Onge ng’ato mamoko taya to okete kama obiro pondoe , kata e bwo sufuria . Kar timo kamano to okete ewi rachungi taya mondo jogo madonjo one ler .
42011034	Wang’i e taya mar ringri , ka wengegi ber , ringri duto opong’ gi ler . To ka gi richo , ringri bende mudho opong’o .
42011035	Omiyo , neuru , ni ler manie iu ok en mudho .
42011036	Emomiyo , ka ringri duto opong’ gi ler , kendo ka onge mudho kuome kamora amora to obedo maler chutho , mana ka gima ler mar taya rieny kuomi , "
42011037	Kane Yesu osetieko wuoyo , Jafarisai moro norwake mondo gichiem kode , omiyo nodonjo iye kendo nobedo kodgi e mesa .
42011038	To jafarisai kanoneno ni Yesu ne ok okuongo ologo motelo ni chiemo , nowuoro .
42011039	Eka Ruoth nowachone niya , " Koro un Jafarisi ulwoko ng’e kikombe gidis to , gie chunyu to upong’ gi wuoro kod timbe maricho .
42011040	Un joma ofuwo gi ! Donge Jal mane ochueyo ng’e gik moko , ema nochueyo koda igi bende ?
42011041	To chiwuru gima nie idis ne joma odhier , eka gik moko duto biro bedunu maler .
42011042	Chandruok ochomou un Jo-Farisai , nikech uchiwo ni Nyasaye mich mar achiel kuom apar mar apoth gi odielo , kod alode mamoko mag puodho , to ujwang’o ng’ado bura kare kod hero Nyasaye . Owinjore utim gik machien-go , ka ok uweyo mak utimo mokwongogo .
42011043	" Chandruok ochomou un Jo-Farisai , nikech uhero kombe madongo moloyo e sunagoke kod mos e chirni .
42011044	" Chandruok ochomou nikech uchalo gi liete moumore ma ji wuotho kuomgi ka ok ging’eyo .
42011045	Achiel kuom jal molony e chik nodwoke ni , " Japuonj , ka iwuoyo kamano wan bende iyanyowa .
42011046	Yesu nodwoko ni " Un joma olony e chik , bende chandruok ochomou nikech umiyoji ting’ mapek maok ting’o yot ngang’ , to un uwegi ok unyal konyogi ting’ogi kata mana gi lith lwetu .
42011047	" Chandruok ochomou , nikech ugero , kendo umwono liete jonabi , to kwereu ema nonegogi .
42011048	Omiyo ka utimo kamano to koro unyiso ni uyie gi gima kwereu notimo , ma neginegogo jonabi , to un to koro umwono lietegi .
42011049	Kuom mano Nyasaye e riekone nowacho ni , " Abiro oronegi jonabi gi joote , kendo moko kuomgi negi to moko ginisandi !
42011050	Emomiyo ibiro keto remb jonabi mosechuer duto e wi tieng’ni nyaka aa remb jonabi mosechwer aa chakruok piny .
42011051	Chakre remb Habil nyaka remb Zakaria , mane onegi e kind kendo mar misango kod kama ler . Ee awachonu ni tieng’ni ibiro kumo nikech mago duto .
42011052	" Chandruok ochomou un joma olony e chik , nikech usemayo ji kifungu mar rieko . Un uwegi pok udonjo kendo joma donjo be usegeng’onegi .
42011053	Ka Yesu noa kanyo , jo-Farisai gi Jopuonj Chik nochako kwede gi gero kendo ne gichande gi penjo mang’eny .
42011054	Ka girito mondo gimake gimoro amora mane onyalo wacho .
42012001	E kindeno , kane oganda mar ji w mang’eny moromo alufe ne osechokore , makoro ginyonore giwegi Yesu nochako wuoyo mokwongo , gi jopuonjrene kowacho niya , " Ritreuru ka utang’ ni thowi mar jo-Farisai , ma en wuondruok .
42012002	Onge gimoro mopandi maok bi fwenyore , kata maling’ling’ ma ok nong’ere .
42012003	Gima usewacho e mudho biro winjore e odichieng’ e lela , kendo gima usekwodho eitu ei ot maiye nolandi e wi tat ot .
42012004	Awachonu osiepna , kik uluor jogo manego ringruok to bang’e ok ginyal timo gimoro moloyo .
42012005	To abiro nyisou jalo monego uluor : Luoruru jalno ma , bang’ nego ringruok , to en gi teko mar witou e ataro mar mach . Ee , awachonu , luoreuru .
42012006	Oyundi abich donge ing’iewo otonglo ariyo kende ? To kata acheiel kuomgi wi Nyasaye ok wilgo .
42012007	Chutho , kata mana yie wiu duto okwan . Kik uluor , nikech uloyo oyundi mang’eny .
42012008	" Awachonu , ng’ato ang’ata mahula e nyim ji , Wuod Dhano biro hule e nyim malaike mag Nyasaye .
42012009	To ng’ato ang’ata mokweda e nyim ji en bende nokwede e nyim malaike mag Nyasaye .
42012010	Kendo ng’at ang’ata mowacho wach marach kuom Wuoud Dhano nowene , to ng’at mowach wach mar achaye kuom Roho Maler ok nowene .
42012011	" Kokelu e sunagogi , e nyim jodongo gi jotelo , to kik uparru kuom kaka dud-wok weche ma odonjnugo , kata gima duwachi ,
42012012	nikech Roho Maler biro puonjou e sano gima onego uwach .
42012013	Ng’at moro mane ni ei oganda nowachone ni , " Japuonj nyis owadwa mondo opogna gikeniwa .
42012014	Yesu noduoko ni , " Omera ng’ama oketa jang’ad bura kata jathek e kindu ? "
42012015	Eka nowacho nigi ni , " Ritreuru ! Beduru motang’ ni kit wuoro duto ; ngima mar dhano ok bedi ni mwandu mathoth ma en-go .
42012016	Kendo nowachonigi ngero ni : puodh ng’at moro ma jamoko nochiek maber .
42012017	Noparo e chunye ni , ' Ang’o monego atim ? Aonge kama dakanie chamba . '
42012018	" Mi nowacho , ' Ma e gima abiro timo . Abiro muko dechena kendo gero moko madongo , kendo abiro kano chamba duto gi gigega kanyo .
42012019	Eka anawach gie chunya ni " In-gi gigi mang’eny maber misekano moromi kuom higni mang’eny . Koro ywe , chiem , methi kendo bed mamor .
42012020	" To Nyasaye nowachone ni , ' In ng’ama ofuwoni ! Kawuono gotieno ni ang’ nokaw ngimani . Eka ng’ano mabiro kawo mago mise loso ni in iwuon ? '
42012021	" Mano e kaka nobed gi ng’ato ang’ata mokano gik moko ni en owuon to ok omew e yor Nyasaye .
42012022	Eka Yesu nowacho ni Jopuonjrene , " Emomiyo awachonu ni kik uparru kuom ngimau , kuom gima ubiro chamo , kata kuom dendu , kuom gima durwak .
42012023	Ngima duong’ moloyo chiemo , dendi bende loyo lewni .
42012024	Paruru ane winy : Maok chwo bende ok gi kee , gionge gi kuonde keno kata dere ; to Nyasaye pidhogi . To un donge uber moloyo winy .
42012025	To ng’ano kuomu manyalo medo saa achiel e ngimane nikech oparorore ?
42012026	To kaka ok unyal timo mani matinni ang’o momiyo uparori kuom gik mamoko ?
42012027	Paruru ane kaka odanyo dongo . Ok giti kata chwecho . To kata kamano awachonu ni kata mana Solomon e rwakruokne malich ok rom kodgi .
42012028	Ka kamano e kaka Nyasaye rwako lum man e pap , ma kawuono en tie to kiny iwite e mach , to koro un dorwaku , machal nade , yaye un mangi yie matin .
42012029	Kendo kik uket chunyu kuom gima dicham kata madi madhi , kik uparru kuom mago .
42012030	Nikech joma ok oyie man e piny ringo kalawo gik ma kamago , Wuonu ong’eyo ni uchando gigo .
42012031	To dwaruru piny ruodhe , eka magi bende biro medorenu .
42012032	Kik uluor un kweth matin , nikech Wuonu mor mar miyou piny ruoth .
42012033	Lok gigi iyudgo pesa mondo imi joma odhier . Dwaruru okepe maok yiechi , mwandu manie polo maok rum kuma jakuo ok chopie kata olwende ok keth .
42012034	Nikech kama mwanduni nitie ema chunyi bende nitie . Rito
42012035	" Rwakreuru kendo ikreuru ni tich bende techeu obed ka liel ,
42012036	ka joma rito ruodhgi maduogo koa e nyasi mar arus , mondo kobiro kendo oduong’o to giya-wone dhoot piyo .
42012037	Nobed maber ni jotich ma ruodhgi noyud karito e kinde moduogo . Awachonu adiera ni norwakre gi lawe mondo omigi chiemo , nomi gibed e mesa mi nobi mopognigi chiemo .
42012038	Nobed maber ni jotije ma ruodhgi noyud ka oikore kata ka obiro e arita mar ariyo kata mar adek gotieno .
42012039	To ng’euru ma maber ni kadine wuon ot ng’e saa ma jakuo biroe to dine ok oweyo ode otur gi jakuo .
42012040	Omiyo nyaka uikru , nikech Wuod Dhano biro biro saa ma ok ung’eyo . "
42012041	Petro nopenje , " Ruoth iwacho ngeroni ni wan koso niji duto ? "
42012042	To Ruoth noduoko , " En ng’a maja adier kendo maj atelo mariek ma ruodhe miyo tich mar rito jotije miyogi chiembgi e saa mowinjore ?
42012043	Jatrjno none ber ka ruodhe oduogo moyude ka otimo kamano .
42012044	Awachonu adieri ni nokete mondo orit mwandune duto .
42012045	To ka jatich owacho e chunye owuon ni , ' Ruodha , okawo ndalo mathoth kapok oduogo ' , mi ochako goyo jotich machuo gi mon kendo ochako chiemo kendo gi metho , kod mer .
42012046	Ruodh jatijno nobi e odiechieng’ maok opar ni dobie kendo e saa maok ong’eyo , obiro ng’ade matindo tindo mi nokete gi joma ok oyie .
42012047	Jatijno mong’eyo dwaro mar ruodhe to ok otem timo gima ruodhe dwaro nochwad mang’eny .
42012048	To mano maok ong’eyo to otimo gik mowinjore gi kum , to nochwad manok . Ng’ato ka ng’ato mose mi mang’eny nodwar kuome gik mang’eny , to jal mose mi mang’eny mondo oriti , enopenje mang’eny moloyo .
42012049	" Asebiro mondo amok mach e-piny to mano kaka agombo ni mad ne bed ni osemoke !
42012050	Nitie batiso monego ayudi . To mano kaka chunya chandore nyaka chop otimre !
42012051	Uparo ni ne abiro mondo akel kuwe e piny ? Ooyo to awachonu ni ne akelo mana pogruok .
42012052	Chakre kawuono kadhi nyime ji abich ma joot achiel biro pogore , ji adek odok kon achiel to ji ariyo bende ni koma chielo .
42012053	Gibiro pogore , wuoro pogore gi wuode kendo wuowi bende pogore gi wuon , miyo nopogre gi nyare to nyako bende nopogre gi min , dayo nopogre gi chi wuode , chi wuowi bende nopogre gi damare .
42012054	Nowacho ni oganda ni " Kuneno ka boche polo chokore yo podho chieng’ to piyo piyo uwacho ni koth biro chwe , to timore kamano !
42012055	Kendo ka yamb milambo kudho to uwacho ni oro biro to kamano e kaka timore .
42012056	Andhokegi ! Ka ulony kuom rango chai mar piny gi polo to ang’o momiyo ok unyal ng’eyo gik matimore ndalogi ?
42012057	Nikech ang’o ok unyal ng’eyo ngima kare ?
42012058	Ka idhi gi ng’ama odonjoni e nyim jang’ad bura , tem matek mondo iwuo kode kendo uwinjru kapod un eyo , ka ok kamano to obiro ywayi koteri ir jang’ad bura , to jang’ad bura biro keti e lwet askari to askari biro boli e jela .
42012059	Awachoni ni ok niwuog oko nyaka ichul pesa duto .
42013001	Koro ne nitie jomoko mane nitie e kindeno mane owacho ni Yesu wach kuom Jo-Galili ma rembgi Pilato noruwo gi misenginigi .
42013002	Yesu nodwoko ni , " Uparo ni Jo Galili-gi ne joricho moloyo Jo-Galili mamoko nikech negisandore kamano ?
42013003	Awachonu ni , " Ooyo ! To ka ok ulokoru uweyo richou , un bende duto unu tho kamano .
42013004	Kata japar gaboro ka manotho kane ohinga e Silaom nopodho kuomgi-uparo ni negin joketho moloyo ji mamoko duto madak e Jerusalem ?
42013005	Awachonu ni , Ooyo ! To ka ok ulokoru uweyo richou un bende ubiro manatho . "
42013006	Eka nogoyo ngeroni ni , " Ng’at moro ne nigi yadh ng’owo mopidho e puothe , to nodhiyo mondo orang olemo kuome , to ok noyudo mora amora .
42013007	Omiyo nowacho ni ng’at mane rito puodho ni , " Kuom higni adek asebedo kabiro kae kadwaro olemo e ng’owoni to ok aseyudo moro amora . Ng’ole igoye piny . Ere gima dimi ocham lowo ? "
42013008	Ng’atno nodwoke ni , " Jaduong’ , yie iweye higani kende bang’e to abiro pure kendo medo ketone owuoyo .
42013009	Ka onyago olemo higa mabiro , manober , to , ka ok onyago , to nong’ole oko . "
42013010	Chieng’ Sabato moro Yesu ne puonjo e achiel kuom sunagoke ,
42013011	to dhako moro ne nikanyo mane jachien osemiyo obedo mongol kuom higini apar gaboro . Midekre nodole maok nonyal riere tir kata matin .
42013012	Kane Yesu onene , noluonge obi nyime kendo nowachone ni , " Dhako ogonyi ibed thuolo ichangi e midekreni . "
42013013	Eka noketo lwetene kuome , to gikanyono noriere tir kendo nopako Nyasaye .
42013014	Jaduong’ od lemo , mirima nomako nikech Yesu nochango dhakono chieng’ Sabato , nowacho niji niya , " Nitie ndalo auchiel mitiyoe . Omiyo biuru mondo ochangu e ndalogo , to ok chieng’ Sabato . "
42013015	Ruoth nodwoke ni , " Un joma wuondore ! Donge ng’ato ka ng’ato kuomu gonyo rwadhe kata pundane e kul kotere oko mondo omiye pi ?
42013016	Koro dhakoni , ma nyakwar Ibrahim , ma Satan oseketo kotweyo higini apar gaborogi mabor kama donge ber kogmye obed thuolo chieng’ Sabato oa e gima notweye ? "
42013017	Kane owacho mani , jogo duto mane pinge wigi nokuot . To ji mamoko nomor kod gik moko duto miwuoro mane otimo .
42013018	Eka Yesu nopenjo , niya , " Ere kaka loch pinyruodh Nyasaye chalo ? Ang’o madapimego ?
42013019	Ochalo kod koth karadali , ma ng’ato nokawo kendo opidho e puothe . Nodongo mobed yien , to winy mag polo nogedo e bedene . "
42013020	Nopenjo kendo ni , " Ang’o ma dapimgo loch pinyruodh polo mar Nyasaye ? Ochalo thowi ma dhako
42013021	kawo kendo oruwo ei mogo mang’eny , mi bang’e okuot .
42013022	Eka Yesu nodhiyo e taonde kod gwenge kopuonjo ji ka odhiyo Jerusalem .
42013023	Ng’ato moro nopenjo niya , " Ruoth , en mana ji manok emabiro kwo ? " Nowacho nigi
42013024	" niya Temuru matek mondo udonj e dhoot madiny , nikech awachonu ni , ji mang’eny biro temo mondo odonj to ok gibi nyalo ngang’ .
42013025	Ka wuon ot nochung’ kendo lor dhoot ubiro chungo oko ka uduong’o kendo sayo ni , ' Jaduong’ , yawnwa dhoot . " To obiro dwokou ni , ' Ok ang’eyou kata kuma uae akia ! '
42013026	" Eka ubiro wacho ni , " Ne wachiemo kendo metho kodi , bende ne ipuonjoe yorewa matindo . '
42013027	" To obiro dwoko ni , ' Ok ang’eyou , kata kuma uae akia . Ayeuru kuoma un jomatimo maricho ! "
42013028	" Ywagruok biro bedo kanyono , kod muodo lak , ka uneno Ibrahim , Isaka gi Jakobo gi jonabi duto manie Pinyruoth Nyasaye to un uwegi nowitu oko .
42013029	Ji , biro biro koa yo wuok chieng’ kod yo podho chieng’ , gi nyadwat kod milambo , kendo gi bed e keregi e kar nyasi mar chiemo e Pinyruoth Nyasaye .
42013030	Adiera chutho nitie jomoko makoro nichien mabiro telo , to jomotelo mabiro dong’ chien . "
42013031	Gi e kindeno Jofarisai moko nobiro ir Yesu kendo nowachone ni , " Ai ka kendo dhiyo kamachielo nikech Herode dwaro negoi . "
42013032	Nodwoko ni , " Dhiuru uwachne kib-weno , ' Abiro golo jochiende kendo chango ji kawuononi gi kiny , to chieng’ mar adek abiro chopo dwarona .
42013033	To kata kamano nyaka adhi nyime kawuononi , gi kiny kod orucha nikech adiera onge , janabi ma nyalo tho oko mar Jerusalem !
42013034	" Yaye , Jerusalem , Jerusalem , biro nego jonabi kendo chielo gi kite jogo moor iri , didi , masedwaroe mondo achok nyithindi kaachiel , mana kaka gweno choko nyithinde e bwombe , to ok useyie .
42013035	Ne , odi odong’ gunda . Awachoni , ok ini-nena kendo nyaka iniwach ni , " Ogwedh ng’ama biro e nying Ruoth . ' "
42014001	a Chieng’ Sabato moro , kane Yssu JO odhiyo chiemo e od Jafarisai marahuma moro , nobedo ka ne ing’iye ahinya .
42014002	To e nyime kanyo netie ng’ato mane mbunda ohingo .
42014003	Yesu nopenjo Ja-Farsai kod jomolony e chik ni , " En gima owinjore gi chik mondo ochang ng’ato chieng’ Sabato koso ?
42014004	To ne giling’ thi . Eka nokawo ng’atno , nochange kendo noweye odhi .
42014005	Eka nopenjogi ni , " Ka ng’ato kuomu nigi wuode kata rwadhe mopodho e soko chieng’ Sabato , donge diywaye igole oko mana gikanyono ?
42014006	To negionge gima digiwachi .
42014007	Kane oneno kaka welo yiero kuondegi mag bet moyiedhi , e kar mesa , nogoyo nigi ngeroni ni ,
42014008	" Ka ng’ato oluongou e nyasi mar kisera to kik ibed e kom moyiedhi , nimar dipo ka ng’ato moro mogen moloyoi oluongi bende .
42014009	Eka ka ng’ama oluongou ji ariyogi ka obiro mowachoni ni , ' Mi jali komi . ' Kamano eka wiyi nokuodi nyaka inidhi ikaw kom kar bet man chien moloyo .
42014010	To ka oluongi e nyasi moro mar kisera kamoro to bed mana e kom man chien moloyo , mondo ka ng’at moluongino obiro to obiro wachoni ni , ' Osiepa , sudi malo nyime kama berni ! Kamano iniyud luor e nyim welo weti-ni duto . "
42014011	Nimar ng’ato ang’ata mating’ore malo nodwok piny , to jalo madwokore piny noting’ malo . "
42014012	Eka Yesu nowacho ni ng’at mane oluongeno ni , " Ka ichiwo chiemb odiechieng’ kata chiemb otieno , kik iluong mana osiepeni , oweteni kata wedeni , kata jogweng’u momew , nimar ka itimo kamano , kamoro giniluongi chieng’ moro , mi gichuli kar luong mane iluongigmo .
42014013	To ka iloso nyasi , iluong joma odhier , rang’onde gi pudhe kod muofni ,
42014014	eka ibiro gwedhoi kata obedo ni ok ginyal chuloi , to nochuli chieng’ chier mar jomakare . "
42014015	Ka achiel kuom jogo mane ni kode e mesa nowinjo ma , nowacho ni Yesu ni , " Ogwedhi ng’atono mabiro chiemo e nyasi mar Pinyruoth Nyasaye . "
42014016	Yesu nodwoke ni , " Ng’at moro ne oloso nyasi maduong’ kendo noluongo welo mang’eny .
42014017	Gi e kindeno mar nyasi nooro jotichne mondo onyisi jogo mane oluongi , ' Biuru , nikech gik moko duto koro oseikore .
42014018	" To giduto machalre ne gichako wacho weche ma ginyisogo wuon nyasi gimomiyo ok ginyal biro . Jal mokwongo nowacho ni , ' Koro eka aseng’iewo puodho moro , to nyaka adhi mondo anene . Yie ing’wonna .
42014019	Jal machielo nowacho ni , " Koro eka ang’iewo joge abich mag rweth pur , to adhiyo mondo atemgi , yie mondo ing’wonna .
42014020	Jal machielo pod nowacho bende ni , ' Eka aa fendo , omiyo ok anyal biro . '
42014021	" Jatich nodwogo kendo nowacho kamano ni ruodhe . Eka wuon ot nobedo mager kendo nowacho ni jatichne niya , Wuogi idhi mapiyo e yore matindo kod e kuonde mopondo mag taon mondo ikel joma odhier gi rang’onde , muofni kod pudhe . '
42014022	Jatich nowacho ni , ' Jaduong’ gima nende ichokowa osetim , to pod thuolo nitie . '
42014023	" Eka jaduong’ nowacho ni jatichne ni , ' Wuogi idhiyo oko e yore madongo kod yore mag gweng’ kendo ikel gibi gidonji , mondo oda opong’ .
42014024	Awachonu ni , onge kata ng’ato achiel kuom jogo mane oluongi manobil chiemba . ' "
42014025	Ka ji mang’eny ne wuotho kod Yesu , eka nolokore irgi mowachonigi niya :
42014026	" Ka ng’ato obiro ira , to ok okwedo wuon gi min kod chiege gi nyithinde , owete gi nyiminene ee , kata ngimane owuon-ok onyal bedo japuonjrena .
42014027	To ng’ato maok oting’o msalape owuon mi oluwa ok onyal bedo japuonj rena .
42014028	" Ka dibed ni achiel kuomu dwaro gero ohinga . Donge obiro bedo piny mokwongo mondo okwan nengone mondo one ka en gi pesa moromo mar tieke ?
42014029	Nimar ka oketo mise to ok onyal tieke , ji duto manene biro nyiere ,
42014030	ka giwacho ni , " Jali nochako gedo to ok onyal tieko . "
42014031	" Kata ka dibed ni ruoth moro dwaro dhiyo e lweny e kinde gi ruoth machielo . Donge mokwongo dobed piny mondo opar anena ka ji alufu apar ma en-go bende onyalo kedogo gi jal mabiro monje mangi ji alufu piero ariyo ?
42014032	Ka ok donyal , to obiro oro joote ka pod jal machielo pod ni kuma bor , mondo onyise ni odwaro mondo giwinjre e yor kuwe .
42014033	Machalre kamano bende , ng’ato kuomu maok oweyo gige duto ok onyal bedo japuonj rena .
42014034	" Chumbi ber , to ka ndhathe orumo , ere kaka dimiye obed gi ndhadhu kendo ?
42014035	Ok owinjore ne tich lowo kata mana pidh owuoyo , omiyo ipuke oko . " Ng’at man gi it mar winjo , mondo owinji . "
42015001	Koro josol osuru gi " joricho " nochokore machiegni mondo giwinje .
42015002	To jo-Farisai gi Jopuonj Chik neng’ur kawacho ni , " Ng’atni rwako joricho kendo ochiemo kodgi . "
42015003	Eka Yesu nogoyo nigi ngero ni :
42015004	" Ka ng’ato kuomu dibedi ni nigi rombe mia achiel , to oialo achiel kuomgi . Donge dowe piero ochiko gochiko e pap kama ler kendo odhi omany rombo molal nyaka oyude ?
42015005	To ka oyude , okete e goke lomor .
42015006	kendo odhiyo dala . Eka oluongo osiepene gi jogweng’gi kaachiel , kowacho ni , " Moruru koda , Aseyudo nyarombona mayandi olal .
42015007	Awachonu ni kamano e kaka mor nobedi e polo kuom jaricho achiel mololore , moloyo mor kuom ji piero ochiko gochiko mabeyo maok dwar lokruok .
42015008	" Kata ka dibed ni nitie dhako mangi silinge mamingli apar , to achiel olalne . Donge domok taya , kendo yweyo ot to omany maber ahinya mondo oyude ?
42015009	To ka oyude , oluongo osiepene gi jogweng’gi kaachiel , kowacho ni , ' Moruru koda , aseyudo pesana manolal . '
42015010	Mana kamano , awachonu e kaka mor e nyim malaika mag Nyasaye nobedie kuom jaricho achiel molokore . "
42015011	Yesu nomedo wacho niya , " Ne nitie ng’ato moro mane nigi yawuowi ariyo .
42015012	Wuowi machogo nowacho ni wuon mare ni , ' Wuora , pogna mwanduna ma mara , kuom mano nopogo yawuote ariyogo mwandune .
42015013	" Bang’ ndalo manok ne mano , wuowi machogo nokawo gige duto , eka nowuok modhiyo e piny mabor to kuro notiyo gi mwandune e yor dak e ngima mar anjawo .
42015014	Kane osetieko gik moko duto , kech mager nowuok e pinyno duto , eka nochako bedo gi chando .
42015015	Eka nodhiyo kochiwore owuon mondo oti ni japinyno , mane oore e lawe mondo opidh ne ngurue .
42015016	Nogombo mondo ocham opong’go iye opokla ma ngurue chamo , to bende onge ng’ato mane omiye gimoro .
42015017	" Kane parone oduogme , nowacho niya , ' Gin ji adi mondiki mag wuora mangi chiemo moromogi , madong’ . To an ka eri kech chama mar tho !
42015018	Abiro wuok kendo adog ir wuora mi anawache ni : Wuora , asetimo richo e nyim polo kendo e nyimi .
42015019	Ok awinjora koro oluonga ni wuodi ; keta abed kaka achiel kuom jotichni .
42015020	Omiyo noa malo kendo nodhiyo ir wuon mare . " To kane pod en kuma bor , wuon mare nonene kendo kopong’ gi kech kuome , noringo kodhiyo ir wuode , nokwake gi bade kendo nonyodhe .
42015021	" Wuowino nowachone niya , Wuora , asetimo richo e nyim polo kendo e nyimi . Ok awinjora koro mondo oluonga ni wuodi . '
42015022	" To wuon mare nowacho ni jotichne niya , ' Piyo piyo , keluru law maberie moloyo mondo urwakne . Ketneuru tere e lith lwete kendo wuoche mondo urwakne e tiendene .
42015023	Keluru nyarwath machwe uyang’ . Wachamuru wabed mamor .
42015024	Nikech wuodani yande otho , to koro onwang’e . ' Kamano negichako timo nyasi ka gimor .
42015025	" E kindeno , noyudo ka wuowi maduong’ nie puodho . Kane obiro machiegni gi ot nowinjo wer gi miel .
42015026	Omiyo noluongo achiel kuom jotich kendo nopenje ni en ang’o matimore .
42015027	Nodwoke ni , ' Owadu oseduogo , to wuoru osenego nyarwath machwe nikech oseduogo kongima kendo maber . '
42015028	" To wuowi maduong’ mirima nomako , kendo notamore donjo e ot . Omiyo wuon mare nowuok oko odhiyo ire kendo nosaye mondo odonji .
42015029	To nodwoko wuon mare niya , ' Neye , higini gi duto asebedo katiyoni ka misumba kendo aserito katimo chikeni . To eka pok imiyoa kata mana nyadiel mondo ayang’ , abedgo mamor kod osiepena . '
42015030	To ka wuodi ni , moseketho gigegi gi mon ma jochode ka obiro dala , to inegone nyarwath machwe ! '
42015031	" Wuon mare nowacho niya , ' Wuoda , in koda ndalo duto , kendo gik moko duto ma ango ' gin magi .
42015032	To nyaka ne wabed mamor kendo bed moil , nikech owaduni yande otho to koro ongima , kendo yande olal to koro oyude ! '
42016001	Yesu nowacho ne Jopuonjrene D niya . " Ne nitie jamoko moro , ma ng’at mane rito mwandune ne odonjne ni ketho gige .
42016002	Omiyo noluonge ire kendo nopenje ni , ' En ang’o mawinjo kuomi ni ? Chiw ane kwan kuom gigo duto mirito , nikech ok inyal bedo jarit giga kendo ngang’ ! '
42016003	" Jarit nowachone en owuon ni , Abiro timo ang’o koro ? Ruodha koro maya tija . Ok an ratego moromo ma dapur , to wiya kuot mondo akwechi .
42016004	Ang’eyo gima abiro timo , ma ka aweyo tich ka to ji biro rwakae utegi '
42016005	" Omiyo noluongo jogope ruodhe achiel achiel . Nopenjo mokwongo ni , ' In-gi gop ruodha maromo nadi ?
42016006	" Nodwoke ni , ' Galande mia aboro mag mo . Jarit tich nowachone ni , ' Bed piny piyo piyo , ikaw kitapi indikie ni , mia ang’wen . '
42016007	" Eka nopenjo jal mar ariyo ni , ' In to , gopi oromo adi ? ' Nodwoke ni , ' Gunde alufu mag ngano . ' " Nowachone ni , ' Kaw kitapini , indike ni mia aboro . '
42016008	" Ruoth nopako Jarit gige maok kareno nikech notiyo gi rieke . Nimar jopinyni ong’eyo tiyo mariek gi jowadgi moloyo jogo mag chieng’ .
42016009	Awachonu ni , tiuru gi mwandu mag piny mondo umak-go osiepe ne un uwegi , mondo ka orumo , norwaku e kar dak manyaka chieng’ .
42016010	" Ng’at minyalo geno gima tin inyal gene bende gi gik mang’eny ma to ngat ma ok jadiera gi gima tin bende ok nyal gadiera gi gik mang’eny .
42016011	Emomiyo ka ok usebedo joadiera e tiyo gi mwandu mar pinyni , ngano mabiro genou gi mwandu madier ?
42016012	To ka ok usebedo joadiera gi mwandu ng’at machielo , ng’ano madimiu mwandu ma maru-uwegi ?
42016013	" Onge jatich manyalo tiyo ni ruodhi ariyo . Nimar obiro sin gi achiel to ohero machielo , kata obiro chiwore ni achiel to ochayo machielo . Ok inyal tiyo ni Nyasaye kendo ni Pesa . "
42016014	Jo-Farisai mane ohero pesa nowinjo magi duto kendo neginyiero kagijaro Yesu .
42016015	Nowachonigi ni , " Un ema uke-toru kare uwegi e wang’ ji , to Nyasaye ong’eyo chunyu . Gima okaw ni ber ahinya gi ji , kuom Nyasaye en gima ichayo .
42016016	" Chik kod Jonabi nolandi nyaka chop ndalo mar Johana . Chakre kanyo , wach maber mar Pinyruodh Nyasaye osebedo kilando , kendo ng’ato ka ng’ato riyore mondo odonjie .
42016017	To yot mondo polo gi piny orum , moloyo ka nukta achiel matinie moloyo mar chik ok lal .
42016018	" Ng’ato moriembo chiege kendo okendo dhako machielo , otimo tim chode , to ng’at mokendo dhako ma chwore oriembo , to en bende otimo tim chode .
42016019	" Ne nitie jamoko moro mane rwako lewni mokikore kendo mareprep mabeyo ma nengogi tek , kendo nodak e ngima mamalo mar mor ndalo duto .
42016020	E dho-rangaye noketie jakwecho miluongmi Lazaro , ma adhonde nopong’o dende
42016021	kendo nogombo chamo ng’injo molwar e bwo mesa jamolono . Kata mana guogi bende nobiro minang’ adhondege .
42016022	" Saa nochopo ma jakwecho notho kendo malaika noting’e , otere e bath Ibrahim . Jamoko bende notho kendo noike .
42016023	Kane en e Piny Joma otho kisande malit , nong’yo malo to noneno Ibrahim gi kuma mabor kod Lazaro e bathe .
42016024	Omiyo noluonge kowacho niya , Wuora Ibrahim kecha kendo or Lazaro olut lith lwete e pi mondo okwena lewa , nikech an-gi rem malit e ligegani . '
42016025	" To Ibrahim nodwwoke ni , Wuoda , parie ni e ndalo mar ngimani ne iyudo gik mabeyo , ka Lazaro to ne yudo gik maricho , to koroni oneno maber ka eri , to in inie rem malit .
42016026	To bende moloyo ne mano duto , e kindwa kodi nitie hoho mang’ongo moseketi , mondo otam jogo madwaro aa ka obi iru kata ng’ato ok nyal ng’ado oa koru obi irwa koni .
42016027	" Nodwoko ni , ' Koro akwayoi , wuora , or Lazaro odhi od wuora ,
42016028	nimar an-gi owetena abich . Odhiyo osiemgi , mondo kik gin bende gibi e kar sand malitni . '
42016029	" Ibrahim nodwoke ni , ' Gin kod Musa gi Jonabi , owinjore gi winjgi . '
42016030	" Nowacho ni , ' Ooyo wuonwa Ibrahim , to ka ng’ato oa kuom joma otho modhi ir gi , ginyalo lokore . '
42016031	" Nowachone ni , ' Ka ok ginyal winjo Musa gi Jonabi , ok ginyal yie winjo kata ng’ato chier aa kuom joma otho . ' "
42017001	Yesu nowacho ni jopuonjrene niya , " Gik mamiyo ji timo richo ochunore ni nyaka bedie , to okuong’ jalo makelo gigo .
42017002	Da obedo maber ka otwene pong’ e ng’ute , mi onyumego e nam moloyo komiyo achiel kuom jomatindogi otim richo .
42017003	Omiyo ritreuru uwegi , " Ka owadu otimo richo , kwere , to ka olokore , wene .
42017004	Ka otimoni richo nyadibiriyo odiechieng’ achiel to obiro iri nyadibiriyo kendo owacho ni , ' Alokora , wene . '
42017005	Joote nowacho ni Ruoth niya , " Med yiewa . "
42017006	Nodwoko ni , " Ka un gi yie matinie kaka koth karadali , unyalo wacho ni yadh ng’owoni ni pudhri i mondo ipithri e nam ' to da owinjou motimo kamano .
42017007	" Ka dibed ni nitie achiel kuomu mangi jatich mapurone kata makwayo rombe . Dowachne jatichne koa e puodho ni , " Bi koroni kendo ibed piny mondo ichiem ?
42017008	Donge dowachne mana ni , losna chiemba mar otieno , ikri mondo imiya acham kendo madho , eka bang’e inyalo chiemo kendo metho ?
42017009	Dogo ni jatichneno erokamano nikech notimo gima nowachone notim ?
42017010	Omiyo un bende , ka usetimo gik moko duto maneonyisu mondo utim , onego uwach ni , wan mana jotich aticha ma ok owinjore wasetimo mana tichwa . "
42017011	Koro e yo kane odhiyo Jerusalem , Yesu nowuotho e kind Samaria gi Galili .
42017012	Ka noyudo odonjo e dala moro , ji apar mangi dhoho noromo kode . Negichungo mabor
42017013	kendo negiluongo gi duol maduong’ ni , " Yesu , Ruoth ! Kechwa ! "
42017014	Ka nonenogi , nowacho niya , " Dhiuru , unyisru uwegi ni jodolo . " To kane gidhi , negipuodhore .
42017015	Achiel kuomgi , kane oneno ni osechange , nodok ir Yesu , kopako Nyasaye gi duol maduong’ .
42017016	Nogore piny e tiend Yesu kendo nogoyone erokamano-to ne en ja Samaria .
42017017	Yesu nopenjo ni , " Donge ji apar duto nopuodhi ? Ere ji ochiko mamoko ?
42017018	Onge ng’ato madineyudre kuomgi monego duogi mondo omi Nyasaye pak , mana japiny moro nononi kendo ema oduogo ?
42017019	Eka nowachone niya , " Chungi kendo idhi , yieni osemiyo ibedo mangima . "
42017020	Chieng’ moro , kane openje gi jo-Farisai kinde ma pinyruodh Nyasaye nobiye , Yesu nodwokogi ni , " Pinyruodh Nyasaye ok bi mana kaka uparoe ka uneno ,
42017021	kata ji ok no wach ni , Eri go , kata ni , Ee cha go cha , nikech pinyruodh Nyasaye nie eiu . "
42017022	Eka nowacho ni jopuonjre ni , " Ndalo biro ma unugomb nenoe chieng’ achiel kuom ndalo mag Wuod Dhano , to ok ununene .
42017023	Ji biro wachonu ni , En kucha ! Kata ni , En ka , kik uring udhi bang’gi .
42017024	Nikech ndalo mar Wuod Dhano nobed machalo ka mil polo ma piatore e kor polo koa konchiel nyaka komacheilo .
42017025	To mokwongo nyaka one masiche mang’eny , kendo tieng’ni nodage .
42017026	" Mana kaka ne en e ndalo mag Nowa , e kaka biro bedo bende e ndalo mag Wuod Dhano .
42017027	Ji ne chiemo kendo metho , chwo ne kendo bende nyiri ne ikendo nyaka nochopo chieng’ ma Nowa nodonjo e yie . Eka pi mar ataro nobiro motieko ji duto .
42017028	" Kamano e kaka nechalre e ndalo mag Lut , ji ne chiemo , kendo metho , ne gingiewo kendo negiloko ohala , bende negipitho kendo gedo .
42017029	To chieng’ mane Lut oa Sodom , mach kod kite maliel mager nolwar koa e polo kendo notiekogi duto .
42017030	" Kamano kaka obiro bedo e ndalo ma Wuod Dhano nofwenyre .
42017031	Odiechieng’no onge ng’ato manobedie e wi tat ot , mangi gige ei ot , manolor mondo ogolgi . Machalre gi mano , onge ng’ato manie puodho man-odog dala ne gi moro amora .
42017032	Paruru chi Lut !
42017033	Ng’ato materno reso ngimane , ngimane biro lame , to ng’atno ma ojwang’o ngimane , nores ngimane .
42017034	Awachonu ni , otienono ji ariyo nobed e otanda achiel : achiel ibiro kawo to machielo nowe .
42017035	Mon ariyo biro bedo karego cham kaachiel , achiel nokaw , to machielo nowe .
42017036	Chwo ariyo nobed e puodho , achiel ibiro kawo , to machielo nowe . "
42017037	Eka negipenje niya , " Mano notimre kanye , Ruoth ? " Nodwokogi ni , " Kama ringruok motho nitie , ema achudhe chokore . "
42018001	Eka Yesu nogoyo ngero ni jopuonjrene mondo onyisgi gibed ka gilamo kinde duto kendo kik chuny gi aa .
42018002	Nowachonigi niya , " E taon moro ne nitie jang’ad bura mane ok oluoro Nyasaye kata ok odewo ji .
42018003	To ne nitie chi liel moro e taondno mano bedo kadhiyo ire pile gi ywakne kakwaye ni , ' Yie ing’adna bura e kinda gi jal mahinyani !
42018004	Kuom kinde moko moromo nodagi , to bang’e mogik nowacho kende owuon ni , kata obedo ni ok aluoro Nyasaye kendo ok adewo ji kamano
42018005	to nikech chi lielni osiko chanda , abiro neno ni ang’adone bura kare , mondo kik ojoga oola gi birone ira pile ! "
42018006	To Ruoth nowacho niya , " Winjeuru gima ne jang’ad bura maok kareno owacho !
42018007	To donge Nyasaye biro ng’ado bura kare ni joge moyier , maywakne odiechieng’ gi otieno ? Obiro tamore maok owinj gi koso ?
42018008	Awachonu ni , obiro neno ni ong’adnigi bura kare kendo mapiyo . Kata kamano , ka Wuod Dhano biro , bende obiro yudo yie e piny ?
42018009	Ni joma nogenore giwegi ni gin jomakare kendo mane ochayo ji mamoko duto , Yesu nogoyo nigi ngeroni ni :
42018010	" Ji ariyo nodhiyo lemo ei hekalu , achiel ne en ja-Farisai to machielo ne jasol osuru .
42018011	Ja Farisai nochungo kendo lamo kuome owuon niya : " Nyasaye , agoyoni erokamano ni ok an kaka ji mamoko-ma jomecho , jomatimo maricho , jochode-kata mana kaka jasol osuruni .
42018012	Ariyo kech maok achiem diriyo e juma ka juma , kendo achiwo achiel kuom apar mar gigo duto manwang’o .
42018013	To jasol osuru nochungo mabor . Ne ok onyal kata mana ng’iyo polo malo , to nogoyo kore kendo nowachoni , Nyasaye , kecha an jaricho .
42018014	Awachonu ni ng’atni , maok ng’at machielono , nodhiyo dala ka en kare e nyim Nyasaye . Nikech ng’ato ka ng’ato mating’ore malo owuon nodwoke piny , to ng’at madwokore piny noting’ malo .
42018015	Ji nekelo nyithindo matindo ir Yesu , mondo omulgi . Kane jopuonjrene noneno mano negikwerogi .
42018016	To Yesu noluongo nyithindo ire kendo nowacho ni , " Weuru nyithindo matindo obi ira , to kik utamgi , nikech pinyruodh Nyasaye en mar jo-machal ka magi .
42018017	Awachonu adiera ni , ng’ato ma ok orwako pinyruodh Nyasaye kaka nyathi matin ok onyal donjoe . "
42018018	Ruoth moro nopenje ni , " Japuonj maber , en ang’o manyaka atim mondo acham ngima manyaka chieng’ ? "
42018019	Yesu nodwoke ni , " Ang’o momiyo iluonga ni ng’ama ber ? Onge ng’ama ber-makmana Nyasaye fende .
42018020	Ing’eyo chike ni , ' Kik iterri , kik ineki , kik ikwal , kik ihang wach kendo ni luor wuoru gi meru . "
42018021	Nodwoke ni , " Magi duto ne aserito nyaka aa rawera . "
42018022	Ka Yesu nowinjo ma , nowachone ni , " Pod irem gimoro achiel . Lok gigi duto ma in-go pesa , mondo ipog joma odhier , eka inibed gi mwandu e polo . Eka iduog iluwa . "
42018023	Kane owinjo ma , nobedo mokuyo ahinya , nikech ne en ng’at ma jamoko maduong’ .
42018024	Yesu nong’iye kendo nowachone ni , " Mano kaka tek ni joma nigi mwandu donjo e pinyruoth Nyasaye .
42018025	Chutho , yot ni ngamia kadho e wang’ sandan , moloyo jamoko donjo e pinyruoth Nyasaye .
42018026	Jogo manowinjo mani nopenjo ni , " En ng’ano kare manyalo kwo ?
42018027	Yesu nodwokogi ni , " Gino maok nyalre gi dhano , nyalore gi Nyasaye .
42018028	Petro nowachone ni , " Waseweyo gik moko duto , ni nyaka waluwi ! "
42018029	Yesu nowachonigi ni , " Awachonu adier ni , onge ng’ato moseweyo dalane kata jaode gi owetene , kata jonyuolne , kata nyithinde nikech piny ruoth Nyasaye
42018030	ok norem mak oyudo nyadi mang’eny marome e tieng’ni kendo e tieng’ mabiro , noyud ngima manyaka chieng’ .
42018031	Yesu nokawo Jiapar gariyo tenge kendo nowachonigi niya , " Wadhiyouru nyaka Jerusalem , to gigo duto maneondi-ki gi jonabi kuom Wuod Dhano ibiro timogi .
42018032	Ibiro chiwe ni joma ok jo-Yahudi . Gibiro jare , giniyanye , ka ging’ulo olaw kuome , kendo ginichwade ma gininege .
42018033	To enochier kendo chieng’ mar adek , "
42018034	Jopuonjre ne ok owinjo tiend wechegi moro amora . Tiende nopandnigi , kendo ok ne ging’eyo gima ne owuoyo kuome .
42018035	Ka Yesu nesudo machiegni gi Jeriko , ng’at moro mamwofu nobedo piny e bath yo ka okwecho .
42018036	Kane owinjo ka oganda kadho , nopenjo ni en ang’o matimore .
42018037	Negidwoke ni , " Yesu ja-Nazareth ema kadho . "
42018038	Noluongo matek ni , " Yesu , Wuod Daudi , kecha ! "
42018039	To jogo manotelo e yo nokwere kendo nowachone ni ling’ thi , to nomedo goyo koko ni , " Wuod Daudi , kecha ! "
42018040	Yesu nochungo kendo nochiko mondo okel ng’atno ire . Kane obiro machiegni , Yesu nopenje ni ,
42018041	" Ang’o midwaroa mondo atimni ? " Nodwoko ni , " Ruoth , adwaro mondo anen . "
42018042	Yesu nowachone ni , " Nen ! Yieni ema ochangi . "
42018043	Gikanyono wang’e noyepo moneno kendo noluwo Yesu , kopako Nyasaye . Ka ji duto noneno mano , ne gipako Nyasaye .
42019001	Yesu nodonjo Jeriko kendo nowuotho kokadho .
42019002	Ng’ato ne nitie kanyo ma nyinge Zakayo ; ne en jasol osuru maduong’ kendo ne en jamwandu
42019003	Ne odwaro neno ni Yesu en ng’a , to nikech ne en nyadundo ne ok onyal , nikech oganda .
42019004	Omiyo noringo dhiyo motelo kendo noidho yadh ng’owu mondo onene , nikech Yesu ne biro kuro .
42019005	Ka Yesu nochopo kanyono , nongiyo malo kendo nowachone ni , " Zakayo , lor piny piyo . Tinendeni nyaka abed e odi . "
42019006	Omiyo Zakayo nolor mapiyo kendo norwake gi mor .
42019007	Ji duto noneno ma to kendo negichako ng’ur , kagiwacho ni , " Osedhi bedo wendo jaricho ! "
42019008	To Zakayo nochungo malo kendo nowacho ni Ruoth niya , " Ne Ruoth ! Sani kendo koroni nus mar giga ni jochan , to kapo ne asewuondo ng’ato e gimoro amora , abiro chule kaduokone maromo nyadi ng’wen . "
42019009	Yesu nowachone niya , " Kawuono warruok osebiro e odni , nikech jali bende en nyakwar Ibrahim .
42019010	Nikech Wuod Dhano nobiro mondo omany kendo owar mano manolal . "
42019011	Kane pod giwinjo mani , nodhiyo nyime kogoyonigi ngero , nikech nochiegini gi Jerusalem , kendo ji neparo ni pinyruoth Nyasaye biro betie mapiyo .
42019012	Nowacho niya , " Ng’at moro marahuma nodhiyo e piny maber mondo oyiere ruoth kendo eka oduogi .
42019013	Omiyo noluongo jotichge moko apar kendo ne omiyogi siling’ alufu achiel , achiel . Nowachonigi niya , " Keturu pesagi e tich , nyaka aduogi . "
42019014	To joge nosin kode kendo negioro joote modhiyo ire mondo giwach ni , " Ok wadwar ng’atni mondo obed ruodhwa .
42019015	Kata kamano , ne okete ruoth , kendo nodok dala . Kendo noluongo jotichne mane omiyo pesa , mondo oyud ni en ohala manade magise yudo .
42019016	Ng’at mokwongo nobiro kendo nowacho niya , " Jaduong siling’ alufu achiel , osenywolo silinge alufu apar moko .
42019017	Ruoth nodwoko niya , " Otimore maber , jatichna maber ! ' Nikech isebedo ng’at mogen e gima matin ahinya , koro bed ruodh mier madongo apar .
42019018	" Ng’at mar ariyo nobiro kendo nowacho niya , ' Jaduong’ , siling’ alufu achiel osenywolo silinge alufu abich moko .
42019019	Ruodhe nodwoke niya , ' Bed ruodh mier madongo abich .
42019020	Eka jatich machielo nobiro kendo wacho niya , ' Jaduong’ , siling’ alufu achiel eri , nasekane kapande aboyogo gi nanga .
42019021	Ne aluori , nikech in ng’at makoch . In ikawo gino mane ok ikano , kendo ikayo mano mane ok ichwoyo .
42019022	" Ruodhe nodwoke niya , ' Abiro ng’adoni bura koluwore kod wachni , in jatich marach ! Kara in ne ing’eyo ni an ng’at makoch , kendo ni akawo gima ne ok akano , bende akayo gima ne ok achwoyo !
42019023	Marang’o ne ok iketo pesanano e bengi , mondo kane aduogo , to ne anyalo kawe kod ohala .
42019024	" Eka nowacho ni jogo manochungo kanyo niya , " Kawuru silinge alufu achiel ugol kuome kendo umi jamo mangi siling’ alufu apar . "
42019025	" Negiwacho niya , ' Jaduong’ donge en-gi siling’ alufu apar . '
42019026	" Nodwoko niya , " Awachonu ni ng’ato ka ng’ato mango , ibiro medo mathoth , to jalo ma onge go , kata mano ma en-go nomaye .
42019027	To wasikago mane ok dwar mondo abed ruodhi gi-kelgiuru ka kendo neggiuru e nyima . ' "
42019028	Bang’ ka Yesu nosewacho mani , nodhiyo nyime , kodhiyo malo e Jerusalem .
42019029	Ka nosudo machiegini gi Bethfage kod Bethania e got miluongo ni Got Zeituni , nooro Jopuonjrene ariyo , nowachonigi niya ,
42019030	" Dhiuru e dala man nyimu cha , to kaka udonjo e iye , ubiro yudo nyathi kanyna motue . Gonyeuru kendo ukele ka .
42019031	Ka ng’ato moro openjou ni , ' Ang’o momiyo ugonye ? Uwachne ni , Ruoth dware . "
42019032	Jogo maneoor motelo nodhiyo kendo negiyude mana kaka nosenyisogi
42019033	Kane oyudo gigonyo nyathi kanynano , wuon nopenjogi , " Ang’o momiyo ugonyo nyathi kanyna ? "
42019034	To jopuonjre noduoke mayot ni , ' Ruoth dware , "
42019035	Negikele ir Yesu , negipedho lepgi e dieng’e nyathi kanyna kendo negiketo Yesu kuome .
42019036	Kane owuotho odhi , ji nopedho lepgi e yo .
42019037	Kane ochopo machiegni gi kama yo lorgo piny dhi Got Zeituni , oganda mangima mar jopuonjre nochako pako Nyasaye gi ilo kod duonde man malo kuom honni duto mane giseneno niya :
42019038	" Ogwedh Ruoth mabiro e nying Ruoth Nyasaye ! Kuwe obedi e polo . kendo duong obedi malo chutho . "
42019039	Jofarisai moko ei oganda nowacho ni Yesu ni , " Japuonj , kwer jopuonjreni . "
42019040	Nodwoko niya , " Awachonu ni ; kata ka di giling’ , to kitegi biro goyo koko . "
42019041	To kane osudo machiegni gi Jerusalem kendo noneno dalano maduong’ noywage ,
42019042	to nowacho niya , " Ka da in iwuon bed mana ni ing’eyo tinendeni gima nyalo kelo ni kuwe-to koro ogeng’ore ne wang’i .
42019043	Ndalo biro bironi ma wasiki biro chielo ohinga mogeng’oi kendo moluoroi , kendo okun-yoni bur koni gi koni
42019044	Ginigoyi piny , in gi nyithindi ei ohingani ok giniwe kidi moro e wi wadgi , nikech ne ok ing’eyo kinde ma Nyasaye biroe iri . "
42019045	Eka nodonjo e hekalu kendo nochako riembo oko jogo mane loko ohala .
42019046	Nowachonigi niya , " Ondiki ni , " Oda nobed od lamo ; to un to useloke od jomecho .
42019047	Ndalo ka ndalo nopuonjo e hekalu . To jodolo madongo , jopuonj chik kod jotelo mag ji netemo mondo ginege .
42019048	To ne ok ginyal yudo yo mar timo kamano , nikech ji duto norwako wachne .
42020001	Chieng’ moro achiel kane opuonjo ji ei agoch hekalu , kendo noyalo injili , jodolo madongo gi jopuonj chik , kaachiel kod jodongo nobiro ire .
42020002	Negiwachone niya , " Nyiswae , en teko mane ma itimogo gigi . Ng’ano momiyoi teko ni ? "
42020003	Nodwoko niya , " An bende abiro penjou penjo . Nyisauru ,
42020004	batiso mar Johana-ne oa e polo koso noa kuom ji ? "
42020005	Negiwuoyo e kindgi giwegi kendo wacho niya , " Ka wawacho ni , ' Noa e polo , obiro penjo ni , ' Ang’o momiyo ok ne uyi-eye ? "
42020006	To ka wacho ni , ' Oa kuom ji , ji duto biro chielowa gi kite , nikech negiyie ni Johana ne en janabi . "
42020007	Omiyo negi dwoko niya , " Ok wang’eyo kuma ne oaye . "
42020008	Yesu nowacho niya , " Kata an ok abi nyisou ni giteko mane ma atimogo gigi . "
42020009	Nodhiyo nyime kogoyo nigi ngero ni , " Ng’ato nopidho puoth mzabibu , noweye ne jopur moko kendo nodhiyo kumoro kuom ndalo mang’eny
42020010	E kinde mar keyo nooro jatich ir jopur mondo gimiye olemo moko mar puoth mzabibu . To jopur nogoye kendo noriembe gi lwete nono .
42020011	Nochako ooro jatich machielo , to jali bende negigoyo kendo timone tim wichkuot , kagiriembe gi lwete nono .
42020012	Nooro kendo ng’at mar adek , to negi-hinye magimiyo obedo gi adhonde kendo giriembe oko .
42020013	" Eka wuon puoth mzabibu nowacho niya , ' Abiro timo ang’o ? Abiro oro wuoda mahero , kamoro dipo ginyalo winje ! '
42020014	To ka jopur nonene , ne giwacho wach ni ' Jali e wuod wuon lowo , kendo negiwacho , ' wanegeuru , to mwandu mar girkeni nodong’nwa !
42020015	Omiyo negidhire gigole oko mar puoth mzabibu kendo neginege . " Ang’o ma wuon puoth mzabibu notim negi ? "
42020016	Obiro biro mondo oneg jopurgo kendo chiwo puoth mzabibuno ni jomoko . " Kaji nowinjo mani , ne giwacho niya , " Gima kama kik timre ! "
42020017	Yesu nong’iyogi kochomo wang’e kuomgi kendo nopenjo niya , " Kara ere tiend gino mondiki : " Kidi mane jogedo okwedo osedoko rariw mar ot .
42020018	Ng’ato ka ng’ato mopodho kuom kidino notur matindo tindo , to jalo ma ogore kuome noregre ka buru . "
42020019	Jopuonj chik kod jodolo madongo ne manyo yo mondo gimake mapiyo , nikech neging’eyo nosegoyo ngeroni kuomgi . To negiluoro ji .
42020020	Ka giritogo maok giweyone thuolo , negioro jombetre , mane wuondore ni gin joadiera maonge wach marach . Negigeno ni digi mak Yesu e gimoro mowacho mondo omi gimake gitere e loch kod teko mar ruoth .
42020021	Omiyo jombetrego nopenje niya , " Japuonj wang’eyo ni iwacho kendo ipuonjo yo mar Nyasaye koluwore kod adiera .
42020022	En kare mondo wagol osuru ni Kaisari koso ok kare ?
42020023	Noneno obadho mane gichikone to nowachonigi niya ,
42020024	" Nyisauru siling’ kidoni kod nying’ man kuome gin mag ng’a ? "
42020025	Negiduoko ni , " mag Kaisari . " Nowachonigi ni , " Kara , chiwuru ni Kaisari gi kaisari , to ni Nyasaye gi Nyasaye . "
42020026	Ne ok ginyal make kuom gima nosewacho kanyo e nyim ji kendo ka giwuoro duokone , negiling’ thi .
42020027	Jo-Sadukai moko , ma wacho ni chier onge , nobiro ir Yesu kod penj
42020028	Negiwacho niya , " Japuonj , Musa nondikonwa ni ka owadgi ng’ato otho kendo oweyo chiege ma onge nyithindo , owadgi nyaka kend chi lielno mondo onywolgo nyithindo , ni owadgi .
42020029	Koro ne nitie owete abiriyo . Wuowi makayo nokendo dhako , to notho ka ok onywolo nyathi .
42020030	Wuowi mar ariyo
42020031	kendo bang’e wuowi mar adek ne jokende , to machalre kamano wuowi mar abiriyo notho , maok ginywolo nyithindo .
42020032	Gikone , dhakoni bende notho .
42020033	Koro , chieng’ chier obiro bedo chi ng’a , nimar jiabiriyogo nokende ?
42020034	Yesu noduoko niya . " Ji me piny e kindeni kendo kendo ikendo .
42020035	To jogo mowal ni owinjore mondo obedie e piny mar tieng mabiro kendo e chier aa e tho ok bi kendo kata ok nokendi ngang’ ,
42020036	to bende ok ginitho kendo ngang’ ; nimar gichalo gi malaike . Gin nyithind Nyasaye , nikech gin nyithind chier .
42020037	To kuom bungu maliel , Musa nonyiso bende ni jomotho chier , nimar noluongo Ruoth Nyasaye , ni , Nyasach Abraham , kendo Nyasach Isaka kod Nyasach Jakobo .
42020038	Ok en Nyasach jomotho , to mar jomangima , nikech kuome ji duto ngima . "
42020039	Jopuonj chik moko nodwoko ni , " Iwachao maber , japuonj . "
42020040	To onge ng’ato madihedhre penje penj moro kendo .
42020041	Eka Yesu nowachonigi niya , " Ere kaka giwacho ni Kristo en Wuod Daudi ?
42020042	Daudi owuon wacho maler e kitap Zaburi niya " Ruoth Nyasaye nowacho ni Ruodha ni , " Bed e bada kora chwich ,
42020043	Nyaka aket wasiki obed raten tiendeni . "
42020044	Daudi luonge ni " Ruoth " . Ere kaka onyalo bedo wuode .
42020045	Kane ji duto winjo , Yesu nowacho ni jopuonjrene niya ,
42020046	" Beduru motang’ ni jopuonj chik . Gihero wuotho gi lewni maboyo kendo gihero bedo gi kuonde bet madongo e sunagoke kod kinde ma imiy-oe ji duong’ e sewni .
42020047	Giyako ut mond liete kendo kuom nyisruok gilamo lamo maroboche . Joma kamano ibiro kumo malit moloyo .
42021001	Ka nong’iyo malo , Yesu noneno ka jo mwandu keto chiwo gi ei kar keno mar Hekalu .
42021002	Noneno bende chi liel moro ka keto pesa ariyo matindo ahinya .
42021003	Nowacho niya , " Awachonu adiera , chi liel modhierni oseketo moloyoe ji duto mamoko
42021004	Ji dutogi nochiwo chiwogi ma gigolo kuom mwandugi , to en e dhierne oketo duto manyaka nokonyorego . "
42021005	Jopuonjrene moko newuoyo kuom Hekalu kawuoro kaka olose gi kite mabeyo to kod mich mochiw ni Nyasaye . To Yesu nowacho niya ,
42021006	" To kuom mano ma uneno kani , ndalo biro biro ma onge kidi kata achiel manodong’ kochung’ e wi wadgi , moro ka moro kuomgi nowit Piny "
42021007	Negipenje niya , " Japuonj , karang’o ma gigi biro timoree ? To ang’o mabiro bedo ranyisi ni gichiegni timore ? "
42021008	Nodwoko ni , " Beduru motang’ mondo kik wuondu . Nikech ji mang’eny nobi e nyinga kagiwacho ni , ' An e en . Kendo ni , ' Saa chiegni , kik uluwgi .
42021009	Ka uwinjo humb lwenje gi koko , kik ubed maluor . Gigi nyaka timre mokwongo , to giko ok bi biro mana kanyono . "
42021010	Eka nowachonigi niya , " Oganda noked gi oganda machielo , kendo loch ruoth noked gi loch ruoth machielo .
42021011	Yiengni piny biro bedoe matek , kech kod tuoche nobedie kuonde mopogore opogore , kendo gik malich mabwogo ji gi honni madongo notimre maa e polo .
42021012	" To kapok magi duto , gibiro makou kendo sandou . Giniteru e sunagoge kod jende , kendo nokelu e nyim ruodhi gi joloch , to mago duto notim nikech nyinga .
42021013	Mano biro bedo thuolo mondo ubed nigi joneno .
42021014	To beduru gi paro maok yiengini mondo kik uparru motelo ni ere kaka ubiro dwoko wach .
42021015	Nimar abiro miyou weche gi rieko maonge wasiku kata achiel manyalo tamo kata kwero .
42021016	Ibiro ndhogu kata mana gi jonyuolu kod oweteu , wedeu gi osiepeu , kendo gibiro chiwo jomoko kuomu e tho .
42021017	Ji duto biro sin kodu nikech an .
42021018	To kata man yie wiu achiel onge ma nolal .
42021019	Ka uchungo motegno to ubiro reso ngimau .
42021020	Ka uneno Jerusalem oluor kod ogend lweny ubiro ng’eyo ni kindene mar kethruok chiegni .
42021021	Koro eka joma ni Judea nyaka ring dhi e gode , kendo joma nie dala maduong’ nyaka wuog oko , to jogo man oko ei piny kik donjie dala maduong’ .
42021022	Nimar ma e kinde ma kum bedoe mar gigo duto mane ondiki .
42021023	Mano kaka obiro bedo malit e ndalogo ni mon mayach gi mine madhodho ! Chandruok malit maduong’ biro bedoe e piny gi mirima kuom jogi .
42021024	Ibiro negogi gi ligangla kendo notergi kaka jomotue e pinje duto . Jerusalem ibiro nyono piny gi Ogendini nyaka chop kinde mar Ogendini orom .
42021025	" Ranyisi biro bedo e chieng’ gi dwe kod sulweche . E piny , ogendini nobed kodhier kendo kong’eng , nikech nam mawuo kendo apaka magore .
42021026	Ji biro podho nikech gik malich matimore , gi luoro mar gima biro e piny , nimar gik manie polo biro yiengni .
42021027	To gie kindeno gibiro neno Wuod Dhano kabiro oa e boche polo kod teko gi duong’ malich .
42021028	Ka gigi chako timore , chunguru kendo ting’uru wiwu malo , nikech resruoku sudo machiegni . "
42021029	Nogoyo nigi ngeroni ni : Neuru yadh ng’owu kod yien duto ;
42021030	Ka gichako lodho itegi , unyalo neno uwegi kendo ng’eyo ni ndalo koth chiegini .
42021031	Kamano bende , ka uneno gigi timore , ung’eyo ni loch mar Nyasaye ni machiegni .
42021032	Awachonu adiera ni , tieng’ni ok nokadh adiera ngang’ nyaka gigi duto timre .
42021033	Polo gi Piny nokadhi , to wechena ok nolal ngang’ .
42021034	Beduru motang’ nono chunyu biro bedo monyosore gi pek , mer kod parruok mar ngima to ndalo no nochopnu apoyo kaka obadho .
42021035	Nimar obiro biro niji duto modak e wang’ piny mangima .
42021036	Beduru kurito kinde duto , kendo lemuru mondo unyal tony ni gigo duto mabiro timore , kendo mondo unyal chungo e nyim Wuod Dhano . "
42021037	Odiechieng’ ka odiechieng’ Yesu nepuonjo e hekalu , kendo odhiambo kod-hiambo nodhiyo oko monindo otieno e Got miluongo ni Zeituni .
42021038	To ji duto nobiro e hekalu chon gokinyi mondo giwinje .
42022001	Koro Sawo mar makati maok ketie Thowi , miluongo ni Pasaka , ne chiegini ,
42022002	to jodolo madongo gi jopuonj mag chik ne manyo yo moro ma dig-ineggo Yesu , ling’ling’ , nikech negiluoro ji .
42022003	Eka Satan nodonjo kuom Judas , miluongo ni Iskariot , achiel kuom Jiapar gariyo .
42022004	To Judas nodhiyo ir jodolo madongo kod jotend jorit hekalu kendo noloso kodgi kaka onyalo ndhogo Ysu .
42022005	Negimor kendo negiyie miye pesa .
42022006	Ne oyie , kendo nong’iyo korito thwolo mochiwgo nigi Yesu ka oganda onge .
42022007	Eka nochopo chieng’ Makati ma ok ketie Thowi , ma nyarombo mar Pasaka onego negie .
42022008	Yesu nooro Petro gi Johana , kowacho niya , " Dhiuru mondo ulosnwa Pasaka mondo wabi wacham . "
42022009	Negipenje ni , " Kanye ma idwaro ni mondo walosee . "
42022010	Nodwoko niya , " Ka udonjo e dala maduong’ , ng’ato moting’o pi e dapi norom kodu . Luweuru nyaka kama odon-joe , . nto uwachne wuon ot niya , ' Japuonj penjo ni Ere od welo , monego achamie Sap Pasaka kod jopuonjrena ?
42022011	
42022012	Obiro nyisou ot malach man malo e gorofa , moseiki . Kanyo ema ulosie ikruok duto . "
42022013	Negidhiyo kendo negiyudo gik moko mana kaka Yesu nende osenyisogi . Omiyo negiiko Sap Fasaka .
42022014	Kane saa ochopo , Yesu kod joote ne nobet e mesa .
42022015	To nowachonigi niya , " Asedwaro ahinya mondo acham Sap Pasakani kodu kapok osanda .
42022016	Nimar awachonu , ok anachame kendo ngang’ , nyaka chop time e pinyruodh Nyasaye . "
42022017	Bang’ kosekawo kikombe , nogoyo erokamano kendo wacho niya , " Kawuru ma kendo upcgeru uwegi .
42022018	Nimar awachonu , ok anamadh divaini kendo nyaka chop piny Ruodh Nyasaye . "
42022019	Kendo nokawo makati , nogoyo erokamano kendo nong’inge , nomiyo gi kowacho niya , " Ma e ringra mochiw nikech un , timuru ma ka uparogo . "
42022020	Kamano bende , bang’ chiemo nokawo kikombe mo wacho niya , " Kikombe ni en e singruok manyien , ene remba , mochuer nikech un .
42022021	To lwet ng’at ma biro ndhoga ni koda e mesa .
42022022	Wuod Dhano biro dhi mana kaka ne osechiki , to okwong’ ng’atno mandhoge . "
42022023	To negichako penjoree gin giwegi ni en ng’ano kuomgi manyalo biro timo ma .
42022024	Bende mbaka , nowuok e kindgi ni en ng’ano kuomgi mikwano ni duong’ moloyo .
42022025	Yesu nowachonigi ni , " Ruodhi mag Ogendini nigi teko kuom ongendini kendo jogi mangi loch kuomgi luongore giwegi ni johawi .
42022026	To un ok onego ubed machal kodgi . Kar bedo kamano , jal maduong’ moloyo e dieru onego obed kaka jal matinie moloyo , to jal motelo obed machal gi jalo matiyo .
42022027	Ni mar en ng’ano maduong’ , jalo mobedo e mesa koso jalo machiwo chiemo ? Ok en jalo manie mesa koso ? To an anie dieru kaka jalo matiyo .
42022028	Un e jogo mosesiko kochungo koda e masichena .
42022029	Achiwonu loch , mana kaka Wuora nochiwona achiel moro .
42022030	Kamano mondo uchiem kendo umethi e mesana e pinyruodha kendo ubedi e kombe mag loch , kung’ado bura ni ogendini apar gariyo mag Israel .
42022031	" Simon , Simon , Satan osekwayo thuolo mondo opiedhi kaka cham mipied-ho .
42022032	To aselamoni , Simon , ni mondo yieni kik olal . To ka iselokori ma idwogo , ijiw joweteni .
42022033	To nodwoke niya , " Ruoth , aikora dhiyo kodi e jela kendo e tho . "
42022034	Yesu nodwoko niya , " Awachoni , Petro , kapoki Thuon gweno okok kawuono , ibiro kweda didek ni ok ing’eya . "
42022035	Eka Yesu nopenjogi ni , " Kane aorou maonge ofuko mar pesa , kata sanduk lewni kod wuoche , ne uchando gimoro koso ? Negidwoko ni , " Onge . "
42022036	Nowachonigi niya , " To koroni ka uonge gi ofuko mar pesa kaweuru , kendo sanduk bende , to ka uonge ligangla us koti mondo ing’iewgo lingangla .
42022037	Osendiki ni ; To jal mane okwan kod joketho ; kendo awachonu ni ma nyaka chop timre kuoma . Ee , gino mondik kuoma koro chiegni timore . "
42022038	Jopuonjre nowacho niya , " Ne , Ruoth , ligengni ariyo eki ni ka . " Nodwokoni , " Mano oromo . "
42022039	Yesu nowuok modhiyo e Got Zeituni kaka otimo pile , kendo jopuonjrene noluwe .
42022040	Ka nochopo kanyono , nowachonigi niya , " Lamuru mondo kik udonj e temruok "
42022041	Noweyogi modhiyo mochwalore mabor madirom diro kidi , mine ogoyo chonge piny kendo nolamo niya ,
42022042	Wuora , ka iyie , gol kikombeni oa kuoma , to ok dwarona , to mari ema otimre . "
42022043	Malaika noa e polo nofwenyorene kendo nomiye teko .
42022044	To kaka ne en gi chuny malit kochandore , nolemo matek ahinya , kendo luya ne chotne katon piny mana ka remo .
42022045	Kane ochungo oa e lamo kendo nodhiyo ir jopuonjre , noyudogi kaginindo , giol nikech chunygi nelit .
42022046	Nopenjogi ni , " Ango momiyo unindo ? Auru malo kendo ulam mondo kik udonj e temruok . "
42022047	Kane pod owuoyo oganda nobiro , to ng’atno mane iluongo ni Judas , achiel kuom Ji apar gariyo , notelonigi , nosudo ir Yesu mondo onyodhe ,
42022048	To Yesu nopenje ni , Judas , indhogo Wuod Dhano gi nyoth ?
42022049	Kane jolup Yesu noneno gima nedhi timore , negiwacho ni , " Ruoth , owinjore waked gi ligengniwa koso ?
42022050	To achiel kuomgi nobeto jatich mar jadolo maduong’ mong’ado ite korachwich molwar piny .
42022051	To Yesu nodwoko niya . " Ok kamano ngang ! " Eka nomulo it ng’atno kendo nochange .
42022052	Eka Yesu nowacho ni jadolo maduong’ , jotelo mag jorit hekalu , kod jodongo , mane obiro ire , niya , " An jatend koko mar jendeke , momiyo ubiro ira gi ligengni kod arunge ?
42022053	Pile ka pile an kodu e agolni mag hekalu , to ne ok uketo lwedo kuoma . To mani en sau-sama mudho olocho . "
42022054	Eka kane gimake , negidhiyo kode ka gitere ei od jadolo maduong . ' Petro nolu-wogi kuma bor .
42022055	To kane gisemoko mach e chuny laro kendo negisebedo piny kaachiel , Petro nobedo kodgi .
42022056	Nyako ma jatich nonene kobedo kanyo kama mach lielie . Nong’iye machiegni kode kendo nowacho ni , " Ng’atni ne ni kode . "
42022057	To nokwerogo , kowacho ni , " Dhako ok ang’eye !
42022058	Achien bang’e matin , ng’at moro nonene kendo nowacho ni , " In bende in achiel kuomgi . " Petro nodwoko niya , " Omera , ok an . "
42022059	Achien bang’e madirom saa achiel , ng’at machielo nojiwo kowacho matek ni , " Adier chutho jali ne ni kode , nimar en Ja-Galili . "
42022060	Petro nodwoko ni , " Omera , ok ang’eyo gima iwuoyo kuome ! " Mana kaka nowuoyono , thuon gweno nokok .
42022061	Ruoth nolokore kendo nong’iyo Petro tir . Noparo wachno ma Ruoth nosewachone ni , " Kapok thuon gweno nokok tinendeni , ibiro kweda nyadidek . "
42022062	To nowuok odhiyo oko kendo noywak malit .
42022063	Jogo manerito Yesu nochako jare kendo goye .
42022064	Negitweyo wang’e kendo negiwachone gi thuon ni , " Korie ! Ng’ano mogoyoi ? "
42022065	To negiwachone gik moko maricho ma wang’o ich .
42022066	Kar yawruok piny , bura mar jodong ji kaachiel gijodong jodolo gi jopuonj mag chik , nochokore kaachiel , kendo Yesu nokel irgi .
42022067	Negiwacho niya , " Ka in e Kristo , to nyiswae . " Yesu nodwoko ni , " Ka awachonu , ok ubi yieya . "
42022068	to ka apenjou , bende ok ubi dwoko .
42022069	To chakre kawuono kadhiyo nyime , Wuod Dhano biro bet e bat korachwich mar Nyasaye Manyalo Gik Moko Duto ! "
42022070	Gi duto negipenjo ni , " Kara in e Wuod Nyasaye ? " Nodwoko ni , " Un kare kowacho ni An e en ! "
42022071	Eka negiwacho ni , " Ang’o momiyo pod wadwaro neno moko kendo ? Wasewinjo mano koa e dhoge owuon . "
42023001	Eka chokruok mangima duto nochungo kendo negitere ir Pilato .
42023002	Eka negichako donjone kagiwacho ni , " Waseyudo ng’atni kokelo tulo e pinywa . Okwedo golo osuru ni Kaisar kendo owacho owuon ni en Kristo , ma Ruoth .
42023003	Omiyo Pilato nopenjo Yesu niya , " In ruodh Joyahudi koso ? " Yesu nodwoko ni , " Ee , en kaka iwacho . "
42023004	Eka Pilato nowachoni jodongo , jodolo gi oganda ni , " Ok aseyudo gima oketho madidonjne go . "
42023005	To negimedo wach kagiramo ni , " Omiyo ji tungni kuonde duto e Judea koluwore gi puonjne . Nochako e Galili to osebiro mochopo ka . "
42023006	Ka nowinjo mano , Pilato nopenjo ka ng’atni ne en ja-Galili .
42023007	Kane oyudo ni Yesu nie bwo loch mar Herode , noore ir Herode , ma bende neni Jerusalem e kindeno .
42023008	Herode kane oneno Yesu , nodoko mamor ahinya , nikech kuom kinde mabor nose-dwaro mondo onene . Kuom gik mane owinjo kuome , nogeno nene kotimo honni moko .
42023009	Nopenje penjo mang’eny , to Yesu ok nodwoko .
42023010	Jodolo madongo gi jopuonj mag chik nochungo kanpno , kagidonjone mager ahinya .
42023011	Eka Herode gi asekechene nojare kendo nyiere . Negirwake gi kandhu marakido maber , ne gidwoke ir Pilato .
42023012	Chieng’ onogono , Herode gi Pilato ne obedo osiepe-motelo ne odiechiengni ne gin wasigu .
42023013	Pilato noluongo jodolo madongo kaachiel , jotelo kod ji duto ,
42023014	to nowachonigi ni , " Ne ukelo ng’atni ira kaka jal mamiyo ji goyo koko ka gidagi , winjo chik . Asenone e nyimu to ok aseyudo gima dimi odonjne .
42023015	Kata mana Herode bende ok oyude gi ketho , nimar nodwoke irwa ; unyalo neno , ni ok osetimo gimoro mowinjore kod tho .
42023016	Emomiyo abiro mana kume to bang’e aweye odhi . "
42023017	Koro nochune ni nyaka ogonynigi ng’ato achiel motue higa ka higa chieng’ Sawo mar Pasaka .
42023018	Negigoyo koko gi duol achiel kagiwachoni , " Neg ng’atni ! To gonynwa Baraba ! "
42023019	( Baraba noket e jela nikech wach koko mane otimore e dala maduong’ , kendo nikech nek . )
42023020	Pilato kaka nedwaro gonyo Yesu , omiyo nochako owuoyo kosayogi kendo
42023021	To negidhiyo nyime kagikok ni , " Gure ! Gure ! "
42023022	Eka nowuoyo kodgi mar adek kowacho ni , " Nang’o ? Ere gima rach ma ng’atni osetimo ? Onge gima aseyudo kuome moromo gi kum mar tho . Omiyo abiro kume kendo bang’e agonye odhi . "
42023023	To gi koko maduong’ negiramo kagidwaro ni nyaka gure , to loko margi nobedo mapek .
42023024	Kuom mano Pilato nongado bura mondo dwarogi otimnegi .
42023025	Nogonyo ng’atno mane oketi e jela nikech koko gi nek , jalno no mane gikwayo , to Yesu noketo e dwarogi .
42023026	Eka kane gigole oko , ne gimako Simon manoa Kurene , mane obiro ka oa e gweng’ moro , kendo negiyieyo msalaba kuome mondo oting’e koluwo bang’ Yesu .
42023027	Ji , kwan mang’eny noluwe , moting’o mon bende mane ywak ka goyo nduru nikech en .
42023028	Yesu nolokore mowachonigi ni , " Nyi Jerusalem , kik uywagna , ywaguru ne un uwegi kendo nikech nyithindu .
42023029	Nikech kinde biro ma ubiro wacho ni , " Gin johawi mon maok onywol , ije maok nonywol , kendo thunde maok nodhodhi !
42023030	Eka " ' giniwach ni gode ni , " Kendo ni ! " gode matindo bende ni , " Umwauru ! " '
42023031	Nimar ka ji timo gigi ka yath numu , ang’o mabiro timore ka otuo ?
42023032	Ji ariyo moko , ma joketho , bende negigolo oko kode mondo ogurgi .
42023033	Kane gichopo kama iluongo ni Hanga Wich , ne gigure kanpno , kaachiel gi joketho kaachiel e bade korachwich , to machielo e bade koracham .
42023034	Yesu nowacho ni , " Wuora , wenigi , nikech gikia gima gitimo . " To ne gipogo lepe gi goyo ombulu .
42023035	Ji nochungo kendo ng’icho , to jodongo bende nenyiere . Negiwacho niya , " En maneoreso jomoko , kare oresree owuon ka en e Kristo mar Nyasaye , Jalno Moyier . "
42023036	Askeche bende nobiro mojare . Negimiye kong awayo
42023037	kendo wacho ni , " Ka in e ruodh Jo-Yahudi , to kara resri iwuon . "
42023038	Ne nitie ndiko mondik e wiye malo , misomo ni , JALI E RUODH JO-YAHUDI .
42023039	Achiel kuom joketho mane ogur moliero kanyo nogone siboi kowachoni , " Ok in e Kristo ? Resri iwuon koda wan ! "
42023040	To ng’at ma jaketho machielo nokwere ni , " Ok iluoro Nyasaye , nomedo wachoni , nimar in e bwo kum achielno ?
42023041	Wan okumwa kare , nimar wayudo gima owinjore gitimbewa . To jali onge gimarach mosetimo . "
42023042	Eka nowacho ni , " Yesu , para chieng’ mibire e loch ni . "
42023043	Yesu nodwoke ni , " Awachoni adiera , tinendeni ibiro bedo koda e Paradis . "
42023044	Koro ne en machiegni saa auchiel mar odiechieng’ mudho nobiro moimo piny duto nyaka saa ochiko .
42023045	nikech chieng’ ne ok rieny . To nanga mar hekalu noriedore diere tir ariyo .
42023046	Eka Yesu noluongo gi duol maduong’ ni , " Wuora , aketo chunya e lweteni . " Kane osewacho mani , noyweyo muche mogik .
42023047	Jaduong’ lweny koneno gima notimore , nomiyo opako Nyasaye kendo wacho ni , " Adier chutho , jali ne en ng’at makare ! "
42023048	Kane ji duto mane ochokore kanyo mondo obed joneno mar wachno noneno gima notimore , negigoyo korgi kendo negidok miechgi .
42023049	To jogo duto mane ong’eye , moriwo koda mon mane oluwe koa Galili , nochungo mochwalore kagineno gigi .
42023050	Koro ne nitie ng’ato ma nyinge Josef , ng’at maber kendo makare ,
42023051	jal mane ok oyie kod dwaro gi timbegi . Noa e taon mar Judea mar Arimathaya kendo norito pinyruoth Nyasaye .
42023052	Nodhiyo ir Pilato , mokwayo ringre Yesu .
42023053	Eka noloro ringre piny , noboye gi nanga mareprep maber kendo nokete e bur ei lwanda , mano ma mane pok oyikie ng’ato
42023054	Ne en Chieng’ Ikruok , to Sabato ne chiegni chakore .
42023055	Mon mane obiro kod Yesu koa Galili noluwo Josef kendo negineno burno bende ka ringre ne oketi e iye .
42023056	Eka negidok dala kendo negiloso yath madum mamit gi mo mang’ue ng’ar . To ne giyueyo Chieng’ Sabato kaluwore kod luoro chik .
42024001	Chieng’ mokwongo mar juma , okinyi mang’ich , mon-go noting’o gik mang’ue ng’ar mane giseloso , ma gidhiyo e liel .
42024002	Negiyudo ka kidi mane odin-go dho bur koseng’iel oko ,
42024003	to kane gidonjo e iye , ne ok giyudo ringre Ruoth Yesu .
42024004	Kane pod giwuoro wachni , apoyo nono ji ariyo morwakore gi lewni mang’ang’ni ka mil polo nochungo but gi .
42024005	Mon-go nobwok kendo negikulore ka wigi ochomo piny , to nowachonigi ni , " Ang’o momiyo umanyo ng’at mangima e kind joma otho ?
42024006	Oonge ka ; osechier ! Paruru gima ne owachonu , kane pod en kodu e Galili :
42024007	Wuod Dhano nyaka ket e lwete joricho , kendo nogure to chieng’ mar adek nochiere kendo . '
42024008	Eka negiparo wechene .
42024009	Kane giduogo giaa e liel , neginyiso Jiapar gachiel kod ji duto mamoko gigi duto .
42024010	Ne gin Mariam nyar Magdala , gi Joana kod Maria min Jakobo , gi mon moko mane ni kodgi , ema nonyiso joote wachni .
42024011	To ne ok gi yie weche mon-go , nikech wechegi ne nenore koyuma .
42024012	Petro , kata kamano , noa malo kendo noringo odhi e liel . Kokulore e liel , noneno lewni kopielore kanyo kendgi , noa modok , kowuoro owuon gima osetimore .
42024013	Koro e odiechieng’ nogono ji ariyo kuomgi ne dhiyo e dala miluongo ni Emau , kama dirom kilomita apar gang’wen Jerusalem .
42024014	Negiwuoyo kendgi kuom gik moko duto mosetimore .
42024015	Ka negiwuoyo kendo goyo mbaka kuom gigi e kindgi giwegi , Yesu owuon nobiro kendo nowuotho kodgi ;
42024016	to ne ok ginyal ng’eye .
42024017	Nopenjogi ni , " Ang’o ma uwuoyoe kendu ka-uwuotho ni ? " Ne gichung’ kar tiendgi , ka gi jowo wang’gi gikuyo .
42024018	Achiel kuom gi , ma nyinge Kleopa , nopenje ni , " In mana wendo e Jerusalem ka kendo ok ing’eyo gigi mosetimore kuno e ndalogi koso ? "
42024019	Nopenjo ni , " Gik mage ? " Negidwoko ni , " Kuom Yesu ma ja-Nazareth . Ne en janabi , maratego e wach gi tim e nyim Nyasaye kod ji duto .
42024020	Jodolo madongo gi Jodongwa nochiwo mondo ong’adne buch tho , kendo negig-ure ;
42024021	to ne wan gi geno ni en e jal mane biro reso Israel . To moloyo bende , tinde en ndalo adek nyaka ma notimoree .
42024022	Momedore ni mano , mon moko man kodwa nende obwogowa gi wach . Negidhiyo e liel okinyi mang’ich
42024023	to ok negiyudo ringre . Negiduogo kendo nyisowa ni negineno malaike moko manofwenyore nigi , manowacho ni ongima .
42024024	Eka jowa moko nodhiyo e liel to negiyudo mana kaka mon-go ne owacho , to en ok ne ginene . "
42024025	Nowachonigi niya , " Ufuwo nadi to mano kaka chunyu kawo kinde mondo uyie duto mane jonabi osewacho !
42024026	Donge ne Kristo nyaka yud masiche gi to eka bang’e nodonji e duong ? "
42024027	To chakre kod Musa gi Jonabi duto , noleronigi lonyisogi gino mane owachi kuome e ndiko duto .
42024028	Kaka negisudo machiegni gi dala mane gidhiyoe , Yesu notimore kagima pod odwaro dhiyo nyime .
42024029	To ne gigeng’e matek kagiwacho ni , " Bed kodwa , nimar koro odhiambo chiegni , odiechieng’ koro dhi rumo . " Omiyo nodhiyo mondo obed kodgi .
42024030	Kane en kodgi e mesa , nokawo makati , nogoyo erokamano , nong’ige kendo nochako miyogi .
42024031	Eka wengegi noyawore kendo neging’eye , to nolal mowuok oa e wang’gi .
42024032	Negipenjore ng’ato gi ng’ato ni , " Donge ne chunywa mor kane owuoyo kodwa e yo kendo konyisowa tiend Ndiko ? "
42024033	Negia malo kendo negidok piyo Jerusalem . Kuro negiyudo Jiapar gachiel go gi jogo mane ni kodgi , ka gichokore kaachiel .
42024034	kagiwacho ni , " En adier ! Ruoth osechier kendo osefwenyore ni Simon . "
42024035	Eka jiariyogo nowacho , gino mane otimore e yo , kendo kaka neging’eyo Yesu ka nong’igo makati .
42024036	Kane pod giwuoyoe e wachni , Yesu owuon nochungo e diergi kendo wachonigi ni , " Kuwe obed kodu . "
42024037	Negi bwok kendo negiluor , kagiparo ni gineno jachien .
42024038	Nowachonigi ni , " Ang’o momiyo uchandoru , kendo ang’o momiyo chich nie e parou ?
42024039	Neuru lwetena gitiendena . En an awuon ! Mulauru kendo neuru ; jachien onge ringruok kata choke , kaka uneno ang’o . "
42024040	Kane osewacho ma , nonyisogi lwetene gi tiendene ,
42024041	To kane pod ok negiyie nikech mor kod wuoro , nopenjogi ni , " Bende un gi gimoro amora ka eri madicham ? "
42024042	Negimiye rech matin moro motedi
42024043	nokawe kendo nochame e nyim gi .
42024044	Nowachonigi ni , " Mano e gino mane awachonu kane pod an kodu : Giko moko manondiki kuoma e Chik Musa gi Jonabi kod Zaburi , nyaka timre . "
42024045	Eka noyawo parogi mondo giwinj Ndiko .
42024046	Nowachonigi ni , " Mani e gima ondiki : Kristo nyaka ne masira kendo chieng’ mar adek enochier oa kuom joma otho .
42024047	kendo lokruok gi weyo niji richogi ibiro yalo e nyinge ni ogendini duto , chakre Jerusalem .
42024048	Un joneno mag gigi ,
42024049	Abiro oronu gima Wuora osesingo , to beduru ei dala ka nyaka oserwaku gi teko moa malo . "
42024050	Kane osetelonigi mogologi oko magidhiyo machiegni gi Bethania , noting’o lwetene kendo nogwedhogi .
42024051	Kane ogwedhogi , noweyogi to nokawe oting’e otere e polo .
42024052	Eka negilame kendo negidok Jerusalem kod mor maduong’ .
42024053	To ne gimedo bedo kinde duto ei hekalu , kagipako Nyasaye .
43001001	Kar chakruok Wach ne nitie , kendo Wach ne nikod Nyasaye , kendo Wach ne en Nyasaye .
43001002	Ne en gi Nyasaye kar chakruok .
43001003	Gik moko duto nochwe kuome , kendo ka dine oonge to onge gima dine ochwe mosechwe .
43001004	Ngima ne ni kuome , kendo ngimano ne en ler mar ji .
43001005	Lerno rieny ei mudho , to odhiero mudho winjo .
43001006	Ng’at moro nobiro ma Nyasaye nooro , mane nyinge Johana .
43001007	Nobiro kaka janeno mondo otim nend lerno , mondo kanyalore to ji duto oyie .
43001008	En owuon ne ok en ler nogo , to nobiro mana kaka janeno mar ler .
43001009	Ler mar adier machiwo ler ne ji duto ne biro e piny .
43001010	Ne en e piny , kendo kata obedo ni en ema nomiyo piny obetie , to piny ne ok ong’eye .
43001011	Nobiro ir joge owuon , to joge ne ok orwake .
43001012	To ji duto mane orwake , ma gin joma noyie kuom nyinge , nomiyogi teko mar bedo nyithind Nyasaye
43001013	nyithindo maok nonywol koa e koth dhano , kata kuom pach dhano kata kuom dwach dichwo , to kuom Nyasaye .
43001014	Wach nodoko ringruok kendo nodak kodwa . Waseneno duong’ne , ma en duong’ mar Jal Makende , ma noa ka Wuoro kopong’ gi ng’wono kod adiera .
43001015	Johana notimo neno kuome . Noywagore kowacho ni , " Mani e Jal mane aloso kuome ka nawacho ni , ' Ng’at mabiro bang’a oloya mabor nikech ne entie kane pok abetie . ' "
43001016	Waduto waseyudo gweth monuore onuore koa kuom gwethne mogundho .
43001017	Nimar Chik nochiw kokalo kuom Musa , to ng’wono kod adiera to Yesu Kristo ema nokelo .
43001018	Onge ng’ama oseneno Nyasaye , to Nyasaye Achiel Makende ma nibut Wuoro ema osemiyo ong’eye .
43001019	Koro ma eni e neno mane Johana otimo kane jo-Yahudi modak Jerusalem nooro jodolo gi jo-Lawi mondo openje ni ne en ng’a .
43001020	Ne ok odagi hulo negi , to nohulo negi ka en thuolo ni , " Ok an Kristo . "
43001021	Ne gipenje ni , " Kare in ng’a ? In Elija koso ? " To nowacho ni , " Ok an . " " In e janabi ? " Nodwoko ni , " Ooyo . "
43001022	Eka ne giwachone mogik ni , " In ng’a ? Miwa dwoko mondo water ne joma ne oorowa . Iwacho ang’o kuomi iwuon ? "
43001023	Johana noduoko gi weche mag Isaya Janabi ni , " An duond ng’at ma luongo e thim ni , ' Losuru yo moriere tir ne Ruoth . ' "
43001024	To jo-Farisai moko ma noor ,
43001025	nopenje ni , " Ka ok in Kristo kata Elija kata janabi to ang’o momiyo ibatiso ji ? "
43001026	Johana nodwokogi ni , " An abatisou gi pi , to nitie ng’ato e dieru ma ukia .
43001027	En e Jal mabiro bang’a , ma ok awinjora gonyo tond wuochege . "
43001028	Magi duto notimore Bethani , loka aora Jordan , kuma Johana ne batisoe ji .
43001029	Kinyne Johana noneno Yesu kabiro ire , mi nowacho ni , " Neyeuru Nyarombo mar Nyasaye , magolo richo mar piny !
43001030	Ma e ng’ama ne awuoyo kuome kane awacho ni , ' Ng’ato biro bang’a moloya , nikech ne entie kapok ne abetie . '
43001031	An awuon ne ok ang’eye , to gimomiyo ne abiro ka abatisoji gi pi ne en mondo ofwenyre ne Israel . "
43001032	Eka Johana notimo nenoni : " Ne aneno Roho kalor piny koa e polo e kit akuru kendo kapiyo kuome .
43001033	Ka dine Jal ma noora mondo abatis ji gi pi we nyisa , to dine ok ang’eye . Nonyisa ni , ' ng’ama ineno ka Roho olor mi opiyo kuome e Jal mabiro batiso jigi Roho Maler . '
43001034	An awuon aseneno omiyo atimo neno ni En Wuod Nyasaye . "
43001035	Kinyne Johana ne ni kanyo gi jopuonjrene ariyo .
43001036	Kane gineno Yesu kakalo machiegni , nowacho ni , " Neyeuru Nyarombo mar Nyasaye ! "
43001037	Ka jopuonjrene ariyogo nowinjo kowacho mano , ne giluwo Yesu .
43001038	Yesu nolokore monenogi ka giluwe , mi nopenjogi ni , " Ang’o mudwaro ? " Ne giwachone ni , " Rabi ( matiende ni japuonj ) , idak kanye ? "
43001039	Nodwokogi ni , " Biuru mondo udhi une . " Omiyo ne gidhi mi ne gineno kama ne odakie , kendo ne gibet kode kanyo odiechiengno . Ne en kar sa apar .
43001040	Andrea mowadgi Simon Petro ne en achiel kuom ji ariyo mane owinjo gima Johana nowacho kendo ma noluwo Yesu .
43001041	Gima Andrea notimo mokwongo tik ne en manyo owadgi ma Simon kendo nyise ni , " Waseyudo Mesia . " ( tiende ni Kristo ) .
43001042	Kendo nokele ir Yesu . Yesu norange tir kaeto owacho ni , ' In Simon wuod Johana , koro ibiro luongi ni Kefa " ( ma koloki to en Petro ) .
43001043	Kinyne Yesu nong’ado e pache mondo oa odhi Galili . Ka noyudo Filipo , nowachone ni , " Luwa . "
43001044	Filipo , mana kaka Andrea gi Petro , ne aa e dala mar Bethsaida .
43001045	Filipo noyudo Nathaniel mi nonyise ni , " Waseyudo ng’at ma Musa nondiko kuome e kitap Chik , kendo ma jonabi be nondiko kuome-Yesu ja-Nazareth , ma wuod Josef . "
43001046	Nathaniel nowachone ni , " Nazareth ! Be gima ber moro amora nyalo aa kuno adier ? " Filipo nokone ni , " Bi idhi ine . "
43001047	Ka Yesu noneno Nathaniel ka biro kochomo ire , no wuoyo kuome kowacho ni , " Neyeuru ja Israel gitiende , ma onge miriambo moro amora kuome . "
43001048	Nathaniel nopenje ni , " Ing’eya nade ? " Yesu nodwoke ni , " Ne aneni sama ne in e tie ng’owu , kane pok Filipo oluongi . "
43001049	Eka Nathaniel nodwoko ni , " Rabi , in Wuod Nyasaye adier ; in Ruodh Israel . "
43001050	Yesu nowachone ni , " Iyie mana nikech aa wachoni ni nende aneni e tie yiend ng’owu . To ibiro neno gik madongo moingo mano . "
43001051	Eka nomedo wacho ni , " Anyisou adier ni ubiro neno ka polo oyawore , kendo ka malaike mag Nyasaye idho kendo lor kuom Wuod dhano . "
43002001	Chieng’ mar adek , arus moro ne nitie Kana e piny Galili . Min Yesu ne nikanyo ,
43002002	kendo Yesu gi jopuonjrene be noluongi e arusno .
43002003	Ka divai noremo ji , min Yesu nowachone ni , " Divai oserumo negi . "
43002004	Yesu nowachone ni , " Mama , irwa-ka e wachni nango ? Sana pok ochopo . "
43002005	Min-gi nowachone jotich ni , " Timuru gimoro amora monyisou . "
43002006	To machiegni kanyo ne nitie degi auchiel mag pi , mane gin kaka degi majo-Yahudi ne tiyogo korka logo mar puodhruok , ma moro ka moro ne tingo pi maromo kar galan piero ariyo kata piero adek .
43002007	Yesu nowachone jotich ni , " Pong’uru degi gi pi , " mine gipong’ogi thich .
43002008	Eka nonyisogi ni , " Koro tuomuru moko oko mondo ukaw uter ne jatend budho . " Ne gitimo kamano ,
43002009	kendo jatend budho nobilo pi mane koro oselokore divai . Ne ok ofwenyo kuma ne ogolee , kata obedo ni jotich mane otuomo pi to nong’eyo . Eka noluongo wuon kisera tenge ,
43002010	kendo nowacho ne ni , " Ji duto thoroga kelo divai maber mogik mokuongo eka bang’e gichiwo divai mothechore bang’ ka welo osemetho momer to in to ne ikano divai maber mogik nyaka sani . "
43002011	Ranyisi mar hono mokwongoni Yesu notimo Kana e piny Galili . Nonyiso duong’ne kuom time , kendo jopuonjrene noyie kuome .
43002012	Bang’ mano nolor mwalo nyaka Kapernaum kaachiel gi min-gi gi owetene kod jopuonjrene . Kuno ne gibetie kuom ndalo manok .
43002013	Ka kinde mag Pasaka mar jo Yahudi ne chiegni chopo , Yesu nodhi Jerusalem .
43002014	To ei agola mag Hekalu , noyudo ka ji hono dhok gi rombe kod akuche , kendo ka jomoko to obet olworo mesni ka giwilo pesa .
43002015	Omiyo noloso del gi piende molir olir , kendo noriembo ji duto oko ei Hekalu , kod rombe gi dhok bende . Nokeyo ng’injo mag pesa mag jowil pesa , kendo nogoyo mesnigipiny .
43002016	To joma nehono akuche to nowacho negi ni , " Goluru gigi oko kae ! Ng’a monyisou mondo ulok od Wuora chiro ! "
43002017	Jopuonjrene noparo ni nondiki ni , " Hera matut ma aherogo odi tieka . "
43002018	Eka jo Yahudi nowachone ni , " Ranyisi mar hono mane minyalo nyisowa mondo osir teko mitimogo gigi ? "
43002019	Yesu nodwokogi ni , " Kethuru Hekaluni to abiro gere kendo gi ndalo adek . "
43002020	Jo Yahudi nodwoko ni , " Gero Hekaluni osekawo higni piero ang’wen gauchiel to in to ibiro gere gi ndalo adek ? "
43002021	To hekalu mane owuoyo kuome ne en ringre .
43002022	Bang’ ka nosechier oa kuom joma otho , jopuonjrene noparo gima nowachono . Omiyo ne giyie kuom Ndiko kod weche mane Yesu osewacho .
43002023	Koro kane pod en Jerusalem e Sap Pasaka , ji mang’eny noneno ranyisi mag honni mane otimo mi ne giyie kuom nyinge .
43002024	To Yesu ne ok ochiwore e lwetgi , nimar nong’eyo ji duto .
43002025	Ne ok odwar neno ma dhano timo kuom dhano wadgi nimar nong’eyo gima ne ni ei dhano .
43003001	Ne nitie ng’at moro maja Farisai ma nyinge Nikodemo , mane en achiel kuom jobuch jo Yahudi mane nie loch .
43003002	Nikodemo nobiro ir Yesu gotieno mowachone ni , " Rabi , wang’eyo ni in japuonj moa kuom Nyasaye , nimar onge ng’ama nyalo timo ranyisi mag honni mitimogi ka Nyasaye ok nikode . "
43003003	Yesu nodwoke ka wachone ni , " Awachoni adier ni onge ng’ama nyalo neno pinyruodh Nyasaye ka ok onywole manyien .
43003004	Nikodemo nokone ni , " Ere kaka inyalo nywolo ng’ato kosebedo ng’ama duong’ . Adier ok dodonji ei min mare kendo mar ariyo mi chak nywole ! "
43003005	Yesu nodwoko ni , " Awachoni adier ni onge ng’ama nyalo donjo e pinyruodh Nyasaye ka ok onywole gi pi kod Roho .
43003006	Ringruok nywolo mana ringruok , to Roho nyuolo roho .
43003007	Ok onego ibuogi kuom gima awachoni , ' Nyaka nywoli manyien . '
43003008	Yamo ringo kochomo kuma ohero , kendo inyalo winje kofuto , to ok inyal nyiso kuma oaye kata kuma odhiye . Mano bende e gima timore ne ng’ato ka ng’ato monywol kuom Roho . "
43003009	Nikodemo nopenjo ni , " Gigo nyalo timore kamano nade ? "
43003010	Yesu nodwoke ni , " Ere kaka ok iwinj tiend wechegi to in japuonj jo Israel ?
43003011	Anyisi adier ni wawuoyo kuom gik mwang’eyo , kendo watimo neno kuom gik mwaseneno . To eka un pod utamoru rwako neno marwa .
43003012	Ase wuoyo kodu mana kuom gig pinyni to utamoru yie ; koro ubiro yie nade ka awuoyo kuom gig polo ?
43003013	Onge ng’ato ang’ata mosedhi e polo makmana Jal ma noa e polo , ma en Wuod Dhano .
43003014	Mana kaka Musa noliero thuol e thim e kaka Wuod Dhano bende nyaka bi lier malo ,
43003015	mondo ng’ato ka ng’ato moyie kuome obed gi ngima manyaka chieng’ .
43003016	" Nikech Nyasaye nohero piny ahinya , omiyo nochiwo Wuode achiel makende , mondo ng’ato ang’ata moyie kuome kik lal , to obed gi ngima manyaka chieng’ .
43003017	Nimar Nyasaye ne ok ooro Wuode e piny mondo ong’ad ne piny bura , to noore mondo owar kode piny .
43003018	Ng’ato ang’ata moyie kuome ok nobed gi bura . To ng’at ma ok oyie kuome bura oseloyo , nifech pok oyie kuom nying Wuoyi achiel makende mar Nyasaye .
43003019	Ma e gima bura oseng’ado : Ler osebiro e piny , to ji nohero mudho kar hero ler , nikech timbegi ne richo .
43003020	Ng’ato ka ng’ato matimo richo ok dwar ler , kendo ok odwar donjo ei ler , nikech oluor ni dipo ka timbege ong’ere .
43003021	To ng’ato ang’ata ma wuotho e adiera donjo e ler , mondo onere maler ne ji duto ni gik motimo duto gin gik ma Nyasaye oyiego .
43003022	Bang’ mano , Yesu gi jopuonjrene nodhi nyaka e dier piny Judea , kendo nokawo kinde mogwarore kodgi kuno , kobatiso ji .
43003023	To Johana bende ne batiso ji Aenon , but Salim , nikech pi ne thoth kuno , kendo ji nosiko ka biro ire mondo obatisgi .
43003024	( Ma notimore ka Johana ne pok otwe e jela ) .
43003025	Mino wach nochakore e kind jopuonj re Johana moko gi ja Yahudi moro kuom wach luokruok mar puodhruok .
43003026	Ne gibiro ir Johana mi giwachone ni , " Rabi , ng’at ma nyocha ni kodi loka Jordan , Jal mane itimo nende cha , parie ni en bende tinde obatiso ji , kendo ji te dhi ire . "
43003027	Johana nodwokogi ni , " Onge gima ng’ato nyalo yudo makmana mano momiye koa e polo .
43003028	Un uwegi unyalo timo neno ni ne anyisou ni , ' An ok an Kristo , to an ng’at moor mondo otel nyime . '
43003029	Miaha en mar wuon kisera , kendo jachung’ mar wuon kisera nyaka rite kendo winje ; opong’ gi mor bende kowinjo duond wuon kisera . An ema an gi mor machal kamano , kendo mornano koro oromo chuth .
43003030	En ema nyaka omed yudo duong’ moloyo , to an nyaka adog matin .
43003031	" Jal moa malo ni ewi gik moko duto to jal moa e piny en mar piny , kendo owuoyo kaka ng’ama oa e piny . Jal moa e polo oyombo duto .
43003032	Otimo neno kuom gik moseneno kendo owinjo , to onge ng’ama orwako nende .
43003033	Ng’at moser-wake to osesiro adiera ni Nyasaye en jaadiera .
43003034	Nimar Jal ma Nyasaye oseoro wacho weche Nyasaye , nikech Nyasaye chiwo Rohone mogundho .
43003035	Wuoro ohero Wuowi , kendo oseketo gik moko duto e lwete .
43003036	Ng’ato moyie kuom Wuowi nigi ngima manyaka chieng’ to ng’at modagi Wuowi ok bi neno ngima , nimar Nyasaye osiko kuome . "
43004001	Jo Farisai nowinjo ni Yesu ne koro yudo kendo batiso jopuonj re mang’eny moloyo Johana ,
43004002	kata obedo ni Yesu owuon to ne ok batis ji , to jopuonjrene ema ne timo kamano .
43004003	Ka Ruoth nowinjo wachni , noa Judea mochako odok Galili kendo .
43004004	To nochune ni nyaka nong’ad dier piny Samaria .
43004005	Kuom mano , nochopo e dala moro e piny Samaria miluongo ni Saika , mane ni machiegni gi puodho mane Jakobo omiyo Josef wuode .
43004006	To soko Jakobo ne nikanyo , kendo Yesu , ka koro nool gi wuoth , nobet piny e dir sokono . Ne en kar saa auchiel .
43004007	Ka chi Samaria moro nobiro tuomo pi , Yesu nowachone ni , " Miyae pi amodhi . "
43004008	( Noyudo jopuonjrene osedhi ei taon mondo ong’iew chiemo . )
43004009	Chi Samaria nowachone ni , " In ja Yahudi , to an to an chi Samaria . Obet nade ka ikwaya pi ? " ( Nimar jo Yahudi ok lalre gi jo Samaria . )
43004010	Yesu nodwoke ni , " Ka dine ing’e mich Nyasaye kendo ni en ng’a makwayi math , dine ikwaye kendo dine omiyi pi mangima . "
43004011	dhakono nowachone ni , " Jaduong’ , ionge gi gima inyalo tuombo-go , kendo soko bende tut . Pi ngimano to inyalo yud kanye ? "
43004012	Iparo ni iduong’ moloyo wuonwa Jakobo ma nomiyowa sokoni , kendo nomodho pige en owuon kaachiel gi yawuote gi jambe kod kwethge ? "
43004013	Yesu nodwoko ni , " Ng’ato ka ng’ato ma modho pigni riyo biro loyo kendo ,
43004014	to ng’ato ang’ata momodho pi mamiye ok nochak owinj riyo . Chutho , pi ma anamiye nodok soko mar pi e iye , mosiko ka bubni nyaka chop e ngima manyaka chieng’ . "
43004015	Dhakono nowachone ni , " Jaduong , yie imiyae pigno mondo riyo kik chak loya , kendo kik asik ka achando-ra gi biro ka pile pile mondo aom pi . "
43004016	Yesu nokone ni , " Dhi iluong chwori eka iduogi . "
43004017	Nodwoke ni , " Aonge gi dichwo . " Yesu nowachone ni , " In kare kuom wacho ni ionge gi dichwo .
43004018	Adiera en ni isebedo gi chwo abich , kendo ng’at makoro in-go sani ok chwori . Gima isewa-chono en adier chuth . "
43004019	Dhakono nowacho ni , " Jaduong’ , nenorena ni in janabi .
43004020	Wuonewa nolamo e godni , tounjo Yahudi to uwacho ka uramo ni Jerusalem ema nyaka walamie . "
43004021	Yesu nowachone ratiro ni , " Mama , yie koda ; ndalo biro ma unulamie Wuoro ok ewi godni kata ei Jerusalem . — Unjo Samaria ulamo gima ukia , nimar warruok aa kuom jo-Yahudi .
43004022	
43004023	Kata kamano kinde biro , kendo osechopo , maj olemo madier nolam Wuoro ei chunygi kendo kuom adiera , nimar joma kamago e kit jolamo ma Wuoro dwaro .
43004024	Nyasaye en chuny , omiyo joma lame nyaka lem gie chunygi kendo gi adiera . "
43004025	Dhakono nowacho ni , " Ang’eyo ni Mesia ( Miluongo ni Kristo ) biro . Ka enobi to enonyiswa tiend weche duto . "
43004026	Eka Yesu nonyise ratiro ni , " An ma awuoyo kodini An en . "
43004027	E sechego jopuonjrene noduogo , kendo ne giwuoro kane giyude kowuoyo gi ng’ama dhako . To onge ng’ama nopenjo ni , " Ang’o midwaro kuom dhakoni ? " kata ni , " Iwuoyo kode nango ? "
43004028	Eka dhakono noweyo dapige kanyo , kendo nowuok odok ei taon mi onyiso ji ni ,
43004029	" Biuru uneye ng’ama oa nyisa gik moko duto ma asetimo . Donge ng’atni dibed Kristo ? "
43004030	Joma odak e taondno duto nomako wuoth kochomo ire .
43004031	To e sechego jopuonjrene nosiko kajiwe ni , " Japuonj , bilie gimoro . "
43004032	To nowacho negi ni , " An gi chiemo ma achamo ma ukia gimoro amora kuome . "
43004033	Eka jopuonjrene nowacho kendgi ni , " Mitki ng’ato oa kelone chiemo ? "
43004034	Yesu nowachonegi ni , " Chiemba en timo dwach Jal mane oora kendo tieko tichne .
43004035	Donge uwacho ni , ' Odong’ dweche ang’wen to keyo chopo ? ' To winjuru gima awachonu , " Ting’uru wengeu urang puothe ! Gisechiek giromo keyo .
43004036	Kata mana sani ng’at mafeyo ichulo pokne , kendo ochoko olembe mochiek ne ngima manyaka chieng’ , mondo jakomo , kaachiel gi jakeyo , obed mamor kaachiel .
43004037	Kendo mano siro adiera mawacho ni , " Ng’at achiel komo to ng’at machielo kayo . "
43004038	Ne aorou mondo uka gima ne ok utiyone . Jomoko nono osetiyo tich matek moloyo to un useyudo konyruok kuom tichgi matek . "
43004039	Jo Samaria mang’eny moa e taondno noyie kuome nikech neno mane dhakono otimo ni , " Nende onyisa gik moko duto ma asetimo . "
43004040	Omiyo ka jo-Samaria nobiro ire , ne gisaye mondo omed bet kodgi , mi nobet kodgi kuom ndalo ariyo .
43004041	Kendo ji mamoko mang’eny nodoko joma oyie nikech weche mane owachonegi
43004042	Ne giwacho ne dhakono ni , " Koro ok wayie nikech weche mane iwacho kende ; koro wasewinjo gi itwa , kendo wang’eyo gadier ni ng’atni en Jawar mar piny . "
43004043	Bang’ ndalo ariyogo , nowuok odhi Galili .
43004044	( To Yesu owuon noyudo osewacho ni janabi onge gi luor e gweng’gi owuon . )
43004045	Ka nochopo Galili , jo Galili norwake . Ne giseneno gik moko duto mane osetimo Jerusalem chieng’ Sap Pasaka , nimar gin bende ne gin kuno .
43004046	Nochako olimo dala mar Kana , manie piny Galili , kama ne oloke pi divai . To ne nitie jatelo moro maka ruoth ma wuode ne tuo kendo nie pien Kapernaum .
43004047	Ka ng’atni nowinjo ni Yesu osechopo Galili koa Judea , nodhi ire mosaye mondo odhi ochang wuode mane chiegni tho .
43004048	Eka Yesu nowachone ni , " Ka ok uneno honni gi ranyisi to ok ubi yie ngang’
43004049	Jatelo maka ruodhno nowachone ni , " Jaduong , yie idhi koda mwalo kapok nyathina otho . "
43004050	Yesu nodwoke ni , " Chak wuoth idhi , wuodi biro bedo mangima . " Ng’atno norwako wach mane Yesu owachone , mi noa odhi .
43004051	Ka noyudo en e yo olor mwalo , jotichne noromone gi wach ni wuode ne koro ngima .
43004052	Kane ononogi kuom saa mane wuode ochake winjo maber , ne giwachone ni , " Midusi nyo weye nyoro saa abiriyo . "
43004053	Eka wuon nong’eyo ni mano e saa onogono mane Yesu owachone ni , " Wuodi biro bedo mangima . " Omiyo noyie , en kaachiel gi joode duto .
43004054	Ma e tim hono mar ariyo ma Yesu notimo , ka nodonjo Galili koa Judea .
43005001	Bang’ kinde moko , Yesu noidho odhi Jerusalem e sawo moro mar jo Yahudi .
43005002	To ei Jerusalem kanyo , but ranga Rombe , miluongo ni Bethesda gi dho jo-Aramia , ne nitiere yawo moro ma nigi raidhi midonjogo abich .
43005003	Kar kani ji mong’ol mathoth ahinya noheroga riye — muofni , rong’onde , joma nigi athany — kendo ne girito mondo pi otugre .
43005004	Kinde ka kinde malaika mar Ruoth ne jalorga piny mi tug pi . Ng’ama nokwongo donjo e pigno sama otugoreno ne chango kuom kit tuo moro amora mane en g ) .
43005005	To ne nitie ng’ato kanyo mane osebedo ka tuo osiko kuom higini piero adek gaboro .
43005006	Ka Yesu nonene koriere piny kanyo , kendo kane onyise ni osebedo kochal kamano kuom kinde marabora , nopenje ni , " Be idwaro ni ochangi ? "
43005007	Ja songano nodwoke ni , " Jaduong’ , aonge gi ng’ama nyalo konya donjo ei yawo sama pi otugore . Sama atemo ni adonji to ng’at machielo donjo kuongona . "
43005008	Eka Yesu nowachone ni , " Aa malo ! Kaw pieni mondo iwuothi . "
43005009	Gikanyono ng’atno nochango , kendo nokawo piene mowuotho Odiechieng’ mane gini otimoree ne en chieng’ Sabato ,
43005010	omiyo jo Yahudi nowacho ne ng’ama nochangino ni , " Kawuono en chieng’ Sabato , kendo chik ok oyieni ting’o pieni . "
43005011	To nodwokogi ni , " Ng’at ma nochanga ema nowachona ni , " Kaw pieni mondo iwuothi . "
43005012	Omiyo ne gipenje ni , " Mano to en ng’ama nade ma nowachoni ni ikawe kendo iwuothi ? "
43005013	To ng’ama nochangino ne ok ong’eyo ni ng’ama ne ochange ne en ng’a , nimar noyudo Yesu oseleny oa e dier oganda mane nikanyo .
43005014	Bang’e Yesu noyude e Hekalu mowachone ni , " Winji , koro isedoko mangima kendo . We richo , nono to gimoro marach moloyo biro timoreni . "
43005015	Ng’atno noa odhi monyiso jo Yahudi ni Yesu ema nochange .
43005016	Kuom mano , nikech Yesu ne chango ji chieng’ Sabato , jo-Yahudi nosande .
43005017	To Yesu nowacho negi ni , " Wuora osiko katiyo tichne nyaka kawuono , kendo an bende asiko atiyo . "
43005018	Nikech wachni , jo-Yahudi nomedo temo matek moloyo mondo ginege , nimar ne gineno ni ok Sabato kende ema noketho , to bende ni noluongo Nyasaye ni wuon-gi , manyiso ni ne oketore ni orom gi Nyasaye .
43005019	To Yesu nomiyogi dwoko ni : " Awachonu adier ni , Wuod Dhano ok nyal timo gimoro kende owuon ; onyalo mana timo gima oneno ka Wuoro timo , nikech gimoro amora ma Wuoro timo ema Wuowi bende timo .
43005020	Nimar Wuoro ohero Wuowi , kendo onyise gik moko duto motimo . Ee , obiro medo nyise koda ka gik madongo moloyo magi mi uwuor .
43005021	Nimar mana kaka Wuoro chiero joma otho , kendo miyogi ngima , e kaka Wuowi chiwo ngima ne ng’ato ang’ata mohero mondo omi .
43005022	To bende , Wuoro ok y al ng’ato , to oseketo tich ng’ado bura duto e lwet Wuowi ,
43005023	mondo eka ji duto omi Wuowi duong’ mana kaka gimiyo Wuoro duong’ . Ng’at maok mi Wuowi duong’ ok mi Wuoro mane oore duong’ .
43005024	Awachonu adier ni ng’ato ang’ata mawinjo wachna , kendo moyie kuom Jal mane oora , nigi ngima manyaka chieng’ , kendo ok bi ng’adne buch tho ; oseng’ado oa e tho modonjo e ngima .
43005025	Awachonu adier ni ndalo biro , kendo koro osechopo , ma joma otho biro winjo duond Wuod Nyasaye , kendo joma owinjo biro doko mangima .
43005026	Nimar mana kaka Wuoro nigi ngima e iye e kaka osemiyo Wuowi mondo obed gi ngima e iye .
43005027	To bende osemiye teko mondo ong’ad bura , nikech en e Wuod Dhano .
43005028	" Wachni kik buogu , nimar ndalo biro ma ji duto manie i lietegi nowinj duonde
43005029	mi giwuog oko ; joma osetimo maber nochier mondo obed mangima , to joma osetimo gik maricho nochier mondo ong’adnegi buch tho .
43005030	An onge gima anyalo timo kenda ; ayalo ji mana koluwore gi gima awinjo , kendo bura ma ang’ado nikare , nimar ok atim kamano mondo atim dwarona awuon to mondo atim dwaro Jal ma noora .
43005031	" Kapo ni atimo nenda awuon to nenda ok nikare .
43005032	To nitie ng’ama chielo ma timo neno ma chwaka , kendo ang’eyo ni neno motimo kuoma nikare .
43005033	" Ne uoro joote ne Johana kendo osetimo neno kuom adiera .
43005034	Ok awach kamano nikech ayie gi nend dhano , to awache mondo uyud warruok .
43005035	Johana ne en taya mane oliel mochiwo ler , kendo nuyiero mar bedo mamor gi lerneno kuom kinde moko .
43005036	" To an gi neno mapek moloyo mar Johana . Nimar tich onogono ma Wuora osemiya mondo achopi , kendo ma koro atimo sani , timo neno ni Wuora oseora .
43005037	Kendo Wuoro moseora nogo osetimo neno kuoma en owuon . Pok uwinjo duonde nyaka nene kendo pok uneno kite ,
43005038	Wachne bende onge e iu , nimar udagi yie kuom Jal ma nooro .
43005039	Uketo chunyu kuom nono Ndiko nikech uparo ni unyalo yudo ngima manyaka chieng’ kuomgi . Magi e Ndiko gogo ma timo neno kuoma ,
43005040	to kata kamano utamoru biro ira mondo uyud ngima .
43005041	" An dhano ok ema miya duong’ ;
43005042	ang’eyou maber . Ang’eyo ni uonge gi hera mar Nyasaye ei chunyu .
43005043	Asebiro e nying Wuora , to utamoru rwaka ; to ka ng’at machielo nobi e nyinge owuon to ubiro rwake .
43005044	Ere kaka unyalo yie ka urwako pak ma joweteu pakougo , to ok utem matek mondo uyud pak moa kuom Nyasaye makende ?
43005045	" Kik upar ni abiro donjonu e nyim Wuoro . Jal madon-jonu en Musa , kama ukete genouno .
43005046	To ka dine bed ni uyie kuom Musa , to An bende da uyie kuoma , nimar nondiko kuoma .
43005047	To kaka ok uyie kuom gik mane ondiko , ere kaka ubiro yie kuom gik ma awacho ? "
43006001	Bang’ kinde moko bang’ mano , Yesu nong’ado nyaka loka machielo mar Nam Galili ( Ma bende iluongo ni Nam Tiberia ) ,
43006002	kendo oganda maduong’ noluwe nikech ne giseneno honni mane osetimone jotuo .
43006003	Eka Yesu nodhi e bath got kamoro mi nobet piny kanyo gi jopuonjrene .
43006004	Sap jo Yahudi mar Pasaka koro nokayo machiegni .
43006005	Ka Yesu noting’o wang’e moneno oganda maduong’ kabiro ire , nowacho ne Filipo ni , " Ere kuma wanyalo ng’iewe makati ne jogi mondo gicham ? "
43006006	Nopenjo ma mana mondo ote-mego , nimar nong’eyo gima nobiro timo .
43006007	Filipo nodwoke ni , " Kata misach dweche aboro ok ding’iewgo makati moromo , ma ng’ato ka ng’ato kuom jogi duto nyalo kata mana bilo matin nono ! "
43006008	Japuonjrene machielo , ma Andrea , mane en owadgi Simon Petro nokone ni ,
43006009	" Wuowi moro eri nika ma nigi makati matindo abich motedi gi shairi , kod rech matindo ariyo , to magi dikony ang’o kuom pidho oganda machal kama ? "
43006010	Yesu nowacho ni , " Nyisuru ji obed piny . " To ne nitie lum mang’eny kar kanyo , omiyo ji nobedo piny , joma chwo kuomgi madirom alufu abich .
43006011	Eka Yesu nokawo makatigo mi nogwedhogi , kaeto opogone joma nobedo piny , kaka moro ka moro kuomgi ne dwaro . Kamano bende e kaka notimo gi redigo .
43006012	Kane gisechiemo giduto mi giyieng’ , nowachone jopuonjrene ni , " Chokuru ng’injo duto ma ji ochamo oweyo . Kik uwe gimoro dhi nono . "
43006013	Omiyo ne gichokogi , kendo ne gipong’o aditni apar gariyo gi ng’injo ma noa e makati matindo abich , mane joma nosechiemo oweyo .
43006014	Ka ji noneno tim hono ma Yesu notimono , ne gichako wacho ni , " Ka kuom adier to ma e janabi mane onego obi e piny . "
43006015	To kaka Yesu nong’eyo ni ne gichano biro make mondo gikete ruoth githuon , noa kanyo kendo modhi ewi got moro kar kende .
43006016	Ka nochopo odhiambo , jopuonjre nolor mwalo nyaka e dho nam ,
43006017	kuma ne gidonjo ei yie , kendo ne gisiaye mi ging’ado nam nyaka Kapernaum . Sechego koro piny noselil , to Yesu ne pok obiro irgi .
43006018	Yamo ma tekre ng’eny ne kudho , kendo pi nam ne gingore matek .
43006019	Ka koro ne gise kiewo ngai kama nyalo romo kilomita abich kata auchiel . Ne gineno Yesu kawuotho ewi pi kochiko irgi ; mi luoro nomakogi .
43006020	To nowacho negi ni , " En An , weuru luor . "
43006021	Ka nosewacho mano eka koro ne giyie mar rwake ei yie . Kendo gikanyono yie nochopo e dho nam kama negidhiye .
43006022	Kinyne , oganda mane nikode loka nam noyudo ni yie achiel kende ema ne nikanyo , kendo ni Yesu gi jopuonjrene ne ok jodonjo ei yie , to ni ne gidhi adhiya kendgi .
43006023	Eka yiedhi moko moa Tiberia nogowo but kama ne ji ochame makati , bang’ ka Ruoth nosegoyo erokamano .
43006024	Ka ogandano nofwenyo ni Yesu gi jopuonjrene ne onge kanyo , ne gidonjo e yiedhigo , mi gidhi Kapernaum , mondo gimany Yesu kuno .
43006025	Kane giyude loka nam koma chielo , ne gipenje ni , " Rabi , nende ichopo ka karang’o ? "
43006026	Yesu nodwokogi kawacho ni , " Anyisou adier ni umanya ok nikech nyo uneno timbe hono , to mana nikech nyo uchamo makati mi uyieng’ .
43006027	Weuru tiyo ne chiemo marumo , to tiuru ne chiemo masiko nyaka chop uyud ngima manyaka chieng’ , ma Wuod Dhano biro miyou . Nyasaye oseketo kido mare kuome manyiso ni oyie kode . "
43006028	Eka negipenje ni , " Ang’o mowinjore watim eka mondo wati tije ma Nyasaye dwaro ? "
43006029	Yesu nodwoko ni , " Tij Nyasaye en ma : Ni mondo uyie kuom Jal moseoro . "
43006030	Kuom mano ne gipenje ni , " Kara tim hono mane mibiro nyisowa mondo wane eka wayie kuomi ? Ang’o mibiro timonwa ?
43006031	Kwerewa nochamo manna e thim ; mana kaka ondiki ni , ' Nomiyogi makati moa e polo mondo gicham . '
43006032	Yesu nowacho negi ni , " Anyisou adier ni Musa ok ema osemiyou makati moa e polo , to Wuora ema miyou makati maradier moa e polo .
43006033	Nimar makati mar Nyasaye en Jal malor piny koa e polo kendo chiwo ngima ne piny . "
43006034	Ne giwachone ni , " Jaduong’ , miwae makatino pile pile kochakore kawuono . "
43006035	Eka Yesu nonyisogi ratiro ni , An e makati mar ngima . Ng’ama obiro ira kech ok noka , kendo ng’ama oyie kuoma riyo ok nolo ngang’ .
43006036	To mana kaka nyocha anyisou , usenena to pod udagi yie .
43006037	Joma Wuoro omiya duto biro ira , kendo ng’ato ang’ata mobiro ira ok anariembi ngang’ .
43006038	Nimar asebiro e piny ka aa e polo ok mondo atim dwacha , to mondo atim dwach Jal ma noora .
43006039	To dwach Jal mane oora en ma : Ni mondo kik awit kata achiel kuom ji duto mosemiya , to ni mondo achiergi chieng’ giko .
43006040	Nikech dwach Wuora en ni ji duto mageno kuom Wuowi , kendo moyie kuome obed gi ngima manyaka chieng’ , kendo abiro chiere chieng’ giko . "
43006041	Jo Yahudi nochako ng’ur kode nikech nowacho ni , " An e makati ma nolor e piny koa e polo . "
43006042	Ne giwacho ni , ' Ma donge en Yesu , ma wuod Josef , ma wang’eyo wuon gi min ? Ere kaka dobukre kowacho sani ni , ' Ne abiro e piny ka aa e polo ? "
43006043	Kuom mano , Yesu nokwerogi ni , " Weuru ng’ur e kindu uwegi .
43006044	Onge ng’ama nyalo biro ira ka Wuora mane oora ok ema oyuaye , kendo anachiere chieng’ giko .
43006045	Ondiki e kitepe Jbnabi ni , ' Nyasaye nopuonjgi gin duto . Ji duto ma winjo wach Wuoro , kendo mapuonjore kuome , biro ira .
43006046	Onge ng’ama oseneno Wuoro makmana Jal ma noa ka Nyasaye ; En kende ema oseneno Wuoro .
43006047	Anyisou adier ni ng’ama oyie nigi ngima manyaka chieng’ .
43006048	An e makati mar ngima .
43006049	Kwereu nochamo manna e thim , to kata kamano ne githo .
43006050	To makati moa e polo eri ni ka , ma ng’ato nyalo chamo mondo kik otho .
43006051	An e makati mangima ma nobiro e piny koa e polo . Ka ng’at moro amora ochamo makatini , to obiro bet mangima nyaka chieng’ . Makatini en ringra , ma abiro chiwo mondo eka piny obed mangima . "
43006052	Eka jo Yahudi nochako goyo mbaka ma iye tek e kindgi giwegi , ka giwacho ni , " Ere kaka ng’atni nyalo miyowa ringre mondo wacham ? "
43006053	Eka Yesu nowacho negi ni , " Anyisou adier ni , ka ok uchamo ringre Wuod Dhano kendo umadho rembe to uonge gi ngima e iu .
43006054	Ng’ato ang’ata machamo ringra kendo madho remba nigi ngima manyaka chieng’ , kendo abiro chiere chieng’ giko .
43006055	nimar ringra en chiemo adier kendo remba en math adier .
43006056	Ng’ato ang’ata machamo ringra kendo madho remba siko kuoma , to an bende asiko kuome .
43006057	Mana kaka Wuoro Mangima noora , kendo angima nikech Wuoro , e kaka ng’ama chama biro bedo mangima nikech an .
43006058	Ma e makati ma nolor piny koa e polo . Kwereu nochamo manna to ne githo , to ng’ama chamo makatini biro bedo mangima nyaka chieng’ . "
43006059	Nowacho wechegi Kapernaum ka noyudo opuonjo ei Sunagogi .
43006060	Kane giwinjo wachno , thoth jopuonjrene nowacho ni , " Ma en puonj matek manade . En ng’a manyalo yie kode ? "
43006061	Kaka Yesu nong’eyo ni jopuonjrene ne ng’ur kuom wachni , nowacho negi ni , " Mitki wachni ochwanyou ?
43006062	Ka kamano to ubiro timoru nade ka unune Wuod Dhano ka idho dok kuma ne entie mokwongo !
43006063	Roho ema chiwo ngima ; ringruok ok kony gimoro . Weche ma asewachonu gin chuny kendo gin ngima .
43006064	To eka nitie jomoko kuomu maok oyie . " Nimar Yesu noseng’eyo nyaka aa chakruok ni ne en ng’a kuomgi mane ok oyie , kendo mane biro ndhoge .
43006065	Nomedo wuoyo kowacho ni , " Mano emomiyo ne anyisou ni onge ng’ama nyalo biro ira ka ok Wuora ema omiye nyalo mar timo kamano . "
43006066	Chakre kindeno thoth jopuonjrene nolokore oweye , kendo ne giweyo luwe .
43006067	Yesu nopenj o jopuonj re apar gariyo ni , " Mitki un bende udwaro aa ? "
43006068	Simon Petro noduoko ni , " Ruoth , en ng’a madwadhi ire ? In ema in gi weche mag ngima manyaka chieng’ .
43006069	Wayie kendo wang’eyo ni in e Ng’ama Ler mar Nyasaye . "
43006070	Eka Yesu nodwokogi ni , " Donge aseyierou duto karu ji apar gariyo ? To ng’at achiel kuomu en jachien ! "
43006071	( Nowuoyo kuom Judas ma wuod Simon Iskariot ma nebiro ndhoge bang’e , kata obedo ni ne en achiel kuom ji apar gariyo . )
43007001	Bang’ mago Yesu nodhi koni gi koni e piny Galili , kotemo bedo mabor gi ne Judea nikech jo Yahudi ne rite kuno mondo ginege .
43007002	To ka Sap jo Yahudi mar Kiche ne chiegni chopo ,
43007003	owete Yesu nowachone ni , " Wuog ka idhi Judea mondo jopuonjreni one honni mitimo .
43007004	Ka ng’ato dwaro mondo obed rahuma to ok otim gik motimo ling’ling’ . Omiyo kaka isebedo ka itimo honnigi , koro nyenyri e lela mondo piny oneni . "
43007005	Nimar kata owetene owuon ne ok oyie kuome .
43007006	Emomiyo Yesu nowachonegi ni , " An sechega pok ochopo , un to unyalo timo gigeu samoro amora .
43007007	Piny ok nyal chay-ou , to an to piny ochaya nikech ahulo ni gik motimo richo .
43007008	Un dhiuru adhiya e sawo . An pod ok adhi e sawono mondi nikech saa mowinjore adhi kuno pok ochopo . "
43007009	Bang’ wacho mano nodong’ Galili .
43007010	Kata kamano bang’ ka owetene nosewuok odhi e sawo , en bende nodhi , to nodhi ling’ling’ ka ji ok ong’eyo ni odhi .
43007011	To e sawono jo Yahudi ne manye ka gipenjore ni , " Ng’atcha ni kure ? "
43007012	To e dier ogandano , ji mathoth ne kuotho kuome ka giwacho gik mopogore opogore . Moko ne wacho ni , " En ng’ama ber . " To moko nodwoko ka giwacho ni , " Ooyo , owuondo ji . "
43007013	To onge ng’ama ne nyalo wuoyo kuome e lela nikech ne giluoro jo Yahudi .
43007014	Ka koro Sawo ne nie diere tir , Yesu noidho malo modhi nyaka e laro mag Hekalu , kendo nochako puonjo .
43007015	To jo Yahudi no wuoro kendo negipenjo ni , " Rieko machalo kama ng’atni oyudo kure to ok osomo ? "
43007016	Yesu nodwokogi ni , " Gik ma apuonjo ok gin maga awuon . Gin mag Jal mane oora .
43007017	Ka ng’ato oyiero mar timo dwach Nyasaye , to obiro ng’eyo ka bende puonjna oa kuom Nyasaye adier , kata ka awacho wechena awuon .
43007018	Ng’at ma wuoyo kuome owuon timo kamano mondo oyud duong’ en owuon , to ng’at ma tiyo mondo Jal mane oore ema oyud duong’ en ja adiera , kendo onge miriambo moro amora kuome .
43007019	Musa donge nomiyou chik ? Ka kamano to udwa nega nang’o ? "
43007020	Ogandano nodwoko ni , " Jachien ni kodi ! En ng’a madwa negi ? "
43007021	Yesu nowacho negi ni , " Hono achiel kende ema atimo kendo mano omiyo chunyu chandore uduto .
43007022	To nikech Musa nomiyou tim mar tero nyangu ( to chutho Musa ok ema nomiyou tim mar tero nyangu , to noa kuom kwereu ) , omiyo utero ji nyangu nyaka chieng’ Sabato .
43007023	Koro ka inyalo ter ji nyangu chieng’ Sabato , mondo eka Chik Musa kik kethi , anto iu wang’ koda nang’o ka achango ringre dhano duto chieng’ Sabato ?
43007024	Weuru ng’ado bura kuom gik muneno gioko , to ng’aduru bura makare .
43007025	Gi kar dhogeno jo Jerusalem moko nochako penjo ni , " Ma donge e ng’at ma gidwaro mondo ginegi ?
43007026	Ende e , owuoyo e lela to giling’ aling’a . Dipo jotelo oseyie kode ni en e Kristo ?
43007027	To wang’eyo kuma ng’atni oaye ; Kristo to kobiro to onge ng’ama nong’e kuma oaye . "
43007028	Ka noyudo Yesu pod puonjo ei laro mag Hekalu , noywagore matek kowacho ni , " Ee , ung’eya , kendo ung’eyo kuma aaye . Ok an ka gi dwarona awuon , to Jal ma noora en jaadiera . Un ukiaye ,
43007029	to an to ang’eye nikech ne aa ire , kendo en ema noora . "
43007030	Kane giwinjo mano , ne gitemo mondo gimake , to onge ng’ama notemo mule gi lwete , nikech sane ne pok ochopo .
43007031	Ji mathoth e dier ogandano pod noyie mana kuome . Ne giwacho ni , " Ka Kristo miwachono obiro , be enotim timbe hono mang’eny moloyo ng’atni adier ? "
43007032	Jo Farisai nowinjo ka oganda kuodho gik ma kamago kuome , omiyo jodolo madongo gi jo Farisai nooro askeche mag Hekalu mondo omake .
43007033	Yesu nowacho negi ni , " An kodu mana kuom ndalo matin kende eka abiro dok ir Jal ma noora .
43007034	Ubiro manya , to ok ubi yuda , kendo kama antie ok unyal bire . "
43007035	Jo Yahudi nowacho e kindgi giwegi ni , " Ng’atni dwadhi kune maok wanyal yudee ? Mitki odwa dhi kuma jowa odakie ka gikere e dier jo Grik mondo opuonj jo Grik ?
43007036	Tiend gima nowacho ni , Ubiro manya to ok ubi yuda ' kendo ni , ' kama antie ok unyal bire ' en ang’o ? "
43007037	Odiechieng’ mogik mar Sawo , mane en odiechieng’ maduong’ mogik , Yesu nochung’ mowacho gi duol maduong’ ni , " Ka ng’ato nigi riyo to mondo obi ira omodhi .
43007038	Ng’ato ang’ata moyie kuoma pi ngima nobubni koa e iye , mana kaka Ndiko owacho . "
43007039	Gima ne owuoyo kuome ne en Roho , mane joma oyie kuome biro yudo bang’e . Nyaka thuolono Roho ne pok ochiw , nikech Yesu ne pok omi duong’ .
43007040	Kane giwinjo wachno , moko kuom joma ne nikanyo nowacho ni , " Ng’atni en janabi adier . "
43007041	To jomoko to nowacho ni , " En e Kristo . " Joma moko to nopenjo ni , " Ere kaka Kristo nyalo aa Galili ?
43007042	Ndiko donge wacho ni Kristo biro aa e anyuola joka Daudi , kendo ni obiro aa Bethlehem , taon mane Daudi odakie ? "
43007043	Omiyoji nopogore nikech Yesu .
43007044	Jomoko ne dwa make , to onge ng’ama nomule gi lwete .
43007045	Eka askeche mag Hekalu nodok ir jodolo madongo gi jo Farisai , kendo ne gipenjogi ni , " Dak ukele ? "
43007046	Askeche nodwoko ni , " Onge ng’ama osewuoyo kaka ng’atni nyaka nene . "
43007047	To jo Farisai nodwokogi ni , " Kare un bende osewuon-dou .
43007048	Be usenene jotend jo Farisai kata achiel moyie kuome ?
43007049	Onge ng’ama luwo ng’atni makmana oganda moming’ mokia chikgi , joma okuong’ chuth ! "
43007050	Nikodemo , jal ma noyudo osegadhi ir Yesu motelo , kendo mane en achiel kuomgi , nopenjo ni ,
43007051	" Be chikwa oyie adier mondo ong’adne ng’ato bura kapok onone mokwongo mondo ong’e gima otimo ? "
43007052	Ne gidwoke ni , " Encha in be ia Galili ? Many maber , to ibiro yudo ni onge janabi manyalo aa Galili . "
43007053	Eka moro ka moro kuomgi nowuok odhi dalane .
43008001	Yesu to nodhi e Got Zeituni .
43008002	To okinyi kogwen nodok e Hekalu kendo , kama ji duto nochokore kolwore , kendo nobet piny mopuonjogi .
43008003	Jopuonj Chik kod jo Farisai nokelo e iye kanyo dhako moro mane ojuki ka terore . Ne gikete ochung’ e nyim joma ne nikanyo duto ,
43008004	kaeto giwacho ne Yesu ni , " Japuonj , dhakoni nende omaki rando ka terore .
43008005	To Musa nomiyowa chik mondo wachiel mon ma kamago gi kite . In to iwacho ang’o kuom wachni ? "
43008006	Ne giketo wachno e nyim Yesu kaka ragaji , mondo giyud yo mane ginyalo donjonego . To Yesu nokulore piny kendo nochako ndiko e lo gi lith lwete .
43008007	Kane gimedo dhi nyime gi penje , noting’ore mowacho negi ni , " Kaponi nitie ng’ato e dieru maonge gi richo to mondo en ema obed ng’ama diro kidi mokuongo migoyego . "
43008008	Eka nochako okulore piny kendo mondiko e lo .
43008009	Gi kar dhogeno , joma nowinjo gima nowachono nochako ng’wel achiel ka achiel , kochakore gi joma dongo , nyaka Yesu kende ema nodong’ gi dhakono kochung’ kanyo .
43008010	Yesu noting’ore kendo nopenje ni , " Mama , eregi ? Onge ng’ama odong’ ma donjoni ? "
43008011	Nowacho ni , " Onge , Jaduong’ . " Yesu nokone ni , " An bende ok ang’adni bura . Wuogi idhi , to kik ichak itim richo kendo kochakore sani .
43008012	Yesu nochako owuoyo kodgi kendo , kowacho ni , " An e ler mar piny , ng’ato ang’ata ma luwa ok nyal wuotho e mudho , to enobed gi ler mar ngima .
43008013	Omiyo jo Farisai nopinge ka giwacho ni , " Ero itimo nendi iwuon , manyiso ni nendino ok nyal kaw ni en adier . "
43008014	Yesu nodwokogi ni , " Kata obedo ni atimo nenda awuon to nenda pod en mana adier nimar ang’eyo kuma ne aaye gi kuma adhiye . Un to ukia kuma aaye gi kuma adhiye .
43008015	Ung’ado bura gi koru , to an to ok ang’adne ng’ato bura .
43008016	To ka ang’ado bura to paro ma ang’ado duto nikare nikech ok ang’ad bura kenda , to ang’ado kaachiel gi Wuora ma noora .
43008017	Ondiki e chiku ni nend ji ariyo inyalo yiego .
43008018	An atimo nenda awuon , to ng’ama timo nenda en Wuoro mane oora . to ng’ama chielo matimo nenda en Wuoro mane oora
43008019	Eka ne gipenje ni , " Wuonuno nikanye ? " Yesu nodwokogi ni , " Ukiaya kendo Wuora bende ukia . Ka dine bed ni ung’eya to dine ung’eyo Wuora bende . "
43008020	Ne owacho wechegi ka noyudo opuonjo e alwora mar Hekalu , but kama ji ne kete sadaka . To onge ng’ama nomake , nikech sechege ne pok ochopo .
43008021	Yesu nochako owacho negi ni , " Abiro dhi aweyou , kendo ubiro manya ndi , to unutho e richou . Kuma adhiye ok unyal bire . "
43008022	Wachneno nomiyo jo Yahudi openjore ni , " Mitki ng’atni dwa dere ? Dipo mano emomiyo owacho ni , ' Kuma adhiye ok unyal bire ? ' "
43008023	To nomedo wacho negi ni , " Un jo mwalo , to an aa malo . Un jo pinyni to an ok an ja pinyni .
43008024	Ne asenyisou ni ubiro tho e richou . Ka utamoru yie ni an ng’ama asebedo ka awachonu ni an to ubiro tho e richou maonge kiawa .
43008025	Ne gipenje ni , " In ng’a ? " Yesu nodwokogi ni , " An ng’ama asebedo ka awacho ni an nyaka aa chakruok .
43008026	An gi gik mang’eny monego awachnu mondo ang’adnugo bura . To Jal ma noora en ng’ama igeno , kendo anyiso piny gik ma asewinjo kuome .
43008027	Ne ok ging’eyo ni ne owuoyonegi kuom Wuoro .
43008028	Omiyo Yesu nowacho negi ni , " Bang ka useliero Wuod Dhano malo eka unung’e ni an ng’ama asebedo ka anyisou ni an , kendo ni onge gima atimo kenda to awacho mana gik ma Wuora opuonja .
43008029	Jal ma noora nikoda kendo pok oweya kenda , nimar atimo gik mamore kinde duto .
43008030	Ji mang’eny noyie kuome seche ma nowuoyono .
43008031	Yesu nowacho nejo Yahudi ma noyie kuome ni , " Ka usiko kumako puonjna eka un jopuonjrena adier .
43008032	Kutimo kamano to ubiro ng’eyo adiera kendo adiera nomi ubed thuolo . "
43008033	To ne gidwoke ni , " Wan wan koth Ibrahim kendo pok ne wabedo wasumbini ng’ato nyaka nene . Ere kaka inyalo wachonwa ni ibiro gonywa wabedo thuolo . "
43008034	Yesu nodwokogi ni , " Awachonu adier ni ng’ato ka ng’ato ma timo richo en misumba richo .
43008035	To ong’ere ni misumba onge gi kare ei ot , to wuod ot to en jakanyo nyaka chieng’ .
43008036	Omiyo ka Wuowi ema omiyou thuolo , to ubiro bedo thuolo chuth .
43008037	Ang’eyo ni un koth Ibrahim , kata kamano udwa nega , nikech udagi miyo Wachna thuolo e chunyu .
43008038	Awachonu gik ma aseneno kuom Wuora wang’ gi wang’ , to un usiko utimo gik muse neno kuom wuoru .
43008039	Ne gidwoke ni , " Wan Ibrahim e Wuonwa . " Yesu nowacho negi ni , " Ka dine bed ni un nyithind Ibrahim adier to dine utimo gik ma Ibrahim notimo .
43008040	To kaka en sani , uramo mar nega , An ng’at mosenyisou adiera ma nawinjo kuom Nyasaye . Ibrahim ne ok otimo gik ma kamago .
43008041	Un timbe wuonu ema utimo . " Ne gikone ka gikwere ni , " Wan ok wan kimirwa . Wuoro ma wan go achiel makende en Nyasaye owuon . "
43008042	Yesu nowacho negi ni , " Ka dine bed ni Nyasaye en Wuoru , dine uhera , nimar ne aa ir Nyasaye kendo koro eri an ka , ok asebiro kenda awuon , to en ema noora .
43008043	Ang’o momiyo wechena ok donjnu ? En nikech udagi winjo wachna .
43008044	Un jo jachien ma wuoru , kendo dwach wuoru nogo ema uhero timo . Ne en janek nyaka aa chakruok , kendo ok olu adiera nikech adiera onge kuome . Koriambo to otimo gima ong’iyogo , nimar en jamiriambo , kendo en e wuon miriambo .
43008045	To an ok uyie kuoma nikech awacho adiera !
43008046	Be ng’ato kuomu ka nyalo ng’eng’a ni aseketho kuom timo richo moro amora ? To ka awachonu adier to ang’o momiyo udagi yie kuoma ?
43008047	Ng’at Nyasaye winjo weche Nyasaye . Omiyo gimomiyo un ok uwinjgi en nikech ok unjo Nyasaye .
43008048	Jo Yahudi nodwoke ni , " Donge wan kare ka wawacho ni in ja Samaria kendo ni in gi jachien ? "
43008049	Yesu nodwoko ni , " Aonge gi jachien . Wuora ema amiyo duong’ to un to uchaya .
43008050	Ok adwar duong’ ne an awuon , to nitie ng’ama chielo madware , kendo en e jang’ad bura .
43008051	Anyisou adier ni ka ng’ato orito wachna to ok enone tho giwang’e . "
43008052	Ka jo Yahudi nowinjo wachno , ne gikone ni , " Koro wang’eyo maonge kiawa ni in gi jachien ! Ibrahim notho , kendo jonabi bende notho , to in to iwacho ni ka ng’ato orito wachni to ok none tho gi wang’e .
43008053	Iparo ni iduong’ moloyo wuonwa Ibrahim ? Ka en notho , kendo jonabi bende notho . In to iparo ni in ng’a ? "
43008054	Yesu nodwokogi ni , " Ka dipo ni amiyo-ra duong’ kenda to duong’na onge tiende . To Wuora , ma un be uramo ni en Wuoru , ema miya duong’ .
43008055	To kata obedo ni ok ung’eye to an to ang’eye kendo arito wachne .
43008056	Ibrahim wuonu nogombo neno ndalona gimor , kendo nonene mi nopong’ gimor . "
43008057	Jo Yahudi nowachone ni , " Pok iromo kata higini piero abich to iseneno Ibrahim ! "
43008058	Yesu nowacho negi ni , " Anyisou adier ni kane pok onywol Ibrahim to ne Antie ! "
43008059	Gi kar dhogeno ne gikwanyo kite mondo gichielego to Yesu nopondonegi , mopusore oa e alwora mar Hekalu .
43009001	Ka noyudo owuotho odhi , noneno ng’at moro mane en muofu nyaka aa nywolne .
43009002	Jopuonjre nopenje ni , " Rabi , en ng’a ma notimo richo ; ng’atni koso jonywolne , momiyo nonywole muofu ? "
43009003	Yesu noduoko ni , " Ng’atni kata jonywolne ne ok otimo richo , to ma notimore mondo tich Nyasaye onyisre e ngimane .
43009004	Ka pod en odiechieng’ to nyaka wati tich Jal ma noora . Otieno biro ma onge ng’ama nyalo tiyo .
43009005	Ka an e piny to an e ler mar piny "
43009006	Ka nosewacho kamano , nong’udho olawo e lo , eka noloso chuodho gi olawo , kaeto oketo e wang’ ng’atno .
43009007	Eka nowacho ne ng’atno ni , " Dhiyo ilwok wang’i e soko mar Siloam " ( tiend wachni en " Ote " ) . Omiyo ng’atno nodhi molwoko wang’e , kendo noduogo dala koneno .
43009008	Jo gweng’gi gi joma nosega nene motelo kokwecho nopenjo ni , " Ma donge e ng’at onogo mane jabedoga piny kakwe-chocha ? "
43009009	Moko kuomgi nowacho ni ne en . To moko to nowacho ni , " Ooyo , ng’ani chai mana tode . " To en owuon to nowacho koramo ni , " An e en . "
43009010	Ne gimedo penje ni , " Ka kamano to wengegi nokelo yawore nade ? "
43009011	Nodwokogi ni , " Ng’at miluongo ni Yesu noloso chuodho moro kaeto oketo chuodhono e wengena . Nonyisa ni adhi Siloam alwok wang’a , kendo nadhi mi aluoko . Eka naneno . "
43009012	Ne gipenje ni , " Ere ng’atno ? " To nokonegi ni , " Akia . "
43009013	Ne gitero ng’at ma chon ne muofuno nejo Farisai .
43009014	To chieng’ ma Yesu nolose chuodho kendo oyawo wang’ ng’atno ne en chieng’ Sabato .
43009015	Omiyo jo Farisai nopenje kaka wang’e nokelo neno . To ng’atno nodwokogi ni , " Nende oketo chuodho e wengena kaeto alwoko mi koro aneno . "
43009016	Moko kuom jo Farisaigo nowacho ni , " Ng’atni ok oa kuom Nyasaye , nimar ok orito Sabato . " To moko to nopenjo ni , " Ere kaka ng’ama jaricho nyalo timo tim hono machal kama ? " Omiyo ne gipogore e kindgi giwegi .
43009017	Eka ne gichako gidonjore gi muofuno , mi gipenje ni , " In ma nende oyaw wang’i to iwacho ang’o kuome ? " Ng’atno nodwokogi ni , " En janabi . "
43009018	To jo Yahudi ne pod ok oyie ni nonyuole muofu , kendo ni wengege noseyawore , nyaka ne gioro wach mondo oluong jonyuol ng’atno .
43009019	Ne gipenjogi ni , " Ma be e wuodu muwacho ni nonywol muofu ? Obet nade ni koro onyalo neno ? "
43009020	Jonywolgo nodwokogi ni , " Wang’eyo ni ma en wuodwa , kendo wang’eyo ni nonywole muofu .
43009021	To kaka koro onyalo neno sani , kata ng’ama noyawo wengene to wakia . Penjeuru , tinde oduong’ . Obiro wacho wach kuome owuon . "
43009022	Jonywolne nowacho kamano nikech ne giluoro jo Yahudi , nimar noyudo jo Yahudi oseng’ado wach ni ng’ato ang’ata ma nohulo ni Yesu en Kristo ne ibiro riembi e Sunagogi .
43009023	Mano emomiyo jonywolne nowacho ni , " Tinde oduong’ , penjeuru . "
43009024	Ne gichako giluongo ng’at ma nonywol muofuno , e thuolo mar ariyo , mi gikone ni , " Mi Nyasaye duong’ ! Wan wang’eyo ni ng’atni en jaricho . "
43009025	Nodwokogi ni , " An akia kata en jaricho kata ok en . Gimoro achiel kende ema ang’eyo : Ni chon ne an muofu to sani koro aneno ! "
43009026	Eka ne gipenje ni , " Ang’o ma notimoni ? Nende oyawo wang’i nade ? "
43009027	Nodwokogi ni , " Donge ne asenyisou to ok uchiko itu . Udwa winje kendo nang’o ? Koso un be udwa doko jopuonjrene ? "
43009028	Eka ne gidhoge gi ayenje ka giwacho ni , " In e japuonjrene ! Wan wan jopuonjre Musa .
43009029	Wang’eyo ni Nyasaye nowuoyo gi Musa , to ng’atni to wakia kata mana kuma oaye . "
43009030	Ng’atno nodwokogi ni " Kare awuorou adier ! Ukia kuma oaye to en ema noyawo wengena ?
43009031	Wang’eyo ni Nyasaye ok winj ja richo . Owinjo mana ng’ate matimo dwarone .
43009032	Pok nowinji nyaka ne piny chakre ni ng’ato nosega yawo wang’ ng’ama nonywol ka muofu .
43009033	Ka dine bed ni ng’atni ok noa kuom Nyasaye , to ok dine otimo gimoro . "
43009034	Koro ne giduoke ni , " In nonywoli e chuny richo , ere kaka koro di ibukri ni ipuonjowa ! " Kendo i ne gidire oko .
43009035	Yesu nowinjo ni nosedire oko , omiyo ka noyude to nowachone ni , " Be iyie kuom Wuod Dhano ? "
43009036	Ng’atno nopenjo ni , " Jaduong’ , Wuod Dhano en ng’a ? Nyisago mondo ayie kuome . "
43009037	Yesu nowachone ni , " Eri koro isenene ; en ema owuoyo kodini . "
43009038	Ng’atno nowacho ni , " Ruoth , Ayie , " kendo nolame .
43009039	Eka Yesu nowacho ni , " Ne abiro e pinyni mondo ang’adne bura , eka muofni onen to joma neno olokre muofni . "
43009040	Jo Farisai moko mane ni kode nowinje kowacho kamano mi nopenje ni , " Iwacho ang’ono ? Kare wan be wan muofni ? "
43009041	Yesu nowacho negi ni , " Ka dine bed ni un muofni to dine ok ubedo joketho nikech richo ; to nikech ufetoru ni uneno , kethou osiko .
43010001	Awachonu adier ni ng’ama ok donji e abich rombe koluwo rangach , to maidho kendo donjo koluwo yo machielo , en jakuo kendo jamecho .
43010002	Ng’at madonjo koluwo rangach e jakwadh rombege .
43010003	Jarito yawone rangach kendo rombe winjo duonde . Oluongo rombege owuon gi nyinggi kendo otelonigi ka giwok .
43010004	Ka osegolo rombege duto oko , to odhi e nyimgi , kendo rombege luwo bang’e nikech ging’eyo kit duonde .
43010005	To ok ginyal luwo bang’ ng’ama wendo . Adier , giringo gia bute nikech ok ging’eyo duond ng’ama wendo .
43010006	Yesu notiyo gi ngeroni to ne ok giwinjo tiend gima nonyisogi .
43010007	Kuom mano , Yesu nochako owacho negi ni , " Awachonu adier ni an e ranga rombe .
43010008	Ji duto mane obiro motelona ne gin jokuoge kendo jomecho , to rombe ne ok owinjogi .
43010009	An e rangach . ng’ato ang’ata madonjo kakadho kuoma ibiro resi . Enodonj iye kendo owuog oko , mi oyud lek .
43010010	Jakuo biro mana mondo okwel kendo oneki kendo oketh gik moko , An to asebiro mondo giyud ngima , kendo giyude mogundho .
43010011	An e jakwath maber . Jakwath maber chiwo ngimane ne rombe .
43010012	Ng’ama ondiki ok en jakwath ma wuon rombe . Omiyo koneno otoyo kabiro to oringo oweyo rombe kanyo . Eka otoyo monjo rombe kendo keyogi .
43010013	Ng’atno ringo tony nikech en ng’ama ondiki kendo ngima rombe ok obadhe .
43010014	" An e jakwath maber ; ang’eyo rombega kendo rombega bende ong’eya .
43010015	Ging’eya mana kaka Wuora ong’eya kendo ang’eyo Wuoro , kendo achiwo ngimana ne rombe .
43010016	An gi rombe moko maok nie abich rombegi . Gin be nyaka akelgi . Gin be gibiro winjo duonda , eka ginibed kweth achiel ma nigi jakwath achiel .
43010017	Gimomiyo Wuora ohera en nikech achiwo ngimana , eka achako akawe kendo .
43010018	Onge ng’ama nyalo kawe kuoma , to achiwe nikech ahero . An gi teko mar chiwe kendo an gi teko mar kawe kendo . Tekoni ne ayudo kuom Wuora . "
43010019	Wechegi nomiyo jo Yahudi ochako opogore fendo .
43010020	Thothgi nowacho ni , " Ng’ama nigi jachien kendo ma neko riembo wiye matekni to uchikone itu nang’o ? "
43010021	To moko to nowacho ni , " Magi ok gin weche ma ng’ama nigi jachien nyalo wacho . Jachien be nyalo yawo wang’ muofu adier ? "
43010022	Eka Sawo mar Walo Hekalu nochopo Jerusalem . Ne en ndalo chwiri
43010023	kendo noyudo Yesu nitie e alwora mar Hekalu , kowuotho e agola mar Solomon .
43010024	Jo Yahudi nochokore mokvore , kendo ne giwachone ni , " Pod ibiro weyowa e mudho nyaka karang’o ? Ka in e Kristo to nyiswa maler . "
43010025	Yesu nodwokogi ni , " Asenyisou to utamoru yie . Honni ma atimo e nying Wuora bende nyiso gima An ,
43010026	to udagi yie nikech ok un rombega .
43010027	Rombega winjo duonda , bende ang’eyogi kendo giluwo bang’a .
43010028	Amiyogi ngima manyaka chieng’ , kendo ok ginilal ngang’ , bende onge ng’ama nyalo yudhogi kagologi e lweta .
43010029	Wuora mosemiyagi duong’ moloyo duto , kendo onge ng’ama nyalo yudhogi mi golgi e lwet Wuora .
43010030	An kod Wuora wan achiel . "
43010031	Jo Yahudi nochako okwanyo kite kendo mondo gichielego ,
43010032	to Yesu nowacho negi ni , " Asenyisou honni madongo mang’eny moa ka Wuora . Kuom honnigi duto , en mane kuomgi mugoyane gi kite ? "
43010033	Jo Yahudi nodwoke ni , " Ok wagoyi gi kite nikech moro amora kuomgi . Wagoyi nikech iseyenyo marach , ka in dhano adhana inyalo ketori ni in Nyasaye . "
43010034	Yesu nodwokogi ni , " Donge ondiki e chik maru ni , ' Ne awacho ni un nyiseche ' .
43010035	Ka noluongo joma wach Nyasaye nobiro negi ni ' nyiseche ' , to ong’ere ni Ndiko ok nyal kethi
43010036	koro Jal ma Wuoro nowalo kaka Ng’ate owuon mi ooro e piny to ? Ka kamano to ang’o momiyo udonjona gi ketho mar ayany marach , nikech nende awacho ni , ' An Wuod Nyasaye ' ?
43010037	Ka dipo ni ok atim gik ma Wuora timo to kik uyie kuoma .
43010038	To ka atimogi , to yieuru kuom honnigo , kata ka an ok udwar yie kuoma , mondo ung’e maber ni Wuoro nie iya kendo an ei Wuoro . "
43010039	Ne gichako gitemo make kendo to nopusore e lwetgi .
43010040	Eka Yesu nong’ado Jordan modok kama Johana ne batisoe ji kinde motelo . Nodak kanyo ,
43010041	kendo ji mang’eny nobiro ire . Ne giwacho ni , " Kata obedo ni Johana ne ok otimo tim hono moro amora , to gik moko duto ma nowacho kuom ng’atni ne gin adier . "
43010042	Kendo ji mang’eny noyie kuom Yesu kanyo .
43011001	To ng’at moro ma nyinge Lazaro ne tuo . Ne en ja Bethani , dala gi Maria gi Maritha .
43011002	Maria ma owadgi ma Lazaro tuo noketo piny , e Maria onogo ma noolo mo madung’ mamit kuom Ruoth kaeto oyweyo tiendene gi yie wiye .
43011003	Omiyo nyiminegi nooro wach ne Yesu ni , " Ruoth , jal mihero tuo . "
43011004	Ka Yesu nowinjo mano , nowacho ni " Tuoneno ok bi nege . Otimore mana mondo Nyasaye oyud duong’ , kendo mondo Wuod Nyasaye oyud duong’ kuome . "
43011005	Yesu nohero Maritha gi nyamin mare kod Lazaro .
43011006	To kata kamano ka nowinjo ni Lazaro tuo to nomedo bedo kama ne entie kuom ndalo ariyo .
43011007	Eka bang’ ndalo ariyogo nowacho ne jopuonjrene ni , " Wadoguru Judea . "
43011008	To ne giwachone ni , " To Rabi , ere kaka didog kuno to npro nyoroni eka jo Yahudi nyocha dwa chiel gi kite ? "
43011009	Yesu nodwoko ni , " Donge nitie seche apar gariyo e odiechieng’ ? Ng’at mawuotho godiechieng’ ok chwanyre , nimar ler mar piny miyo oneno .
43011010	Kowuotho gotieno eka ochwanyore , nikech oonge gi ler . "
43011011	Bang’ ka nosewacho kamano to nomedo loso kodgi kowacho ni , " Osiepwa ma Lazaro nindo otero , to adwa dhi kuno mondo achiewe . "
43011012	Jopuonj rene nodwoko ni , " Ruoth , konindo aninda to obiro dhi maber . "
43011013	Yesu ne wuoyo kuom tho Lazaro to jopuonjrene to neparo ni oloso mana kuom nindo mapile .
43011014	Omiyo koro nonyisogi ratiro ni , " Lazaro otho ,
43011015	to nikech un , amor ni nyocha otho ka aonge kuno , mondo eka uyie . Kata kamano , wawuog wadhiuru ire . "
43011016	Eka Thoma , miluongo ni Didimas , nowachone jopuonjre mamoko ni , " Wan be wadhiuru mondo kata ka en tho to watho kode . "
43011017	Ka Yesu nochopo to noyudo ka Lazaro noseriyo ei bur kuom ndalo ang’wen . To
43011018	Bethani ne ok bor ruok gi Jerusalem ; kar kilomita adek ,
43011019	kendo jo Yahudi mang’eny noyudo osebiro ir Maritha gi Maria mondo ohogi e kuyo margi kuom tho mar owadgi .
43011020	Ka Maritha nowinjo ni Yesu biro , nowuok oko mondo oromne , ka Mariam to nodong’ ei ot .
43011021	Maritha nowacho ne Yesu ni , " Ruoth , ka dinyocha in kodwa ka to owadwa dine ok otho .
43011022	To ang’eyo ni kata sani Nyasaye biro miyi gimoro amora mikwaye . "
43011023	Yesu nowachone ni , " Owadu biro chier . "
43011024	Maritha nodwoke ni , " Ang’eyo ni obiro chier kendo chieng’ chier , chieng’ giko piny . "
43011025	Yesu nowachone ni , " An e chier kendo An e ngima . Ng’at moyie kuoma kata otho to nodok mangima ,
43011026	kendo ng’ama ngima moyie kuoma ok notho ngang’ . Be iyie mano ? "
43011027	Nokone ni , " Ee , Ruoth , ayie ni in e Kristo ma Wuod Nyasaye , ma nonego obi e piny . "
43011028	Kendo kane osewacho mano to nodok oluongo Maria nyamin-gi tenge , mowachone ni , " Japuonj nika , kendo odwa neni . "
43011029	Ka Maria nowinjo mano , noa malo piyo piyo mi nodhi ire .
43011030	To noyudo Yesu pok odonjo ei dalano ; ne pod ochung’ oko kama Maritha noromonee .
43011031	Ka jo Yahudi ma noyudo nigi Maria ei ot , kahoye , nonene kochung’ girikni modhi oko , ne giluwo bang’e , ka giparo ni nodhi e liel mondo oywagi kuno .
43011032	Ka Mariam nochopo kama Yesu nenitie monene gi wang’e , nopodho e tiende mowachone ni , " Ruoth , ka dinyocha bed ni in ka to owadwa dine ok otho . "
43011033	Ka Yesu nonene koywak , kendo ka jo Yahudi mane gibirogo ire be nejoywak , chunye nodoko malit kendo nochandore .
43011034	Nopenjo ni , " Ne ukete kanye ? " Ne gidwoke ni , " Ruoth , bi wadhi wanyisi . "
43011035	Yesu noywak .
43011036	Eka jo Yahudi nowacho ni " Neyeuru kaka nohere ! "
43011037	To moko kuomgi to nowacho ni , " Ng’at ma yande oyawo wenge ng’ama muofuni donge nyocha nyalo geng’o tho ng’atni ? "
43011038	Yesu nochopo kar liel ka chunye nigi kuyo maduong’ moloyo . Ne en rogo , kendo noyie kidi e dhoge .
43011039	Yesu nowacho ni , " Goluru kidi oko . " To Maritha nyamin jal ma nothono nokwer ni " Ruoth , sani koro en gi tik marach , nimar osebedo ka otho kuom ndalo ang’wen .
43011040	Yesu nowachone ni , " Donge nende anyisi ni kiyie to ibiro neno duong’ mar Nyasaye ? "
43011041	Omiyo ne gigolo kidi . Eka Yesu nong’iyo malo kaeto owacho ni , " Wuora , agoyoni erokamano nikech isewinja .
43011042	Ang’eyo bende ni isebedo kiwinja seche duto , to ase wacho ma mondo joma ochung’ kagi okonyre , kendo mondo giyie ni ne iora adier . "
43011043	Bang’ wacho mano , Yesu noluongo gi duol maduong’ ni , " Lazaro , wuog oko ! "
43011044	Mi ng’ama othono nowuok oko , ka bedene gi tiendene onal gi lewni molir-olir , kendo ka lenda wang’e bende otwe gi nanga alwora . Yesu nowacho negi ni , " Goluru lep liel oko kuome mondo uweye odhi . "
43011045	Nikech mano , jo Yahudi mang’eny ma noyudo obiro limo Mariam , kendo ma noneno gima Yesu notimo , noyie kuome .
43011046	To moko kuomgi nodhi ir jo Farisai monyisogi gima Yesu nosetimo .
43011047	Eka jodolo madongo gi jo Farisai nochoko buch jo Sanhedrin . Kendo ne gipenjore ni , " Watim ang’o ? Ng’atni eri medo timo timbe honni mang’eny moloyo .
43011048	Ka waweye odhi nyime kama , to ji duto bito yie kuome , kendo ka mano otimore tojo Rumi , biro biro mi kaw karwa ka , kaachiel gi pinywa bende . "
43011049	To achiel kuomgi , mane nyinge Kaifas , ma ne en jadolo maduong’ e higano noloso kowacho ni , " Un joma ok riek kata matin !
43011050	Ok unyal fwenyo ni en gima ber moloyo mondo ng’ato achiel otho ne ji , moloyo ka oganda duto otho . "
43011051	Ne ok owacho wachni gi pache owuon , to kaka ne en jadolo maduong’ higano , nokoro wach ni Yesu ne biro tho ne piny jo Yahudi ,
43011052	to ok ne pinyno kende , to ne nyithind Nyasaye duto mokere , mondo ochokgi kaachiel , kendo omi gibed gimoro achiel .
43011053	Omiyo chakre chieng’no kadhi nyime ne gichano yo ma diginegego .
43011054	Kuom mano , Yesu koro ne ok wuothi e dier jo Yahudi ka ji nene . To nopondo modhi e gweng’ ma nibut thim , e dala miluongo ni Efraim , kendo nobet kuno gi jopuonjrene .
43011055	Ka kinde mag Pasaka mar jo Yahudi ne chiegni chopo , ji mang’eny noa e gwenge modhi Jerusalem mondo gipuodhre ka pok Pasaka ochopo .
43011056	Ne gisiko ka gimanyo Yesu , kendo ne gipenjore ng’ato gi ng’ato , ka noyudo gichung’ ei alwora mar Hekalu , ni , " Uparo nade ? Donge obiro biro e sawoni koso ok obi biro ? "
43011057	To noyudo jodolo madongo gi jo Farisai o segolo chik ni ng’ato ang’ata mane ong’eyo kuma Yesu nitie nyaka ne ternegi wach mondo gidhi gimake .
43012001	Ndalo auchiel kane pok Pasaka w ochopo , Yesu notundo Bethani , kama Lazaro nodakie , jagono ma Yesu yande nochiero oa kuom joma otho .
43012002	Ne gitedone Yesu chiemo mang’eny kuno mondo gimiye duong’ . Maritha ne miyo welo chiemo , to Lazaro to nobet kachiemo kaachiel gi joma nobet kolworo mesa .
43012003	Eka Mariam nokawo mo madung’ mamit kendo ma nengone tek , manyalo romo nus lita , mowirogo tiende Yesu , kaeto oyweyo tiendene gi yie wiye . Mi ot nopong’ gi tik mamit mar morno .
43012004	To achiel kuom jopuonjrene , Judas Iskariot , ma nebiro ndhoge bang’e , nopingo tim mane dhakono otimo , kowacho ni ,
43012005	" Ang’o ma nomono hono mo madung’ mamitni mondo pesa moyudi omi joma odhier ? Onge tiende ketho mo ma nengone tek kama , moromo chulo misach ng’at achiel kuom higa ngima . "
43012006	Ne ok owacho kamano nikech nohero jodhier , to nikech ne en jakuo . Kaka jakan ofuk pesa , noheroga konyore gi pesa ma nokanogo .
43012007	Yesu nodwoko ni , " Weri gi dhakono . Ne ochan chon ni owinjore okan mo madung’ mamitni nyaka chieng’ ikna .
43012008	Jodhier ubiro bedogo e dieru kinde duto , to an ok ubi bedo koda kinde duto . "
43012009	To e thuolono , Oganda maduong’ mar jo Yahudi nofwenyo ni Yesu ne nitie kanyo mi negibiro , ok nikech en , to nikech ne gidwa neno Lazaro , ma noyudo osechiero oa kuom joma otho .
43012010	Omiyo jodolo madongo noloso chenro kaka digineg Lazaro kaachiel kode ,
43012011	mimar wachne nomiyo jo Yahudi mang’eny koro nedhi ir Yesu kendo yie kuome . Yesu Odonjo Jerusalem Gi Rwak Maduong’
43012012	Kinyne , oganda maratipo ma noyudo obiro e Sawo nowinjo ni Yesu nie yo biro Jerusalem .
43012013	Ne gikawo bede othidhe mi giwuok oko mondo giromne , ka gikok ni , " Hosana ! " " Ogwedh ng’at mabiro e nying Ruoth ! " Ogwedh Ruodh Israel ! "
43012014	Yesu noyudo nyathi kanyna moro moidho obetie , mana kaka ondiki ni ,
43012015	" We luor , yaye Nyar Sayun ; Ruodhi eri biro , kobet ewi nyathi kanyna "
43012016	Mokwongo jopuonjrene ne ok owinjo tiend gigi duto , to achien , bang’ ka Yesu nosemi duong’ eka negifwenyo ni wechegi nosendiki kuome chon , kendo ni gigo notimore nikech en .
43012017	To oganda mane nikode chieng’ mane oluongo Lazaro oa e liel , ka nochiere oa kuom joma otho , nomedo lando wachno .
43012018	Omiyo ji mang’eny nowuok mondo giromne , nikech negisewinjo ni yande otimo tim honono .
43012019	Kuom mano , jo Farisai nowacho e kindgi ng’ato gi ng’ato ni , " Uneno ka wachni e muomowa . Neyeuru kaka piny duto osewuok luwo bang’e ! "
43012020	To ne nitie jo Grik moko ma nobiro e Sawono mondo gilam .
43012021	Ne gibiro ir Filipo , ma nea Bethseida , e piny Galili , mi gikwaye ni , " Jaduong wadwa neno Yesu . "
43012022	Filipo nodhi monyiso Andrea wachno ; to Andrea gi Filipo ne jodhi monyiso Yesu .
43012023	Yesu nodwokogi ni , " Saa osechopo mondo Wuod Dhano omi duong’ .
43012024	Anyisou adier ni ka koth ngano ok olwar e lowo motho , to osiko mana kodhi achiel kende . To ka otho , to onywolo kothe mang’eny .
43012025	Ng’ama ohero ngimane biro wite , to ng’ama ochayo ngimane e pinyni biro rite nyaka chop oyud ngima manyaka chieng’
43012026	Ng’ato ang’ata matiyona nyaka luwa , kendo kama antie ema jatichna bende nobedie , bende Wuora biro miyo ng’ama tiyona duong’ .
43012027	" Koro chunya chandore , to ang’o ma dawachi ? Dawach ni , Wuora , res a e sa marachni ' ? Ooyo , ok anyal timo kamano nikech ma e gimomiyo ne abiro nyaka sechegi .
43012028	Wuora , mi nyingi duong’ ! Eka duol moro noa e polo , kawacho ni , " Asemiye duong’ kendo abiro miye duong’ kendo . "
43012029	Oganda mane nikanyo ma nowinjo duolno nowacho ni polo ema nomor , to joma moko to nowacho ni malaika ema nowuoyo kode .
43012030	Yesu nokonegi ni , " Duolni nobiro mondo okonyu , to ok nikech an .
43012031	Sani ema ing’adone piny bura , kendo sani ema ibiro riembie ruodh pinyni oko .
43012032	To an , bang’ koseting’a malo mogola e pinyni , to anay-wa ji duto ira . "
43012033	Nowacho mano mondo onyisgo kit tho ma nobiro thogo .
43012034	Ogandano nodwoke ni , " Wasewinjo e chik ni Kristo biro siko nyaka chieng’ , ka en kamano to ikelo wacho nade ni , Wuod Dhano nyaka bi ting’ malo ? ' Wuod Dhano ' miwuoyo kuomeno to en ng’a ? "
43012035	Eka Yesu nonyisogi ni , " Pod ubiro bedo gi ler kuom ndalo manok . Wuothuru kapod un-gi ler ; kapok mudho ojukou . Ng’ama wuotho e mudho okia kuma odhiye .
43012036	Keturu genou kuom ler kapod un kode , mondo eka ubed yawuot ler . " Ka Yesu nosetieko loso to nowuok owegi kendo nopondo negi . Jo Yahudi Osiko E Tamruok Yie Margi
43012037	To kata bang’ ka Yesu nosetimo timbe honogo duto ka gineno gi wang’gi , pod ne gidagi mana yie kuome .
43012038	Mano notimore mondo ochop wach Isaya janabi , ni , " Ruoth , en ng’a moseyie wach mwalando koso en ng’a mosefwenyo kaka Ruoth tiyo ?
43012039	Ne ok ginyal yie nikech wachni , kendo nikech , mana kaka Isaya nowacho kamachielo ni ,
43012040	" Osedino wengegi kendo osemiyo chunygi odoko matek , mondo kik gine gimoro gi wengegi , kendo kik giwinj tiend weche gi chunygi , mi gilokre , mondo ochanggi . "
43012041	Isaya nowacho kamano nikech noneno duong’ mar Yesu kendo nowuoyo kuome .
43012042	Kata kamano , e kindeno , koda ka jotelo mang’eny be noyie kuome . To nikech jo Farisai , ne ok ginyal hulo yie margi e lela nimar ne giluor ni dipo ka oriembgi e Sunagogi .
43012043	Nimar ne gihero pak moa kuom dhano moloyo pak moa kuom Nyasaye .
43012044	Eka Yesu nokok matek ni , " Ka ng’ato oyie kuoma to an ok ema oyie kuoma kenda , to oyie kuom Jal ma noora bende .
43012045	Ka ong’iya to oneno Jal ma noora .
43012046	Asebiro e piny kaka ler , mondo ng’ato ang’ata moyie kuoma kik bed e mudho .
43012047	" To ng’at ma winjo wechena to ok riti to an ok ang’adne bura , nikech ne ok abiro mondo ang’adne piny bura , to nabiro mondo aware .
43012048	Nitie Ng’at mang’ado bura ne ng’ama odaga kendo maok oyie wechena . Ng’ama kamano wachna mane awacho ema biro ng’adone bura marach chieng’ giko piny .
43012049	Nimar ne ok awuoyo gi dwacha awuon , to Wuoro ma noora ema nochika mondo awachi gik ma asebedo ka awacho kendo kaka onego awachgi .
43012050	Ang’eyo ni chikne kelo ngima manyaka chieng’ . Kuom mano , gimoro amora ma awacho en mana gima Wuora onyisa mondo awachi . "
43013001	Koro kane oyudo Sap Pasaka okayo machiegni ahinya . Yesu nong’eyo ni sane mar weyo pinyni mondo odhi ir Wuoro nosechopo . Kaka nosehero joge owuon mane ni e pinyni , koro noikore nyisogi herane matut mogik .
43013002	Seche mane itoko chiemb odhiambo , noyudo Jachien osechako jiwo Judas Iskariot , ma wuod Simon , mondo ondhog Yesu .
43013003	Yesu nong’eyo ni Wuoro noseketo gik moko duto e bwo tekone , kendo ni noa ka Nyasaye kendo nobiro dok ir Nyasaye ;
43013004	omiyo noa malo oweyo chiemo , kendo nogolo lepe maoko kaeto otweyo taulo e nungone .
43013005	Bang’ timo kamano , noolo pi e besen kaeto ochako luoko tiende jopuonjrene , kendo noyweyogi gi taulo ma notweyo e nungone mondo gitwo .
43013006	Ka nobiro ir Petro mondo oluok tiendene , Petro nowachone ni , " Ruoth , idwa luoko tienda adier ? "
43013007	Yesu nodwoke ni , " Ok inyal winjo tiend gima atimo , to ibiro winjo bang’e . "
43013008	Petro nonyise koramo ni , " Ooyo , Ruoth , ok inyal luoko tiendena ngang’ . Yesu nodwoke ni , " Ka ok aluoki to ok iwinjori bedo koda e achiel . "
43013009	Petro nodwoke ni , " Ruoth , ka kamano to kik iluok mana tienda kende , to luok koda ka bedena gi wiya bende ! "
43013010	Yesu noduoke ni , " Ng’at moseluokore onego oluok mana tiendene kende , nimar dende duto ler . " Un usedoko maler , makmana ng’at achiel kuomu kende ema ok ler . "
43013011	Nowacho ni ne ok giler giduto nikech nong’eyo ng’ama ne biro ndhoge .
43013012	Ka nosetieko luoko tiendegi , norwako lepe kaeto obet kama nobetie . Nopenjogi ni , " Be ung’eyo tiend gima asetimonuno ?
43013013	Uluonga kare ni ' Japuonj ' kendo ni ' Ruoth ' , kendo utimo kare , nikech mano e ng’ama an .
43013014	Koro kaka an ma an Ruodhu kendo Nyasachu , aseluoko tiendeu , un bende nyaka uluok tiendeu ng’ato gi ng’ato .
43013015	Aseketonu ranyisi mondo utim kaka asetimonu .
43013016	Anyisou adier ni onge misumba maduong’ moloyo ruodhe motiyone , kata jaote ok duong’ moloyo ng’ama oore .
43013017	Koro kaka ung’eyo gigi , ibiro gwedhu ka utimogi .
43013018	Ok awuo kuomu un uduto , ang’eyo joma aseyiero . To ma osetimore mondo ochop Ndiko mawacho ni , ' Ng’at ma apogone kuona , ema koro gweya . '
43013019	" Eri anyisou wachni chon kapok otimore mondo kotimore to ubi uyie ni An e En .
43013020	Anyisou adier ni ng’ato ang’ata morwako ng’ama aoro , orwaka , kendo ng’ama orwaka orwako Jal ma noora . "
43013021	Bang’ ka nosewacho mano , Yesu nochandore gie chunye mi nohulonegi ni , " Anyisou adier ni ng’at achiel kuomu biro ndhoga . "
43013022	Jopuonj rene dhogi nomoko , kendo ne ging’iyore kendgi ka giwuoro ni ne en ng’a kuomgi ma no wuoyo kuome .
43013023	To achiel kuomgi ma ne en japuonjre ma Yesu nohero , ne chiemo kobet bute machiegni .
43013024	Simon Petro nogwelo japuonjreno kawacho ni , " Penje ane ng’ama owuoyo kuome . "
43013025	Nolokore ir Yesu mopenje ni , " Ruoth , en ng’a ? "
43013026	Yesu nodwoko ni , " En ng’ama abiro miyo makatini bang’ ka aselute e kado . " Eka , bang’ luto makati mondusino e kado , nomiye Judas Iskariot wuod Simon .
43013027	Gikanyono ma Judas nokawo makatino ema Satan nodonjo e iye . Yesu nokone ni , " Gima idwa timono tim piyo , "
43013028	to onge ng’ama ne chiemo kanyo ma nong’eyo gimomiyo nowachone kamano .
43013029	To kaka Judas ne en jarit pesa , jomoko ne paro ni Yesu nonyise mondo odhi ong’iew gik ma nedwarore e sawo , kata nimondo ochiw gimoro ne jodhier .
43013030	Mapiyo bang’ ka Judas nosekawo makatino , nowuok oweyogi , kendo otieno nochopo .
43013031	Ka nosedhi , Yesu nowacho ni , " Wuod Dhano koro imiyo duong’ sani kendo Nyasaye bende yudo duong’ kuome .
43013032	Ka Nyasaye oyudo duong’ kuome , eka Wuowi bende biro yudo duong’ kuome , kendo obiro miye duong’ sani sani .
43013033	" Nyithinda , pod abiro bedo kodu kuom thuolo matin . Ubiro manya , to mana kaka ne anyiso jo Yahudi e kaka anyisou sani ni , kama adhiye un ok unyal bire .
43013034	" Amiyou chik manyien ni , Herreuru ng’ato gi ng’ato . Mana kaka aseherou e kaka nyaka uherru ng’ato gi ng’ato .
43013035	Mano ema biro miyo ji duto ng’eyo ni un jopuonjrena adier , ka uheroru ng’ato gi ng’ato . "
43013036	Simon Ferro nopenje ni , " Ruoth , idhi kanye ? " Yesu nodwoke ni , " Kuma adhiye ok unyal luwae sani , to ubiro luwa kuno bang’e "
43013037	Petro nopenje ni , " Ruoth , ang’o momiyo ok anyal luwi sani ? Aikora chiwo ngimana nikech in . "
43013038	Eka Yesu nodwoko ni , " Be inyalo chiwo ngimani nikech an adier ? Anyisi ni kapok thuon gweno okok , wang’ inikweda nyadidek !
43014001	a Kik we chunyu ochandre . Yieuru kuom Nyasaye , kendo an be yieuru kuoma .
43014002	E od Wuora nitie kuonde dak mang’eny , kendo ka dine bed ni ok en kamano to dikoro asenyisou . Adhi kuno mondo alosnu kar dak .
43014003	To ka adhi mi alosonu kar dak , eka abiro duogo kawou ubed koda , mondo un be ubed kama antie .
43014004	Ageno ni ung’eyo yo madhi kuma adhiye .
43014005	Thoma nowachone ni , " Ruoth wakia kuma idhiye , koro ere kaka dwang’e yo ? "
43014006	Yesu nokone ni , " An e yo kendo An e adiera kendo An e ngima . Onge ng’ama nyalo biro ir Wuora ka ok okadho kuoma .
43014007	Ka dine ung’eya adier , dine ung’eyo Wuora bende . Chakre sani ung’eye kendo usenene . "
43014008	Filipo nowachone ni , " Ruoth , nyiswa Wuoro mondo kik wachak wachandi kendo . "
43014009	Yesu nokone ni , " Filipo , donge ing’eya ? Ng’ato ka ng’ato mosenena oseneno Wuoro . Ere kaka ikelo wacho ni , ' Nyiswa Wuoro ? '
43014010	Donge iyie ni an ei Wuoro kendo ni Wuoro ni e iya ? Weche ma awachonu ok gin mana wechega awuon . Chutho , Wuoro modak e iya ema timo tichne .
43014011	Yie koda ka awacho ni an ei Wuoro kendo Wuoro nie iya ; to ka ok kamano , to yie kuom ranyisi mag honni ma asebedo ka atimo .
43014012	Anyisi adier ni ng’ato ka ng’ato ma nigi yie kuoma biro timo gik ma asebedo ka atimo . Be obiro timo gik madongo moloyo magi , nikech adhi ka Wuoro .
43014013	Kendo abiro timo gimoro amora mukwayo e nyinga , mondo eka Wuowi omi Wuoro duong’ .
43014014	Unyalo kwaya gimoro amora e nyinga kendo abiro time .
43014015	" Ka uhera ' to ubiro timo gima achiko .
43014016	Kendo anakwa Wuoro mi enomiu Jakony machielo mondo obed kodu nyaka chieng’
43014017	Jakonyno en Roho mar adier , Piny ok nyal yie kode , nikech ok ginyal nene kendo gikiaye . Un to ung’eye , nimar odak kodu kendo obiro bet e iu .
43014018	Ok abi weyou ka nyithi kiye ; abiro biro iru .
43014019	Odong’ kinde matin to piny ok bi nena fendo . Un to pod ubiro nena , kendo ubiro bedo mangima nikech angima .
43014020	Odiechieng’no unung’e ni an ei Wuoro ; kendo ni un e iya , kendo an e iu .
43014021	Ng’ato ang’ata ma nigi chikega kendo matimo gima giwacho e ng’ama ohera . Ng’at mohera Wuora biro hero , kendo an bende abiro here , mi anyisrane . "
43014022	Eka Judas ( Ok Judas Iskariot ) nowachone ni , " To Ruoth , ang’o momiyo wan ema idwany-isorinwa to ok ne piny ? "
43014023	Yesu nodwoke ni , " Ka ng’ato ohera to obiro rito wechena , Wuora biro here , kendo wabiro biro ire mi walos kar dakwa kode .
43014024	Ng’ama ok ohera ok nyal timo gima apuonjo . Weche muwinjogi ok gin maga awuon , gin mag Wuoro ma noora .
43014025	" Gigi duto asenyisou kapod an kodu .
43014026	To Jakony , ma en Roho Maler , ma Wuoro biro oro e nyinga , biro puonjou weche duto , kendo obiro paronu gik moko duto ma asenyisou .
43014027	Aweyonu kuwe ; kuwe mara ema amiyou . Ok amiu kaka piny miyou . Kik uyie chunyu chandre kendo kik ubed maluor .
43014028	" Ne uwinjo ka awacho ni , ' Adhi to abiro duogo iru kendo . ' Ka dine bed ni uhera to dine ubedo mamor ni adhi ka Wuoro , nimar Wuoro duong’ moloya .
43014029	Ero asenyisou chon kapok mano otimore , mondo ka otimore to uyie .
43014030	Koro ok abi wuoyo kodu aming’a nimar ruodh pinyni biro , to oonge gi teko kuoma .
43014031	Kata kamano piny nyaka ng’e ni ahero Wuoro kendo ni atimo mana ginono ma Wuora ochika . " Biuru koro ; wadhiuru . "
43015001	An e mzabibu madier , kendo Wuora e japur mzabibu .
43015002	Bedena duto maok nyag olemo ong’ado oko , to bede duto manyago olemo oloso mondo omed nyak moloyo .
43015003	Un usedoko maler nikech wach ma asewachonu .
43015004	Sikuru kuoma kaka an be asiko kuomu . Onge bad yien manyalo nyago olemo kende owuon ka ok osiko e mzabibu . Un bende ok unyal nyago olemo ka ok usiko kuoma .
43015005	" An e mzabibu , to un e bede . Ka ng’ato osiko kuoma kendo an be asiko kuome , to obiro nyago olemo mang’eny , nimar onge gima unyalo timo ka upogoru koda .
43015006	Ka ng’ato ok osiko kuoma to ochalo gi bad yien motong’ oko ma ner . Bad yiende machal kamano ichoko kendo idiro e mach mi wang’ .
43015007	Ka usiko e iya kendo wechena osiko e iu to unyalo kwayo gimoro amora ma chunyu gombo mi miu gino .
43015008	Ka unyago olemo mang’eny eka Wuora yudo duong’ , kendo eka unyisoru kaka jopuonjrena adier .
43015009	" Mana kaka Wuoro osehera , e kaka an bende aseherou . Koro sikuru e herana .
43015010	Ka urito chikena to ubiro siko e herana , mana kaka an bende aserito chike Wuora kendo asiko e herane .
43015011	Asenyisou wachni mondo morna obed e iu kendo mondo mor maru obed moromo chuth .
43015012	Chikna en ma : Herreuru ng’ato ka ng’ato , kaka an bende aseherou .
43015013	Onge ng’ama nigi hera maduong’ maloyo ma : Ni ng’ato chiwo ngimane ne osiepene .
43015014	Un osiepega mana kutimo gik ma achikou .
43015015	Koro ok aluongu ni wasumbini nikech misumba okia gima ruodhe timo . To aluongou ni osiepena nimar asenyisou gik moko duto mane apuonjora kuom Wuora .
43015016	Un ne ok uyiera . An ema nayierou kendo aketou mondo udhi unyag olemo-olemo masiko . Eka Wuoro nomiu gimoro amora mukwayo e nyinga .
43015017	Ma e chikna : Herreuru ng’ato ka ng’ato .
43015018	" Ka piny ochayou to ng’euru ni an ema nochaya mokwongo .
43015019	Ka dine bed ni un jo piny to piny dine oherou kaka joge owuon . To kaka en , ok unjo pinyni to aseyierou mi agolou e piny . Mano emomiyo piny ochayou .
43015020	Paruru weche ma nawachonu ni , ' Onge misumba maduong’ moloyo ruodhe motiyone . ' Omiyo ka an ema gisesanda to un be gibiro sandou , kendo ka gimako puonjna to puonj u be gibiro mako .
43015021	Gibiro timonu kamano nikech nyinga , nimar gikia Jal ma noora .
43015022	Ka dine bed ni ne ok abiro mi awuoyo kodgi , da ok buch richo oloyogi . To koro , ok ginyal badhore ne richogi .
43015023	Ng’ama ochaya ochayo Wuora bende .
43015024	Ka dine bed ni ne pok atimo gik maonge ng’ato ang’ata mo setimo e diergi , to buch richo da ok oloyogi , to sani koro giseneno honnigi duto , to eka pod gichaya kaachiel gi Wuora bende .
43015025	To mano osetimore mana mondo ochop gima ondiki e chikgi ni , ' Ne gichaya maonge gimomiyo . '
43015026	" Ka Jakony ma abiro oronu koa ka Wuoro , ma en Roho mar adier maa kuom Wuoro nobi , to enotim neno kuoma .
43015027	To un bende nyaka utim nenda , nimar usebedo koda nyaka aa chakruok .
43016001	" Asenyisou gigi duto mondo kik o urweny .
43016002	Giniriembu e sunagogi ; chutho ndalo biro ma ng’ama nonegu notim kamano kaparo ni otiyo ne Nyasaye .
43016003	Ginitim kamano nikech ok ging’eyo Wuoro kata an .
43016004	Asenyisou ma mondo ka ndalo ochopo to upar ni nas-esiemou motelo . Ne ok anyisou wechegi chon nikech ne pod an kodu .
43016005	" Koro adhi ir Jal ma noora , to onge ng’ato kuomu mapenja ni , ' Idhi kanye ? '
43016006	Gik ma asewachonu omiyo upong’ gi kuyo .
43016007	To anyisou adier ni dhi ma adhigo biro kelonu ber . Ka ok adhi , to Jakony ok bi bironu ; to ka adhi eka abiro oronugo .
43016008	Ka enobi , to enomi ketho mar piny ng’ere korka richo gi tim makare kod kum mabiro :
43016009	Korka richo nikech ji ok oyie kuoma ;
43016010	Korka tim makare nikech adhi ka Wuoro , kuma ok unyal nenae kendo ;
43016011	kendo korka kum mabiro , nikech ruodh pinyni koro bura oseloyo .
43016012	" An gi mang’eny mamoko monego awachnu , to ok unyal ting’ogi duto sani .
43016013	To ka En , ma en Roho mar adier , nobi , to enotau e adiera duto . Ok enowuo kende owuon ; enowach mana gima owinj o , kendo enonyisu gik mabiro timore nyime .
43016014	Enomiya duong’ , kokawo kuom gigena kaeto omiyo ung’eye .
43016015	Gig Wuora duto gin maga . Mano emomiyo nawachonu ni Roho nokaw kuom gigena kaeto omiyo ung’eye .
43016016	" Odong’ ndalo matin to ok ubi nena , to bang’e matin achien ubiro nena kendo . "
43016017	Moko kuom jopuonjrene nowacho e kindgi giwegi ni , " Kowacho ni , ' Odong’ ndalo matin to ok ubi nena , to bang’e matin achien ubiro nena , ' kendo ni ' Nikech adhi ka Wuoro ' to tiende ang’o ?
43016018	Ne gimedo penjore kendgi ni , " Kowacho ni , ' Kinde matin ' to tiende ang’o ? Ok wawinj tiend gima owacho . "
43016019	Yesu noneno ka gidwa penje tiend wachno , omiyo nowacho negi ni , " Mit ki upenjoru e kindu tiend gima nawacho ka nawacho ni , ' Odong’ ndalo matin to ok ubi nena , to bang’e matin achien ubiro nena ?
43016020	Anyisou adier ni ubiro goyo nduru kendo ubiro ywak ka piny to winjo maber . Kuyo to ubiro kuyo , to kata kamano kuyo maru biro lokore mor achien .
43016021	Dhako madwa nywolo nyathi nyaka muoch kaa nikech sane ochopo ; to bang’ nywolo nyathine , wiye wil gi muoch , nikech omor ni osenywolo dhano mangima e piny .
43016022	Kamano un bende sani en sau mar kuyo , to ubiro bedo mamor ka ananeu bang’e , kendo onge ng’ama nomau mor maru .
43016023	Chieng’no ok unuk-waya gimoro amora . Anyisou adier ni Wuora biro miyou gimoro amora mukwayo e nyinga .
43016024	Nyaka sani pok ukwayo gimoro amora e nyinga . Kwauru mondo omiu , eka nubed mamor chuth .
43016025	" Kata obedo ni asebedo ka awuoyonu gi ngeche , to ndalo biro maok nawuo kodu kamano , to ananyisu maler kuom Wuora .
43016026	Chieng’no unukwa Wuoro e nyinga . Ok awach ni an ema nakwa Wuoro karu .
43016027	Ooyo , Wuoro owuon oherou nikech usehera kendo useyie ni ne aa ka Nyasaye .
43016028	Ne aa ka Wuoro mi adonjo e piny , to sani koro aweyo piny kendo adok ka Wuoro . "
43016029	Eka jopuonjre Yesu nowachone ni , " Ero koro iwuoyo kodwa maler ma ok itiyo gi ngeche .
43016030	Koro wayie ni ing’eyo gik moko duto kendo ni onge tiende mondo ng’ato ochandi gi penjo mathoth . Mano omiyo wayie ni ne ia ka Nyasaye . "
43016031	Yesu nodwokogi ni , " Kare ber ka koro uyie !
43016032	To ndalo biro kendo osechopo ma unukerue , ka ng’ato ka ng’ato kuomu ringo dok dalane . Unuweya mi adong’ kenda , kata kamano ok an kenda , nimar Wuora nikoda .
43016033	" Asenyisou gigi mondo uyud kuwe moa kuoma . E pinyni ubiro bedo gi chandruok . To beduru gi chuny motegno ! Aseloyo piny . "
43017001	Ka Yesu nosetieko wacho weche gi , nong’iyo polo kaeto olamo kama : " Wuora , saa osechopo . Mi Wuodi duong’ mondo Wuodi bende omiyi duong’ .
43017002	Nimar isemiye loch ewi ji duto mondo omi ji duto misemiye ngima manyaka chieng’ .
43017003	To ngima manyaka chieng’ en ma : ni mondo ging’eyi in Nyasaye makende maradier , kod Yesu Kristo , Jal miseoro .
43017004	Asemiyi duong’ e piny kuom tieko tich mane imiya mondo atim .
43017005	To koro , Wuoro , miya duong’ e nyimi machal gi duong’ mane ango kodi ka piny nepok ochakore .
43017006	" Asehulo nyingi ne joma ne imiya e piny . Ne gin jogi , to ne imiyagi , kendo koro girito wachni .
43017007	Koro ging’eyo ni gik moko duto misemiya oa kuomi .
43017008	Nimar ne amiyogi weche mane imiya kendo ne girwakogi . Giseng’eyo gadier ni ne aa iri , kendo giseyie ni ne iora .
43017009	Koro alamone-gi . Ok alam ne piny , to alamo ne joma isemiya , nimar gin magi .
43017010	Giga duto gin magi , kendo gigi duto gin maga , kendo aseyudo duong’ kuomgi .
43017011	Koro ndalona mag bet e piny orumo , nimar abiro iri , to gin pod gin e piny . Wuoro Maler , ritgi gi teko mar nying mane imiya , mondo eka gibed achiel kaka wan achiel .
43017012	Ka pod an kodgi to nachielogi kendo naritogi maber gi nying mane imiya . Onge kata achiel kuomgi moselal , mak mana jagono ma nochanne kethruok mondo eka Ndiko ochopi .
43017013	" Koro abiro iri , to awacho gigi kapod an e piny , mondo eka gibed gi morna e igi mogundho .
43017014	Asemiyogi wachni , kendo piny ochayogi , nimar ok gin mag pinyni , mana kaka an bende ok an mar pinyni .
43017015	Ok alam mondo igolgi oko e piny , to alamo ni iritgi mondo kik Ng’ama Rach timnegi marach .
43017016	Ok gin mag pinyni , mana kaka an bende ok an mar pinyni .
43017017	Pwodhgi gi adierani-ma en Wachni .
43017018	Kaka ne iora e piny e kaka an be aseorogi e piny .
43017019	Kendo koro achi-woranegi , mondo eka gin bende gichiwre adier .
43017020	" Ok alam ne gin kendgi , to alamo bende ne jogo mabiro yie kuoma bang’e ka giyalonegi ,
43017021	mondo gibed achiel gin duto , yaye Wuoro , mana kaka in e iya kendo an e iyi . Mad gin bende gibed e iwa , mondo eka piny oyie ni iseora .
43017022	Asemiyogi duong’ ma nimiya , mondo gibed achiel kaka wan achiel
43017023	Ka an e igi kendo in e iya . Mad giriwre gibed gimoro achiel mondo piny ong’e ni ne iora , kendo ni aseherogi mana kaka isehera .
43017024	" Wuora , adwaro ni joma isemiya obed koda kama antie , kendo ni gine duong’na-duong’no misemiya nikech ne ihera kapok nochwe piny .
43017025	" Wuoro Makare , kata obedo ni piny ok ong’eyi , to an to ang’eyi , kendo ging’eyo ni ne iora .
43017026	Asehulo negi nyingi , kendo pod abiro medo nyiso ji ng’ama in , mondo gibed gi hera miseherago , kendo an awuon abed e igi . "
43018001	Ka nosetieko lemo , Yesu nowuok gi jopuonjrene , mi ne ging’ado holo mar Kidron . Loka mar holono ne nitie puodho moro ma yiende mag Zeituni notiye , kendo Yesu nodonjo kanyo kaachiel gi jopuonjrene .
43018002	To Judas , jal ma nondhoge , nong’eyo kanyo , nikech Yesu ne jaromoga gi jopuonjrene kanyo .
43018003	Omiyo Judas nobiro e puodhono , kotelone kidieny mar jolweny kod jotelo moko ma noa ir jodolo madongo gi jo Farisai . Ne giting’o toje gi teyni kod gig lweny
43018004	To kaka Yesu nong’eyo gik moko duto ma nebiro timorene , nowuok oko mopenjogi ni , " En ng’a mudwaro ? "
43018005	Ne gidwoko ni , " Wadwaro Yesu ja Nazareth . " Yesu nowachonegi ni , " An e en . " ( To jandhok ma Judas nochung’ kodgi kanyo ) .
43018006	Ka Yesu nowacho ni , " An e en , " ne gigoyo okang’ gidok chien mi gipodho piny .
43018007	Nochako openjogi ni , " En ng’a mudwaro ? " Kendo ne ginwoyone ni , " Wadwaro Yesu ja Nazareth . "
43018008	Yesu nodwokogi ni , " Donge asenyiou ni an e en . Ka an ema umanya to weuru jogi odhi mondi . "
43018009	Mano notimore mondo weche ma noyudo osewacho ni , " Pok awito joma nimiya kata achiel ochopi . "
43018010	Eka Simon Petro , ma noyudo nigi ligangla , nowuodho liganglane kendo notong’o kode jatij jadolo maduong’ , mong’ado ite ma korachwich oko . ( Nying jatijno ne Malkus )
43018011	Yesu nochiko Petro kawacho ni , " Duok liganglani e ode ! Idwa mona metho gi okombe ma Wuoro osemiya nang’o ? "
43018012	Eka kidieny mar jolweny gi jatendgi kod jotend jo Yahudi nomako Yesu . Ne gitweye
43018013	mi gitere ne Anas , mane en wuon chi Kaifa , mane en jadolo maduong’ higano .
43018014	Kaifas e ng’ama noyudo oseng’ado rieko nejo Yahudi ni ne ber ka ng’at achiel otho ne ji .
43018015	Simon Petro gi japuonjre machielo noluwo bang’ Yesu . To nikech japuonjre machielono ne jadolo maduong’ ong’eyo , nodonjo gi Yesu nyaka ei laro mar jadolo maduong’ ,
43018016	to Petro to nodong’ karito e dhoot oko . Japuonjre machielo ma jadolo maduong’ nong’eyono noduogo mowuoyo gi nyako ma nerito welo madonjo mi nokawo Petro gidonjogo iye .
43018017	Nyako ma nenie dhootno nopenjo Petro ni , " Donge in be in achiel kuom jopuonjre ng’atni , koso ariambo ? " Nodwoko ni , " Ok an . "
43018018	To nikech piny ne ng’ich , jotich gi jotelo nochung’ kolworo mach ma noyudo gisemoko mondo gio . Petro bende nochung’ kodgi kanyo kooyo mach .
43018019	E thuolono jadolo maduong’ nomiyo Yesu penjo kuom wach jopuonjrene kod puonjne .
43018020	Yesu nodwoke ni , " Asebedo ka awuoyo e lela ne piny , kendo asebedo ka apuonjo ei Sunagoke gi Hekalu , kuonde ma jo Yahudi duto chokoree . Onge gimoro amora masewacho ling’ling’ .
43018021	En ang’o momiyo umiya penjo ? Penjuru joma osebedo ka winja . Gin ging’eyo maber gima nawacho . "
43018022	Ka Yesu nowacho kamano , achiel kuom jotelo ma nochung bute nothalo lembe kawacho ni , " Kamano e kaka inyalo duoko jadolo maduong’ adier ? "
43018023	To Yesu nodwoke ni , " Ka poni awachone gimoro amora marach to hui ane gino . To kapo nawacho adier to ithala nang’o ? "
43018024	Eka Anas nochiwe mondo otere ne Kaifa jadolo maduong’ , kotweye kamano .
43018025	Ka noyudo Petro pod ochung’ oyo mach , negipenje ni , " Idagi ni ok in achiel kuom jopuonjrene , koso iyie ? " Nodagi kowacho ni " Ok an . "
43018026	Achiel kuom jotich jadolo maduong’ mane en wat ng’at ma Petro nong’ado ite cha , nochome tir , kapenje ni , " Donge nende aneni kode e puoth Zeituni ? "
43018027	To Petro nochako okwer kendo , kendo gi kanyono thuon gweno nochako kok .
43018028	Eka jo Yahudi nogolo Yesu leplep motere ka Pilato . Sechego koro piny nosechako yawore , omiyo jo Yahudi ne ok odonjo ei dala ruoth , mondo kik gidok mogak . Ne gidwaro ni gicham Pasaka ka giler .
43018029	Omiyo Pilato nowuoknegi oko mopenjogi ni , " Ng’atni udonjone gi ketho mage ? "
43018030	Ne gidwoke ni , " Ka da bed ni ok en jaketho to dine ok wakele e nyimi ka . "
43018031	Pilato nowacho ni , " Kaweuru un uwegi udhi ung’adne bura gi chiku uwegi . " To jo Yahudi nodagi , ka giwacho ni , " Wan waonge gi teko mar ng’ado ne ng’ato buch tho . "
43018032	Mano notimore mondo weche Yesu ma noyudo osewacho kuom tho ma nobiro thogo ochopi .
43018033	Eka Pilato nodok ei laro mar ng’ado bura , kendo nogwelo Yesu ire mopenje ni , " In e Ruodh jo Yahudi ? "
43018034	Yesu nopenje ni , " Gima ipenjano oa e pachi iwuon koso jomoko nono emowachonigo kuoma ? "
43018035	Pilato nodwoke ni , " Iparo ni an be an ja Yahudi ? Jou iwuon gi jodolou madongo ema oketi e lweta . Nyisa , en ang’o misetimo ? "
43018036	Yesu nodwoko ni , " Pinyruodha ok en mar pinyni . Ka da bed ni en , to jotichna dine ogore mi gitamo jo Yahudi maka . To koroni , pinyruodha oa kamachielo . "
43018037	Pilato nowacho ni , " Kare in ruoth ? " Yesu noduoko ni , " In kare kuom wacho ni an ruoth . Chutho mano e gimomiyo nonywola , kendo mano emomiyo ne abiro e pinyni , mondo atim neno kuom adiera . Ng’ato ka ng’ato ma jakora adiera winja . "
43018038	" Pilato nopenje ni , " Adiera en ang’o ? " Bang’ penjo kamano to nochako odok oko ir jo Yahudi , mi owacho negi ni , " Ok ayudo ketho kata achiel kuom ng’atni minyalo ng’adnego bura .
43018039	To kaka en kitu mondo agonynu achiel kuom joma otwe e kinde mag Pasaka , duher mondo agonynu ' ruodh jo Yahudi ' koso ? "
43018040	To ne gikokne matek , ka giwacho riat ni , " Ooyo , ok en ! Baraba ema imiwa ! " To Baraba ne en jajimb tulo .
43019001	Eka Pilato nokawo Yesu mokete mondo orodhe .
43019002	Jolweny nokado osimbo mar kuthe kendo ne giketo e wiye . Ne girwakone kandho makwar ,
43019003	kendo ne gisiko ka gidhi ire saa ka saa ka giwachone ni , " Ruoth jo Yahudi , misawa ! " Kendo ne githalo lembe .
43019004	Pilato nochako owuok oko kendo mo wacho nejo Yahudi ni , " Neuru , eri akele e nyimu mondo ung’e ni ok ayudo ketho kata achiel kuome minyalo ng’adnego bura . "
43019005	Ka Yesu nowuok oko korwako osimbo mar kudho gi kandho makwar , Pilato nowacho negi ni , " Ng’atno eri ! "
43019006	Ka jodolo madongo gi jotendgi nonene , ne gikok matek ni , " Gure ! Gure ! " To Pilato nowacho negi ni , " Kaweuru un uwegi udhi unege . An ok ayudo ketho moro amora kuome minyalo ng’adonego bura . "
43019007	To jo Yahudi nokone koramo ni , " Wan gi chik , kendo kaluwore gi chikwano , nyaka otho , nikech noketore ni en Wuod Nyasaye . "
43019008	Ka Pilato nowinjo mano , luoro nomedo make moloyo ,
43019009	omiyo nochako odok e pare kendo , mopenjo Yesu ni , " In jakanye ? " To Yesu ne ok oduoke .
43019010	Pilato nowachone ni , " Idagi wuoyo koda nang’o ? Be ing’eyo ni an gi teko ma anyalo gonyigo kata gurigo ? "
43019011	Yesu nodwoko ni , " Ok dine ibedo gi teko moro amora kuoma ka da bed ni ok omiyigo koa malo . Kuom mano ng’ama noketa e lweti nigi ketho maduong’ moloyo richo misetimo . "
43019012	Kochakore sechego , Pilato notemo gonyo Yesu , kata kamano jo Yahudi nomedo kok matek ka giwacho ni , " Kiweyo ng’atni thuolo modhi to ok in osiep Kaisar . Ng’ato ka ng’ato ma ketore ni en ruoth kedo gi Kaisar . "
43019013	Ka Pilato nowinjo mano , nogolo Yesu oko kendo nobet piny e kome mar ng’ado bura kama iluongo ni Laro moting’ore malo mar kidi ( miluongo gi dho Aramia ni Gabatha ) .
43019014	Ne en chieng’ ikruok mar jumb Pasaka , kar saa auchiel . Pilato nowacho ne jo Yahudi ni , " Neyeuru Ruodhu e ! "
43019015	To ne gikok ni , " Gole e wang’wa ! Gole e wang’wa ! Gure ! " Pilato nopenjogi ni , " Udwaro ni agur ruodhu ? " Jodolo madongo nodwoko ni , " Wan waonge gi ruoth machielo mak mana Kaisar kende .
43019016	Eka Pilato nochiwe negi mondo gigure . Omiyo jolweny nokawo Yesu odhigo .
43019017	Yesu nowuok kanyo koting’o msalape owuon nyaka kar Hanga Wich ( miluongo gi dho Aramia ni Golgotha ) .
43019018	Ne gigure kanyo , kaachiel gi jomoko ariyo , ka moro nie bathe koni to moro ni kocha , to Yesu giketo e diere .
43019019	Pilato ne nigi milome moro ma nondiko kaeto oguro ewi msalaba gimalo . Nondike ni " YESU JA NAZARETH , RUODH JO YAHUDI , "
43019020	Jo Yahudi mang’eny nosomo ndikoni , nimar kama nogure Yesu ne ni machiegni gi dala maduong’ , kendo milomeno nondiki e dho Aramia , gi Latin kod Grik .
43019021	To jodolo madongo mag jo Yahudi nokwedo gima ne Pilato ondikono ka giwacho ni , " We ndiko ni ' Ruodh jo Yahudi , ' ndik ni , ng’atni noketore ni en ruodh jo Yahudi . "
43019022	Pilato nowacho ni , " Gima asendiko , asendiko . "
43019023	Ka jolweny noguro Yesu , ne gikawo lepe mi gipoge ding’wen , kaeto gipogore moro ka moro , kargi ji ang’wen . Lawe mar abola kende ema ne giweyo . En ne oonge gi wang’ usi , to not-wang’e machalre , chakre malo nyaka piny
43019024	Ne giwacho e kindgi giwegi ni , " En kik wayieche . Wagouru ombulu mondo wang’e ng’ama kawe e dierwa . " Mano notimore mondo Ndiko ochopi ma nowacho ni , Ne gipogore lepa e kindgi giwegi kendo ne gigoyo ombulu ne nangana . " Koro mano e gima ne jolweny otimo .
43019025	Min Yesu gi nyamin min-gi ma Maria ma chi Kiliopa kod Maria Magdala jo nenikanyo .
43019026	Ka Yesu noneno mamane gi japuonjre ma nohero kochung’ machiegni kanyo , nowachone mamane ni , " Mama , neye wuodi ! "
43019027	Nowacho bende ne japuonjreno ni , " Neye meru ! " Chakre chieng’no Japuonjreno nokawe odhi kode dalane owuon .
43019028	Bang’e , ka koro nong’eyo ni gik moko duto osetimore kaka dwarore , mondo Ndiko ochop kare , Yesu nowacho ni , ' Riyo oloya . "
43019029	To ne nitie puk kong andwayo kanyo , omiyo ne gibudo siponj e iye kaeto gichuoyo sipanjno ewi ket yiend sawo sawo , kendo ne gichore nyaka dho Yesu .
43019030	Yesu nobilo gino kaeto owacho ni , " Orumo . " Eka nolung’o wiye kendo noweyo chunye oa odhi .
43019031	To chieng’no ne en chieng’ ikruok , kendo kinyne nonego obedi chieng’ mowal ma en Sabato . Nikech jo Yahudi ne ok dwar mondo owe ringruoge koliero e msalaba chieng’ Sabato , ne gikwayo Pilato mondo one ni otur tiende joma nogur , kendo ni olor ringmogego piny .
43019032	Omiyo jolweny nobiro moturo tiend ng’at mokwongo ma nogur gi Yesu , kod tiende ng’at machielo bende .
43019033	To kane gibiro ir Yesu mi giyudo ni nosetho , ne ok gituro tiendene .
43019034	Kar timo kamano to achiel kuom jol-wenygo nochuoyo ng’et Yesu gi tong’ , mi remo gi pi obubni kaa kanyo .
43019035	Ng’ama noneno ka gigo timore ema ochiwo nenoni kendo nende en adier . Ong’eyo ni owacho adiera , kendo ohulo wechegi mondo un bende uyie .
43019036	Gigi notimore mondo Ndiko ochop kare , ni , " Onge kata chokene achiel ma notur . "
43019037	Ndiko machielo be wacho ni , " Ginichom wengegi kuom Jal mane gichuowo gi tong’ . "
43019038	Bang’e Josef ja Arimathea nokwayo Pilato ringre Yesu . Josef ne en japuonjre Yesu to nobedo kamano ling’ling’ nikech noluoro jo Yahudi . Ka Pilato nosemiye thuolo to nobiro mokawo ringrene odhigo .
43019039	Ne gin gi Nikodemo , jal ma nose-galimo Yesu gotieno . Nikodemo nokelo manemane moru gi subili manyalo romo kilo piero adek gang’wen .
43019040	Ne gikawo ringre Yesu mi giwiro gi modhigo kaeto giboye gi lewni mayom molir olir , kaka chik jo Yahudi mar ik ne dwaro .
43019041	To kama ne gigure Yesuno ne nitie puodho moro , kendo ei puodhono ne nitie bur-ik mapod nyien , ma nepok opielie ng’ato .
43019042	Nikech ne en odiechieng jo Yahudi mar ikruok , kendo nikech bur-ik ne ni machiegni , ne gipielo Yesu kanyo .
43020001	Odiechieng’ mokwongo mar Juma , kogwen , ka piny ne pod olil , Maria Magdala nodhi e bur-ik , mi noneno ka kidi nosegol oko e dho bur .
43020002	Omiyo noringo modhi ir Simon Petro kod japuonjre machielo ma Yesu nohero , kendo nowachone gi ni , " Gisekawo Ruoth gigole e bur-ik , kendo wakia kama giketee ! "
43020003	Kuom mano , Petro gi japuonjre machielono nowuok ochiko kuma bur-ik ne nitie .
43020004	Ne giringo giduto , to japuonjre machielono noyombo Petro , mi nokuon-gone chopo e bur-ik .
43020005	Nokulore mong’icho , kendo noneno lewni mayom molir olir kod law ik ma nonalgo wi Yesu ka nie i bur kanyo . To kata kamano ne ok odonjo eiye .
43020006	Eka Simon Petro , ma nelawe chien , be notundo . En to nodonjo nyaka ei bur-ik , mi noneno lewni mayom molir-olir ka nikanyo ,
43020007	kaachiel gi law ik ma nonalgo wi Yesu . Nangano noban maber , kendo ne en kar kende , mopogore gi kama lewni mayom molir olir ne nitie .
43020008	Mogik , japuonjre machielo , ma nokuongo chopo e bur ikno , be nodonjo ei bur mi noneno kendo noyie .
43020009	( Nyaka e thuolono ne pok ging’eyo , koa e Ndiko , ni nochuno ni Yesu nyaka ne chier mi aa kuom joma otho . )
43020010	Eka jopuonjrego nodok e miechgi , nto Mariam to nochung’ oko but bur-ik kaywak . Ka noyudo oywak , nokulore mong’iyo i bur-ik ,
43020011	
43020012	kendo noneno malaike ariyo morwakore marachar , kobet piny kama ringre Yesu nopielie , ka moro ni yo kawiye , to machielo ni yo ka tiende .
43020013	Ne gipenje ni , " Mama , iywago ang’o ? " Nowacho negi ni , " Gisekawo Ruodha gidhigo , to akia kama giketee . "
43020014	Bang’ wacho kamano , nolokore ong’iyo ng’eye , kendo noneno Yesu kochung’ kanyo , to ne ok ong’eyo ni en Yesu .
43020015	Yesu nowachone ni " Mama , iywago ang’o ? Imanyo ng’a ? " To en ka noparo ni jarit puodhono ema loso kode , nowachone ni , " Jaduong , ka dipo ni in ema ne ikawe idhi kode to nyisa kama iseketee , mondo adhi akawe . "
43020016	Yesu noluonge ni , " Maria ! " Nolokore ire kendo noluongo matek gi dho jo Aram ni , " Raboni ! " ( ma tiende en Japuonj ) .
43020017	Yesu nowachone ni , " Kik imula , nimar pok adok ka Wuora . To dhi ir owetena mondo inyisgi ni , " Adok ir Wuora ma en Wuoru un bende , kendo Nyasacha ma en Nyasachu . "
43020018	Maria Magdala nodhi ir jopuonjre monyisogi wach maber ni : " Aseneno Ruoth ! " Kendo nowacho negi ni nosenyise wechegi .
43020019	Odhiambo mar odiechieng’ mok-wongono , ka noyudo jopuuonj re ochokore kanyachiel , kendo ne giloro dhoudi nikech ne giluoro jo Yahudi , Yesu nobiro mochung’ e diergi kendo nowacho negi ni , " Okweuru ! "
43020020	Bang’ wacho mano , nonyisogi bedene gi ng’etne . Jopuonjre ne mor mokalo ka negineno Ruoth .
43020021	Yesu nochako owacho negi kendo ni , " Beduru gi kuwe ! Mana kaka Wuora oseora ekaka an bende aorou . "
43020022	Bang’ wacho negi mano to noyweyo kuomgi , kaeto owacho negi ni , " Nwang’uru Roho Maler .
43020023	Ng’ato ang’ata muweyone richone nowenegi , to ka ok uweyo negi to ok nowenegi . "
43020024	Sama Yesu nobirono noyudo ka Thomas ( Ma niluongo ni Didimas ) ma en achiel kuom ji apar gariyo , ne onge kod jopuonjre .
43020025	Omiyo jopuonjre mamoko nokone ni , " Waseneno Ruoth ! " To nowacho negi ni , " Ka ok aneno kuonde ma musmal nochuowo e bedene mi aketo lith lweta e buche mag musmandego , fendo asoyo lweta e ng’etne , to ok abi yie wachno . "
43020026	Bang’juma achiel , jopuonjre ne nie i ot kendo , to chieng’no Thoma ne nikodgi . Kata obedo ni dhoudi nolor , Yesu nobiro mochung’ e diergi mowacho ni , " Okweuru ! "
43020027	Eka nowachone Thoma ni , " Ket lith lweti kae kendo nee bedena . Chor badi kuoma kae iketi e ng’etna . We bedo ng’ama riwo gi kiawa , bed ng’ama yie ! "
43020028	Thoma nowachone ni , " Nyasacha kendo Ruodha ! "
43020029	To Yesu nonyise ni , " Inena emomiyo iyie , to ogwedh joma pok onena to oseyie . "
43020030	Yesu notimo timbe hono mamoko mang’eny ka jopuonjrene neno , ma ok ondiki e bugni .
43020031	To magi ondiki mondo uyie ni Yesu e Kristo ma Wuod Nyasaye , kendo mondo ka uyie kamano to ubed gi ngima e nyinge .
43021001	Bang’ ka gigo nosetimore , Yesu nochako onenore kendo ne jopuonjrene e tie Nam Tiberia . To nenruokne kodgi nobet kama :
43021002	Simon Petro , Thoma ( ma niluongo ni Didimas ) , Nathaniel mane aa Kana e piny Galili , yawuot Zebedi , kod jopuonjre mamoko ariyo , noyudo ochokore kaachiel .
43021003	Simon Petro nowacho negi ni , " Adhi lupo " , kendo ne giwachone ni , " Wan be wadhi kodi . " Omiyo negiwuok gidhi kendo ne gidonjo ei yie . To otienono duto onge gima negimako .
43021004	Okinyi kogwen , Yesu nochung’ e dho nam . To ok neging’eyo ni ne en Yesu .
43021005	Noluongogi ni , " Osiepe , be unie gi rech moro ? " Ne giduoke ni , " Ooyo . "
43021006	Nowacho negi ni , " Boluru gogo mau yo bat korachwich mar yie to ubiro yudo moko . " Ka negitimo kamano , ywayo gogo nyaka ei yie notamogi , nikech rech ne ng’eny mohewogi ywayo .
43021007	Eka japuonjre ma Yesu nohero nowacho ne Petro ni , " En Ruoth ! " Saa nogono ma Simon Petro nowinje kowacho ni , " En Ruoth , " notweyo lawe mar abola e nungone ( nimar noyudo osegole oko ) mi nochikore ei pi .
43021008	Jopuonjre mamoko to ne luwo bang’e ka gin ei yie , kendo ka giy-wayo gogo ma rech opong’o , nimar ne koro ok gin mabor gi dho nam , ( nodong’ negi mita piero ochiko kende to gichopi . )
43021009	Ka negigowo , ne gineno maj makaa maliel ka nikanyo gi rech e wiye , kod makati moko .
43021010	Yesu nowachonegi ni , " Kelie uru moko kuom rech ma ua makogo . "
43021011	Simon Petro nodonjo ei pi , mi noy-wayo gogo nyaka dho wath . Nopong’ gi rech 153 madongodongo , to kata neging’eny kamano to gogo ne ok oyiech .
43021012	Yesu nowacho negi ni , " Suduru machiegni ugagi . " Onge japuonjre kata achiel ma nohedhore penje ni , " In ng’a ? " Ne ging’eyo ni ne en Ruoth .
43021013	Yesu nobiro mokawo makati omiyogi , kendo rech bende nomiyogi kamano .
43021014	Ma koro ne en kinde mar adek ma Yesu nofwenyore ne jopuonjrene bang’ ka nosechiere oa kuom joma otho .
43021015	Ka negisetieko chiemo , Yesu nowacho ne Simon Petro ni , " Simon wuod Johana , be ihera adier moloyo magi ? " Nowachone ni , " Ee , Ruoth , ing’eyo ni aheri . " Yesu nowachone ni , " Kare pidh nyiromba . "
43021016	Nochako openje kendo mar ariyo ni , " Simon wuod Johana , be ihera adier ? " Nowachone ni , " Ee , Ruoth , ing’eyo ni aheri . " Yesu nokone , " Kare rit romba . "
43021017	Nowachone mar adek ni , " Simon wuod Johana , be ihera adier ? " Petro nokuyo nikech Yesu nopenje mar adek ni , " Be ihera adier : " Nowachone ni , " Ruoth , in ing’eyo gik moko duto . Ing’eyo ni aheri " Yesu nokone ni , " Kare pidh romba .
43021018	Anyisi adier ni ka nepod itin to nir-wakori kendi kendo ini idhi kamoro amora minero ; to kibiro doko moti to ibiro rieyo bedeni ne ng’ama chielo ma biro rwakoni lepi mi teri kuma ok idwa dhiye . "
43021019	Yesu nowacho mano mondo onyisgo kit tho ma Petro nebiro miyogo Nyasaye duong’ . Eka nowachone ni , " Luwa ! "
43021020	Petro nolokore moneno japuonjre ma Yesu nohero kaluwogi . ( En e jal ma noyiengore e kor Yesu kane gilworo mesa gichamo ohiu , kendo ma nowacho ni , " Ruoth , en ng’a madwa ndhogi ? "
43021021	Ka Petro nonene , nopenjo ni , " Ruoth , to ng’atni to ? "
43021022	Yesu nodwoke ni , " Ka adwaro ni osik kongima nyaka aduogi to mano chandi nang’o ? ne ni iluwa ! "
43021023	Nikech wachni , wach nolandore ni japuonjreno ne ok bi tho ngang’ , to en nowacho mana ni , " Ka adwaro ni osik kongima nyaka aduogi , to mano chandi nang’o ? "
43021024	Ma e japuonjre ma koro timo neno kuom gigi kendo en bende ema nondikogi piny . Wang’eyo ni nende en adier .
43021025	Yesu notimo gik mang’eny mamoko . Ka dine ndik piny moro ka moro kuomgi , to an gi ratiro ni kata piny duto ok doromo kano buge duto ma dine ondiki .
44001001	Kuom Theofilo : E kitapa mokwongo ne andikoe gik moko duto mane Yesu ochako timo kendo puonjo
44001002	nyaka chop odiechieng’ mane okawe odhi e polo , bang’ chiwo chike kuom teko mar Roho Maler , ne joote mane oseyiero .
44001003	Bang’ sandne , nonyisore en owuon ne jogi , kendo nochiwo ranyisi mang’eny masiro ni ne ongima . Ne ofwenyore negi kuom ndalo madirom piero ang’wen ka owuoyo kuom pinyruodh Nyasaye .
44001004	Kane oyudo ochiemo kodgi chieng’ moro achiel , nomiyogi chik ni , " Kik ua Jerusalem , to rituru mich mane Wuora osingore ni nomiu , ma usewinja ka awuoyo kuome .
44001005	Nimar Johana nobatiso ji gi pi , to un ibiro batisou gi Roho Maler , kapok ndalo mang’eny okadho . "
44001006	Omiyo kane gisechokore kaachiel , ne gipenje ni , " Ruoth , kindeni ema ibiro dwogoe loch e lwet jo Israel koso ? "
44001007	En to nowachonegi ni , " Ok en tiju mar ng’eyo ndalo kata kinde ma Wuoro oseketo gi tekone owuon .
44001008	To ubiro yudo teko ka Roho Maler obiro kuomu ; kendo unubed joneno maga ei Jerusalem kendo ei Judea duto gi Samaria , kod tung’ piny gi tung’ piny . "
44001009	Bang’ wacho mano , ne okawe odhi malo , mana ka ginene gi wengegi , to kendo polo noime mi nogeng’ore , ma koro ne ok ginyal nene .
44001010	Kane oyudo pod gichomo wengegi e polo , ka ging’iyo kaka odhi , apoya nono , ne gipo ka ji ariyo morwako lewni marachere ochung’ bathgi .
44001011	Jogi nowachonegi ni , " Jo Galili , ang’o momiyo uchung’ ka ung’iyo polo ? Yesu owuonni , ma koro osegol kuomu oter e polo , biro duogo kendo , mana kaka usenene kodhi e polo . "
44001012	Bang’e ne gidok Jerusalem , ka gia e wi got miluongo ni Zeituni . Got Zeituni ne chiegni gi Jerusalem , kar wuoth moromo wuodh chieng’ Sabato achiel , kia dala maduong’ .
44001013	Kane gichopo , ne gidhi nyaka kama ne gidake , ei ot man malo ewi gorofa . Joma ne ni kanyo ne gin Petro gi Johana , Jakobo kod Andrea ; Filipo gi Thoma , Batholomeo gi Mathayo , Jakobo wuod Alfayo , gi Simon Jakedo ne piny , kod Judas wuod Jakobo .
44001014	Giduto kaachiel , ne gin e achiel ka ginano e lamo , kaachiel gi mon moko , kod Maria min Yesu gi owetene .
44001015	E kindeno Petro nochung’ e kind joma oyie ( mane nyalo romo kar ji mia gi piero ariyo ) ,
44001016	mi nowacho niya , " Owete , Ndiko nyaka ne chop kare , mana kaka Roho Maler nohulo chon gi lala , gi dho Daudi , kuom Judas mane otelo ne joma nomako Yesu .
44001017	Chutho , Judas ne en achiel kuomwa , kendo en bende ne en-gi kare e tichwani . "
44001018	( Judas nong’iewo low gi pesa mane oyudo kuom richone , to kanyono ema noruomboree piny , kendo bund iye nobarore mi nyimbi iye opukore oko .
44001019	Ji duto man Jerusalem nowinjo wachni , mi ne gichako puodhono nying e dhogi ni , Akeldama ' , tiende ni , ' Puoth Remo ' . )
44001020	Petro nomedo wuoyo kowacho ni , " Nimar ondiki e kitap Zaburi ni , ' Mad kar dakne dong’ nono , ng’ato kik chak dag e iye kendo ' , kendo ni , ' Mad ng’at machielo kaw tije . '
44001021	Kuom mano , ber mondo wayier ng’at achiel e kind joma osebedo kodwa chakre kinde mane Ruoth Yesu ochako bedo kodwa nyaka chop kinde manyocha ogole e dierwa ,
44001022	kochakore kinde mane Johana batisoe ji nyaka odiechieng’ mane okaw Yesu ogol e dierwa . Nimar achiel kuom jogi nyaka bed janeno kuom chieme kaachiel kodwa . "
44001023	Eka ne gichiwo nying ji ariyo : Josef miluongo ni Barsaba , ( ma bende niluongo ni Justo ) , kod Mathia .
44001024	Bang’e ne gilamo ni , " Ruoth , ing’eyo chuny ji duto . Nyiswae kuom ji ariyogi ng’at miseyiero
44001025	mondo okaw tij bedo jaote mane Judas ojwang’o oweyo kane odhi kare mane ocharme . "
44001026	Eka ne gigoyo ombulu , kendo ombulu nolwar kuom Mathia . Omiyo nomede kuom joote apar gachiel mamoko .
44002001	Ka chieng’ Pentekost nochopo , noyudo ka gichokore kanyachiel gi duto .
44002002	Apoya nono , koko machalo gi yamb kalausi makudho matek noa e polo mopong’o ot mane gibetie .
44002003	Ne gineno gik machalo gi lep kata ligek mach , mane opiyo ewi ng’ato ka ng’ato kuomgi .
44002004	Giduto kar rombgi ne gipong’ gi Roho Maler , mi gichako wuoyo gi dhok mayoreyore kaka Roho nomiyogi nyalo .
44002005	Noyudo jo Yahudi mathoth moluoro Nyasaye ni Jerusalem . Jogi noa e pinje duto manie bwo polo .
44002006	Kane giwinjo kit kokoni , oganda maduong’ nochokore kaachiel , ka gihum nono , nikech ng’ato ka ng’ato kuomgi ne winjo ka joma oyie loso gi dhogi .
44002007	Ne gihum kendo giwuoro , mi gipenjo ni , " Jok mawuoyogi duto donge gin jo Galili ?
44002008	Ka kamano , to ere kaka ng’ato ka ng’ato kuomwa winjogi mana e dhowa wawegi ?
44002009	Wan kaeri jo Parthia gi Media , gi Elam ; joma oa Mesopotamia gi Judea kod Kapadokia ; gi Ponto kod Asia ,
44002010	Frigia kod Pamfilia , Misri kod gwenge mag Libya mokiewo gi Kurene ; kaachiel gi welo moa Rumi ( mano oting’o jo-Yahudi kod joma moko molokore mondo oluw din jo Yahudi ) . To moko bende gin jo Krete gijo Warabu . Ere kaka wawinjogi ka gihulo gik madongo ma Nyasaye osetimo e dhowa wawegi ! "
44002011	
44002012	Ne gipenjore ka gihum kendo gidhier nono ni , " Gima timoreni tiende ang’o ? "
44002013	To jomoko kuomgi nocharogi kawacho ni , " Jogi osemadho kong’o mang’eny momerogi . "
44002014	Eka Petro nochung’ malo , kaachiel gi jopuonjre apar gachiel mamoko , moting’o dwonde kowuoyo gi ogandano kama ; " Jo Yahudi wetena , kaachiel kod un duto ma un Jerusalem , weuru anyisu tiend wachni . Chikuru itu maber mondo uwinj gima awacho .
44002015	Jogi ok omer kaka uparono . Saa adek okinyi sani ok ng’ato nyal merie !
44002016	Ooyo , gima timoreni en mana gima Janabi Joel nokoro chon kowacho ni ,
44002017	" Nyasaye wacho ni kinde nochopi e ndalo giko , ma anaolie Rohona kuom ji duto . Yawuotu gi nyiu nokor wach , to jou matindo none fwenje jou madongo nolek lek .
44002018	Ee , koda ka jotichna machwo gi mamon , anaol kuomgi Rohona , anaol kuomgi Rohona e ndalono mi ginikor wach .
44002019	Bende ananyis honni madongo e kor polo malo kod ranyisi mathoth e piny mwalo , remo gi mach kod iro mad-huolore .
44002020	Wang’ chieng’ nolokre mudho kendo dwe nochal gi remo kapok odiechieng’ mar Ruoth mangi duong’ mang’ongo ochopo .
44002021	To ng’ato ang’ata ma noluong nying Ruoth nokwo !
44002022	" Un Jo Israel , winjuru wachni ; Yesu ja Nazareth ne Nyasaye ochungo e dieru kaka ng’at mowinjore luor . Nyasaye notimo honni gi gik malich miwuoro kod ranyisi madongo e dieru kuome , mana kaka un uwegi ung’eyo maber .
44002023	Yesuni ne ochiw e lwetu kaluwore gi chenro Nyasaye kod ng’eyone mongirore . To un , gi kony moa kuom joma richo , ne unege ka ugure gi musmal e msalaba .
44002024	Kata kamano Nyasaye nochiere oa kuom joma otho , kane ogonye oa e rem malit mar tho , nikech tho ne ok nyal loye piny .
44002025	Daudi be nowuoyo kuome kama : Ne aneno Ruodha e nyima ndalo duto . Nikech en e bada korachwich gimoro ok noyienga .
44002026	Emomiyo chunya mor kendo lewa yot ; ringra bende nodag gi geno ,
44002027	nikech ok nijwang’a miweya ei liel , to bende ok niyie Ng’ati Maler ringre tow .
44002028	Isenyisa yore mag ngima ; kendo inipong’a gi mor mogundho , ka an e nyimi
44002029	" Owetena , anyalo wachonu ka an-gi chir ni Daudi kwarwa notho mi noike , kendo liende ni kodwa nyaka kawuono .
44002030	To kaka ne en janabi , nong’eyo ni Nyasaye nosesingore e yor kuong’ruok ni enoket achiel kuom nyikwaye e lochne .
44002031	Kaka noneno gik manyime , ne owuoyo kuom chier mar Kristo , kowacho ni ok ne bi weye ei liel mi ringre tow .
44002032	Yesuni ema Nyasaye osechiero oa kuom joma otho , kendo wan wawegi wan joneno kuom wachno .
44002033	Kaka koro en gi duong’ , kobet e bad Nyasaye korachwich , Wuoro osemiye Roho Maler mane osingore ni nochiw , kendo oseolo gima koro uneno kendo uwinjoni .
44002034	Nikech Daudi ne ok oidho odhi e polo , to eka en owuon ema nowacho ni , " Ruoth nonyiso Ruodha ni " " Bed e bada korachwich
44002035	nyaka chop ami wasiki duto bed raten tiendi . "
44002036	" Emomiyo nyaka ung’e wachni malong’o , unjo Israel duto ni Nyasaye oseketo Yesu mane uguro Ruoth kendo Kristo . "
44002037	Kane ji owinjo wachno , chunygi nongado negi bura , mine giwacho ni Petro kod joote mamoko ni , " Owetewa , watim ang’o ? "
44002038	Petro nodwokogi ni , " Lokreuru mondo obatisu , ng’ato ka ng’ato kuomu , e nying Yesu Kristo , mondo eka owenu richou . Kamano otimore to ubiro nwang’o Roho Maler kaka mich .
44002039	Nikech singruokni en maru kaachiel gi nyithindu ; kendo en mar ji duto modak kuma bor , jogo duto ma Ruoth Nyasachwa noluong ire . "
44002040	Petro nomedo siemogi gi weche mamoko mathoth ; komedo jiwogi kowacho ni , " Tonyuru ua kuom tieng’ mokethoreni . "
44002041	Joma norwako weche Petro ne obatisi , kendo chieng’no kar ji alufu adek nomedore e kwan joma oyie .
44002042	Joma oyie noketo chunygi kuom puonj joote , kendo kuom lalruok , gi ng’ingo makati kod lamo .
44002043	Ji duto nopong’ gi luoro ka joote netimo ranyisi mang’eny gi honni .
44002044	Joma oyie duto ne nie achiel , kendo ne gikonyore gi mwandugi duto kaachiel .
44002045	Ne giloko gigegi gi mwandugi pesa kae to gilonyorego e kindgi giwegi , kaluwore gi dwaro mar ng’ato ka ng’ato kuomgi .
44002046	Ne gisiko giromo pile ka pile e laru mar Hekalu , kendo ne ging’ingo makati e miechgi , ka gichiemo kaachiel gi chuny mamor .
44002047	Ne gisiko gipako Nyasaye , kendo ji duto ne mor kodgi . To Ruoth ne medo joma owar manyien e ogandagi pilepile .
44003001	Chieng’ moro achiel , Petro gi Johana ne jodhi e Hekalu , kar saa ochiko odhiambo , mane en saa mar lemo .
44003002	To sechego noyudo oting’ ng’at moro maputh kitero e ranga Hekalu miluongo ni Jaber , kama ne ojaketee pilepile , mondo okwa kony kuom joma donjo ei Hekalu .
44003003	Kane ng’atno oneno Petro gi Johana ka jodwaro donjo ei Hekalu , nokwayogi kony .
44003004	To Petro gi Johana ne jong’iyo wang’e tir , kae to Petro owacho ni , " Ng’iwa ane ! "
44003005	Ng’atno nong’iyogi , kogeno yudo gimoro kuomgi .
44003006	Eka Petro nowacho ni , " Aonge gi fedha kata dhahabu , to gima ango ema amiyi . E nying Yesu Kristo ja Nazareth , wuothi . "
44003007	Nomako bad ng’atno , mi okonye aa malo , kendo gikanyono tiend ng’atno gi ombong’ne noyudo teko .
44003008	Ng’atno noleng’ore malo mi ochako wuoth . Bang’e nodhi kodgi ei laru mar Hekalu , kowuotho kendo kochikore kendo kopako Nyasaye .
44003009	Ka ji duto nonene kowuotho kendo kopako Nyasaye ,
44003010	ne giyange ni ne en jagono mane jabet kakwecho e dho ranga Hekalu miluongi ni Jaber , omiyo ne giwuoro kendo dhogi nomoko kuom gima notimore ne ng’atno .
44003011	Kane jakwechono pod otwere kuom Petro gi Johana , ji duto nohum nono . Ne gibiro ging’wech ir jootego nyaka kama iluongo ni Agoch Solomon .
44003012	Kane Petro onenogi , nowachonegi ni , " Ang’o momiyo gima otimoreni obwogou , un Jo-Israel ? Ang’o momiyo uchomo wang’u ung’iyowa mana kagima tekowa wawegi kata long’owa ema osemiyo jali owuotho ?
44003013	Nyasach Ibrahim gi Isaka gi Jakobo , ma en Nyasach kwerewa , ema osemiyo Yesu jatichne duong’ . Un to ne uchiwe mondo onege , kendo ne ukwede e nyim Pilato , kata obedo ni Pilato ne dwa gonye thuolo .
44003014	Ne ukwedo Ng’ama Ler kendo makare , to ukwayo mondo ogonynu janek .
44003015	Ne unego wuon ngima , to Nyasaye nochiere oa kuom joma otho . Wan wawegi wan joneno kuom wachni .
44003016	Kuom yie e nying Yesu , ema ng’at muneno kendo ung’eyoni oseyudoe teko . En mana nying Yesu , kaachiel kod yie maa kuome , ema osemiyo ng’atni resruok moromo chuth , mana kaka un duto unenoni .
44003017	" To koro , Owetena , ang’eyo ni ne utimo gigo e kia , mana kaka jotendu bende notiyo e kia .
44003018	To ma e yo ma Nyasaye nochopogo chenrone mane osenyiso chon gi dho jonabi duto , kowacho ni Kristone none sand .
44003019	Koro lokreuru uwe richou , udog ir Nyasaye , mondo richou owenu , eka Ruoth noduog chunyu mi uyud kuwe ,
44003020	kendo eka enoornu ma en Yesu Kristo , Jal mane owalnu .
44003021	To pod nyaka obedie e polo nyaka chop kinde ma Nyasaye ketoe gik moko duto kare , mana kaka nosesingore chon gilala gi dho jonabi mage maler .
44003022	Nikech Musa nowacho ni , ' Ruoth Nyasaye ma Nyasachu nopuodhnu janabi machal koda koa e dier ogandau , to un bende nyaka uwinj gimoro amora mowachonu .
44003023	Ng’ato ang’ata maok nowinje to nong’ad kare oko chuth e kind ogandane .
44003024	" Chutho , jonabi duto , kochakore gi Samuel kadhi nyime , kar romb jonabi duto mosewuoyo , nokoro weche kuom ndalowagi .
44003025	To un e nyikwa jonabigo , kendo un e weg singruok ma Nyasaye notimo gi kwereu . Nonyiso Ibrahim ni , ' Ogendini duto mag piny noyud gweth koa kuom kothi . '
44003026	Ka Nyasaye nooro Jatichne to noore mokwongo ne un , mondo ogwedhu , ka oloko ng’ato ka ng’ato weyo yorene maricho . "
44004001	Kane Petro gi Johana pod wuoyo gi ji , jodolo gi jatend jorit Hekalu kod jo Sadukai nobiro irgi .
44004002	Igi nowang’ kendo ne gin gachiedh nade mang’eny ka Petro gini puonjo ji kendo yalo ni Yesu osechier kendo ni joma osetho biro chier kuom Yesu .
44004003	Ne gimako Petro gi Johana , to kaka piny koro ne dwa yuso , ne giketogi e jela nyaka kinyne .
44004004	To ji mang’eny mane owinjo wach mane oyal noyie , kendo kar romb joma oyie duto nomedore moromo chwo alufu abich .
44004005	Kinyne , jotend jo Yahudi gi jodongo kod jopuonj Chik noromo Jerusalem .
44004006	Anas , jadolo maduong’ , bende ne nikanyo , kaachiel gi Kaifa , Johana , Aleksanda , kod jood jadolo maduong’ mamoko .
44004007	Ne gigolo chik mondo okel Petro gi Johana e nyimgi , eka gichako penjogi ni , " Teko mane , kata nying mane , ma nutimogo gima utimoni ? "
44004008	Eka Petro mane oyudo opong’ gi Roho Maler nowachonegi ni , " Jotelo gi jodongo mag oganda !
44004009	Ka dipo ni uluon-gowa e nyimu ka mondo waler gimomiyo otim tim maber ne puth , kendo mondo upenjwa kaka nende oyudo chang ,
44004010	to ng’euru wachni un kaachiel gijo Israel duto : ni kuom nying Yesu Kristo ja Nazareth mane uguro un uwegi to Nyasaye nochiero oa kuom joma otho ema omiyo ng’atni ochung’ e dieru ka kangima chuth .
44004011	Yesu ema Ndiko owuoyo kuome kawacho ni , ' Kidi ma un jogedo nudagi ema koro osedoko kidi motegno moriwo kor ot
44004012	Warruok ok nyal yud kuom ng’at moro machielo ; nikech onge nying moro machielo e bwo polo mosechiw ne ji mondo wayud warruok kuome . "
44004013	Kane gineno chir mane Petro gi Johana nigo , kendo ka ne ginwang’o ni gin ji ajia maok osomo , ne giwuoro ahinya , omiyo ne ging’eyo gadiera ni jogi yande nigi Yesu .
44004014	To nikech ne pod gineno ka ng’at mane osechangi ochung’ e diergi kanyo , onge gima ne ginyalo wacho mondo gikwed gima nosetimoreno .
44004015	Kuom mano ne giriembogi oko mar Buch Sanhedrin , eka bang’e ne gikuotho e kindgi giwegi ni ,
44004016	" Ang’o mwanyalo timo ne jogi ? Ji duto modak Jerusalem ong’eyo maber ni gisetimo hono mong’ong’ore , kendo ok wanyal kwedo mano .
44004017	To mondo wageng’ wachni kik landre malach e dier ji , nyaka wasiem jogi ni kik gichak giwuo kuom nyingni ne ng’ato ang’ata . "
44004018	Eka ne giluongo Petro gini irgi kendo mi gimiyogi chik ni kik gichak giwuo kata gipuonji kata matin e nying Yesu .
44004019	To Petro gi Johana nodwokogi ni , " Ng’aduru bura un ka bende en gima ber ne Nyasaye mondo un ema wawinju to wawe mak wawinjo Nyasaye .
44004020	Nikech ok wanyal ling’ maok wawuoyo kuom gik ma waseneno kendo wawinjo . "
44004021	Bang’ medo siemo jootego , ne giweyogi gidhi . Ne ok ginyal yudo yor hinyogi nikech ji duto ne miyo Nyasaye duong’ kuom gima nosetimore .
44004022	Nikech jal mane ochangi e yor honono ne hike oloyo piero ang’wen .
44004023	Kane osegony Petro gi Johana , ne gidok ir joma oyie wetegi mi ginyisogi gik moko duto ma jodolo madongo gi jodong oganda nosewacho nigi .
44004024	To kane joma oyie owinjo wachgino , ne giting’o dwondgi malo riat ka gilamo Nyasaye ni , " Aa Ruoth Nyasaye Manyalo Gik Moko Duto , In ema nichweyo polo gi piny gi nam koda ka gik moko duto manie igi .
44004025	Ne iwuoyo kuom Roho Maler gi dho jatichni , ma en kwarwa Daudi , kiwacho ni , ' Ang’o momiyo jopinje maoko mirima omako ? Koso ji chano jiemo kayiem nono nang’o ?
44004026	Ruodhi mag piny onyono piny motegno kendo jotelo chokore kaachiel mondo giked gi Ruoth kendo gi Ng’ate mowiro . '
44004027	" Chutho , Herode gi Pontio Pilato noromo e dalani kod ogendini kaachiel gi jo Israel mondo gilos yor hinyo Jatichni Maler ma isewiro , ma en Yesu .
44004028	Ne gitimo gima in iwuon ne isechano chon gi tekoni kod ng’eyoni ni nyaka timre .
44004029	To koro Ruoth , winj siem ma gisiemowago , kendo mi jotichni teko mondo ohul wachni gi teko moloyo .
44004030	Rie lweti mondo ichangi jotuo kendo itim honni kod ranyisi madongo e nying Yesu , Jatichni Maler . "
44004031	Kane giselamo , kama ne gichokoreno noyiengni , kendo Roho Maler nopong’ogi giduto , mi giyalo Wach Nyasaye gi chir . Joma Oyie Opogo Mwandugi Gi Jowetegi
44004032	Joma oyie duto ne timo gik moko gi chuny achiel kod paro achiel . Onge ng’ato kuomgi kata achiel mane okawo mwandune kaka gige owuon , to ng’ato ka ng’ato ne pogo gige duto ne nyawadgi , ka gikonyore ng’ato gi ng’ato .
44004033	Joote nodhi nyime gi hulo wach kuom chier mar Ruoth Yesu gi teko mang’ongo , kendo ng’wono maduong’ ne nikodgi duto .
44004034	Onge ng’ato kuomgi mane ochando gimoro , nikech kinde ka kinde jogo mane nigi puothe kata udi neuso gigegigo , kendo ne gikelo pesa mane ong’iewgigo mi
44004035	giketo e lwet joote eka joote nopogo pesago ni ng’ato ang’ata mane ochando gimoro .
44004036	Kamano bende e kaka Josef ma Ja-lawi modak Saipras , mane joote ochako ni Barnaba ( ma tiende ni Jal ma Jiwo Jal ma jiwo ji , )
44004037	noloko puothe pesa mi okelo oketo e lwet joote .
44005001	To ng’at moro miluongo ni Anania , kaachiel gi chiege Safira , bende noloko girgi moro pesa .
44005002	To Anania nodong’ gi bath pesa moko ling’ling mondo okonyrego , ka chiege bende nong’eyo wachno maber . Pesa modong’ to nokelo oketo e lwet joote .
44005003	Eka Petro nowacho ni , " Anania , ere kaka Satan osepong’o chunyi momiyo isewuondo Roho Maler , ka idong’ gi bath pesa mane iyudo kuom puodho ?
44005004	Donge puodho ne en mari kane pok ongiewe ? Kata ka ne iseuse , donge ne inyalo kony-ori gi pesago kaka ihero ? En ang’o ma nomiyo iparo mondo itim gima kamano ? Nyasaye ema isewuondo , to ok dhano ! "
44005005	Ka Anania nowinjo wachno , nogore piny motho . Ji duto mane owinjo gima notimoreno ne luoro omako .
44005006	Eka yawuowi nobiro mokawe , kendo kane gis-erwako ringre , ne giting’e gitere oko mi giike .
44005007	Bang’ seche adek , chiege bende nobiro kanyo , kokia gima nosetimore ne chwore .
44005008	Petro nopenje ni , " Nyisa ane wachni , ma eni e nengo mane Anania oyudo kuom puodho manende ouso ? " Safira nodwoke ni , " Ee , mano e nengone . "
44005009	To Petro nowachone ni , " Ere kaka nunyalo winjoru mondo utem Roho mar Ruoth ? Ne ! Tiend joma ne oiko chwori pod ni e dhoot , in bende gibiro ting’i giteri oko . "
44005010	Gikanyono Safira nogore piny e tie Petro mi otho . Eka yawuari nobiro modonjo , to kane giyude ka osetho , ne giting’e gitere oko mi giike e bath chwore .
44005011	Luoro maduong’ nomako kanisa ngima , kod ji duto mane owinjo gik mane otimore .
44005012	Joote notimo honni gi ranyisi mathoth e dier ji . To joma oyie duto ne romoga e Agoch Solomon .
44005013	Onge ng’ato ang’ata mane nyalo hedhore mondo ori-wre kodgi , kata obedo niji ne omiyogi luor malich kamano .
44005014	To kata kamano , chwo gi mon mang’eny nomedo yie kuom Ruoth , kendo mago ma noyie nomedi e kwan joma oyie .
44005015	Kuom mano ji notelo joma tuo mi oketogi e bath yore ka gipiel-ogi e kitendni kod pere , mondo kata mana tipo mar Petro oum moko kuomgi kokalo butgi .
44005016	Oganda mag ji mathoth moa e mier mokiewo gi Jerusalem bende nokelo jogi matuo gi joma jochiende sando , kendo jogo duto nochangi .
44005017	Jadolo maduong’ gi joge mane winjore kode duto , mane gin jokanyo mar buch jo Sadukai , nyiego nomako .
44005018	Ne gimako joote mi giketogi e jend ji ajia .
44005019	To kane ochopo otieno malaika mar Ruoth noyawo dhoudi duto mag jela mogologi oko .
44005020	Malaikano nowachonegi ni , " Dhiuru uchung’ ei Hekalu mondo unyis ji weche duto kuom ngima manyi-enni . "
44005021	Kane piny oyawore , ne gidonjo e Hekalu mana kaka nonyisgi , mi gichako puonjo ji . To ka jadolo maduong’ gi joge nochopo , ne gichoko jobuch Sanhedrin , mane en chokruok mar jodong Israel duto , mi gioro wach mondo ogol joote e jela okel e nyimgi .
44005022	To kane askeche ochopo e jela , ne ok giyudo jopuonjre kuno . Kuom mano ne gidwoko wach ni ,
44005023	" Ne wayudo ka dhout jela olor matek gi kiful , kendo ka jorito ochung’ e dho udi ; to kane wayawo dhoudigo to ok wayudo ng’ato ei jela . "
44005024	Kane jatend jorit Hekalu gi jodolo madongo owinjo wachni ne gidhier nono , ka giparore kuom gima wachni ne nyalo kelo .
44005025	Eka ng’at moro nobiro mowachonegi ni , " Winjieuru ! Joma ne uketo e jela ero ochung’ e Hekalu puonjo ji . "
44005026	Kane jatend jorit Hekalu owinjo wachno , nowuok sanosano gi askechege mi gidhi giomo joote gikelo . Ne ok gitiyo gi thuon , nikech ne giluor niji biro chielogi gi kite .
44005027	Kane gisekelo joote , ne giketogi e nyim jobura mondo jadolo maduong’ openjgi weche .
44005028	Jadolo maduong’ nowachonegi ni , " Ne wasiemou matek mondo kik uchak upuonj ji e nyingni , to eka koro usepong’o Jerusalem duto gi puonj u , kendo uramo ni nyaka bura lowa ni remb ng’atni nie wiwa . "
44005029	Petro gi joote mamoko nodwokogi ni , " Nyaka wawinj mana Nyasaye , to ok dhano !
44005030	Nyasach kwerewa nochiero Yesu oa kuom joma otho , en e Yesu mane unego ka uliere e yath .
44005031	To Nyasaye oseting’e malo mokete e bade owuon ma korachwich , kaka Ruoth kendo Jawar , mondo eka omi jo Israel lokruok kod weruok mar richo .
44005032	Wan joneno kuom wechegi , mana kaka Roho Maler , ma Nyasaye osechiwo ne joma winjo wachne , bende en janeno . "
44005033	Kane giwinjo wachni , mirima mager nomakogi , kendo ne gidwaro nego joote .
44005034	To ja Farisai moro ma nyinge Gamaliel , mane en japuonj chik ma ji duto ogeno , nochung’ e nyim buch Sanhedrin mi ogolo chik mondo ogol joote oko matin .
44005035	Bang’e nowuoyonegi kama : " Jo Israel , paruru matut kuom gima udwa timo ni jogi .
44005036	Pok odeko ka Theuda nyocha osieko ka , kowacho ni en ng’at moro malich , kendo kar ji mia ang’wen noluwe . Ne onege , kendo jolupne ne oke , mi wachno orumo kamano .
44005037	Bang’e achien Juda ja Galili nothinyore e kinde mane ikwa-noe ji , mi notelo ne oganda moro matin mane kwedo loch . En bende ne onege , mi jolupne oleny nono .
44005038	Kuom mano weuru jogi mos ! Gonygiuru gidhi ! Nikech kapo ni chenrogi kata timbegigi oa kuom dhano to ok gibi dhi nyime .
44005039	To ka oa kuom Nyasaye to ok ubi nyalo geng’ogi , nono to dipo ka unwang’o ni ukedo mana gi Nyasaye owuon ! "
44005040	Weche Gamaliel nosemogi . Kuom mano ne giluongo joote irgi mi gichiko mondo orodhgi gi del . Eka negisiemogi matek ni kik giwuo kuom nying Yesu , aye giweyogi gidhi .
44005041	Joote ne oa e nyim Buch Sanhedrin kamor sidang’ nikech ne ginwang’o thuolo mar yudo sand nikech Nyingno .
44005042	Odiechieng’ kodiechieng’ ei agolini mag hekalu kendo ot ne ok giling’ mak gipuonjo kendo gihulo Wach Maber ni Yesu e Kristo ,
44006001	E kindeno kar kwan mar jopuonjre ne medore jo Yahudi mane wacho dho Grik nochako ng’ur gijo Yahudi wetegi mane wacho dho Hibrania . Jo Yahudi mane wacho dho Grik ne ywak ni mond lietegi ne ojwang’ kaluwore gi kony mar chiemo mane ipogo mond liete .
44006002	Wachno nomiyo joote apar gariyo ochoko jopuonjre duto kanyachiel , mi giwachonegi ni , " Ok ber mondo wajwang’ tij yalo Wach Nyasaye mondo wapog chiemo .
44006003	Kuom mano , owetewa , yieruru ji abiriyo e dieru ka ; joma ong’ere ni opong’ gi Roho Maler kod rieko mondo waket tijni e lwetgi ,
44006004	eka wan waketre chuth ne tijwa mar lamo gi yalo Wach .
44006005	Paroni nomoro joma oyie duto kanyakla , omiyo ne giyiero Stefano , ng’at mopong’ gi yie kendo gi Roho Maler , gi Filipo , kod Prokoro , gi Nikanor , gi Timon , gi Parmenas , kod Nikolao ja Antiok , ng’at mane olokore oluwo din jo Yahudi .
44006006	Ne gikelo jogi mi joote oyieyo lwetgi kuomgi kendo olamonegi .
44006007	Koro Wach Nyasaye nomedo landore . Kwan jopuonjre man Jerusalem nimedore piyo piyo , kendo Jo-Yahudi mang’eny ma jodolo nolokore moluwo yieno .
44006008	To Stefano ma ne en ng’at mopong’ gi ng’wono kod teko mar Nyasaye , notimo ranyisi madongo miwuoro kod honni e dier ji .
44006009	Kata kamano jomoko nochako kedo kode . Jogi ne gin jokanyo mar oganda mane iluongo ni Sunagogi mar " Jorieko Mogony . " Ne gin jo Yahudi modak Kurene gi Aleksandria kod gwenge mag Kilikia kod Asia . Jogi nochako mino wach gi Stefano ,
44006010	to ne ok ginyal loyo riekone kod teko mar Roho mane owuoyogo .
44006011	Bang’e ne gisemo jomoko mane nikanyo , ka giwacho ni , " Ne wawinjo Stefano ka wacho weche mag ayany kuom Musa gi Nyasaye . "
44006012	Omiyo ne gitugo mirimb ji kaachiel gi jodong oganda kod jopuonj chik . Ne gimako Stefano mi gikele e nyim Buch Sanhedrin .
44006013	Eka ne gichiwojoneno mag miriambo , mane ojimbo wach kuome kawacho ni , " Ng’atni osiko wuoyo marach kuom kama ler , kendo kuom Chik .
44006014	Nikech ne wawinje gi itwa kowacho ni Yesu maja Nazarethni biro ketho Hekaluni mi olok kitwa gi timbewa omiyowa . "
44006015	Ji duto mane obedo e Buch Sanhedrin ne ng’iyo Stefano ma wengegi ok diemre , kendo ne gineno ka lenda wang’e chai gi lend wang’ malaika .
44007001	Bang’e jadolo maduong’ nopenjo Stefano ni , " Weche modonjnigogi bende gin adier ? "
44007002	To en nodwoko ni , " Owetena kod wuonega , winjauru ! Nyasach duong’ nofwenyore ne wuonwa Ibrahim kane pod odak e piny Mesopotamia , kane pok odar odhi odak Haran .
44007003	Nyasaye nowachone ni , " Dar iwe pinyu gi jou mondo idhi e piny ma abiro nyisi !
44007004	" Omiyo Ibrahim nodar oweyo piny jo Kaldea mi odhi odak e piny Haran . Bang’ tho wuon-gi , Nyasaye nooro Ibrahim e piny ma koro udakieni .
44007005	To ne ok omiye girkeni moro e pinyni , kata lo matin moromo tielo nyono . Nyasaye nosingorene ni en kaachiel gi nyikwaye mane biro aa bang’e ne gi biro kawo lopni , kata obedo ni Ibrahim ne onge gi nyathi e kindeno .
44007006	Nyasaye nowuoyo kode kawacho ni , " Nyikwayi nobed jodak e piny moro mawendo , kendo kuno nolokgie wasumbni , ka jopinyno sandogi malit kuom higini mia ang’wen .
44007007	To anakum piny ma noketgi wasumbinino ! ' Nyasaye nowacho bende ni , ' Bang’e giniwuog gia e pinyno mi gilama kaeri
44007008	Bang’e Nyasaye notimo gi Ibrahim singruok e yor tero nyangu . Ka Ibrahim nonywolo wuode ma Isaka , notere nyangu bang’ ndalo aboro kosenywole . Achien Isaka nonywolo Jakobo , kendo Jakobo bendo nodoko wuon kwerewa apar gariyo .
44007009	" Nikech kwerewago ne nyiego omako gi Josef , ne giuse kaka misumba nejo Misri . To kaka Nyasaye ne nikode ,
44007010	nokonye e chandruok duto mane oyudo . Ne omiyo Josef rieko mi kinde gi Farao ruodh Misri obedo maber . Omiyo Farao nokete jatelo maduong’ morito piny Misri duto , nyaka od ruoth bende .
44007011	" Eka kech maduong’ nomako piny Misri gi Kanaan mi nokelo chandruok maduong’ e piny ma kata kwerewa ne ok nyal yudo chiemo .
44007012	Ka Jakobo nowinjo ni cham ne nitie Misri , nooro kwerewa kuno e otene mokwongo .
44007013	To e otegi mar ariyo , Josef nohulore ne owetene , mi Farao koro nong’eyo jodalagi Josef .
44007014	Bang’ mano Josef nooro wach mondo okelne Jakobo wuon mare kaachiel gi wedene duto , kar kwan ji piero abiriyo gabich .
44007015	Koro Jakobo nolor mwalo nyaka Misri , kuma en kaachiel gi kwerewa duto nothoe .
44007016	Ringregi to ne oting’ okel nyaka Shekem mi ne oketgi e bur ma Ibrahim noseng’iewo shekem chon kuom yawuot Hamor gi nengo moromo .
44007017	" Ka ndalo koro nochopo machiegni mondo Nyasaye ochop singruok mane otimo gi Ibrahim , noyudo ka kar kwan jowa mane odak Misri ne koro osemedore .
44007018	Achien ruoth moro mane okia wach moro amora kuom Josef nokawo loch mar piny Misri .
44007019	En ne ogajo jowa mi osando kwerewa malit , ka ochunogi mondo giwit nyithindegi mondo otho .
44007020	" Kindeno ema nonywolie Musa , nyathi mane jaber gilala e nyim Nyasaye . Kuom dweche adek , ne opidhe e od wuon mare .
44007021	To kane opande oko , nyar Farao ne okawe mi opidhe mana kaka nyathine owuon .
44007022	Musa ne oyudo puonjruok e kit rieko duto mag jo Misri , kendo ne en ratego e kit wuoyone kod timbene .
44007023	" Ka Musa koro ne jahigini piero ang’wen , noparo e chunye mondo odhi olimie jo Israel wetene .
44007024	Noneno ka achiel kuomgi itimone marach gi ja Misri moro , omiyo ne odhi okonye mi nogoyo ja Misrino monego .
44007025	Musa noparo ni jo Israel wetene ne nyalo neno ni Nyasaye ema notiyo kode mondo ogolgi e twech , to ne ok gi neno kamano .
44007026	Kinyne Musa noyudo jo Israel ariyo ka jogore . Notemo thegogi kowacho ni , ' Joka ma , un Jowete ; ang’o momiyo udwa hinyoru kayiem ? '
44007027	" To ng’at mane sando nyawadgino nodhiro Musa gichien kowacho ni , Werikoda , ng’a moketi jatelo kata jathek e kindwa ?
44007028	Idwa nega kaka nyo inego ja Misri cha koso ? ' Ka Musa nowinjo wachni , noringo odhi Midian , kama nodakie kaka japiny moro mi onywolo yawuowi ariyo .
44007029	
44007030	" Bang’ ka higini piero ang’wen nosekalo , malaika moro nothinyore ni Musa ei ligek mach mane wuok e bungu maliel , ei thim man but Got Sinai .
44007031	Ka Musa noneno kit majno , nodoko maluor . To ka nosudo machiegni mondo onene maber , nowinjo dwond Ruoth Nyasaye kawacho ni ,
44007032	' An e Nyasach kwereni ; Nyasach Ibrahim gi Isaka gi Jakobo ; Musa notetni ka luoro omake , kendo ne ok ohedhore ng’icho kendo .
44007033	" Eka Ruoth Nyasaye nowachone ni , ' Gol patpat mirwakono oko , nikech kama ichung’eni en kama ler !
44007034	Aseneno gi wang’a kaka joga chandore malit e piny Misri . Ase winjo churgi omiyo asebiro mondo agonygi gibed thuolo . Koro bi ane mondo aori idogi Misri ! '
44007035	Ma e Musa nogo mane oyudo gisekwedo ka giwacho ni , ' Ng’ama noketi jatelo kata jathek e kindwa ? ' Nyasaye owuon ne oore mondo obed jatendgi kendo jares margi , ka nofwenyorene e kit malaika mane oneno e bungu .
44007036	Ne otelonegi kogologi gia Misri , kendo notimo ranyisi gi honni madongo e piny Misri , gi Nam Makwar , kendo nomedo timo mamoko mang’eny kuom higni piero ang’wen e thim .
44007037	Ma e Musa nogo mane onyiso jo Israel ni , ' Nyasaye noornu janabi machal koda kogolo e dier ogandau !
44007038	En owuon ne entie ei chokruok mane nie thim , kaachiel gi kwerewa kod malaika mane owuoyo kode e Got Sinai ; kendo ne omiye weche mangima makoro wawinjogi .
44007039	" To kwerewa notamore winjo wachne . Kar timo mano to ne gikwede mi ne gidok Misri gie chunygi maiye .
44007040	Ne ginyiso Harun ni , ' Losnwa nyiseche mondo ema koro otelnwa , nikech ng’at miluongo ni Musa mane ogolowa Misrini wakia gima osetimorene ! '
44007041	Mano e kindeno mane gilosoe kido milamo machalo nyaroya . Ne gitimone misango , mi gilosone sawo ka gimiyo gima lwetgi ema ne oloso duong’ !
44007042	To Nyasaye nogolo pache kuomgi moweyogi mondo gilam chwech mag polo kaka nyiseche gi , mana kaka ondiki e kitap jonabi ni : ' Be nukelona misango kata chiwo higini piero ang’wen mane un e thim , Yaye jo Israel ?
44007043	Ooyo , hemb Molek ema nuting’o malo kod sulwe mar nyasachu ma Refan ma gin nyiseche mane uloso mondo ulam . Emomiyo abiro terou e twech , tok Babulon , kuma bor ' .
44007044	" Kane kwerewa pod wuotho e thim , ne gin kod Hekalu miwuothogo miluongo ni Hemb Rapar . Hemano nolosi mana kaka Nyasaye nonyiso Musa mondo olose , koluwo ranyisi mane omiye .
44007045	Ka kwerewa noyudo Hemani , ne giting’e ka Joshua otelonegi , nyaka ne gichopo kode e piny mane giyako kuom jo pinje mamoko mane Nyasaye oriembo mi oweyonegi piny Hemani ne gibedo go nyaka chop kinde mag Daudi ,
44007046	mane Nyasaye otimone ng’wono kane okwayo Nyasaye mondo ogerne Nyasach Jakobo kar dak .
44007047	To Solomon emane ogerone odno .
44007048	" Kata kamano Ng’at Mamalo Chutho ok dagi e udi ma dhano ogero , mana kaka janabi owacho niya ,
44007049	" Ruoth Nyasaye owacho ni , polo e koma mar duong’ to piny ema raten tienda . Koro en ot machal nadi ma dugerna ? Koso ere kama dilosna mondo ayweye ?
44007050	Donge lweta ema oseloso gigi duto ? '
44007051	" Un joma tokgi tek , chunyu bor gi Nyasaye kendo udagi winjo wachne ! Uchal mana gi kwereu . Usiko utamo Roho Maler tiyo !
44007052	Be nitie janabi kata achiel ma kwereu ne ok osando ? Ne ginego koda ka jonabi mane okoro biro mar Ng’ama Kare . To koro usendhoge mi unege ,
44007053	Un e joma noyudo chik mane okel gi malaike to usetamoru rite " .
44007054	Kane jobura owinjo weche Stefanogo , igi nong’ondore mi gikayone lekegi .
44007055	To Stefano , kopong’ gi Roho Maler , nong’iyo malo e polo mi oneno duong’ mar Nyasaye , kod Yesu kochung’ e bad Nyasaye korachwich .
44007056	Nowachonegi ni , " Neuru , aneno polo koyawore kendo ka Wuod Dhano ochung’ e bad Nyasaye korachwich . "
44007057	Kane giwinjo mano , ne gidino itgi mi giringo matek ire rat .
44007058	Ne giywaye mi gigole oko mar dala mi gichako goye gi kite . Jogo mane ohangone wach noketo lepgi e tie wuowi moro ma nyinge Saulo .
44007059	Kane noyudo gigoye gi kite , Stefano nolamo kowacho ni , " Ruoth Yesu , kaw chunya . "
44007060	Eka nogoyo chonge piny mokok matek ni , " Ruoth , kik ikwan richoni e wigi . " Ka nosewacho kamano to chunye nochot .
44008001	To Saulo noyie gi nek mar Stefano . E odiechiengno kanisa man Jerusalem nochako yudo sand malit kendo joma oyie duto noringo mokere e pinje mag Judea gi Samaria , mak joote emane odong’ Jerusalem .
44008002	Joma oluoro Nyasaye noiko Stefano kendo ne giywage malit .
44008003	To Saulo nochako ketho kanisa . Nodhi e ot ka ot komako chwo gi mon mondo otergi e jela .
44008004	Joma nokere e pinje maokogo noyalo Wach kamoro amora mane gidhiye .
44008005	Filipo nodhi nyaka dala moro mar Samaria mi noyalo Wach kuom Kristo kuno .
44008006	Kane oganda owinjo yalo mar Filipo , kendo kane gineno honni mane otimo , ne gimedo chiko itgi mondo giwinj wechene .
44008007	Jochiende nowuok kuom ji mang’eny ka giywak gi dwol maliyore , kendo jo athany kod pudhe nochangi .
44008008	Omiyo dalano nopong’ gi mor maduong’ .
44008009	Ne nitie ng’at moro miluongo ni Simon . Ng’atni nosebedo katimo timbe juok e dala mar Samaria , kendo timbene nomako dho ji duto . Nosungore ni en ng’ama lich ,
44008010	kendo jo Samaria duto , joma tindo gi joma dongo , noyie kode . Ne giluwo bang’e ka gikok ni , " Ng’atni e teko Nyasaye miluongo ni Teko Maduong’ " .
44008011	Ji ne luwe nikech kinde mathoth nose-mako dho ji gi timbege mag juok .
44008012	To ka jogo koro noyie wach Filipo , kane oyalo Wach Maber mar Loch Nyasaye , kendo kane oyalo nying Yesu Kristo ne giyudo batiso giduto , chwo gi mon .
44008013	Simon owuon bende noyie , bang’e noyudo batiso , kendo nosiko koluwo bang’ Filipo kamoro amora mane odhiye , kowuoro ranyisi madongo kod honni ma noneno ka Filipo timo .
44008014	Ka joote mane ni Jerusalem nowinjo ni jo Samaria noserwako wach Nyasaye , ne gioro Petro gi Johana irgi .
44008015	Kane gichopo , ne gilamonegi mondo giyud Roho Maler ,
44008016	nikech Roho Maler ne pok obiro kuom ng’ato ang’ata kuomgi , to nosebatisgi mana e nying Ruoth Yesu .
44008017	Bang’e Petro nej oketo lwetgi kuomgi mi giyudo Roho Maler .
44008018	Ka Simon noneno ni ji ne yudo Roho Maler ka joote oketo lwetgi kuomgi , nomiyogi pesa kowacho ni ,
44008019	" An bende miyaeuru teko ma ungoni mondo ng’ato ang’ata ma aketo lweta kuome oyud Roho Maler . "
44008020	To Petro nodwoke ni , " Mad pesagi-go lal kodi nono , nikech chunyi wuondi ni inyalo ng’iewo mich Nyasaye gi pesa !
44008021	Oweyi oko e tijwani chuth , kendo kwanni onge e iye , nikech chunyi ok nikare e nyim Nyasaye .
44008022	Omiyo lokri iwe timni marachni , kendo ilam Nyasaye , dipo ka oweyoni richoni kuom bedo gi paro marachno e chunyi .
44008023	Nikech aneno ni kit nyiego makech opongo chunyi , kendo richo oloki misumbane chuth . "
44008024	Eka Simon nodwoko ni , " Lamna Ruoth Nyasaye mondo gima rach mis-ewachono kik timrena . "
44008025	Kane gisetimo neno kendo giyalo wach Ruoth , Petro gi Johana nodok Jerusalem , ka giyalo Injili e miech Samaria mang’eny .
44008026	To malaika mar Ruoth nowacho ne Filipo niya , ' A malo idhi yo milambo , kilu-wo ndara mong’ado i thim , moa Jerusalem kadhi Gaza . "
44008027	Kuom mano Filipo nochako wuoth , to ka noyudo odhi , noromo gi ja Ethiopia mabuoch , mane en jatelo maduong’ morito mwandu duto mag Kandes , ruoth madhako mar jo Ethiopia . Ng’atni noa lemo Jerusalem ,
44008028	to koro nodok dala , kobet e gache kendo kosomo kitap Janabi Isaya .
44008029	Malaika nowacho ne Filipo ni , " Dhiyo mondo ichung’ machiegni gi gari cha . "
44008030	Eka Filipo noringo odhi nyaka but gari mi owinjo ka ng’atno somo kitap Janabi Isaya . Filipo nopenje ni , " Be iwinjo tiend gima isomono ? "
44008031	Ja Ethiopia nodwoko Filipo ni , " Dawinje nade ka ng’ato ok olerona tiende ? " Omiyo norwako Filipo mondo oidh obed kode ei gari .
44008032	Noyudo ng’atno somo Ndiko mawacho ni , " Ne otere kar thone ka rombo midhi yang’o , to mana kaka nyarombo ling’ thi e lwet jobusne , e kaka en bende ne ok oyawo dhoge .
44008033	Ne oyale ang’aya kimiye wich kuot , En ng’a ma diwuo kuom kothe ? Nikech ngimane nogol oko e piny . "
44008034	Jatelono nopenjo Filipo ni , " Yie iny-isae ni Janabi wuoyo kuom ng’a e Ndikoni ? Owuoyo kuome owuon koso owuoyo kuom ng’at machielo ? "
44008035	Eka Filipo nochako gi Ndiko kama ne ja Ethiopia somono , mi odhi nyime gi yalone Injili mar Yesu .
44008036	Kane gimedo dhi nyime , ne gichopo kama pi moro ne nitie . Ja Ethiopia nowachone Filipo ni , " Ne pi ee . Ang’o ma dimona yudo batiso ? "
44008037	Filipo nodwoke ni , " Inyalo yudo batiso , kiyie gi chunyi duto . " Nodwoke ni , " Ee , ayie ni Yesu Kristo en Wuod Nyasaye . "
44008038	Omiyo nochiwo chik mondo gari ochung’ . Eka ne gilor gidhi e pi mi Filipo nobatise .
44008039	To kane giwuok e pi , Roho mar Ruoth nokawo Filipo apoya , mi jatelono ne ok ochako onene kendo to nodhi e wuodhe kopong’ gi mor .
44008040	Filipo to nothinyore e dala mar Azoto , kendo nowuotho koni gi koni , koyalo Injili e mier duto nyaka nochopo Kaisaria .
44009001	Kindeno Saulo nepod siemo jopuonjre mag Ruoth , kochano mar negogi . Nodhi ir Jadolo maduong’
44009002	mi okwaye barupe mane nyalo miye teko mar donjo e ute lemo man Damaski , mondo kane onyalo yudo ng’ato kuno moluwo YOR RUOTH , joma chwo kata ma mon , to omakgi otergi Jerusalem kaka joma otwe .
44009003	Kane oyudo owuotho ka ochiegni chopo Damaski , nopo ka ler moa e polo omenye molwore .
44009004	Nogore piny , mi owinjo dwol moro kawachone ni , " Saulo , Saulo , isanda nang’o ? "
44009005	Saulo nopenjo ni , " In ng’a , Ruoth ? " Nodwoke ni , " An e Yesu ema isando .
44009006	" Koro aa malo idhi Damaski to ninyisi gima nyaka itim . "
44009007	Joma newuotho gi Saulo nochung’ moling’ thi , ne giwinjo dwol to ok ne gineno ng’ato .
44009008	Saulo nochung’ oa malo , to ka noyawo wengene to ne ok onyal neno gimoro . Omiyo ne gimako bade ka gitelone gitere Damaski .
44009009	Nobedo muofu kuom ndalo adek , kendo ne ok ochiemo kata madho gimoro .
44009010	E dala Damaski ne nitie japuonjre moro miluongo ni Anania . Ruoth nowuoyo kode e fweny , kaluonge ni , " Anania ! " Nodwoko ni , " Antie , Ruoth . "
44009011	Ruoth nowachone ni , " Wuogi idhi e od Judas , moger e Yo Matir , mondo ipen-jgi ng’at moro maja Tarso , miluongo ni Saulo .
44009012	Nikech olamo kuno , kendo oseneno fweny ka ng’at miluongo ni Anania odhi ire moketo lwete kuome mondo omi ochak onen kendo . "
44009013	To Anania nodwoko ni , " Ruoth , asewinjo mang’eny kuom ng’atno , gi hinyruok mosekelo ne jogi maler modak Jerusalem .
44009014	Kata ka bende osebire ka jodolo madongo omiye teko mar mako ji duto maluongo nyingi . "
44009015	To Ruoth nonyiso Anania ni , " Dhiyo ! Ng’atni en gir tichna ma aseyiero mondo oter nyinga e dier Ogendini maok jo Yahudi kaachiel gi ruodhigi ; kendo e dier jo Israel .
44009016	Abiro nyise kaka onego one malit nikech nyinga . "
44009017	Eka Anania nodhi e odno modonjo nyaka e iye . Noketo lwete kuom Saulo kowachone ni , " Owadwa Saulo , Ruoth , ma en Yesu manyocha ofwenyoreni ka in e yo ibiro Damaski , oora iri mondo ichak inen , kendo mondo ipong’ gi Roho Maler . "
44009018	Gikanyono gima chalo gi kala-gakla nolwar oa e wenge Saulo mi koro nonyalo neno . Noa malo mi nobatise ,
44009019	kendo kane ose chiemo matin to tekre noduogo . Saulo nodak Damaski kuom ndalo mogwarore ,
44009020	kendo nochako yalo gikanyono e ute lemo , kowacho ni " Yesu en Wuod Nyasaye . "
44009021	Ji duto mane owinje nowuoro ka gipenjore ni , " Jali ok e ng’at ma yandi sando joma luongo Nyingni Jerusalem ? Donge osebiro ka mana mondo okawgi kaka joma otwe mondo otergi ne Jodolo madongo ? "
44009022	Kata kamano Saulo nomedo gerore e yie kendo nomedo bedo gi teko mang’eny , kendo twak mane ochiwo konyisogo ni Yesu e Kristo nodhiero jo Yahudi mane odak Damaski nono .
44009023	Ka ndalo mang’eny nosekalo , jo Yahudi nochano mondo oneg Saulo ,
44009024	to Saulo nofwenyo wachno . Odiechieng’ gotieno ne gibutone e rangeye mag dala mondo gimake apoya ginege ,
44009025	to jolupne nokawe mokete e okapu , eka gilore piny kokalo e otuchi moro mane nie ohinga mar dala .
44009026	Kane obiro Jerusalem , notemo mondo odonji e kanyakla mar jopuonjre , to giduto ne giluore , nikech ne gichich kode ni samoro pok nolokore adier .
44009027	To Barnaba nokawe motere ir joote . Nonyisogi kaka Saulo noseromo gi Ruoth ka noyudo en e wuodhe , kendo kaka Ruoth noseloso kode , kendo kaka Saulo noseyalo gi chir kuom nying Yesu e dala Damaski .
44009028	Kuom mano Saulo nodak kodgi , kowuotho ei Jerusalem koni gi koni maonge ng’ama geng’e , kendo kowuoyo gi chir kuom nying Ruoth .
44009029	Noloso kendo nogoyo mbaka gijo Yahudi moluwo timbe jo Grik , to jogo notemo nege .
44009030	To ka owete nofwenyo wachni , ne gigole kanyo mi gichweyo kode nyaka Kaisaria , bang’e gitere nyaka Tarso .
44009031	Bang’ lokruok Saulo , kanisa duto man Judea gi Galili kod Samaria nobedo mokuwe maonge sand . Kanisa nogurore motegno , ka oyudo jip moa kuom Roho Maler , kendo ka kwan joma oyie medore pile . Joma oyie nodak koluoro Nyasaye .
44009032	Kane Petro wuotho ei piny koni gi koni , nodhi limo jomaler ma nodak Lida .
44009033	Kuno nonwang’oe ng’at moro miluongo ni Ainea , ma nosebedo kosiko onindo e kitandane kuom higini aboro , ka tuo athany onure .
44009034	Petro nowachone ni , " Ainea , Yesu Kristo ochangi ; aa malo iban gigi mag nindo . " Ainea noa malo sanosano .
44009035	Ji duto ma nodak Lida gi Sharon nonene molokore ne Ruoth .
44009036	E dala mar Jopa ne nitie japuonjre moro miluongo ni Tabitha ( ma e dhok machielo en Dorka mane osiko katimo maber ne ji kendo nolonyo joma odhier .
44009037	E kindeno tuo nogoye mi otho , mi ne olwok ringre ka oketi e ot man ewi gorofa .
44009038	Kanyo ne chiegni gi Jopa , omiyo ka jopuonjre nowinjo ni Petro ni Lida , ne giorone ji ariyo , ka gikwaye ni , " Yie ibi irwa piyo mak odeko ! "
44009039	Petro nodhi kodgi , kendo kane ochopo to ne gitere nyaka ei ot man e gorofa kama ne ringre Tabitha nitie . Mond liete duto mane nikanyo nochung’ olwore , ka giywak kendo ginyise lep kandhu kod lewni mamoko mane Tabitha otwang’o kapod ongima .
44009040	Petro nogologi duto oko , bang’e nogoyo chonge piny molamo . Eka nowi-chore mochomo dhako mothono , kowacho ni , " Tabitha , aa malo ! " Dhakono noyawo wengene , kendo kane oneno Petro to nobet piny .
44009041	Petro nomako bade mi okonye chung’ gi tiende . Bang’e noluongo jopuonjre kod mond liete mane ni oko mi ochiwe negi kongima .
44009042	Wachni nolandore e Jopa duto mi ji mang’eny noyie kuom Ruoth .
44009043	Petro nomedo dak Jopa e odjanyong’ piende moro miluongo ni Simon kuom kinde mogwarore .
44010001	Ne nitie jatend jolweny moro e W dala mar Kaisaria mane nyinge Kornelio . Ng’atni norito oganda lweny moro mar jo Rumi miluongo ni , ' Oganda Italia ' .
44010002	En kaachiel gi joode duto negiluoro Nyasaye . Ne okonyo joma odhier kendo olamo Nyasaye pile .
44010003	Chieng’ moro achiel noneno fweny kar saa ochiko odhiambo . E fwenyno nonenoe ayanga malaika mar Ruoth , mane obiro ire moluonge ni , " Kornelio ! "
44010004	Kornelio norango malaikano ka luoro omake , eka noyiene ni , " Iwacho nang’o , Ruoth ? " Malaika nodwoke ni , " Nyasaye osepari nikech lemoni kod timbe ng’wono mikonyogo joma ochando osechopo e nyime .
44010005	Koro or jomoko Jopa mondo odhi oom ng’at moro ma nyinge Simon , miluongo bende ni Petro .
44010006	Odak gi Simon Janyong’ piende ma ode nie dhonam . "
44010007	Kane malaika mane wuoyo kodeno osedhi , Kornelio noluongo jotichne ariyo kod achiel kuom jolweny mane rite , ma bende noluoro Nyasaye ,
44010008	mi onyisogi gik moko duto mane osetimore , eka noorogi nyaka Jopa .
44010009	Kinyne kar odiechieng’ tir , kane jootego chiegni chopo Jopa , Petro noidho e wi tado malo mondo olem .
44010010	Kech ne kaye kendo nogombo chiemo mondo ocham , to ka nepod iloso chiemo , ayula wang’ notere .
44010011	Noneno polo koyawore , kendo ka gimoro machalo gi suka malach moyar iloro piny ka omake gi bethene ang’wen .
44010012	Sukano noting’o kit le man gi tiende ang’wen duto , kod le mamol duto mag piny kod koth winy duto mahuyo e kor polo duto .
44010013	Eka dwol moro noloso kode kakone ni , " Aa malo , Petro . Negi kendo icham . "
44010014	Petro nodwoko ni , " Ooyo Ruoth ! Ne pok achamo gimoro amora makwero kata mochido nyaka nene . "
44010015	Eka dwolno nowuoyo kode kendo mar ariyo ni , " Kik iluong gimoro amora ma Nyasaye osepwodho ni ok ler . "
44010016	Gima kama notimore didek eka sukano nokaw piyo piyo moter e polo .
44010017	Kane Petro pod wuoro kuom tiend fweny mane onenono , joote mane Kornelio ooro nochopo e od Simon , mi gichung’ e dhorangach oko .
44010018	Ne gipenjo ka Simon miluongo ni Petro nodak kanyo .
44010019	Kane Petro pod paro kuom fweny mane oneno , Roho nowachone ni , " Simon , welo moko adek dwari .
44010020	Omiyo aa malo ilor piny idhi irgi , mondo idhi kodgi mak ideko nikech an ema aorogi . "
44010021	Petro nolor piny ir jogo monyisogi ni , " An e jal mudwaro . Ang’o mud-warane ? "
44010022	Ne gidwoke ni , " Waa ir Kornelio ma jatend jolweny . En ng’at makare moluoro Nyasaye , kendo majo Yahudi duto omiyo luor . Malaika maler nonyise mondo oluongi idhi ire e ode mondo owinj gima inyalo wachone . "
44010023	Eka Petro norwako jootego kaka wende . Kinyne Petro nowuok gi jootego , kendo owete moko moa Jopa bende nodhi kodgi .
44010024	Odiechieng’ moluwo mano ne gichopo Kaisaria , kuma Kornelio ne jorite kaachiel gi wedene kod osiepene mane oluongo .
44010025	Ka Petro ne donjo e ot , Kornelio noromone mi opodho e tiende kamiye duong’ .
44010026	To Petro nokone ni , " Aa malo , an mana dhano kaka in . "
44010027	Petro nowuotho kochomo ot kod Kornelio , ka giwuoyo , to kane ochopo ei ot , nonwang’o ka ji mang’eny ochokore rite .
44010028	Nowachonegi ni , " Ung’eyo maber ni chikwa ok oyie mondo ja Yahudi obed e achiel kata mondo olim ng’at moro maok ja Yahudi . To Nyasaye osenyisa ni kik aluong ng’ato ni ogak kata ni ok ler .
44010029	Emomiyo kane uluonga to abiro ma ok adagi . To koro nyisaneuru gimomiyo ne uluonga ? "
44010030	Kornelio nodwoke ni , " Ndalo ang’wen mosekalo ne alamo Nyasaye e oda kar sechegi , saa ochiko odhiambo . To napo ka ng’at moro morwako lewni marieny ochung’ buta mowachona ni ,
44010031	' Kornelio , Nyasaye osewinjo lamoni , kendo oserwako michgi mikonyogo jodhier .
44010032	Koro or wach Jopa mondo oomni Simon miluongo ni Petro . En wendo e od Simon ma janyong’ piende , modak e tie nam . '
44010033	Emomiyo ne aoroni wach piyopiyo mondo ibi , kendo isetimo maber kuom biro . Koro ee wan ka waduto e nyim Nyasaye , mondo wawinji weche duto ma Ruoth osechiki mondo inyiswa . "
44010034	Eka Petro nochako wuoyo kowacho ni , " Sani koro ayie adier ni Nyasaye timo ne ji duto mana machalre . "
44010035	Orwako japiny moro amora moluore kendo timo dwarone , maok odewo oganda moaye !
44010036	Mani e wach ma Nyasaye nooro nejo Israel , konyisogi Wach Maber mar kuwe kuom Kristo , ma en Ruodh ji duto .
44010037	Ung’eyo gima osetimore e piny Judea duto , kochakore Galili , bang’ batiso mane Johana oyalo ;
44010038	kaka Nyasaye nowiro Yesu ja Nazareth gi Roho Maler kod teko , kendo kaka nowuotho koni gi koni kotimo maber kendo lochango ji duto mane nie bwo loch mar Jachien , nikech Nyasaye ne ni kode .
44010039	" Wan joneno kuom gik moko duto mane otimo e piny jo Yahudi kendo ei Jerusalem . Ne ginege ka giliere ewi yath ,
44010040	to Nyasaye nochiere oa kuom joma otho chieng’ mar adek , mi onyise ji mondo onene .
44010041	Ne ok onene gi ji duto , to mana gi joneno ma Nyasaye noseyiero , ma gin wan mane wachiemo kendo wametho kode bang’ kane osechier oa kuom joma otho .
44010042	Nochikowa mondo wayal ne ji kendo mondo watim nende ni en ema Nyasaye oseyiere kaka jang’ad bura mar joma ngima gi joma otho .
44010043	Jonabi duto owuoyo kuome ni ng’ato ang’ata moyie kuome yudo weruok mar richo e nyinge . "
44010044	Ka Petro ne pod wacho wechegi , Roho Maler nobiro kuom ji duto ma noyudo winjo wachne .
44010045	Joma oyie moter nyangu , mane obiro gi Petro , nowuoro ka Roho Maler nobiro nyaka kuom joma ok jo Yahudi ,
44010046	nikech ne gi winjogi ka giwuoyo gi dhok mayoreyore kendo ka gipako Nyasaye .
44010047	" Ere ng’ama koro digeng’ jogi mondo kik obatis gi pi , ka gin bende giseyudo Roho Maler mana kaka waseyude ? "
44010048	Kuom mano nogolo chik mondo obatisgi e nying Yesu Kristo . Bang’ mano ne gikwayo Petro mondo omed bet kodgi kuom ndalo ma buora .
44011001	Joote kod owete modak Judea duto nowinjo ni joma ok jo Yahudi bende noserwako Wach Nyasaye .
44011002	Omiyo kane Petro odhi Jerusalem to joma oyie moter nyangu nokwere
44011003	kawacho ni , " Nyocha idhi e od joma ok oter nyangu mi ichiemo kodgi . "
44011004	To Petro nochako lero negi tiend gik moko duto ma nosetimore , e yo mawinjore maler , kowacho ni ,
44011005	" Ne antie e dala mar Jopa ka alemo , to ka ayula wang’ notera , naneno fweny . Ne aneno gima chalo suka maduong’ kiloro piny koa e polo , komake e bethene ang’wen . Nolor sukano nyaka kama ne antie .
44011006	Ne arango iye mi aneno kit le mopidhi mangi tiendegi ang’wen , gi le mager mag bungu , kod le mamol , gi winy mahuyo e kor polo .
44011007	Bang’e ne awinjo dwol moro kawachona ni , ' Aa malo , Petro . Negi kendo icham "
44011008	" An to nad woko ni , ' Ok anyal timo mano Ruoth ! Onge gima kwero kata mochido mosedonja e dhogani nyaka nene ' .
44011009	" Dwolno nowuoyo koda kendo nyadiriyo mowachona ni , ' Kik iluong gimoro amora ma Nyasaye osepuodho ni ok ler .
44011010	Gima kamano notimore didek , eka sukano nokaw modwoki e polo kendo .
44011011	" E saa nogono ji adek mane oor ira koa Kaisaria nochung’ e dho ot kama ne antie .
44011012	Roho nonyisa ni kik adeki mak adhi kodgi . Owete auchielgi bende nodhi koda , mi ne wadonjo e od ng’atno .
44011013	Nonyisowa kaka ne oneno malaika ma nopo kochung’ e ode mokone ni , ' Or ji Jopa mondo oluongni Simon miluongo ni Petro .
44011014	Obiro keloni wach mabiro miyo iyud warruok , in kaachiel gi joodi duto biro yudo warruok
44011015	" To e sama ne achako wuoyo ema Roho Maler nolor kuomgi , mana kaka wan bende noselor kuomwa mokwongo .
44011016	Eka naparo kaka Ruoth nosewacho motelo ni , ' Johana nobatiso ji gi pi , to an abiro batisou gi Roho Maler . '
44011017	Emomiyo ka Nyasaye nomiyogi mana mich achielno ma wan bende nomiyowa kane wayie kuom Ruoth Yesu Kristo , koro an to an ng’a ma dine ageng’ tich Nyasaye ! "
44011018	Kane giwinjo wachno , ne giweyo Petro mos mi gipako Nyasaye , ka giwacho ni , " Kara en adier ni Nyasaye osemiyo joma ok jo Yahudi thuolo mondo gin bende gilokre giyud ngima .
44011019	Joma sand nokeyo nikech wach tho Stefano nowuotho nyaka Foinike gi Saipras nyaka Antiokia , ka guando wach ne jo Yahudi kende .
44011020	To jomoko kuomgi ma noa Saipras kod Kurene , nochako loso gi jo Grik bende , ka ginyisogi kuom Wach Maber mawuoyo kuom Ruoth Yesu .
44011021	Teko Nyasaye ne nikodgi , omiyo ji mathoth noyie kendo olokore ne Ruoth .
44011022	Wachni nolandore mochopo e it kanisa mane ni Jerusalem , omiyo ne gioro Barnaba e dala Antiokia .
44011023	Kane ochopo mi oneno kaka ng’wono Nyasaye ne tiyo kuom jogo , nomor gilala , kendo nojiwogi duto mondo gisiki kuom Ruoth gadiera kendo gi chunygi duto .
44011024	Barnaba ne en ng’at maber , mopong’ gi Roho Maler kod yie kendo ji ma kwan-gi thoth ahinya nolokore obiro ir Ruoth .
44011025	Bang’e Barnaba nodhi Tarso mondo omany Saulo ,
44011026	to ka noyude , nodok kode Antiokia . Kuom higa achiel mangima , Barnaba gi Saulo ne chokore gi kanisa ka gipuonjo ji ma kwan-gi ng’eny ahinya . Antiokia kuno emane okuong luongoe jopuonjre ni jo Kristo .
44011027	E kindeno jonabi moko nobiro Antiokia ka gia Jerusalem .
44011028	Achiel kuomgi , mane iluongo ni Agaba nochung’ mokoro wach kuom Roho , ni kech marach ne biro landore mi kwak piny Rumi duto . ( Kejni nobet e kinde loch Klaudio . )
44011029	Kuom mano jopuonjre nowinjore mar oro kony kaluwore gi nyalo margi , ne Jowete mane odak Judea .
44011030	Ne gitimo mano mi gioro Barnaba gi Saulo jotero konygigo ne jodong kanisa man Jerusalem .
44012001	E kindeno ruoth Herode nomako jo Kristo moko , kendo nochano mar negogi .
44012002	Nonego Jakobo owadgi Johana .
44012003	Ka noneno ka timneno nomoro jo Yahudi , nodhi nyime momako Petro bende . Mano notimore e ndalo Sap Makati maonge Thowe .
44012004	Ka nosemake , nokete e jela , kendo noketo kidienje ang’wen mag askeche , ma moro ka moro oting’o jorit ang’wen , mondo orite . Herode ne chano mondo ogole oko bang’ Pasaka mondo oyale e nyim oganda .
44012005	Kuom mano Petro nokan e jela , to kanisa to ne lamone Nyasaye ahinya .
44012006	Otieno ma kinyne ne onego Herode ogolie Petro oko mondo oyale , Petro ne nindo e kind askeche ariyo , ka otweye gi nyoroche ariyo , kendo ka askeche mamoko bende rito kochung’ e dhood jela .
44012007	Apoya nono malaika mar Ruoth nothinyore , mi ler norieny ei od jela . Nopamo bath Petro mochiewe kowacho ni , " Aa malo piyo " . Nyoroche ma notwego Petro nolwar piny .
44012008	Malaika nomedo wachone ni , " Rwak lepi gi patpatgi . " Mi Petro notimo kamano . Malaika nochako okone ni , " Koro rwak kodi mondo iluwa !
44012009	Petro noluwo bang’e kowuok e jela , to kata kamano pache ne pok oduogo moyie ni gima malaika ne timono ne timore adier , to noparo mana noleko .
44012010	Ne gikalo jorit mokwongo gi mar ariyo mi gichopo e ranga chuma mane iwuokgo e jela , kidonjo Jerusalem . Rangano noy-awrenegi kende mine gikadho . Kane gisewuotho mabor mochwalore gi jela to nopo ka malaika oseweye .
44012011	Bang’e Petro pache noduogo mi nowacho ni , " Koro ang’eyo maonge kiawa ni Ruoth nooro malaikane mi oresa e twech Herode , kendo osemiyo atony e gimoro amora marach majo Yahudi ne chano timona . "
44012012	Ka noseng’eyo gima notimorene , nodhi nyaka od Maria min Johana , ma niluongo bende ni Mariko , kendo kanyo ji nochokore mang’eny ka gilamo Nyasaye .
44012013	Ka Petro nodwong’o dhoot maoko , nyako moro ma jatich miluongo ni Roda nobiro mondo oyaw rangach .
44012014	To ka nochamo dwond Petro , nodoko mamor ahinya mi noringo odok ei ot kapok oyawo rangach . Nonyiso joma ne nie ot kapong’ gimor " Petro nie dhoot ! "
44012015	To jogo nokwere kawacho ni , " Wiyi rach ! " Ka nyano nomedo ramo ni Petro ne nie dhoot adier , koro ne giwacho ni , " Mano nyaka bedi mana malaikane ! "
44012016	To Petro nomedo dwong’o dhoot , kendo kane giyawo dhoot mi ginene to dhogi nomoko .
44012017	Petro noting’onegi bade mondo giling’ eka nonyisogi yo mane Ruoth ogolego e jela . Bang’e nowachonegi mondo ginyis Jakobo gi Jowete mamoko gima nosetimore kaeto noa kanyo odhi kamachielo .
44012018	Kinyne gokinyi kihondko maduong’ nomako jolweny mane oket mondo orite e jela . Ne gipenjore ni , " Ang’o ma dibed nosetimore ne Petro ? "
44012019	Herode nogolo chik mondo omany Petro , to ne ok ginyal yude . Kuom mano , nonono jorit jela mondo ginyise kuma Petro odhiye , eka nogolo chik mondo oneggi . Kindeno Herode nodar Judea odhi odak Kaisaria kuom ndalo manok .
44012020	Noyudo en-gi mirima kod jo Turo gi jo Sidon . Kuom mano jo Turo kod jo Sidon ne joriwore mi giloso thuolo mar romo gi Herode . Ne gitudore gi Blasto , mane en jatich ruoth mogeno , eka negiyudo yo mar loso kuwe gi ruoth , nikech chiembgi ne wuok e piny Herode .
44012021	Odiechieng’ mane onego giromieno Herode ne orwako lepe mag ruoth mi obet e kome mar loch mi ochako wuoyo gi ji .
44012022	To jogo nogoyo koko ka wacho ni , " Mano duond Nyasaye , ok en duond dhano ! "
44012023	Gikanyono malaika mar Ruoth nogoyo Herode piny , nikech ne ok omiyo Nyasaye duong’ kendo kute nochamo ringre , mi otho .
44012024	Wach Nyasaye to nomedo dhi nyime kendo nomedo landore .
44012025	Kane Barnaba gi Saulo josetieko tijgi , ne giduogo ka gia Jerusalem ka gin gi Johana miluongo ni Mariko .
44013001	Kanisa mane ni Antiokia noting’o jonabi gi jopuonj kaka : Barnaba gi Simeon , miluongo ni Rateng’ , gi Lukia ja Kurene , gi Manaen , mane odongo kaachiel gi ruoth Herode ) kod Saulo .
44013002	Kane oyudo gilamo Nyasaye ka gi tweyo chiemo , Roho Maler nowacho ni , " Walna-uru Barnaba gi Saulo mondo gitina tich mane aluongogi mondo gitim . "
44013003	Omiyo kane gise tweyo chiemo mi gilamo , ne giketo lwetgi kuomgi mi giweyogi gidhi .
44013004	Ji ariyogo nomako wuoth ka Roho Maler otelo gnegi . Ne gilor nyaka Seleukia , bang’e gikwang’ ka gia kanyo nyaka Saipras .
44013005	To kane gichopo Salamis , ne giyalo Wach Nyasaye e ute lemo mag jo Yahudi . Johana ne nikodgi kaka jakonygi .
44013006	Ne giwuotho e chulano duto mi gichopo Pafo , kendo kanyo ne giyude ja Yahudi moro ma ajuoga kendo mane wuondore ni janabi , ma nyinge Bar-Yesu .
44013007	Ajuagani ne otwere but ruodh chulano miluongo ni Sergio Paulo , mane en ng’at mariek , kendo kaka nodwaro winjo Wach Nyasaye , nooro wach mondo oluongne Barnaba gi Saulo .
44013008	To ajuoga no ma ne iluongo ni Elima ( nikech mano e tiend nyingeno ) notamogi , kotemo geng’o ruoth mondo kik olokre ne Ruoth .
44013009	Eka Saulo , ma bende niluongo ni Paulo , nopong’ gi Roho Maler , mi norango wang’ Elima tir , kaeto owacho ni ,
44013010	" In nyathi Satan , kendo ikedo gi gik mabeyo duto ! Ipong’ gi kit wuondruok duto gi yore mag wito ji . Iniwe timni mar loko adiera Nyasaye doko miriamboni karang’o ?
44013011	To winji , lwet Nyasaye koro kedo kodi . Ibiro bedo mwofu , kendo kuom kinde moromo ok ibi neno ler mar chieng’ gi wang’i . " Gikanyono mudho mandiwa nobiro moimo wang’ Elima , mi nochako tang-ni komulo gik moko gi lwete ka gi kacha , mondo oyudie ng’ato mane nyalo mako bade kataye .
44013012	Kane ruodhno oneno gima notimoreno , noyie kuom Yesu , kendo nohum nono kuom gik mane owinjo kuom Ruoth .
44013013	Kane gia Pafo , Paulo gi lange ne jokwang’ nyaka Perga , e piny Pamfilia , kendo kanyo ema Johana noweyogie modok Jerusalem .
44013014	Ka gia Perga to ne gimedo dhi nyaka ne gichopo Antiokia manie piny Pisidia . Chieng’ Sabato ne gidonjo e od lemo mi gibet piny .
44013015	To bang’ kane osesom Ndiko moko mowuok e Chike Musa gi Jonabi , jotend od lemo nooro wach ni Paulo gini ka giwacho ni , " Owetewa , ka un-gi wach ma di ujiwgo ji to un thuolo mar timo mano . "
44013016	Kuom mano Paulo nochung’ mofwayo ne ji bade , eka nochako loso kowacho ni , " Unjo Israel kod ogendini mamoko moluoro Nyasaye , miyauru itu !
44013017	Nyasach jo Israel noyiero kwerewa kendo nomiyo ginya e thuolo mane gidak Misri . Nyasaye notelonegi kagologi Misri kuno gi tekone maduong’ ;
44013018	kendo nonano kodgi e thim kuom higni piero ang’wen , kata obedo ni timbegi ne richo kamano .
44013019	Nokedo gi pinje abiriyo mag jo Kanaan moloyogi , mi opogo lopgi ne joge ka girkeni .
44013020	Magi duto nokawo kar higini mia ang’wen gi piero abich . " Bang’ mano Nyasaye nomiyo joge jong’ad bura ma noritogi nyaka kinde mag Samuel janabi .
44013021	To achien jo Israel nokwayo mondo omigi ruoth , mi Nyasaye nomiyogi Saulo wuod Kish , ma jadhood Benjamin . Saulo norito piny kuom higini piero ang’wen ,
44013022	eka bang’e Nyasaye noketo Daudi obedo ruodhgi , kendo kuom Daudi ema ne Nyasaye olose kowacho ni , " Aseyudo Daudi wuod Jesse , ng’at ma chunye timo dwaro mara , obiro timo gik moko duto ma adwaro mondo otim
44013023	" Nyasaye osekelo nejo Israel Jawar ma en Yesu , koa e koth Daudi , mana kaka nosingore ni notim .
44013024	Ka Yesu ne pok obiro to Johana noyalo wach mondo ji olokre owe richogi mondo giduto giyud batiso ,
44013025	kendo kane oyudo Johana loro tieko tije , nowacho ni , ' Uparo ni an ng’a ? An ok an En ngang’ . Ooyo , en obiro bang’a , kendo ok awinjora gonyo kata mana tond wuochene
44013026	" Owetena ma nyikwa Ibrahim , kod un ogendini mamoko moluoro Nyasaye , wan ema oseornwa wach warruokni .
44013027	Jo Jerusalem gi jotendgi ne ok ong’eyo ni Yesu e Jawar , to kata kamano , kane ging’adone buch tho to ne gichopo mana weche Jonabi misomo pile chieng’ Sabato .
44013028	Kata obedo ni ne ok giyudo ketho moro kuome ma dine mi nege , ne gikwayo Pilato mondo ochiwe mondo onege .
44013029	Kane gisechopo weche duto mondiki kuome , ne gigole ewi yath mi gikete e liel .
44013030	To Nyasaye nochiere oa kuom joma otho ,
44013031	kendo kuom ndalo mang’eny , joma ne wuotho kode koa Galili nyaka Jerusalem nonene . Jogogo ema koro odoko joneno mag wechegi ne jowa .
44013032	Wanyisou Wach Maber ni : Gima Nyasaye nosingo ne kwerewa
44013033	oseti-monwa , wan nyithindgi , kuom chieronwa yesu aa kuom joma otho . Mana kaka ondiki e Zaburi mar ariyo ni : In Wuoda ; kawuono asebedo Wuoru ' .
44013034	To kuom chier mane Nyasaye ochierego oa kuom joma otho , mondo kik otow , to ondikie kama : " Anamiu gweth maler kendo madier , ma nasingora ni nami Daudi
44013035	Kamoro machielo bende ondikie ni , ' Ok iniwe ringre Ng’at Maler tow
44013036	" Nimar ka Daudi nochopo dwaro Nyasaye e kinde mag ndalone to notho moike kama noikie kwerene , mi ringre notop ,
44013037	to Jalo ma Nyasaye nochiero oa kuom joma otho to ringre ne ok otop .
44013038	Emomiyo adwaro mondo ung’e malong’o , owetena , ni kuom Yesu ema iyalonue yor weyo richo .
44013039	Kuome ema ng’ato ang’ata moyie iketo kare mi gony kuom gimoro amora ma Chik Musa ne ok nyal gonyoe ng’ato .
44013040	Omiyo tang’uru , mondo gik mane jonabi okoro kik tim-renu . Ne gikoro ni :
44013041	" Neuru , un joma obwono jigi , mem-reuru amema nyaka thou , nikech abiro timo gimoro e ndalou ma ok ubi yiego kata ka ng’ato oleronu tiende . "
44013042	Ka noyudo Paulo gi Barnaba wuok e od lemo , ji nokwayogi mondo gimed loso kuom wechegi chieng’ Sabato moluwo mano .
44013043	To ka nosegony chokruok mondo odhiyo , jo Yahudi mang’eny gi ji ma nolokore oluwo din jo Yahudi noluwo Paulo gi Barnaba , kendo Paulo gini nomedo loso kodgi , ka gijiwogi mondo gimed dhi nyime e ng’wono mar Nyasaye .
44013044	Chieng’ Sabato moluwo mano , chiegni ji duto modak Antiokia nochokore mondo owinj wach Ruoth .
44013045	To ka jo Yahudi noneno ogandano , nyiego nomakogi mi gichako wuoyo marach kuom gik mane Paulo wacho .
44013046	Eka Paulo gi Barnaba nomedo wuoyo gi chir ka giwacho ni , " Ne bernwa mondo un ema wayalnu Wach Nyasaye mokwongo . To nikech udage kendo nikech ok ukwanoru ka joma owinjore yudo ngima manyaka chieng’ , koro waweyou mondo wayal wachni ne joma ok jo Yahudi ,
44013047	nikech Nyasaye osechikowa mondo watim mano , kama owachoe ni : " Asemiyo udoko ler ni joma ok jo Israel , mondo uland warruok e tung’ piny gi tung’ piny
44013048	Kane joma ok jo Yahudi owinjo wachno , ne gimor kendo ne girwako wach Ruoth , kendo joma nochannegi yudo ngima manyaka chieng’ noyie kuom Yesu .
44013049	Wach Ruoth nolandore e gweng’no duto .
44013050	To jo Yahudi noketho chuny mon man gi nying moluoro Nyasaye kod joma chwo midewo ma nodak e dalano , mi jogi nojiwo ji mondo osandi Paulo gi Barnaba , mi negiriembogi e gweng’no .
44013051	Kuom mano Paulo gini noteng’o buch tiendgi , ka gikwedo tim jodalano , eka ne gia mi gidhi Ikonio .
44013052	To jopuonjre nopong’ gi mor kendo gi Roho Maler .
44014001	E Ikonio bende Paulo gi Barnaba ne jodhi e od lemo mar jo Yahudi kaka ne gij atimo . Kanyo ne giyale gi teko , mi jo Yahudi gi joma ok jo Yahudi mathoth noyie kuom Yesu .
44014002	To jo Yahudi moko ma notamore yie noketho chuny joma ok jo Yahudi , kendo ne giketo kwiri marach e chunygi , mondo giked gi owete .
44014003	Paulo gi Barnaba nobedo kuno kuom ndalo mogwarore , ka giwuoyo gi chir kuom Ruoth , kendo Nyasaye nojiwo wachne mar ng’wono , komiyo joote timo honni gi ranyisi .
44014004	Jo dalano nopogore diriyo : moko nodok kor jo Yahudi , to moko nodok kor joote .
44014005	Eka joma ok jo Yahudi kod jo Yahudi , kaachiel gi jotendgi nochano ling’ling’ mondo gisand joote kendo mondo gichielgi gi kite .
44014006	To joote nofwenyo gima negichano timo , omiyo negiringo gidhi Lustra gi Derbe , mier mag Lukaonia , kendo e mier molworogi ,
44014007	mi ne giyalo Wach Maber kuno .
44014008	E dala mar Lustra ng’at moro ma tiende ne ong’ol nobetie . Ng’atni nong’ol nyaka aa nywolne kendo ne pok owuotho nyaka nene .
44014009	Nochike ite kowinjo ka Paulo wuoyo . Paulo nong’iye tir moneno ka en-gi yie mane nyalo miyo ochangi ,
44014010	mi nowachone giduol maduong’ ni , " Chung malo gi tiendi ! " Gikanyono ng’atno nochikore malo mochako wuoth .
44014011	Kane oganda mane nikanyo oneno gima Paulo otimo , ne gikok gi dho jo Lukaonia ni , " Nyiseche oselor piny irwa e kit dhano ! "
44014012	Ne gimiyo Barnaba nying ni Zeu , to Paulo ne gichako ni Herme , nikech en emane en jayalo maduong’ .
44014013	Jadolo mar Zeu , mane hekalune oger machiegni gi dalano , nokelo rwedhi kod maua mi giketo e dhoranga dalano mondo en , kaachiel gi oganda , gitim ne Paulo gini misango .
44014014	To ka Paulo gi Barnaba nowinjo wachno , ne giyiecho lepgi mi giringo matek ka gichomo ogandano , ka gikok ni ,
44014015	" Jowadwa , utimonwa kamano nikech ang’o ? Wan bende wan mana dhano kaka un . Wakelonu Wach Maber manyisou mondo ua e gik manonogi mondo kendo , ung’e Nyasaye Mangima , ma nochweyo polo gi piny gi nam kod gik moko duto man e igi .
44014016	Kinde mokalo Nyasaye noweyo ogendini duto mondo olu yoregi giwegi .
44014017	To kata kamano ok oseweyowa maonge yo ma dwang’eyego . Osenyisou ng’wonone komiyou koth moa e polo , kendo komiyo cham chieknu e kinde mowinjore ; osebedo komiyou chiemo mathoth kendo opongo chunyu gi mor . "
44014018	To kata negisewuoyo kamano , jogo ne pod dwaro mana timonegi misango .
44014019	Bang’e jo Yahudi moko nobiro koa Antiokia kod Ikonio mi gisemo ji odokne-gi . Ne gigoyo Paulo gi kite mi giywaye e lowo nyaka oko mar dala , ka giparo ni osetho .
44014020	To ka jopuonjre nobiro molwore kama noninde , noa malo modok ei dalano . Kinyne ne giwuok gi Barnaba mi gidhi Derbe .
44014021	Paulo gi Barnaba ne joyalo Injili e dala mar Derbe mi giloko jopuonjre mang’eny . Bang’e ne gidok Lustra , gi Ikonio kod Antiokia ,
44014022	ka gitego chuny jopuonjre kendo gijiwogi mondo gisiki e yie . Ne gipuonjogi ka giwacho ni , " Wan duto nyaka wane sand mathoth eka wadonji e piny Ruoth Nyasaye . "
44014023	Kane giseketo jodongo e kanisa ka kanisa , mi gilamo negi ka gitweyo chiemo , ne giketogi e lwet Ruoth Yesu mane giseyie kuome .
44014024	Ne giluwo piny Pisidia mi gichopo Pamfulia ,
44014025	to bang’ yalo Injili Perga , ne gilor mwalo nyaka Atalia .
44014026	Ka gia Atalia , ne gikwang’ mi gidok Antiokia , kuma noyudo noseket-gi e bwo ng’wono mar Nyasaye mondo gitim tich ma koro ne gisetieko .
44014027	Kane gichopo kuno , ne gichoko kanisa duto kanyachiel mi ginyisogi gik moko duto ma Nyasaye nosetimo ka otiyo kodgi , kendo kaka noseyawo dhoot mar yie mondo joma ok jo Yahudi oyud warruok .
44014028	Ne gibet gi jopuonjre kuno kuom ndalo mang’eny .
44015001	Jomoko moa Judea nobiro Antiokia kendo ne gipuonjo Jowete ka giwacho ni , " Ka ok oteru nyangu kaluwore gi chik mane Musa opuonjo to ok nyal waru . "
44015002	Wachni nomiyo Paulo gi Bar naba jodonjo e mbaka matek gi jogo , ka gikwedo puonjgino . Omiyo noyi-er Paulo gi Barnaba , kaachiel gi joma oyie mamoko , mondo gidhi nyaka Jerusalem gine joote gi jodongo kuom wachni .
44015003	Kanisa nokowogi , kendo ka noyudo gidhi , ka gikadho e dier Foinike kod Samaria , ne ginyiso ji kaka joma ok jo Yahudi bende ne yudo warruok . Wachni nomiyo owete odoko mamor .
44015004	Kane gichopo Jerusalem , kanisa duto kaachiel gi joote kod jodongo , norwakogi , kendo ne ginyisogi gik moko duto ma Nyasaye nosetimo , kotiyo kodgi .
44015005	To jo Farisai moko moyie nochung’ mowacho ni , " Joma ok jo Yahudi nyaka ter nyangu kendo nyaka gilu Chike Musa . "
44015006	Joote gi jodongo noketo bura mondo giwuo kuom wachni ,
44015007	kendo bang’ kane gisetwak aming’a , Petro nochung’ malo mowuoyo negi kama : " Owetewa , ung’eyo kaka kinde mosekalo Nyasaye noketo wach e dieru , mondo joma ok jo Yahudi owinj wach maber mi giyie kuom Yesu , ka an awuon ema ayalonegi .
44015008	Nyasaye owuon mong’eyo chunje ji , nonyiso ni oyie kodgi , ka nomiyogi Roho Maler , mana kaka wan bende nomiyowa .
44015009	Ne ok otimonegi gima opogore gi ma notimon-wa , nikech gin bende nopwodho chunygi kuom yie .
44015010	Ka en kamano to koro marang’o udwa temo Nyasaye , kuketo jok mapek e ng’ut jopuonjre ma wan kata kwerewa ne ok wanyal tingo ?
44015011	Mano ok nyal timore ! Wayie ni wayudo warruok kuom ng’wono mar Ruodhwa Yesu , mana kaka gin bende . "
44015012	Chokruok duto noling’ thi ka Faulo gi Barnaba ne nyisogi kuom honni gi ranyisi ma Nyasaye nosetimo e kind joma ok jo Yahudi , kotiyo kodgi .
44015013	Kane gisetieko wuoyo , Jakobo nochung’ mowuoyo kowacho ni , " Wmjauru , owetena ,
44015014	Simon osenyisowa kaka Nyasaye nokuongo olimo joma ok jo Yahudi , kokawo joge owuon e diergi .
44015015	Weche jonabi oyie gi wachni , nikech ondiki ni ,
44015016	' Bang’ mano anaduogi kendo , mi achung od Daudi mosepodho . Anager kendo kuonde momukore mi alose obed maber
44015017	mondo eka piny duto omany Ruoth , kaachiel gi joma ok jo Yahudi duto miluongo gi nyinga .
44015018	Ruoth Nyasaye mane omiyo wechegi ong’ere chon , ema owacho kamano . '
44015019	" Kuom mano aneno ni ok owinjore waket chik matek ne joma ok jo Yahudi makoro lokore ne Nyasaye .
44015020	To owinjore wandiknegi mondo wanyisgi kik gicham chiemo motimgo misango ne nyiseche manono kendo kik gichodi , kendo kik gicham ring jamni mode kendo kik gicham remo .
44015021	nikech weche Musa osebedo kiyalo nyaka nene e mier duto , kendo kisomo e ute lemo Sabato ka Sabato . "
44015022	Bang’ mano joote gi jodongo kod kanisa duto , nongado wach mondo giyi-er jomoko kuomgi gior Antiokia kaachiel gi Paulo kod Barnaba . Ne giyiero Juda ma niluongo ni Barsaba gi Sila , mane gin jotelo e dier owete .
44015023	Jogi noor gi barua mondikie ni : Wan joote gi jodongo , ma wan oweteu kuom Ruoth , Ne un Ogendini moyie man Antiokia gi Siria kod Kilikia : Wamosou ,
44015024	Wasewinjo kaka jomoko noa kuomwa ka wan to ne ok waorogi , mi gichandou ka githago chunyu gi weche mane giwacho .
44015025	Kuom mano ne waw-injore waduto mondo wayier jomoko waor iru kod osiepewa mwageno , Barnaba gi Paulo
44015026	ma gin joma osechiwo ngimagi ni Ruodhwa Yesu Kristo .
44015027	Kaluwore gi mano , waoro bende Juda gi Sila mondo onyisu gi dhogi weche mwandikonu e barua .
44015028	Nikech nonenore maber ne Roho Maler , kendo ne wan bende , mondo kik wamiu ting’ mapek moloyo chike mwamiyou e baruani :
44015029	Kik ucham chiemo mochiw ne nyiseche mamoko kaka misango , kik ucham remo ; kik ucham ring jamni mode ; kendo kik uchodi . Ka uritoru kuom gik mwak-wanogi to ubiro timo maber . Oritu .
44015030	Ne gigonyo joma ne oorgo , mi negidhi nyaka Antiokia . Bang’ chopo , ne gichoko kanisa duto kaachiel mi gimiyogi baruano .
44015031	Ka ji nosomo baruano ne gidoko mamor nikech weche man e iye nojiwogi maber .
44015032	Juda gi Sila , mane gin jonabi , nomedo wuoyo gi owete ka gijiwcgi kendo gitegogi e yie .
44015033	Kane gisebet kodgi kuom ndalo moromo , owete nokowogi gi gueth mar kuwe , mondo gidogi ir joma noorogi .
44015034	Sila to noneno ni ber mondo odong’ kuno .
44015035	To Paulo gi Barnaba ne jodong’ Antiokia , ka gin kaachiel gi ji mamoko , ne gipuonjo kendo giyalo wach Ruoth .
44015036	Bang’ ndalo moko Paulo nowachone Barnaba ni , " Wadogi mondo walim Jowete e mier duto kuonde mwaseyale wach Ruoth , mondo wane kaka gidhi . "
44015037	" Barnaba ne dwaro mondo Johana miluongo ni Mariko odhi kodgi ,
44015038	to Paulo ne paro ni ne ok en gima ber mondo gidhi kode , nikech noseweyogi Pamfilia mi ok odhi kodgi nyime e tich .
44015039	Wachni nokelo mbaka matek e kind Paulo gi Barnaba , mi ne gipogore . Barnaba nokawo Mariko mi gikwang’ gidhi Saipras ,
44015040	to Paulo noyiero Sila gidhig o , ka owete oketogi e bwo ng’wono mar Nyasaye .
44015041	Nowuotho e piny Siria gi Kilikia kojiwo jo Kristo .
44016001	Paulo nowuotho mochopo Derbe D gi Listra , kama japuonjre moro nodakie miluongo ni Timotheo . Min Timotheo neja Yahudi moyie kuom Yesu , to wuon-gi neja Grik .
44016002	Owete man Listra gi Ikonio ne wuoyo maber kuom Timotheo .
44016003	Paulo ne dwa kawe dhi kode e wuodhe mar yalo Injili , omiyo ne otere nyangu , nikech jo Yahudi mane odak kanyo nong’eyo ni wuon-gi en ja Grik .
44016004	Kane giwuotho e dala ka dala , ne ginyiso ji mondo olu gima buch joote gi jodongo nong’ado Jerusalem .
44016005	Omiyo kanise nobedo motegno e yie , kendo kwan joma oyie nomedore pile .
44016006	Kaka Roho Maler nosegeng’ogi ni kik giyal wach Maber e piny Asia , Paulo gi lange nowuotho e gweng’ Frigia gi Galatia .
44016007	Kane gichopo e tong’ piny Musia , ne gitemo mondo gidonj e piny Bithinia , to Roho mar Yesu ne ok oyienegi timo mano .
44016008	Omiyo ne gidhi nyaka Troa , ka giluwo Musia .
44016009	Otienono Paulo noneno fweny mar ja Makedonia kochung’ kendo saye ni , " Bi loka Makedonia mondo ikonywa . "
44016010	Bang’ ka Paulo noseneno fwenyno , ne waikore piyopiyo mondo wadhi Makedonia , nikech ne wang’eyo ni Nyasaye dwarowa loka kono mondo wayalnegi Injili .
44016011	Bang’ aa Troa , ne wasiayo yie kwachomo Samothraki : kendo kinyne ne wadhi nyime nyaka Neapolo .
44016012	Ka waa kanyo , ne wadhi ei piny nyaka Filipi , mane en dala maduong’ e bath piny Makedonia ma kono , kendo joma odakie ne nie bwo rit mar jo Rumi . Kanyo ne wadakie kuom ndalo mogwarore .
44016013	Chieng’ Sabato ne wadhi oko mar dalano mi wachopi e dho aora , kuma ne waparo ni diwayudie kar lemo . Ne wabet piny kanyo mi wawuoyo gi mon moko mane oyudo osechokore kanyo .
44016014	Achiel kuom joma nochiko itgi mow-injowa kwaloso ne en dhako moro moa Thuatira , ma nyinge Ludia . Ludia ne loko lewni makwar ma nengogi tek , kendo noluoro Nyasaye . Ruoth noyawo chunye mondo orwak puonj Paulo .
44016015	Bang’ ka nosebatise , en kaachiel gi joode duto , norwakowa ode kowacho ni , " Ka ukwana kaka ng’at moyie kuom Ruoth Yesu to biuru mondo udag e oda . " Nomedo sayowa kamano mi ne wadhi !
44016016	Chieng’ moro kane wadhi kar lemo , nyako moro ma misumba , kendo mangi jachien marach mane omiyo en gi teko mar koro gik mabiro timore , noromo kodwa . Nyakono ne kelo ne ruodhi mage pesa mang’eny , kohulo niji gik mabiro timogi .
44016017	Ne ojaluwo bang’ Paulo kod wan duto , kokok ni , " Jogi gin jotich Ruoth Nyasaye Mamalo Chutho , kendo ginyisou yor yudo warruok . "
44016018	Notimo kamano kuom ndalo mogwarore , to achien Paulo no sin , mi nolokore ochiko jachiendno ni , " Achiki e nying Yesu Kristo ni aa kuome ! Jachiendno noa kuom nyakono sanosano .
44016019	Kane ruodhi mag nyako ma misumbano oneno kaka ohandgi mane giyudogo pesa orumo , ne gimako Paulo gi Sila mi giywayogi oko nyaka chuny chiro mondo jotelo oyalgi .
44016020	Ne giterogi e nyim jong’ad bura , mi giwacho ni , " Jogi gin jo Yahudi , to gisekelo koko e dalawaka .
44016021	ka gipuonjo ji mondo olu timbe magalagala ma chikwa odagi mondo wan jo Rumi wayiego kata walu .
44016022	Ji mane nikanyo duto nonywako ne Paulo gi Sila ka gidonj onegi , omiyo jong’ad bura nochiko mondo ogony lepgi mondo ochwadgi .
44016023	Kane osechwadgi marach , nobolgi e jela mi omi jarit jela chik mondo oritgi motegno .
44016024	Jarit jela nokawo chikno matek mi nofetogi ei od jela maiye , lotweyo tiendegi e kind lodi mag yien .
44016025	To kar odiwuor otieno , ka noyudo Paulo gi Sila jolemo kendo pako Nyasaye gi wende , ka jomotwe mamoko olworogi kendo winjogi ,
44016026	piny noyiengni matek apoya nono , mi mise mag jela noyiengni . Gikanyono dhoudi duto mag jela noyawore kendgi , mi nyoroche ma notwego jotwech nogonyore duto .
44016027	Ka jarit jela nochiew monwang’o ka dhout jela duto oyawore , nowuodho liganglane mondo onegrego , koparo ni joma otwe duto noseringo otony .
44016028	To Paulo nokokne ni , " Kik ihinyri ! Wantie waduto ! "
44016029	Jarit jela nokwayo taya , mi noringo ir Paulo gi Sila , mopodho e nyimgi kokirni gi luoro .
44016030	Bang’e nogologi oko eka openjogi ni , " Joler , atim ang’o mondo owara ? "
44016031	Ne gidwoke ni , " Yie kuom Ruoth Yesu eka nowari , in kaachiel gi joodi . "
44016032	Eka ne giwachone Wach Ruoth , kod ji duto mane nie ode .
44016033	E saa nogono mar otieno , jarit jela nokawogi modhi olwokonegi adhondegi , bang’e gikanyono nobatisgi , en kaachiel gi joode duto .
44016034	Eka jarit jela noterogi e ode momiyogi chiemo . Joodno duto nopong’ gi mor , nikech koro ne giseyie kuom Nyasaye .
44016035	Kane piny oyawore , jang’ad bura nooro askechene ir jarit jela gi chik machal kama : " We jogo thuolo oa odhi . "
44016036	Omiyo jarit jela nowacho ne Paulo ni , " Jang’ad bura osegolo chik ni mondo ogonyu , in kod Sila . Koro unyalo aa udhi . Dhiuru gi kuwe . "
44016037	To Paulo nowacho ne askechego ni , " Ne girodhowa e lela ka ok gikwongo giyalowa , mi gibolowa e jela kata obedo ni wan jo Rumi . To koro sani gidwaro golowa e jela ling’ling’ ? Ok timre ! Dhi uwachnegi mondo gibi gin giwegi mondo gikowwa oko . "
44016038	Askechego nodwoko wachno ne jong’ad bura , to kane giwinjo ni Paulo gi Sila ne gin jo Rumi , luoro nomakogi .
44016039	Ne gibiro mi giywagore negi , eka ne gikowo-gi gia e jela , ka gisayogi mondo gia e dalano .
44016040	Ka Paulo gi Sila nosewuok e jela , ne gidhi e od Ludia , kendo kuno ne girome gi owete mi gijiwogi . Bang’e ne gia gidhi .
44017001	Kane gisekalo Ampifoli gi Apolonia , ne gitundo Thesalonika , kuma ne nitie od lemo mar jo Yahudi .
44017002	Kaka Paulo ne jatimo pile , ne odonjo e od lemo , kendo kuom Sabato adek moluwore , nopimo kodgi wach kuom weche mondiki e Ndiko Maler .
44017003	Noleronegi tiendgi kendo nomiyo ging’eyo gadiera ni Kristo ne nyaka sandi eka bang’e ochier oa kuom joma otho . Nowachonigi ni , " Yesu ma ayalonuni e Kristo . "
44017004	Moko kuom jo Yahudi ne wach oywayo kendo ne giyie mi giluwo Paulo gi Sila , mana kaka jo Grik moluoro Nyasaye mathoth kaachiel gi mon moko mongere bende noyie .
44017005	To jo Yahudi ne nyiego omako , omiyo ne gidhi giwako jonjore moko mane bayo e chiro kanyo , eka ne gichoko kidieny mar joma achach , kendo ne gichako lweny e dalano . Ne gimwomore e od Jason , ka gimanyo Paulo gi Sila , mondo gikelgi oko ne oganda .
44017006	To kane ok giyudogi , ne giy-wayo Jason kod owete moko e nyim jotend dalano . Ne gigoyo koko ka giwacho ni , " Jok mosekelo chandruok e piny ngimagi eri koro osechopoka ,
44017007	kendo Jason oseruakogi e ode . Giduto gidagi luwo chike Kaisar , ka giwacho ni nitie ruoth machielo , miluongo ni Yesu . "
44017008	Kane giwinjo wechegi , oganda mane osechokore kanyo kod jotelo mag dalano nobedo gi koko maduong’ .
44017009	Jotelogo noketo Jason gi Jowete mamoko ochulo pesa mitweyo kargi , eka ne giweyogi gidhi .
44017010	Kane piny oyuso , owete nooro Paulo gi Sila Berea . Kane gichopo , ne gidonjo e od lemo mar jo Yahudi .
44017011	To jo Berea ne nigi kido maber moloyo jo Thesalonika , nikech ne girwako wach gi chuny mamor , kendo ne ginono Ndiko pile ka pile , mondo gine ane ka gik mane Paulo wacho gin adier .
44017012	Jo-Yahudi mathoth noyie , kaachiel gi mon buora ma jo-Grik mong’ere , kod Jo-Grik mang’eny machwo .
44017013	Ka jo-Yahudi ma nodak Thesalonika nowinjo ni Paulo ne yalo wach Nyasaye Berea , ne gidhi kuno bende , kendo ne giwako oganda mondo ochak koko , ka giketho chunygi .
44017014	Owete nooro Paulo e dho nam maok odeko , ka Sila gi Timotheo to jodong’ Berea .
44017015	Jok ma nodhi gi Paulo notere nyaka Athene , bang’e ne gidok Berea mi ginyiso Sila gi Timotheo yo mane ginyalo chopogo ir Paulo piyopiyo .
44017016	Ka Paulo ne pod rito Sila gi Timotheo Athens , chunye nochandore ka noneno kaka dalano opong’ gi gik maket milamo .
44017017	Omiyo nomino wach pilepile gi jo Yahudi kod jo Grik moluoro Nyasaye e od lemo . Bende pilepile nowuoyo gi ji mane budho e chiro e dalano .
44017018	Jorieko moko mag Epikurio kod Stoiko nochako mino kode wach . Moko kuomgi nopenjo ni , " Ang’o ma jawach thoreni temo wacho ? " To moko nowacho ni , " Chai kagima oyalo kuom nyiseche moko ma welo . " Ne giwacho kamano nikech Paulo ne yalo kuom Yesu kendo kuom chier .
44017019	Eka ne gikawe mi gidhi kode kar romo margi miluongo ni Areopago , kaeto gipenje niya , " Donge dinyiswae tiend puonj manyien mikelo kani ?
44017020	Isako itwa gi puonj manyien mapok wawinjo , omiyo wadwang’eyo tiendgi . "
44017021	( Jo Athens duto kod jopinje mamoko ma nodak kanyo nohero ketho sechegi kanyo ka gigoyo mbaka kendo giwinjo paro gi rieko manyien .
44017022	Eka Paulo nochung’ e nyim chokruok mane ni ei Areopago mochako wuoyo kowacho kama : " Un Jo-Athene , ayudo ni un joma ohero lemo e ngimau duto .
44017023	Nikech kane awuotho kalworara ka ka anono malongo ' giu mulamo to nende ayudo koda ka kar kendo mar misango mondikie ni , " MAR NYASAYE MA OK ONG’E " . Koro gima ulamo kaka gima ok ong’e ema adwa yalonu .
44017024	" Nyasaye ma nochweyo piny kaachiel gi gik moko duto manie iye en Ruodh polo gi piny , kendo ok odagie hekalu ma oger gi lwet dhano ,
44017025	bende ok tine gi lwet dhano kagima odwaro gimoro kuom dhano nikech en owuon ema ochiwo ne dhano ngima gi muya mi yweyo kod gik moko duto .
44017026	Koa kuom dhano achiel , nochweyo ogendini duto mag ji , mondo gipong’ piny duto , kendo En ema oketo ne ng’ato ka ng’ato kar romb higini monego odag-go e piny , kod kuonde hie monego gidagie
44017027	Nyasaye notimo ma mondo ji obed gi chuny madware kendo mondo kanyalore to gichop kuma entie , mi giyude , kata obedo ni ok en mabor kodwa .
44017028	Wangima nikech En , kendo wawuotho nikech En , kendo wantie nikech En . En mana kaka jowen-du moko osewacho ni , ' Wan bende wan kothe .
44017029	Ka wan koth Nyasaye kamano to koro ok onego wagal ni Nyasaye chalo gi dhahabu kata gi fedha kata kidi , ma gin mana kido ma dhano oloso kendo oketo gi pache .
44017030	E kinde mokalo Nyasaye ne ok odewo fuwo machal kamano , to koro sani osegolo chik ne ji duto kamoro amora mondo olokre .
44017031	Nikech oseketo chieng’ mobiro ng’adoe bura ne piny duto gadiera , kowuok kuom ng’at moseyiero . Bende osenyiso ji malong’o ni obiro timo mano niji duto , nikech nochiere oa kuom joma otho . "
44017032	Kane jogo owinjo ka Paulo wuoyo kuom wach chier aa kuom joma otho , moko kuomgi nojare , to moko to nowacho ni , " Wabiro dwaro mondo ilosnwae kendo e thorroni . "
44017033	Eka Paulo nowuok moweyo joburago .
44017034	Ji moko manok nodok kor Paulo , mi giyie . Achiel kuom joma noyie ne en Dionusio , mane en jabuch Areopago , gi dhako moro manyinge Damaris , kod ji manok mamoko .
44018001	Bang’ mano Paulo noa Athene modhi Korintho .
44018002	Kuno noromoe gi ja Yahudi moro ma nonywol Ponto miluongo ni Akula . Jali noyudo odar oa Italia gi chiege Priskila , nikech ruoth Klaudio nosegolo chik mondo jo Yahudi duto odar oa Rumi . Paulo nodhi mondo olimgi ,
44018003	kendo kaka ne en jatwang’ hema kaka gin , nodak kodgi motiyo kodgi .
44018004	To Sabato ka Sabato notwak kod ji e od lemo , kotemo loko jo-Yahudi gijo Grik .
44018005	Ka Sila gi Timotheo nobiro ka gia Makedonia , Paulo nochiwore ni tij lando Injili kende maok oriwo gi gimachielo ; kotimo neno ne jo-Yahudi ni Yesu e Kristo .
44018006	To ka jo Yahudi nokwedo wachne mi ochako yanye , Paulo noteng’one gi lepe ka siemogi ni , " Rembu mondo odong’ e wiu uwegi ! An asetimo tichna kaka dwarore . Chakre kawuono abiro dhi yalo ni joma ok jo Yahudi . "
44018007	Eka Paulo noa e od lemo modhi e ot moro mane omakore gi od lemo machiegni . Wuon odno ne iluongo ni Titio Justo , kendo ne en ng’at moluoro Nyasaye .
44018008	To Krispo , mane en jatend od lemo , kod joode duto , noyie kuom Ruoth kendo jo Korintho mamoko mang’eny bende nowinjo Paulo moyie kendo obatisi .
44018009	Otieno moro achiel Nyasaye nowuoyo gi Paulo e yor fweny kawachone ni , " Kik iluor . Dhi adhiya nyime gi wuoyo mak iling’ .
44018010	Nikech an kodi , kendo onge ng’ato mabiro buki mi hinyi , nikech an gi ji mang’eny e dalani . "
44018011	Kuom mano Paulo nobedo kanyo kuom higa achiel gi nus , kopuonjogi wach Nyasaye .
44018012	Kane noyudo Galio ne en ruodh Akaya , jo Yahudi nonywako ne Paulo mi negimake gitere e od bura ,
44018013	Ne gidonjone ka giwacho ni , " Ng’atni loko ji mondo olam Nyasaye e yo ma chik ok oyie . "
44018014	To ka Paulo ne oikore mondo owuo , Galio nowacho ni jo Yahudi ni , " Da bed ni ywaku nikuom wach ketho chik kata tim achach ma ng’atni osetimo , to da awinjou .
44018015	To kaka chandruoku otenore gi weche gi nyinge kod chikeu uwegi , koro unyalo loso wecheugo kendu . Adagi bedo jang’ad bura e weche makamago . "
44018016	Bang’ mano noriembogi gia e od bura .
44018017	Eka jo Grik duto nochako toyo mirimbgi kuom Sosthene , jaduong’ od lemo , mi gichako goye e nyim jobura . To Galio ne ok ode-wogi kata matin .
44018018	Paulo noweyo owete e dala mar Korintho , kendo nokwang’ kodhi Siria ka gin kaachiel gi Priskila kod Akula . Kane pok giwuok , ne oliel wi Paulo Kenkrea , nikech singruok moro mane osetimo .
44018019	Ne gichopo Efeso , kendo Paulo noweyo Priskila gi Akula . Nodhi kende en owuon ei od lemo mi owuoyo kod jo Yahudi mane ni kanyo .
44018020	Jo Yahudigo nokwaye mondo omed bedo kodgi kanyo to notamore .
44018021	To kane owuok odhi to nowachonegi ni , " Ka en dwaro Nyasaye to abiro duogo . " Bang’e nokwang’ oa Efeso .
44018022	Ka nochopo Kaisaria , noidho odhi Jerusalem mi omoso kanisa mokwongo , eka bang’e nolor odhi Antiokia .
44018023	Kane osebedo Antiokia kuom ndalo mogwarore , Paulo nowuok oa kanyo , mi nowuotho e gwenge duto mag piny Galatia gi Frugia , lotego chuny jopuonjre duto .
44018024	E kindeno ja Yahudi moro monywol Aleksandria , ma nyinge Apolo , nobiro Efeso . Ne en ng’at mosomo , mangi lony malach e Ndiko .
44018025	Ne osepuonje kuom Yor Ruoth , kendo noloso kongino ahinya . Bende nopuonjo kuom Yesu e yo makare chutho , kata obedo ni nong’eyo mana batiso mar Johana kende .
44018026	Nochako wuoyo gi chir e od lemo , to ka Priskila gi Akula nowinje , ne giluonge e dalagi mine gimedo lerone tiend weche moko kuom yor Nyasaye .
44018027	Ka Apolo ne dwaro mondo odhi Akaya , owete nojiwe mine gi ndikone jopuonjre ma kuno mondo orwake maber . Kane ochopo kuno , nokelo konyruok mang’eny ni joma noseyie kuom ng’wono mar Ruoth Nyasaye ,
44018028	Nimar nong’engo Jo Yahudi e twak moketi e lela mar nyiso ratiro ni Yesu e Kristo .
44019001	Kane Apolo ni Korintho , Paulo yj nomako wuoth kong’ado chuny piny tir , nyaka nochopo Efeso . Kuno noyude jopuonjre ,
44019002	mi nopenjogi ni , " Be ne uyudo Roho Maler chieng’ mane uyie kuom Yesu ? " Ne gidwoko ni , " Ooyo , kata mana winjo pok wawinjo ni nitie gimoro ni Roho Maler . "
44019003	Paulo nomedo penjogi ni , " Ka kamano to batiso mane mane uyudo ? " Ne gidwoko ni , " Batiso mar Johana . "
44019004	Paulo nowachonigi ni , " Batiso mar Johana ne en mar lokruok . Nonyiso ji mondo oyie kuom Jal mane biro biro bang’e , ma en Yesu . "
44019005	Bang’ winjo mano , nobatisgi e nying Ruoth Yesu .
44019006	Kane Paulo oketo lwete kuomgi , Roho Maler nolor kuomgi , mi ne giwuoyo gi dhok mayoreyore kendo gikoro wach .
44019007	Jogo duto ne diromo chwo apar gariyo .
44019008	Paulo nodonjo e od lemo mi owuoyo gi ji gi chir kuom dweche adek . Notemo sayogi konyisogi adiera man kuom Loch Polo .
44019009	To jomoko kuomgi chunygi nodoko matek , ne gidagi yie kendo ne gichako wuoyo marach kuom Yor Ruoth e lela . Omiyo Paulo noweyogi , mi okawo jopuonjre odhigo nyaka od puonjruok mar Turano , kuma ne gitwakie pile .
44019010	Paulo notimo mano kuom higini ariyo , mijo Yahudi duto gijo Grik ma nodak e piny Asia koro nowinjo wach Ruoth .
44019011	Nyasaye nomiyo Paulo otimo honni madongo .
44019012	kata mana kitembini mag lwedo kod lep tich ma nosegeyore kuome noter ne jotuo , mi tuochegi nochango kendo jochiende noa kuomgi .
44019013	To jo Yahudi moko mane wuotho koni gi koni ka golo jochiende notemo tiyo gi nying Yesu mondo giriemb jochiende kuom ji . Ne gijawacho ga ni , " E nying Yesu ma Paulo yalo , wachiki mondo iwuog oko ! "
44019014	Yawuowi abiriyogi mag jadolo maduong’ mar jo-Yahudi miluongoni Skeva netimo kamano .
44019015	To jachien noduokogi ni , " Yesu ang’eyo , kendo Paulo bende ang’eyo , to into in ng’a ? "
44019016	Eka ng’at mane nigi jachien marachno nopor kuomgi mohewogi duto . Nogoyogi goch marach mi giringo gia e od ng’atno ka dendgi chwer remo .
44019017	Kajo Yahudi gijo Grik mane odak Efeso nowinjo wachno luoro nomakogi , kendo nying Ruoth Yesu noyudo duong’ .
44019018	Joma noyie kuom Yesu mang’eny nobiro mohulo richogi e lela .
44019019	Jomoko kuomgi ma nosebedo ka timo timbe juok nokelo kitepegi mag juok mi nowang’gi ka ji duto neno . Kane gigoyo bech buge duto mane giwang’o , ne ginwang’o ka nengogi oromo pesa moromo drakma alufu piero abich .
44019020	Kuom mano , Wach Ruoth nomedo landore kendo nomedo bedo motegno .
44019021	Ka magi duto nosetimore , Paulo nong’ado e chunye mondo odhi Jerusalem , kokadho Makedonia gi Akaya . Nowacho e chunye ni , " Bang’ dhi Jerusalem to nyaka alim Rumi bende . "
44019022	Nooro jokonyne moko ariyo , Timotheo gi Erasta , nyaka Makedonia , ka en to ne pod odong’ e piny Asia kuom kinde manok .
44019023	Kendo e kindeno koko maduong’ kuom Wach luwo Yor Ruoth .
44019024	Ng’at moro manyinge Dimetrio , mane jathedh kido mag fedha miketo e hekalu mar nyasaye madhako miluongo ni Artemi , ne kelo ohala maduong’ ne jotheth wetene .
44019025	Dimetrio noluongo jotheth wetene duto , kod jotich mamoko mane otenore kodgi , mi owachonegi ni , " Yawa , ung’eyo ni tijwani kelonwa ohala maduong’ .
44019026	To koro uneno kendo uwinjo kaka ng’at miluongo ni Pauloni oseloko ji mathoth Efesoka , koda ka piny Asia duto . Owacho ni nyiseche ma dhano oloso ok gin nyiseche madier .
44019027	Koro wan gi chandruok , ok mana nikech ji biro chayo tijwani mi ohandwani podhi , to bende nikech hekalu mar nyasaye madhako marahuma , ma en Artemi owuon , ibiro chayo , mi Artemi owuon , ma ji lamo e piny Asia , nyaka e piny duto , ok bi ng’e duong’ne kaka nyasaye ! "
44019028	Kane giwinjo wachno , mirima mager nomakogi , mi gichako kok ni , " Artemi mar jo Efeso duong’ ! "
44019029	Maok odeko i dalano duto nonjawni . Ogandano nomako jo wuodh Paulo , ma gin Gayo gi Aristarko , ma ne oago Makedonia mi gimwomore kodgi ka gichiko pawgi mar tugo .
44019030	Paulo ne dwadhi e dier oganda mondo oios kodgi to jopuonjre notame .
44019031	Kata jotend pinyno moko mane osiepene , bende noorone wach kasaye mondo kik onyon paw tugono gi tiende .
44019032	To chokruogno nonjawni . Ne gikok ka giwacho gik mopogore opogore . Thoth ji ne ok ong’eyo kata gimomiyo ne gin kanyo .
44019033	Jo Yahudi noyiero Aleksanda e dier oganda mondo ochung’ negi , mi Aleksanda noting’o bade mondo ji oling’ eka oios kodgi .
44019034	To ka ogandano nofwenyo nine en ja Yahudi , ne gikok gi dwol achiel kuom seche ariyo ni , " Artemi mar jo Efeso duong ! "
44019035	Bang’e achien jagoro morito dalano nopieyo ji kawacho ni " Jo-Efeso ! Donge piny ngima ong’eyo ni dala mar Efeso ema orito hekalu mar nyasaye marahuma ma Artemi . kaachiel gi kidone ma nolwar koa e polo ?
44019036	Kuom mano , kaka wechegi gin adier chuth ma ng’ato ok nyal dagi , weuru goyo koko kendo kid utim tim achach moro amora .
44019037	Usekelo jogi ka , kata obedo ni ok gisekwalo gimoro e hekalu , kata yanyo nyasachwa madhako pok giyanyo .
44019038	Ka dipo ni Demetrio gi jotheth wetene jonigi wach gi ng’ato kuomgi to ute yalo bura oyaw dhogi , kendo joyal bura bende nitie . Kuno ema ginyalo dhi donjoe ni joma okethonegi e nyim jong’ad bura .
44019039	To Kaponi nitie wach moro ma udwaro nolosi to nyaka lose mana e chokruok ma chik oyiego .
44019040	To kaka weche chai sani , gik mutimogi chiegni ketowa e chandruok , nikech ibiro ng’adnwa bura kaka joma kelo koko . Onge yo moro amora mwanyalo tonygo e wachni , nikech wasegoyo koko maonge tiende , kendo kopenjwa kuome to dhowa nyalo moko . "
44019041	Bang’ wacho wechegi , nogonyo chokruok .
44020001	Ka kokono noserumo , Paulo noluongo jopuonjre ire moji-wogi , eka bang’e ogoyonegi oriti , mi ochako wuodhe mar Makedonia .
44020002	Nowuotho e gweng’no kojiwo ji gi weche mang’eny , eka bang’e achien nochopo Gris ,
44020003	kuma nobetie kuom dweche adek . To nikech jo Yahudi ne chano timone marach ka noyudo oikore mar dhi Siria , noloko pache mondo odog chien , koluwo Makedonia .
44020004	Joma nodhi kode ne gin ji kaka Sopata wuod Puro ja Berea ; gi Aristarko kod Sekundo , maja Thesalonika , gi Gayo ja Derbe , kod Timotheo bende , gi Tukiko kod Trofimo mane gin jo Asia .
44020005	Jogi notelo nyimwa mondo oritwa Troa .
44020006	Wan to newakwang’ ka waa Filipi , bang’ Sap Makati maok ketie Thowi , kendo bang’ ndalo adek ne wachopo irgi Troa . Kuno ne wabetie kuom ndalo abiriyo .
44020007	To Chieng’ mokwongo mar juma ne wachokore mondo wacham Sap Ruoth . Paulo noyalo ne ji gaming’a nyaka odiwuor nikech nochano mar aa kinyne gokinyi .
44020008	Teche mang’eny ne liel e od gorofa malo kuma ne wachokore .
44020009	To rawera moro miluongo ni Yutiko nobet e dho dirisa , kendo nindo nonure ka Paulo ne pod yalo moyware . Kane koro en e chuny nindo , nolwar gie dirisa koa e gorofa mar adek mi nokwanye piny mwalo kosetho .
44020010	Paulo nolor piny mi nokwako wuowino . Bang’e nowacho niji ni , " Kik uluor . Ongima ! "
44020011	Eka nodok malo kuma ne entie mi onduso makati mochamo . Bang’e nodhi nyime gi wuoyo nyaka piny oru , kaeto owuok .
44020012	Ji nokawo wuowino motere , dala kongima kendo chunygi noyudo hoch maduong’ .
44020013	Wan to ne watelo nyime nyaka e yie , mi wakwang’ nyaka Asos , kuma ne wadhi yudore gi Paulo . Nosechano kamano nikech ne odwaro ni en odhi kuno kowuotho gi tiende .
44020014	Kane oyudowa Asos , nodonjo kodwa e yie , mi wadhi kode nyaka Mitulene .
44020015	Kane waa kanyo , ne wakwang’ nyaka watundo machiegni gi Kios , to kinyne ne wang’ado nam nyaka Samos . Odiechieng’ maluwo mano ne wachopo Mileto .
44020016	Paulo noseng’ado wach e pache mondo okwang’ kodhi maok oluwo Efeso , nikech ne ok odwar kawo thuolo malach e piny Asia . Nodwaro mondo ochop Jerusalem piyo , kapok chieng’ Pentekost ochopo .
44020017	Kane wan Mileto , Paulo nooro wach Efeso mondo oluongne jodong kanisa .
44020018	Kane gisebiro , nowachonegi ni , " Ung’eyo maber kaka ngimana ne chalo e kinde mane an kodu ka , kochakore odiechieng’ mokwongo mane adonjo e piny Asia .
44020019	Ne atiyo ne Nyasaye gi chuny mamuol , kendo gi pi wang’ , kata obedo ni naneno masiche madongo ka jo Yahudi chano mondo ohinya .
44020020	Ung’eyo bende kaka ne ok aweyo mak anyisou wach moro amora mane nyalo konyou , to napuonjou e lela kendo e uteu , ka adonjo e ot ka ot .
44020021	Asenyiso jo Yahudi kaachiel gijo Grik ni nyaka gilokre giduog ir Nyasaye kendo giyie kuom Ruodhwa Yesu .
44020022	" To sani koro Roho ochuna ni nyaka adhi Jerusalem , ka ok ang’eyo gima dhi timorena kuno .
44020023	Gima ang’eyo en mana gima Roho Maler nyisa e chunya ni ni sand kod twech orita e dala ka dala ma adhiye .
44020024	To kata obedo kamano , ok akwan ngimana kagima lichna ; gima obadha maduong’ en mana tieko ng’weya kendo chopo tich ma Ruoth Yesu osemiya mondo atim , ma en tich mar nyiso Injili mar ng’wono mar Nyasaye .
44020025	" To winjuru , ang’eyo maber ni un duto ma aseyalo Loch mar Pinyruoth Nyasaye e dieru , koro ok ubi nena kendo .
44020026	Emomiyo awachonu kawuono ni koro remb ng’ato ok nie wiya ,
44020027	nikech ne ok aweyo mak anyisou gik moko duto ma Nyasaye dwaro ni utim .
44020028	Koro ritreuru , kaachiel gi kweth duto ma Roho Maler oketo e lwetu mondo uriti . Beduru jorit mag Kanisa Nyasaye ma nong’iewo gi rembe owuon .
44020029	Ang’eyo maber ni bang’ ka asea , ondiegi mangemo biro monjou , kendo ok ginikech kweth Nyasaye ngang’ .
44020030	Kata mana e dieru ka , jomoko biro wuokie kendo gibiro puonjo weche mobam ma gichuogo kendgi giwegi mondo giywago jopuonjre irgi .
44020031	Emomiyo beduru motang’ ! Paruru kaka kuom higini adek ne ok aweyo mak asiemo ng’ato ka ng’ato kuomu odiechieng’ gotieno , ka pi wang’a chwer .
44020032	" Koro aketou e lwet Nyasaye , kendo kuom wach ng’wonone , manyalo gerou , kendo manyalo miyo uyud gweth mosekannu kaachiel gi joma ler duto .
44020033	Pok agombo fedha kata dhahabu kata law ng’ato .
44020034	Un uwegi ung’eyo ni lwete-gagi osetiyo matek mi ochopo dwarona duto , koda ka dwaro mag jowadwa mwayalogo Injili .
44020035	Asenyisou gi yore duto ni nyaka wati matek wan wawegi mondo wakonygo joma chandore , ka waparo wach mane Ruoth Yesu owachon-wa ni , Chiwo kelo gweth mangeny moloyo kawo ! "
44020036	Bang’ wacho wechegi , nogoyo chonge piny kaachiel kodgi duto mi nolemo .
44020037	Jiduto ne oywak , ka gipodho kuome kendo ginyodhe .
44020038	Gima ne litnegi ahinya ne en gima nowacho ni ne ok gibi neno wang’e kendo . Bang’ mano ne gikowe e yie .
44021001	Bang’ kane waseweyore kodgi , ne wasiayo yie mi wakwang’ e dier nam tir nyaka chula mar Kos . Kinyne ne watundo chula mar Rodos , kendo kane aa kanyo to ne wachopo e dala mar Patara .
44021002	Kuno newanwang’e yie madhi Foinike , mi newadonje .
44021003	Kane wasechopo kama koro ne wanyalo neno go Saipras , ka wa luwo yo modok milambo mare , ne wakwang’ kwachomo Siria , mine wagowo Turo kama ne idhi lorie misike mane yiewa oting’o .
44021004	Kane wayudo jopuonjre kuno , ne wabet kodgi kuom ndalo abiriyo . Kaka Roho Maler notelonigi , neginyiso Paulo ni kik odhi Jerusalem .
44021005	Kata kamano ka sawa nochopo to ne waa , mi wadhi nyime gi wuodhwa . Jopuonjre duto , kaachiel gi mondegi kod nyithindgi , ne jokowowa nyaka oko mar dalano , kendo kane wachopo e dho nam to newagoyo chongwa piny mi walamo .
44021006	Eka newagoyore oriti , kaeto to wadonjo e yie , ka gin to gidok miechgi .
44021007	Ne wadhi nyime gi wuodhwa ka waa Turo , nyaka ne wagowo Potolomai , kuma ne wamosoe owete , kendo ne wabet kodgi kuom odiechieng’ achiel .
44021008	Kinyne ne wawuok kanyo mi wachopo Kaisaria , kendo ne wabet e od Filipo ja-Injili , mane en achiel kuom jokony abiriyo .
44021009	Filipo ne nigi nyiri ang’wen mapok okendi mane gin Jokoro .
44021010	Kane wasebet kodgi kuom ndalo moko , jakor wach moro manyinge Agaba nobiro irwa koa Judea .
44021011	Ng’atni nobiro nyaka butwa mi okawo kamba Paulo kendo otweyogo bedene gi tiendene owuon , kaeto to owacho ni , " Roho Maler owacho kama : ' Mana kaka atwey-orani e kaka jo Yahudi man Jerusalem biro tweyo wuon kambani mi gichiwe e lwet joma ok jo Yahudi . "
44021012	Kane wawinjo wachno , wan kaachiel gi ji duto , ne wasayo Paulo mondo kik odhi Jerusalem .
44021013	To nodwoko wa kowacho ni , " Ang’o momiyo uywak kendo unego chunya ? An aikora ok mana ne twech kende , to kata ne tho e Jerusalem kuno , nikech nying Ruoth Yesu . "
44021014	Kane wayudo ni ok wanyal miyo olok pache , ne waweyo wachno , mi wawacho ni , " Nyasaye mondo otim dwarone . "
44021015	Bang’ mano ne waikore mi wadhi nyaka Jerusalem .
44021016	Jopuonjre moko moa Kaisaria bende nodhi kodwa nyaka dala Mnason , kama nonego wadagie . Mnason ne en ja Saipras , kendo ne en achiel kuom jopuonjre ma nokwongo yie kuom Ruoth .
44021017	Kane wachopo Jerusalem , owete norwakowa gi mor .
44021018	Kinyne Paulo kod wan duto newadhi mondo wane Jakobo . kendo jodongo duto nochokore kodwa .
44021019	Paulo nomosogi , eka nonyisogi weche duto kuom gik mane Nyasaye osetimo e kind joma ok jo Yahudi e tichne mar lando Injili .
44021020	Kane giwinjo mano , ne gipako Nyasaye , eka giwacho ne Paulo ni , " Owadwa Paulo , inyalo neno kaka jo Yahudi gana gi gana oseyie kuom Ruoth Yesu , kendo kargi giduto giketo chunygi kuom luwo Chik .
44021021	Osenyisgi ni ipuonjo jo Yahudi modak e kind joma ok jo Yahudi duto mondo kik gilu Chike Musa , kisemogi mondo kik giter nyithindgi nyangu kata kik gilu timbewa .
44021022	Koro wanyalo timo ang’o ? Wang’eyo ni gibiro ng’eyo maonge kiawa ni isechopo ka ,
44021023	omiyo yie kodwa mondo itim kaka wanyisi . Nitie chwo ang’wen e dierwa ka mosetimo singruok .
44021024	Kaw jogi mondo idhi ipwodhri kaachiel kodgi , kaeto ichul-negi nengo mar misengini monego gichul bang’ pwodhruok , mondo eka oliel yie wigi . Kitimo kamano to ji duto biro kawo weche duto ma ji wacho kuomi kaka miriambo , to kendo gibiro kawi kaka ng’at moluwo Chik Musa adimba .
44021025	To kuom joma ok jo Yahudi moyie , wasendiko negi kuom gimane buchwa ong’ado ni mondo kik gicham chiemo motimgo misango ni nyiseche manono , gi remo , gi ring jamni mode , kendo ni kik gichodi . "
44021026	Kinyne Paulo nokawo jogo mi nop-wodhore kaachiel kodgi , eka bang’e nodonjo e hekalu mondo onyis kinde ma noket ne pwodhruokno norumie , kod odiechieng’ ma notimnie moro ka moro misango .
44021027	Kane ndalo abiriyo mag pwodhruok chiegni mino , jo Yahudi moko moa e piny Asia noneno Paulo ei Hekalu . Ne githuwo ji duto kode mi gimake ,
44021028	ka gikok ni , " Ma e ng’at ma puonjo ji duto kamoro amora modhiye mondo gibed mamon kod jowa , gi chikewa kod hekaluwani . Kata sani osekelo koda ka jo Grik nyaka ei Hekalu ka , mi odwanyo kama lerni . "
44021029	( Noyudo giseneno Trofimo ja Efeso ka jonigi Paulo e Jerusalem mi giparo ni osedonjo kode nyaka ei hekalu . )
44021030	Wachno nomiyo koko ochakore ei Jerusalem duto , kendo ji moa koni gi koni nobiro ka ringo . Ne gimako Paulo mi giywaye gigole ei Hekalu kaeto giloro dho rangeye duto .
44021031	Kane gichako goye mondo ginege , wach nochopo e it jatend jolweny mar jo Rumi , ni dala Jerusalem duto notimo koko .
44021032	Kuom mano nokawo jotelo moko gi jolweny mi oringo odhi kodgi nyaka kuma ne oganda ochokore . Kane jokokogo oneno jatend jolweny gi jolweny mane ni kode , ne giweyo goyo Paulo .
44021033	Jatelono nobiro momako Paulo , kendo nogolo chik mondo otweye gi nyoroche ariyo , bang’e nopenjo ni en nga ' kod gi gima nosetimo .
44021034	Jomoko e ogandano nokok kawacho gimoro achiel to moko bende wacho gimachielo ma koro jatend jolweny ne ok nyal ng’eyo malongo ' gima notimore nikech koko , omiyo nochiko mondo oter Paulo kama askeche odakie .
44021035	Kane Paulo ochopo e ndiri midonjogo ka jolweny , jogo koro ne ger marach mi nochuno askeche mondo oting’e .
44021036	Ogandano mane oluwogi nosiko ka gikok ni , " Tiekeuru " .
44021037	Ka jolweny ne koro chiegni donjo gi Paulo kama gidakie , nokwayo jatendgi kowacho ni , " Yienae mondo awachni gimoro " . Jatend jolweny nodwoke kapenje ni , " Kare ing’eyo dho Grik ?
44021038	Dong’e aparo ni in e ja Misri manyocha ochako koko e dalani kotelo ne jo mahundu alufu ang’wen momanore gi gilweny , nyaka e thim ? "
44021039	Paulo nodwoke ni , " An ja Yahudi monyuol Tarso , e piny Kilikia . Kuom mano , ok an ja dala moro matin minyalo chayo . Kiyie to miya thuolo alos gi jogi . "
44021040	Ka jatend jolweny nosemiye thuolo mondo olosi , Paulo nochung’ ewi ndiri , moting’o ne ji bade mondo giling’ Kane giseling’ nowuoyo kodgi gi dho Aramia kowacho niya :
44022001	" Owetena gi wuonena , koro winjuru wechena manyisougo ni aonge fetho . "
44022002	Kane giwinjo kowuoyonegi gi dho Aramia kamano to ne giling’ thi . Eka Paulo nowacho ni ,
44022003	" An ja Yahudi monywol Tarso , e piny Kilikia , to ne adongo Jerusalem ka . Ne ayudo tiegruok matut e chike mag kwerewa e bwo Gamaliel , kendo ne achiwora ne Nyasaye mana kaka koro un bende uchaloni .
44022004	Ne asando joma oluwo YORNI nyaka ane ni githo , ka mako chwo gi mon kendo abologi e jela ,
44022005	ok jadolo maduong’ gi jobura duto nyalo yie koda . Ne gimiya bende barupe mane miya thuolo mar orno owetegi man Damaski , kendo nadhi kuno mondo aom joma oyie kaka joma otwe nyaka Jerusalem mondo okumgi .
44022006	" Kar dier odiechieng’ tir kane oyudo achiegni chopo Damaski , napo ka ler maduong’ moa e polo omenya .
44022007	Nagora piny kendo nawinjo dwol moro kawachona ni , " Saulo , Saulo ! Isanda nang’o ? "
44022008	" Napenje ni , ' In ng’a , Ruoth ? " " To nodwoka ni , ' An e Yesu ma isando ' "
44022009	Jomane wango bende noneno lerno , to ne ok giwinjo dwond ng’at mane wuoyo lodano .
44022010	" Eka napenjo ni , ' Atim ang’o , Ruoth . " To Ruoth nodwoka ni , ' Aa malo mondo idonji Damaski . Kuno ema idhi nyisie gik moko duto mosechanni mondo itim . '
44022011	Jogo mane awuothogo nomako bada kendo ne gitaya kwachomo Damaski , nikech ler mang’ang’ni ma noserieny cha noseloka muofu .
44022012	" Ng’at moro miluongo ni Anania nobiro mondo onena . Ne en ng’at morito Chik Nyasaye gi chunye duto , kendo ma jo Yahudi duto modak e dalano omiyo luor maduong’ .
44022013	Nochung’ batha mowachona ni , " Owadwa Saulo , nen ! " Kendo gikanyono ne koro anyalo neno .
44022014	" Eka nowachona ni , ' Nyasach kwerewa oseyieri mondo ing’e dwarone kendo mondo ine Ng’at Makare kendo iwinj weche moa e dhoge .
44022015	Ibiro bedo janenone ne ji duto , kuom gima iseneno kendo isewinjo .
44022016	Koro pod irito ang’o ? Aa malo mondo obatisi , mondo oluokni richoni , kiluongo nying Ruoth Yesu .
44022017	" Kane aseduogo Jerusalem kendo ka noyudo alemo ei Hekalu , ayula wang’ notera ,
44022018	kendo naneno Ruoth kawuoyo . Nowachona ni , " Wuogi ia Jerusalem ka sanisani nikech ok gibi yie gi neno mitimo kuoma .
44022019	To an nadwoke ni , ' Ruoth , jogi ong’eyo kaka nawuotho e od lemo ka od lemo mondo atwe kendo ago joma oyie kuomi .
44022020	Kendo kane ichwero remb jatichni Stefano , to nachung’ kanyo ka ariwo joma ne nege lwedo , kendo ka arito lep joma ne nege
44022021	" Eka Ruoth nowachona ni , ' Wuogi idhiyo , nikech abiro ori kuma bor ir joma okjo Yahudi . ' "
44022022	Ogandano nochiko itgi ka winjo Paulo nyaka nowacho mano , eka ne gichako kok gi duondgi duto ni , " Tiekuru ng’ani ! Ok owinjore obed mangima ! "
44022023	Kane pod gikok ka gifwayo kodegi kendo gidiro buru e wi yamo ,
44022024	jaduong’ jolweny nogolo chik mondo oter Paulo ei dala jolweny . Nochiko mondo ochwade kendo onone mondo onyis ane gimomiyo ji ne goyone koko kamano .
44022025	To kane oyudo gipiele mondo gichwade , Paulo nowacho ni jatend jolweny ma noyudo ochung’ kanyo ni , " Be chik oyie mondo uchwad ng’at maja Rumi kapok oyale mi oyudi ni ojaketho ? "
44022026	Kane jatelono owinjo mano , nodhi ir jatend Jolweny maduong’ monyise wachno . Nowachone ni , wach e muomi e ! Ng’atni en ja Rumi .
44022027	Jatend jolweny maduong’ nodhi ir Paulo mopenje ni " Huma ane ! In ja Rumi ? Paulo nodwoke ni , " Ee , an . "
44022028	Eka jatend jolweny maduong’ nowacho ni , " An awuon ne achulo pesa mang’eny mondo eka abed ja Rumi . " Paulo nowacho ni , " An to nonywola ja Rumi . "
44022029	Joma ne dwa none nong’wel oa sano sano . Jatend jolweny maduong’ bende ne luoro omako , ka nofwenyo ni nosetweyo Paulo gi nyororo to kara ne en ja Rumi .
44022030	Kinyne jatend jolweny maduong’ ne dwaro ng’eyo gimomiyo jo Yahudi nodonjo ne Paulo , omiyo nogonye mochiko mondo jodolo madongo duto gi buch jodong Jo-Yahudi orom . Eka nokelo Paulo mi ochunge e nyimgi mondo owuo .
44023001	Paulo norango jo buch jodong Jo-Yahudi tir eka nochako wuoyo kodgi kowacho ni , " Owetena , asetimo tich mane Nyasaye omiya mondo atim gi chuny maler maonge ketho nyaka koroni . "
44023002	Ka nowacho kamano to Anania jadolo maduong’ nochiko joma nochung’ bute mondo ogo dhoge .
44023003	Eka Paulo nowachone ni , " Nyasaye biro goyi , in ma ichalo gi kor ot mowir maracharni ! Owinjore ing’adna bura kaluwore gi Chik , to in iwuon ema iketho chik nogo kichiko ji mondo ogoya ! "
44023004	Joma nochung’ but Paulo nowachone ni , " Wang’i tek manade minyalo yanyo jadolo maduong’ mar Nyasaye ? "
44023005	To Paulo nodwoko ni , " Owetena , ne ok ang’eyo ni en jadolo maduong’ , nikech ondiki ni , ' Kik iwuo marach kuom jatend jou ' .
44023006	Kaka Paulo nong’eyo ni moko kuom jogo ne gin jo Sadukai to moko jo-Farisai , nokok ne burano kowacho ni , " Owetena , an ja-Farisai kendo an wuod ja-Farisai . Achung’ ka-kawuono mondo ayal nikech geno ma ango kuom chier mar joma otho ! "
44023007	Bang’ wacho mano , pogruok nowuok e kind joburago , ka jo Farisai kwedore gi jo Sadukai .
44023008	( Jo Sadukai wacho ni chier onge , kata Malaike kata Roho , to Farisai to oyie gi puonj gi duto ) .
44023009	Koko maduong’ nowuok , kendo jopuonj Chik moko , mane gin jo Farisai , nochung’ malo mochako goyo mbaka matek ka giwacho ni , " Ok waneno gima rach ma ng’atni osetimo . Donge nyalo bet ni roho moro kata malaika moro oseloso kode ? "
44023010	Pogruokno nomedo kelo dhawo gi dwokruok makwiny , mi jaduong’jolweny nodoko maluor ni jogo ne nyalo kidho Paulo matindo tindo . Omiyo nochiko jolweny mondo olor piny oyudh Paulo oko githwon e nyim bura , mondo odwoke ei kama jolweny nodakie .
44023011	Otieno moluwo mano Ruoth Yesu nochung’ but Paulo mowachone ni , " Bed mana gi chir ! Mana kaka isetimo nenda ei Jerusalem , e kaka nyaka itime kuoma e Rumi bende . "
44023012	Kinyne gokinyi jo Yahudi nolo so wach e kindgi giwegi kendo ne gisingore e yor kuong’ruok ni ok ginichiem kata madho gimoro amora ka pok ginego Paulo .
44023013	Joma notimo kuong’ruokni noloyo ji piero ang’wen .
44023014	Ne gidhi ir jodolo madongo gi jodongo mi giwachonegi ni , " Wasekuong’ore waduto ni ok wanacham kata wamadh gimoro kapok wanego Paulo .
44023015	Kuom mano , un kod buch Sanhedrin kwauru jatend jolweny maduong’ mondo okelnugo e nyimu , kuwuondoru ni udwa medo nono wachne maber . Waikore mar nege kapok ochopo ka . "
44023016	To ka wuod nyamin Paulo nofwenyo gima jogo ne chano timo , nodhi nyaka kama jolweny odakie monyiso Paulo wachno .
44023017	Eka Paulo noluongo achiel kuom jotend jolweny , mowachone ni , " Kaw rawerani idhigo nyaka ir jatend jolweny maduong’ nimar en-gi wach moro monego owachne . "
44023018	Omiyo notere ir jatend jolweny maduong’ . Jatend jolweny nowachone jatend jolweny maduong’ni , " Jatwech ma nyinge Paulo ne oluonga mi okwaya mondo akel rawerani iri nikech en-gi wach moro modwaro nyisi . "
44023019	Jatend jolweny maduong’ nokawo wuowine komako bade , mi notere tenge kaeto openje ni , " En ang’o midwa nyisa ? "
44023020	Wuowino nokone ni , " Jo Yahudi osewinjore mondo okwayi kiny iternigi Paulo e nyim Buch Sanhedrin ka giwuondore ni gidwa medo nono wachne maber .
44023021	Kik iyie gi kwayogino nikech ji moloyo piero ang’wen kuomgi osebutone . Gisekuong’ore ni ok ginichiem kata gimethi kapok ginege . Kata sani giseiko-re , girito mana mondo iyie gi kwayogino . "
44023022	Jatend jolweny maduong’ nogonyo wuowino mondo odhiyo , kosieme ni , " Kik inyis ng’ato ni isenyisa wachni . "
44023023	Eka noluongo jotend askeche ariyo momiyogi chik ni , " Ikuru jolweny mia ariyo , gi mamoko piero abiriyo moidho farese kod mia ariyo moting’o tonge mondo oikre mar dhi Kaisaria kawuono saa adek otieno .
44023024	Paulo bende ikneuru farese mondo obi oidhi otere nyaka ir ruoth Feliks , ma ok gimoro otime eyo . "
44023025	Bang’e nondiko barua machalo kama :
44023026	" Claudio Lusio , Ne Moluor ruoth Feliks , " Amosi ahinya !
44023027	Ahero nyisi ni ng’atni jo Yahudi nomako kendo ne gigoye gidwa nege , eka naoro jolweny mondo okonye , nikech nayudo wach ni en ja Rumi .
44023028	Bang’e natere e nyim buchgi mondo atem ng’eyo kethone .
44023029	Ne ayudo ni ne odonjne kaluwore gi weche moko mag chikegi , to ne ayudo ka onge ketho moro mosetimo manyalo miyo nege kata tweye e jela .
44023030	To ka nonyisa ni jo Yahudi ochano mondo onege ling’ling’ ne aore iri sanosano . Bende ne agolo chik mondo joma odonjone obi iri mondo gihulni gimomiyo gidonjone . "
44023031	Jolweny notimo kaka nochikgi . Ne gikawo Paulo gotieno , mi gidhi kode nyaka Antipatra .
44023032	Kinyne ne gikete e lwet jolweny moidho farese mondo odhi kode , to gin ne giduogo kama jolweny odakie .
44023033	Kane joidh farese ochopo Kaisaria , ne gimiyo ruoth barua mane jatend jolweny maduong’ ondiko , eka ne giketo Paulo e lwete .
44023034	Ruoth Feliks nosomo baruano eka nopenjo Paulo ni en japiny mane . Bang’ ng’eyo ni ne en ja piny Kilikia ,
44023035	nowachone ni , " Kiny nawinj wachni ka joma odonjoni kiny ochopo ka . " Eka nogolo chik mondo okan Paulo maber e od bura mane nie dala Herode .
44024001	Bang’ ndalo abich jadolo maduong’ miluongi ni Anania nodhi nyaka Kaisaria , kaachiel gi jodongo moko , kod jang’ad bura mane iluongo ni Tertulo , mi ne gikelo weche mane gidonjonego Paulo e nyim ruoth .
44024002	Kane oselu-ong Paulo odonjo iye , Tertulo nochako donjone e nyim Feliks kama , " Wasebedo kawadak gi kuwe e bwoi kuom kinde mang’eny , kendo paroni matut osekelo dongruok mathoth e pinywani .
44024003	Wamor kodi , moluor Feliks , nikech ber duto , mis-ekelonwa osemiyo wadak maber kuonde duto kendo e yore duto .
44024004	Koro yienwa mondo wawach gima okelowa iri , kapok wakethoni seche mang’eny .
44024005	" Wasenwang’o ni ng’atni en jakel koko , kendo okelo dhaw e kind jo Yahudi duto modak e pinyni . En jatend kanyakla moro mar din mar jo Nazareth ,
44024006	kendo nyocha osetemo mondo odwany Hekalu , omiyo nyocha wamake mondo wang’adne bura kaluwore gi chikwa .
44024007	To jaduong’ jolweny ma Lusio nobiro mogole e lwetwa gi thuon ,
44024008	kendo nochiko joma nodonjone mondo okele iri . Koro ka ibiro none in iwuon to wang’ ning’e adiera kuom gik mwadonjonego duto .
44024009	Jo Yahudi duto mane nikanyo noriwo dhogi ka donjone , ka giramo ni gik mane odonjnego ne gin adier .
44024010	Ka ruoth nomiyo Paulo thuolo mondo owach kore , Paulo nodwoko ni , " Ang’eyo ni kuom higini mang’eny isebedo jang’ad bura e pinywani , omiyo amor mar wuoyo e nyimi kuom wechegi .
44024011	Ibiro yudo ni nyocha adhi Jerusalem mondo alem kar ndalo apar gariyo mosekalo .
44024012	Joma odonjonagi ne ok oyuda ka amino wach gi ng’ato ang’ata e Hekalu , kata ka aketho chuny ji mondo okel loko ei sunagogi kata kamoro amora ei Jerusalem .
44024013	Kata mana sani ok ginyal nyisi maler kuom ketho ma gidonjonago iri sani .
44024014	Kata kamano ayie ni alamo Nyasach kwerewa , kendo an achiel kuom joma oluwo YOR RUOTH , ma yawagi wacho ni en din mobam . Ayie gi gik moko duto mowinjore gi Chik Musa kod gik mane Jonabi ondiko ,
44024015	kendo an-gi geno kuom Nyasaye machalre gi jogi , ni nitie chier moikne joma beyo kod joma richo .
44024016	Omiyo atemo matek ndalo duto mondo kinda gi Nyasaye kod ji duto obed maber maonge bura .
44024017	" Bang’ bedo maonge kuom higni mang’eny , ne abiro Jerusalem mondo akelne jowa mich ne joma odhier kendo mondo atim ni Nyasaye misango .
44024018	Kane giyuda e Hekalu ka adhi timo mano , ne giyudo ka asepwodhora kendo aler . Onge chokruok mar ji mane nikoda , kata tim koko moro mane asechako .
44024019	To nitie jo Yahudi moko moa e piny Asia monego ne bedi e nyimi ka , kadipo ni giseneno ketho moro kuoma ma dimi gidonj na .
44024020	Ka ok kamano to jok mochung’ nyimigi ema ohul ane ketho mane giyudago , kane oyala e nyim Buch Sanhedrin .
44024021	Kata kapo en wach achiel mane akokgo e nyimgi ni , ' En wach chier . Kuom joma otho ema okelane mondo oyala e nyimu kawuono ! ' "
44024022	Kaka Feliks nong’eyo weche mang’eny kuom YOR RUOTH , noloro bura , kowachonigi ni , " Ka Lusio ma jaduong’ jolweny obiro eka abiro ng’ado buchini . "
44024023	Bang’e nogolo chik ne jatend jolweny mondo orit Paulo , ka omiye thuolo moromo , kendo mondo kik otam osiepene miye kony moro amora ma nonyalo dwaro .
44024024	Bang’ ndalo moko , Feliks nobiro gi chiege Drusila , mane en nyar jo Yahudi . Nooro wach mondo oluongne Paulo , mi Paulo noyalone kuom wach yie kuom Yesu Kristo koling’ mos owinje .
44024025	To Ka Paulo nodhi nyime kawuoyo kuom ngima maler gi ritruok kod chieng’ bura mabiro , Feliks nobedo maluor mowacho ni , " Mano oromo ! Koro inyalo aa . Ka adwari kendo to abiro luongi . "
44024026	To kaka noparo bende ni Paulo ne nyalo miye asoya , nomedo orone wach kinde ka kinde mondo owuo kode , kogeno yudo gimoro .
44024027	Bang’ ka higni ariyo nosekalo , tend Feliks norumo mi Porkio Festo nokawo kare . To nikech Feliks ne dwaro mondo jo Yahudi one ni en ng’ama ber , noweyo Paulo e jela .
44025001	Ndalo adek bang’ ka Festo nosechako tich kar Feliks , noa Kaisaria modhi nyaka Jerusalem ,
44025002	kendo kuno jodolo madongo gi jotend jo Yahudi nokel e nyime mi giwacho ketho mane gidonj onego Paulo .
44025003	Ne gitemo saye mondo otimnegi ng’wono owe Paulo odogi Jerusalem nikech ne gichano butone mondo ginege gie yo kodhi
44025004	Festo nodwokogi ni , " Paulo otwe Kaisaria , kendo an awuon abiro dhi ire kuno mapiyo , kuom mano , or uru jotendu moko adhigo mondo gidhi gidonj ne kuno , kaponi osetimo gimoro marach . "
44025005	
44025006	Bang’ ka nosebet kodgi kuom ndalo aboro kata apar , nolor odhi Kaisaria , kendo kinyne nochoko bura mogolo chik mondo okel Paulo e nyime .
44025007	Kane Paulo odonjo , jo Yahudi mane oyudo obiro koa Jerusalem nochung’ olwore , ka gidonj one gi weche maricho ahinya , to ne ok ginyal nyiso ni wechego gin adier .
44025008	Eka Paulo nowacho kore , kodwokogi ni , " Onge gima aseketho kuom chik jo Yahudi , kata kuom Hekalu , kata kuom Kaisar . "
44025009	To Festo mane dwaro mondo omor jo Yahudi nowacho ne Paulo ni , " Bende inyalo yie mondo idhi Jerusalem mondo kuno ema adhi ayalie kuom wechegi ? "
44025010	Paulo nodwoke ni , " Sani achung’ iyala gi Buch Kaisar , kendo ka ema owinjore ong’adnae bura . Onge gima rach ma asetimo ne jo Yahudi , kendo kata in ing’eyo mano maber .
44025011	Ka dipo ni asetimo gimoro mowinjore gi tho , to ok atamora mondo kik nega . To ka nyalo bet ni ketho majo Yahudigi odonjonago gin miriambo to onge ng’ato man gi teko mar chiwa e lwetgi . Kuom mano akwayo mondo otera e nyim Kaisar . "
44025012	Kane Festo osekuotho gijo buche , nong’ado wach kowacho ni , " Isekwayo mondo oteri e nyim Kaisar omiyo e nyim Kaisar ema ibiro terie ! "
44025013	Bang’ ndalo manok , ruoth Agripa kod Bernis nobiro Kaisaria mondo omos Festo .
44025014	Limbegi noyware , omiyo Festo notwak gi ruoth Agripa kuom wach Paulo . Nowuoyo kode kama : " Nitie ng’at moro ka ma Feliks noweyo kotwe e jela .
44025015	Ka nyocha adhi Jerusalem , jodolo madongo gi jodong jo Yahudi nodonjone ka gidwaro mondo ang’adne buch tho .
44025016	" Ne anyisogi ni ok en kit jo Rumi mondo ochiw ng’ato ang’ata ne joma odonjone , kapok omiye thuolo mar wacho kore kuom weche modonjnego .
44025017	Ka nyocha gibiro kaeri to ok adeko mak ayalogi , to kinyne ne achwowo koma piny mi achiko mondo okelna ng’atno .
44025018	To ka joma nodonjone nochung’ mondo owuo , ne ok gihulo gima oketho kata mahundu moro ma notimo kaka naparo ni ginyalo hulo .
44025019	Kar timo mano to nyocha giwuoyo mana kuom timbe ma gin mopogore opogore , kuom kit lemo margi , kendo kuom ng’at moro miluongo ni Yesu , ma Paulo wacho ni ngima .
44025020	Kane amedo nono tiend wachni to notamo wang’a omiyo napenje ka doyie odhi Jerusalem mondo oyale kuno kuom wechegi .
44025021	Eka Paulo nokwayo mondo buche oter e nyim Kaisar ! Omiyo nyocha achiko mondo odwoke e jela nyaka chop aore ir Kaisar . "
44025022	Eka Agripa nowacho ne Festo ni , " Daher mondo awinje weche ng’atno an bende . " Nodwoke ni , " Kiny niwinje . "
44025023	Kinyne Agripa kod Bernis nowuotho kochomo od bura gi nyisruok maduong’ . Ne gidonjo kaachiel gi jodong jolweny madongo kod jodong dalano mamoko mogen . Eka Festo nogolo chik mondo okel Paulo e nyimgi , mi nokele .
44025024	Bang’e Festo nowacho ni , " Ruoth Agripa kaachiel gi ji duto man kodwa ka , uneno ng’atni ! Jo Yahudi duto osediya e Jerusalem nyaka Kaisaria ka gikok ni ok owinjore oweye obed mangima .
44025025	An to nyocha ayudo ka onge gima osetimo mowinjore githo , to nikech odwaro mondo Kaisar ema oyale , aseng’ado mondo otere Rumi .
44025026	To kata kamano , aonge gi wach malong’o ma anyalo ndiko ne Moluor mogik kuome . Emomiyo asekele e nyimu uduto ka , to moloyo e nyimi , Ruoth Agripa , mondo kuom nono mibiro nonego ayudie gimoro ma anyalo ndiko .
44025027	Nikech nenorena ni onge tiende oro ng’at motwe ka ok oyang maler kethone mokwongo . "
44026001	Eka Agripa nowacho ne Paulo ni , " In thuolo mondo iwuo kuomi iwuon . " Eka Paulo noting’o bade kaeto ochako wuoyo kowacho kama :
44026002	" Akwanora kaka jahawi , Ruoth Agripa , kuom yudo thuolo mondo achung’ e nyimi ka , ka anyiso kora kuom weche duto majo Yahudi oseketo kuoma .
44026003	Moloyo mano amor , nikech in ng’at molony e chike jo Yahudi duto kod mbakagi maok rum , kendo makelo miero . Kuom mano , akwayi mondo iyie iwinj wechena koroni , maok ijok :
44026004	" Jo Yahudi duto ong’eyo kit ngimana nyaka aa e nyathi ; kinde mane adongo kapod atin e pinywa , nyaka kinde ma nadak Jerusalem .
44026005	Gisebedo ka ging’eya kuom higini mang’eny , kendo ginyalo timo nenda , ka gihero , ni kaluwore gi chike ma tiendgi tek mag dinwa , naluwo kit jo Farisai .
44026006	To koro sani iyala nikech geno ma ango kuom singruok mane Nyasaye otimo ne kwerewa .
44026007	Mano e singruok ma dhoutwa apar gariyo geno mondo one kachopo kare , ka gisiko gitiyo ni Nyasaye odiechieng’ gotieno . En mana wach genoni , Moluor Agripa , emomiyo jo Yahudi kwana kaka jaketho .
44026008	Ere gima teknu winjo , unjo Yahudi , ka Nyasaye nyalo chiero joma otho ?
44026009	" Kata mana an awuon naketo chunya mar timo duto manyalo mondo aked kak-wedo nying Yesu ja Nazareth .
44026010	Chutho mano e gima natimo Jerusalem , kuma nayudoe teko koa kuom jodolo madongo , mi naketo jomaler mathoth e jela ; kendo kane inegogi to nagoyo ombucha , ka ayie gi nekgi .
44026011	Kuom kinde mang’eny nadhi e od lemo ka od lemo mondo akawgi akum-gi , kendo natemo chunogi mondo giyany Nyasaye . Nikech chunya ne rach kodgi ni nyaka atiekgi , nadhi nyaka e mier maoko mondo asandgi .
44026012	" E wuodha moro achiel , kadhiyo Damaski , ne an gi chik kod teko mane omiya gi jodolo madongo .
44026013	Kane oyudo awuotho e ndara kar dier odiechieng’ tir , moluor Agripa , naneno ler karieny maler moloyo wang’ chieng’ kendo nomenya kaachiel gi joma nawuothogo .
44026014	Ne wapodho piny waduto , eka nawinjo duol moro kaloso koda gi dho Hibrania ni , " Saulo , Saulo , isanda nang’o ? Riwi mabith migweyono biro mana hinyi in iwuon . "
44026015	Eka napenjo ni , ' In ng’a , Ruoth ? ' Ruoth to nodwoka ni , ' An Yesu ema isando . '
44026016	' To koro aa malo ichung’ gi tiendi . Asefwenyorani mondo aketi kaka jatich kendo janeno kuom gik miseneno kuoma kendo kuom gik mamoko ma abiro nyisi .
44026017	Abiro resi e lwet jou kendo kuom ogendini
44026018	mondo iyaw wengegi , kendo mondo ilokgi gia e mudho , giduogi e ler , kendo gia e teko Satan , giduogi ir Nyasaye ; Ka gitimo kamano eka giniyudi weruok mar richo , kendo gibedi e achiel gi ji duto mosepuodhi , nikech giyie kuoma .
44026019	Kuom mano , Ruoth Agripa , ne ok atamora timo kaka fweny moa e polo nonyisa .
44026020	Mokwongo nejo Damaski , eka ne jo Jerusalem nyaka ei Judea duto , eka achien nejo ogendini , ne ayalo mondo gilokre giduog ir Nyasaye , kendo mondo ginyis ni giselokore adier gi kit ngimagi .
44026021	Mano e gima nomiyo jo Yahudi omaka e laru mar hekalu kendo negitemo mondo ginega .
44026022	To Nyasaye osekonya e kindego duto , omiyo koro ahulo wechegi machalre , ne ji ajia kod joma ogen . Onge gima awacho mopogore gi mago mane jonabi kod Musa jowacho ni notimre ;
44026023	Ne giwacho ni Kristo nosandi , kendo kaka ng’ama nokuong ochier oa kuom joma otho , enokel ler ne joge owuon kaachiel gijo ogendini . "
44026024	Kane Paulo dhi nyime gi wuoyo kamano , Festo nokok matek ni , " Wiyi okethore , Paulo ! Somo misomo mang’eny ero lokijaneko ! "
44026025	To Paulo nodwoke ni , " Ok an janeko , Moluor Mogik , Festo . Gima awacho en adier kendo winjore maber .
44026026	Kata Ruoth Agripa ong’eyo wechegi maler , omiyo anyalo wuoyo kode ka an thuolo . Ang’eyo maonge kiawa ni wechegi duto ok opon-done , nikech ok osetimgi kama opondo .
44026027	Ruoth Agripa , be iyie kuom jonabi ? Ang’eyo ni iyie kuomgi . "
44026028	Eka Agripa nowacho ni Paulo ni , " Iparo ni e saa machwokni inyalo hoya mondo alokra abed ja-Kristo ? "
44026029	Paulo nodwoke ni , " Kata obed saa machwok kata malach to alamo Nyasaye ok mana ne in fende , to nyaka ne ji duto ma winjo wachna kawuono , mondo gichal koda , mak mana nyoroche motweyagcgi ema kik tweugo un bende . "
44026030	Eka Ruoth Agripa gi Ruoth Festo , nochung’ kaachiel gi Bernis gi ji duto ma nobet kodgi .
44026031	Ne gia e odno , kendo sama ne gidhi negiloso kendgi ka giwacho ni , onge " gima ng’atni timo mowinjore negene kata tweye e jela . "
44026032	Bang’e Agripa nowacho ne Festo ni , " Ng’atni dine wagonyo thuolo ka da bed ni pok okwayo mondo otere e nyim Kaisar . "
44027001	Kane oseng’ad wach ni onego okwang’wa wadhi Italia , Paulo kod joma otwe mamoko noketi e lwet jatend jolweny moro manyinge Julias . Jali ema ne jatend oganda lweny mane iluongo ni Jorit Dala Ruoth .
44027002	Ne waidho yie moro moa Adramutio mane onego ogow e mier mamoko manie dho nam molworo piny Asia . Bang’e ne wasiayo yie mi wawuok . Aristarko ja Makedonia moa Thesalonika bende ne nikodwa .
44027003	Kinyne ne wagowo Sidon , kendo kanyo Julias notimo ng’wono ne Paulo kendo nomiye thuolo mar dhi ir osiepene mondo gimiye gik ma nochando .
44027004	Ka waa kanyo to ne wasiayo yie e nam kendo , to nikech yamo mager ne kudho kochomowa tir , ne waluwo bath chula mar Saipras koma ogeng’ore gi yamo .
44027005	Kane wasekwang’ wang’ado thangalare mar chuny nam , machiegni kod Kilikia gi Pamfulia , ne wagowo e dhowadh Mura , e piny Lukia .
44027006	Kanyo jatend jolweny nonwang’o yie jo Aleksandria moro madhi Italia , mi noketowa e iye .
44027007	Ne wakwang’ mos gi thagruok kuom ndalo mang’eny nikech kwang’ ne rach , eka achien newachopo machiegni gi dho wadh Kanido . Kaka yamo koro nomedore maok wanyal chome tir , ne wakwang’ kwageng’ore e bath chula mar Krete , machiegni gi Sori mar Salmone .
44027008	Ne wamedo kwang’ gi thagruok kwaluwo bath nam mi ne wachopo kamoro miluongo ni Mbita Mokuwe , but dala mar Lasea .
44027009	Kaka koro ne waseketho seche mathoth , to kwang’ bende nosemedo bedo marach , kendo kinde mag Sap Tweyo Chiemo bende nosekadho , Paulo nongado rieko nejokwang’ kowacho ni ,
44027010	" Jawadwa , aneno ni kwang’wani dhi kelonwa masira mi kel kethruok maduong’ ne yie gi gik mwating’o kod ngimawa bende . "
44027011	To jatend jolweny ne ok ochiko kata mana ite mondo owinj gima Paulo wacho . Kar timo kamano to nowinjo mana pach wuon yie kod jachik yie .
44027012	Nikech dho wath kama newag-owoeni ne ok ber betie ndalo chwiri , thoth ji mane wango nongado wach mondo wadhi nyime gi kwang’ , ka giparo ni ne wanyalo chopo Foiniks mondo wabedie ndalo chwiri . Foiniks ne en dho wadh Krete , momanyore gi milambo ma yo podho chieng’ kod nyandwat ma yo podho chieng’ .
44027013	Ka yamb milambo makudho mos nochako kudho , ne giparo nine ginwango gima ne gidwaro kendo kara wuodhgi korone ber , omiyo ne gigolo nanga e pi mi ne gichako kwang’ ka giluwo tie dhonam mar Krete .
44027014	To ka pok odhi mabor , yamb kalausi moro miluongo ni kor Ugwe " , nochako kudho matek koa e chulano .
44027015	Ahitino nomako yie motame muomo yamono , omiyo ne waweyore e tekone , mondo owichwa oterwa kuma ohero .
44027016	Ka koro noyudo wakalo e tie chula moro matin miluongo ni Kauda , ne wanyagore mi waketo yiewa matin mar resruok kama ber , mondo kik okethre .
44027017	Kane chwo mane wango osekete ei yie maduong’ mane wantie , ne gitweyo yie gi tonde alwora mondo kik obarre . To nikech ne giluor ni yie ne nyalo terogi kuonde mathany-thany motimo kuoyo , man e dhonam mar Libia , ne giloro tanga mar nam eka giweye mondo yamo okwang’e .
44027018	Ahiti nomedo goyo yie matek mi kinyne ne gichako wito gik mane yie oting’o e nam .
44027019	Odiechieng’ mar adek , ne gichako wito ei nam gilwet gi giwegi gik mamoko mitiyogo .
44027020	Kuom ndalo mang’eny , ne ok wanyal neno wang’ chieng’ kata sulwe , kendo yamo nomedo kudho matek kendo geno duto mane oyudo wan go ni dipo koreswa norumo chuth .
44027021	Kane ji koro oseriyo kech kuom ndalo mang’eny , Paulo nochung’ malo e nyimgi mowachonegi ni , " Jowadwa ka dinyocha uti gi rieko ma nang’adonu mondo kik wadhi nyime gi kwang’ ka waa Krete , dine utony mi ok uneno chandruok gi lal maduong’ kama .
44027022	To koro akwayou ni umed bedo gi chir , nikech kata ng’at achiel kuomu ok bi lal , mak mana yie kende ema biro kethore .
44027023	Otieno mokalo , malaika mar Nyasaye , ma an ng’ate , kendo ma atiyone , nochung’ batha ,
44027024	mowachona ni , " Kik iluor Paulo , ibiro chopo nyaka nyim Kaisar mi yali kuno , nikech Nyasaye osemiyi kuom ng’wonone , ngima ji duto makwang’ kodi .
44027025	Kuom mano beduru gi chir , jowadwa nikech ayie ni Nyasaye biro timo mana kaka nonyisa .
44027026	To ochunore ni nyaka wabi watuom lowo e chula moro . "
44027027	Otieno mar apar gang’wen ne pod watangni mana e dier nam mang’ongo mar Adria . To ka nochopo odiwuor jokwang’ nogalo ni gichomo lowo motwo .
44027028	Omiyo ne giluto tol motwe kidi e pi , mondo ging’e kar tut pi , mi ne giyudo ni tutne oromo fut mia gi piero ariyo . Bang’e matin ne gichako gipime kendo mi gin-wang’ ni en fut piero ochiko .
44027029	Luoro nomakowa ni dipo ka watuomo lwanda . Omiyo ne gibolo rachungni ang’wen yoka bang’ yie , eka gilemo mondo piny oyawre .
44027030	To jokwang’ notemo mondo gitony gia e yie , kendo negitemo mondo giket yie matin mar resruok e pi , ka giriasore ni gidwaro bolo rachungni moko yoka wi yie .
44027031	Eka Paulo nowacho ne jatend jolweny kod jolweny duto ni , " Ka jogi ok osiko kodwa ei yie ka , to ok ubi tony . "
44027032	Omiyo jolweny nongado tonde ma notwego yie matin mar reso ngima , mi giweyo yieno mokwang’ modhi .
44027033	Ka piny ne chiegni yawore , Paulo nosayo jokwang’ duto mondo ochiem , kowacho ni , " Kuom ndalo apar gangwen mosekadho , usebedo ka unie kind akuru gi asumbi ma ok nunyal chiemo .
44027034	Koro yieuru koda mondo uchamie gimoro matin mondo ubed mangima . Akonu ni onge ng’ato kata achiel kuomu mabiro wito kata mana yie wiye achiel . "
44027035	Ka nosewacho mano , nokawo makati mi ogoyo ne Nyasaye erokamano e nyimgi giduto . Eka nong’ingo makatino mochako chiemo .
44027036	Jogo chunygi noduogo , mi ng’ato ka ng’ato kuomgi nokawo chiemo matin mondo ocham .
44027037	Kar romb ji duto mane nie yie ne gin mia ariyo gi piero abiriyo gauchiel .
44027038	Ka ji duto nosechiemo moyieng’ , ne gibolo cham duto modong’ e nam mondo yie odong’ mayot .
44027039	Kane piny oseyawore , jokwang’ nokia piny mane gintie , to ne gineno mbita moro motimo kwoyo : mi giparo mondo gichom yie kuno mondo kanyalore to gimoki bute .
44027040	Koro ne ging’ado tonde motwego rachungni mi gibolo e nam eka bang’e ging’ado tonde mane omakgo ngai . Bang’ mano ne gichungo tanga yoka wi yie , kaeto gisiayo yie ka gichomo dho wath .
44027041	To Gikanyo yie notuomo kuoyo math-anythany momoko ti . Eka apaka nogoyo yo ka bang’ yie mi obarore matindo tindo .
44027042	Jolweny nochano mondo oneg joma otwe mondo ogeng’ gi kik gigo abal mi giring gitony .
44027043	To nikech jatendgi ne dwaro reso ngima Paulo , notamogi ni kik gineggi . Nochiko mondo ng’ato ang’ata mane nyalo goyo abal nyaka dho wath okuong ochikre e pi mondo odhiyo .
44027044	Eka jomaodong’ nebiro luwo bang’gi ka jomoko omako mberni to moko omako bepe mane owuok e yie ma nosebarore . Kamano e kaka ne wachopo e lowo motwo waduto kawangima .
44028001	Kane wasechopo e lowo motwo ka wangima , ne wayudo ni chulano iluongo ni Malta .
44028002	Joma nodak e chulano norwakowa gi ng’wono mokalo wacho . Ne girwakowa mi gikudhonwa mach mondo wao , nikech koth ne chwe kendo piny ne ng’ich .
44028003	Paulo nodondo yien moko mokelo mondo omedi e mach , to ka noyudo oketo yiengo e kendo , thuond fu ne liet mar mach ogolo momoko e lwete .
44028004	Ka jo chulano noneno ka thuol oliero e lwet Paulo , ne gi wuoyo kendgi ka giwacho ni , " Ng’atni nyaka bed janek , mano e momiyo kata obedo ni osetony e nam , to pod muma oluwe nyaka ka mondo onege . "
44028005	To Paulo noteng’o thuondno oko molwar e mach , kendo onge gima notime .
44028006	Jogo ne geno ni lwete biro kuot , kata ni nobiro gore piny apoya mi otho , to ne girito gaming’a mi ok gineno gimotime . Eka ne giloko pachgi mi giwacho ni Paulo en nyasaye .
44028007	But kama newantieno ne nitie puothe madongo mag ruodh chulano miluongo ni Publio . Ruodhno norwakowa , mori-towa maber kaka wende kuom ndalo adek .
44028008	To wuon-gi ne nie kitanda nikech notuo , ka en gi midhusi , kendo nodiewo . Paulo nodonjo kama noninde mondo onene , to bang’ koselamone , noketo lwetene kuome mochange .
44028009	Ka mano nosetimore , joma tuo duto mane nie chulano nobiro moyudo chang .
44028010	Joma nodak e chulano nomiyowa luor e yore mang’eny kendo kane koro wadwa aa , ne gikowowa gi gii konyruok duto mane wachando .
44028011	Bang’ ka dweche adek nosekalo , ne waidho yie moro mane osebedo karito kanyo e ndalo chwiri . Ne en yie jo Aleksandria mane oketne alama mag nyiseche ariyo marude , miluongo ni , Kasta gi Poluks .
44028012	Ne wakwang’ waa kanyo nyaka wachopo Sirakusa , kendo kuno newabede ndalo adek .
44028013	Ka waa Sirakusa , ne wakwang’ miwachopo Resio , to kinyne , ka yamb milambo nochako kudho , newadhi nyime nyaka newachopo Puteoli , bang’ kwang’ kuom ndalo ariyo .
44028014	Puteoli kanyo newayude owete moko ma norwakowa mondo wadag kodgi kuom juma achiel . Eka bang’e newamedo kwang’ nyaka Rumi .
44028015	Owete ma kuno no se winjo wach birowa , omiyo ne giwuotho mi gichweyo nyaka chiro mar Apio , to moko noromon-wa kama iluongo ni Tres Tabernae , tiende ni ute adek mag buoro . Kane Paulo oneno jogi to nogoyo ne Nyasaye erokamano , kendo noyudo jip mi chunye noduogo .
44028016	Kane wachopo Rumi , Paulo noyudo thuolo mar dak e ode kende gi askari marite .
44028017	Bang’ bedo Rumi kuom ndalo adek , Paulo noluongo jotend jo Yahudi ma nodak kanyo . To kane gisechokore , nowachonigi ni , " Owetena , kata obedo ni ok asetimo gimoro marach ne jowa kata ne timbe machon mag kwerewa , to nomaka Jerusalem moketa e lwet jo Rumi .
44028018	To Bang’ yala ne gidwa weya , nikech ne giyudo ni onge gima nasetimo marach mowinjore gi tho .
44028019	To ka jo Yahudi nodagi wachno , ne ochuna ni nyaka akwa thuolo mondo abi oyala e buch Kaisar . To ne ok atimo mano nikech an gi wach moro gijo Yahudi wetena .
44028020	Mano emomiyo asekwayo mondo ubi alosie kodu matin . En mana nikech geno mar jo Israel emomiyo otweya gi nyororo . "
44028021	Ne gidwoke ni , " Wan pok wayudo barua moro amora moa Judea ma loso kuomi , kendo kata mana owete manyocha oa kuno machiegni pok okelonwa wach moro , kata wacho pok giwachonwa gimoro misetimo marach .
44028022	Kata kamano wadwaro winjo wecheni , nikech wang’eyo niji wuoyo kuom dinni marach kuonde duto . "
44028023	Ne gichano mondo girom gi Paulo odiechieng’ moro achiel , kendo ji koro ne medo biro mang’eny ir Paulo kama nodakie . Chakre okinyi nyaka imruok piny , noleronegi tie wach , koyalonigi wach Loch Nyasaye . Notimo kamano kotemo loko paro mane gin go kuom Yesu , kokonyore gi weche mondiki e Chik Musa kod jonabi .
44028024	Moko kuomgi norwako wechene , to moko notamore yie .
44028025	Ne gipogore e kindgi giwegi mi gichako aa bang’ ka Paulo nowachonegi wachne mogik ni , " Roho Maler nowacho adier ne kwereu , ka nowuoyo gi dho Isaya Janabi , kowacho ni :
44028026	" ' Dhi ir jogo mondo iwachnegi ni , ubiro siko kuwinjo weche to wach ok nodonjnu ngang’ ; Ubiro ' siko kung’icho , to ok unune gimoro .
44028027	Nikech chuny jogi osedinore ; gisedino itgi , kendo gisemiyo wengegi . Ka ok kamano to diginen gi wengegi , kendo giwinj gi itgi , mi chunygi rwak wach kendo giduog ira mi achangogi’
44028028	Paulo notieko ka wachonigi ni , " Emomiyo adwaro ni ung’e ni warruok mar Nyasaye oseter ne joma okjo Yahudi , kendo gibiro rwake ! "
44028029	( Bang’ wacho mano , jo Yahudi mane winje nowuok odhi , ka gigoyo mbaka matek e kindgi giwegi . )
44028030	Kuom higni ariyo mangima , Paulo nodak e ode owuon mochulo , kendo norwako ji duto mane obiro ire mondo onene .
44028031	Royalo Loch Nyasaye gichir maok ng’ato ogeng’e , kopuonjo ji kuom Ruoth Yesu Kristo .
45001001	An Paulo , misumba Yesu Kristo , mane oluongi mondo obed jaote , kendo mane owal ne Wach Maber mar Nyasaye ,
45001002	Wach Maber mane osingo chon e Ndiko Maler kotiyo gi Jonabi mage e mawuoyo
45001003	kuom Wuode , mane en nyakwar Daudi kuom ringruok ,
45001004	kendo mane onyis ratiro gi teko ni en Wuod Nyasaye kuom chuny mar ler , nikech chier mare koa kuom joma otho : Yesu Kristo Ruodhwa .
45001005	Kuome kendo e nyinge ema waseyudoe ng’wono gi teko mar bedo joote , mondo wami Ogendini duto obed gi winjo wach mar yie .
45001006	To un bende un e kanyakla achiel gi jogo moseluongi mondo ubed jo Yesu Kristo .
45001007	Ne ji duto man Rumi , ma Nyasaye ohero kendo oluongo mondo obed jomaler , ng’wono gi kuwe moa kuom Nyasaye Wuonwa kod Ruoth Yesu Kristo mondo obed kodu :
45001008	Mokuongo , aduoko erokamano ne Nyasacha , kuom Yesu Kristo nikech un duto , nimar yie maru ihulo e pinje duto .
45001009	Nyasaye ma atiyone gi chunya duto , ka alando Injili mar Wuode , en janeno mara kaka asiko aparou kinde duto
45001010	e lamo maga kendo alamo ni kaber to koro yo oyawrena mondo abi iru , ka Nyasaye oyie .
45001011	Agombo nenou ahinya mondo apognue mich moko mag chuny mondo ategugo .
45001012	tiende ni , mondo un kod an wajiwre ng’ato gi ng’ato e yie marwa , ka ajiwou to un bende ujiwa .
45001013	Ok adwar ni ukiya , jowetena , ni asechano kuom ndalo mang’eny mondo abi iru ( to osetama timo kamano nyaka koroni ) , mondo un bende aka cham e dieru mana kaka aseyudo e dier ogendni mamoko .
45001014	An jagop jo Grik gi joma ok jo-Grik , kendo mar joma riek kod joma ofuwo .
45001015	Mano emomiyo aketo chunya ni nyaka un bende ayalnu Wach Maber , un ma un Rumi .
45001016	Aonge wichkuot gi Wach Maber , nikech en teko mar Nyasaye ma waro ng’ato ang’ata moyie , mokuongo ni jo-Yahudi , eka bang’e ne Ogendni bende .
45001017	Nikech kuom Wach Maber nogo ema Nyasaye ketoe dhano kare kuom yie kende ma ok omedie gimoro machielo , mana kaka ondiki ni , " Ng’at makare nobed mangima kuom yie . "
45001018	Mirimb Nyasaye koro fwenyore koa e polo kuom ji duto motamore lame , kendo matimo richo ka gigeng’o adiera gi timbegi maricho .
45001019	Nikech gima dhano nyalo ng’eyo kuom Nyasaye oyangore negi maler , nikech Nyasaye oseele negi .
45001020	Nikech nyaka chakruok piny , gii Nyasaye maok nenre kaka tekone mochwere kod kite , osenenore malong’o ka gifwenyore e gik mosechweyo , mondo omi dhano kik riasre kuom weche machalo kamagi .
45001021	Kata obedo ni ne ging’eyo Nyasaye , to ne ok gimiye duong’ kaka Nyasaye , kendo ne ok giduokone erokamano , to pachgi nobedo manono kendo chunygi mofuyo nodinore .
45001022	Kata obedo ni ne giwacho ni giriek , to ne gibedo joma ofuwo ,
45001023	kendo ne giloko duong’ mar Nyasaye maok tho e kido machalo gi dhano matho , gi winy , gi le ma tiende gi ang’wen , gi le mamol .
45001024	Mano emomiyo Nyasaye noweyogi mondo gidhi adhiya nyime gi kit chode duto ma chunygi ne gombo timo , ka giketho dendgi e kindgi ng’ato gi ng’ato .
45001025	Ne giloko adiera mar Nyasaye odoko miriambo kendo ne gilamo kendo gitiyone gik mochwe kar tiyo ne Jachwech , mipako nyaka chieng’ Amin .
45001026	Kuom mano , Nyasaye noweyogi ne owruok gi kit gombo maricho duto makelo kethruok . Koda ka mondgi bende no weyo riwore gi chwogi e yo mowinjore to negichako riwore gi mon wetegi .
45001027	Chwo bende noluwo mana yo machalre ; kar riwruok gi mon e yo mowinjore to dendgi noowore gigombo chwo wetegi . Chwo notimo timbe dwanyruok gi chwo wetegi , ka gionge wichkuot , kendo timgino nomiyo giyudo kum e dendgi giwegi mowinjore gi kethogino .
45001028	To bende , kaka ne giparoni ng’eyo Nyasaye ok lich , Nyasaye noweyogi mondo gidhi adhiya nyime ka pachgi obam , mondo gitim , gik ma ok onego otim .
45001029	Gipong’ gi kit timbe mamono duto gi richo gi wuoro kod timbe mobam . Bende gipong’ gi ich lit , gi nek , dhawo , wuond , kod himruok . Gin jokuoth ,
45001030	joketh nying ji , joma ochayo Nyasaye , jokwinyojorna wigi tek , lendo josunga giloso yore manyien mag timo richo ; kendo ok giwinj jonywolgi ;
45001031	gionge paro gionge yie , gionge chuny , kendo gionge kech .
45001032	Kata obedo ni ging’eyo chik makare mar Nyasaye ni joma timo gik makamago onego otho , to gidhiyo adhiya nyime gi timogi , kendo bende gipwoyo joma timogi
45002001	Omiyo in bende ok initony , in ming’a-do Dura ne ng’at machielo , nikech gima ing’adonego ng’at machielo burano ema bura loyigo iwuon , nikech in ming’a-do bura bende itimo gik machalre gi gima otimo .
45002002	To koro wang’eyo ni buch Nyasaye ne joma timo gik makamago oluwore gi adiera .
45002003	Omiyo in dhano adhana ing’ado bura ne joma timo gik ma kamago , iparo ni Nyasaye biro ng’ado ne jogo bura to in , ma bende itimo gigo , to initony ?
45002004	Koso ichayo mwandu mar ng’wonone kod hooruokne gi kindane ? Donge ing’eyo ni Nyasaye ng’wononi mondo oweni thuolo mar lokruok ?
45002005	To kuom tamruok mari kod chunyi midagi loko , ikuno mirima mager , ne in iwuon ne odiechieng mirimb Nyasaye , ma buche makare noelie .
45002006	Chieng’no Nyasaye " nochul ng’ato ka ng’ato kaluwore gi timbene . "
45002007	Ne joma osetimo kinda kuom timo maber , ka gidwaro duong’ kod luor , kod gik maok tho , enomi ngima mochwere .
45002008	To joma dwaro margi kendgi , kendo maok lu adiera , to luwo mana timbe maok kare , norom gi mirima mager kod gero .
45002009	Masira gi chandruok malit nobedi ne ji duto matimo richo , mokuongo ne jo-Yahudi eka bang’e ne Ogendini bende ;
45002010	to duong’ gi luor kod kuwe nobed ni ji duto matimo maber , mokuongo ni jo-Yahudi , kendo ni Ogendini bende .
45002011	Nikech Nyasaye ok dew wang’ ji .
45002012	Ji duto matimo richo , ka gionge gi Chik , nolal bende ka gionge chik , to ji duto matimo richo ka gin e bwo Chik nong’adne bura gi Chik nogo .
45002013	Nimar ok joma winjo Chik gi itgi ema nikare e nyim Nyasaye , to mana jogo , matimo gima Chik owacho , ema ibiro keto kare .
45002014	( Chutho ka Ogendini maonge gi Chik , timo gik ma Chik dwaro , kata obedo ni gikia Chik , to gidoko chik negin giwegi kata obedo ni gionge gi chik kamano .
45002015	nikech ginyiso ni gima Chik dwaro ondiki e chunygi , kendo kata chunygi giwegi bende bedo joneno ni mano en adier , kendo pachgi seche moko ng’adonegi bura kaka joketho , to seche moko pwoyogi . )
45002016	Mano notimre e odiechieng’ ma Nyasaye nong’ad bura ne maling’ ling’ mag dhano kuom Kristo Yesu kaka Injili ma ayalo wacho .
45002017	Koro in ka in iluongori ni ja Yahudi ; ka iyiengori kuom Chik , kendo ipakori kuom winjruok ma in-go kod Nyasaye ;
45002018	ka ing’eyo dwarone , kendo inyalo pogo gima ber moloyo nikech isepounjori chik ,
45002019	Ka ing’eyo chuth ni in jatelo ne muofni , kendo ni in ler ne joma nie mudho ;
45002020	bende ni in jatecho mar joma ofuwo , kendo ni in japuonj mar nyithindo mayom nikech Chik ma in go oting’o ng’eyo kod adiera
45002021	koro , in mipuonjo joma moko , donge ipuonjrie in iwuon ? In miyalo ni kuo rach , mit ki into ikwelo ?
45002022	In miwacho ni ji kik terre , mit into iterori ? In ma ichayo nyiseche manono , mit ki iyako ute milemoe ?
45002023	In ma isungori nikech Chik ma in-go , dipo ikelo achaya ne Nyasaye kuom ketho Chik ?
45002024	Mana kaka ondiki ni , " Nying Nyasaye iyanyo e dier Ogendini nikech un . "
45002025	Tero nyangu nigi ohala mana ka imako Chik , to ka iketho Chik to ichalo ng’at mane ok oter nyangu .
45002026	Omiyo ka joma ok oter nyangu timo gik ma Chik dwaro to donge inyalo bi kwan-gi kaka joma oter nyangu ?
45002027	Koro ng’at ma ok oter nyangu e yor ringruok , to oluwo chik , biro ng’adoni bura , in ma in-gi Ndiko mar Chik kendo oteri nyangu to in jaketh chik .
45002028	Nikech ng’ato ok en ja-Yahudi mana kuom nenruokne maoko kata nikech otere nyangu e ringre maoko .
45002029	Ooyo , ng’ato en ja-Yahudi ka en kamano gi e chunye kendo tero nyangu mar adier en mar chuny , kuom Roho to ok mar chike mondiki . Ng’at ma kamano ok yud pak kuom ji , to oyudo pak kuom Nyasaye .
45003001	Kare ere oh and bedo ja-Yahudi kata ber tero nyangu ?
45003002	Nitie ber mang’eny ! Mokuongo , gin emane omigi wechegi mag Nyasaye .
45003003	To kapo ni moko kuomgi neonge gi yie to ? Bende bedogi maonge yie nyalo ketho adiera mar Nyasaye ?
45003004	Mano ok nyalre kata matin ! Nyasaye nyaka sik jaadiera , to dhano ka dhano jamiriambo . Mana kaka ondiki ni , " Mondo ibedi kare ka iwuoyo kendo ilochi kiyalo bura . "
45003005	To ka timbe wa maricho konyo kuom guro tim makare mar Nyasaye , to dwawach ang’o ? Dwawach ni Nyasaye timo marach kokumowa gi mirimbe mager ? ( Awuoyo kaka dhano . )
45003006	Ok kamano ngang’ ! Nikech ka en kamano to Nyasaye ding’ad bura ne piny nade ?
45003007	Ng’ato nyalo penjo ni , " Ka miriambona nyalo miyo adiera mar Nyasaye medore , kendo duong’ne bende medo nyisore to marang’o pod ing’adona bura kaka jaricho ? "
45003008	Kare ang’o mono wacho ( kaka osebed kiyanyowa ni wawacho , kendo kaka jomoko osiko ni wawacho ) ni " Watimuru atima richo mondo eka ber obedie ? " Joma kamago owinjore kumgi !
45003009	Koro dwawach nang’o mogik ? Bende waber adier ? Ok kamano ngang’ ! Waseng’ado bura ni jo-Yahudi gi Ogendini joricho machalre .
45003010	Mana kaka ondiki ni , " Onge ng’ama kare , bende onge kata achiel ;
45003011	Onge ng’ama wach donjone , onge ng’ama dwaro Nyasaye .
45003012	Ji duto oseruenyo , giduto gisedoko joma nono ; onge ng’ama timo maber , onge kata achiel . "
45003013	" Dwondgi chalo liete moyawore ; lewgi olony e wacho miriambo . " Sum mar timonel fu nie pien dhogi . "
45003014	" Dhogi opong’ gi kuong’ kod weche makech . "
45003015	" Tiendegi leng’ore ka dhi chuero remo ;
45003016	kethruok kod masira nie yore ma giluwo ,
45003017	kendo yor kuwe ok ging’eyo . "
45003018	" Luoro Nyasaye onge e wang’gi . "
45003019	To koro wang’eyo ni gimoro amora ma Chik wacho , owacho ne joma nie bwo chik , mondo dhok duto oling’ thi , kendo buch Nyasaye olo piny duto .
45003020	Kuom mano , onge ng’ama noket kare e nyime kuom timo gik ma Chik owacho , to kuom Chik ema dhano ng’eyoe kethone .
45003021	To koro yor ngima makare mar Nyasaye , maok otenore kuom chik , oseelore , mana kaka Ndiko mag Musa gi Jonabi nyiso .
45003022	Ngima makareni mar Nyasaye , yudore e yor yie kuom Yesu Kristo ne ji duto moyie . Onge pogruok ;
45003023	nimar ji duto oseketho kendo girem kuom duong’ mar Nyasaye ,
45003024	to iketogi kare nono kuom ng’wonone , nikech warruok ma nobiro kuom Kristo Yesu ,
45003025	Nyasaye nochiwe kaka misango magolo richo , nikech yie kuom rembe . Ne otimo ma mondo onyis timne makare , nikech e kinde motelo , Nyasaye noweyo mak okumo richo mane ji osetimo nikech kechne .
45003026	Notimo kamano mondo onyis ratiro e ndalogi ni en owuon en kare , kendo ni oketo kare joma nigi yie kuom Yesu .
45003027	To kare koro ng’aruok nikune ? Ong’ad kare oko chuth . ogole gi yo mane ? E yor timo gima chik dwaro ? Ooyo , gi yor yie .
45003028	Nikech gima wang’eyo en ni ng’ato iketo kare kuom yie to ok kuom timo gik ma Chik dwaro .
45003029	Koso dibed ni Nyasaye en Nyasach jo-Yahudi kendgi ? Donge en Nyasach Ogendini bende ? Ee , en mar Ogendini bende ,
45003030	nikech Nyasaye en achiel kende kendo obiro keto kare joma oter nyangu kuom yie , mana kaka otimo ne joma ok oter nyangu bende e yor yie achielno .
45003031	Koro Chik bedo maonge tich nikech wach yie mwaloseni koso ? Ok kamano ngang’ ! Kata kamano warito Chik .
45004001	To koro dwawach ang’o kuom Ibrahim ma kwarwa kuom ringruok ; en to nowinjo tiend wachni nade ?
45004002	Nikech kaponi Ibrahim noket kare kuom tijene to dine obedo gi gima onyalo pakorego , to ok e nyim Nyasaye .
45004003	Ndiko to wacho nang’o ? Ibrahim noyie kuom Nyasaye , kendo mano nomiyo okwane ng’ama kare . "
45004004	To ong’ere malong’o ni chudo mimiyo ng’ato bang’ tich ok miye kaka mich ; to imiye kaka gir luche mosetiyone .
45004005	To kuom ng’at maok ti gimoro to oketo mana genone kuom Jal maketo jomaricho kare , yie ma kamano ikwano kaka tim makare .
45004006	Daudi bende wuoyo kuom wachni koloso kuom hawi ma ng’ama Nyasaye kwano kaka ng’ama kare maok ti gimoro nigo
45004007	" Gin johawi jogo ma richogi owenegi , kendo ma richogi oum .
45004008	En jahawi jamo ma Ruoth ok nokwanne richoge . "
45004009	To hawi miwuoyeni dobed mana mar joma oter nyangu kende , koso en mar joma ok oter nyangu bende ? Wawacho ni yie mar Ibrahim nokwanne kaka tim makare "
45004010	Ere kaka nokwan nego ? Ne en kosetere nyangu koso ka podi ? Ok ne en bang’e , to ne en kapok otere nyangu .
45004011	Ne oyudo kido mar nyangu achien kaka ranyisi mar bedo ng’ama kare , ma noseyudo motelo kuom yie kapok otere nyangu . Kuom mano en kwar ji duto moyie to ok oter nyangu , mondo joma kamago be oketgi kare .
45004012	To bende en kwar joma oter nyangu , maok oter mana nyangu kende , to maluwo kit yie ma kwarwa Ibrahim ne nigo kane pok otere nyangu .
45004013	Nikech singruok mane omi Ibrahim ni piny nobed mare , ne ok obirone kata ne kothe kuom chik , to nobiro kuom tim makare mar yie .
45004014	Kapo ni joma oluwo Chik ema bedo jocham gikeni to yie obedo kayiem nono , kendo singruok onge tiende ,
45004015	nikech Chik kelo mirima . To kama Chik onge , ketho chik bende onge .
45004016	Kuom mano , singruok biro kuom yie eka obedo kuom ng’wono , kendo nyikwa Ibrahim duto oyud singruokno , to ok ne joma rito chik kende to nyaka joma nigi yie machal gi mar Ibrahim . En e wuonwa waduto .
45004017	Mana kaka ondiki ni , " Aseketi wuon ogendini mang’eny . " En wuonwa e nyim wang’ Nyasaye mane oyie kuome , Nyasaye machiwo ngima ni joma otho kendo maluongo gik maonge mana kagima gintie .
45004018	Kata obedo ni gima dine mi Ibrahim bed gi geno ne onge , ne pod oyie ayiea ni nobiro bedo " wuon ogendini mang’eny , " mana kaka nosewachne ni , " kamano e kaka kothi nobed " .
45004019	Ne ok odok chien e yie , kata obedo ni ringre owuon ne chai gima otho ( nikech hike ne romo kar mia achiel ) , kendo kata ni Sara ne migumba ma kinde minyuoloe nyithindo osekalo .
45004020	Kiawa moro amora ne ok omiyo okier oweyo singruok Nyasaye , to nomedo bedo motegno e yie mare komiyo Nyasaye duong’ ,
45004021	kendo noyie chutho ni Nyasaye ne nigi nyalo mar timo gima nosesingore ni notim .
45004022	Emomiyo yiene " ne okwan-ne kaka tim makare . "
45004023	To weche mawacho ni , " ne okwan nego , " ne ondiki ok ni en kende ,
45004024	to ne wan bende , ma Nyasaye biro ketonwa tim makare , wan mwayie kuom Jal mane ochiero Yesu Ruodhwa oa kuom joma otho .
45004025	En mane ochiwe mondo otho nikech richowa kendo nochiere mondo oketwa kare .
45005001	Emomiyo , kaka koro oseketwa kare kuom yie , wan gi kuwe gi Nyasaye kuom Ruodhwa Yesu Kristo ,
45005002	ma kuome waseyude kuom yie yor chopo e ng’wono makoro wachungoe . Bende wail kuom geno mar duong’ mar Nyasaye .
45005003	To ok mano kende , to wail bende kuom chandruok mwayudo , nikech wang’eyo ni chandruok kelo kinda ,
45005004	to kinda kelo kido maber to kido maber kelo geno .
45005005	To geno ok kuod wiwa , nikech Nyasaye oseolo herane ei chunywa kuom Roho Maler , ma osemiyowa .
45005006	Nikech , e kinde mowinjore , kane pod ok wanyal , to Kristo nothone wan joma richo .
45005007	Ok en gima yot mondo ng’ato otho ni ng’at makare ; dipo nono ng’ato ditho ni ng’at maber .
45005008	To Nyasaye nyiso herane moherowago kama : Kane pod wan joricho to Kristo nothonwa .
45005009	Kaka koro oseketwa kare kuom rembe , donge ibiro reswa chuth kendo moloyo e mirimb Nyasaye nikech En !
45005010	Nikech kane pod wan wasik Nyasaye to ne oketowa osiepene kuom tho mar Wuode koro kaka osetimwa osiepene donge ibiro reswa moloyo nikech ngimane !
45005011	To ok mano kende , wail bende kuom Nyasaye , nikech Ruodhwa Yesu Kristo , ma kuome oseketwa wabedo osiepe Nyasaye .
45005012	Emomiyo mana kaka richo nodonjo e piny nikech ng’at achiel , kendo richono nokelo tho ; e kaka tho nobiro kuom ji duto , nikech ji duto noketho ,
45005013	chutho richo ne nie piny kane pok Chik obetie . To richo ok kwan kaka richo ka Chik onge .
45005014	Kata kamano tho nolocho chakre ndalo Adam nyaka ndalo Musa , kendo noloyo nyaka joma ne ok oketho kaka Adam , mane en kido mar Jal mane onego obi .
45005015	To mich michiwo nono opogore gi bayo yo . Nikech ka ji mang’eny notho nikech bayo yo mar ng’at achiel , to nobedo maber manade ka ng’wono mar Nyasaye kod mich manobiro kuom ng’wono mar ng’at achielno , ma en Yesu Kristo , nochiw mogundho ni ji mang’eny .
45005016	To bende mich Nyasaye opogore gi gima richo mar ng’at achiel nokelo . Nikech bura noluwo richo achiel mokelo kum , to mich ma nobiro bang’ bayo yo kinde mang’eny nomiyo oketowa kare .
45005017	Nikech ka bayo yo mar ng’at achiel nomiyo tho olocho kuom ng’at achiel nogo , koro joma yudo ng’wono mogundho kod mich mar ngima makare donge biro bedo gi loch mar ngima maduong’ moloyo kuom ng’at achielno , ma en Yesu Kristo .
45005018	Emomiyo mana kaka bayo yo mar ng’ato achiel nokelo kum ne ji duto , e kaka tim makare mar ng’at achielno miyo ji duto bedo makare kendo yudo ngima .
45005019	Nikech kaka tamruok winjo wach mar ng’at achiel nomiyo ji mang’eny odoko joricho , e kaka winjo wach mar ng’at achielno biro miyo iketo ji mang’eny kare .
45005020	To Chik nomedi mondo bayo yo omedre . To kama richo nomedoree , ng’wono nomedoree moloyo ,
45005021	mondo kaka richo nobedo gi loch mokelo tho , e kaka ng’wono bende obedie gi loch kuom tim makare , makelo ngima mochwere kuom Yesu Kristo Ruodhwa .
45006001	En ang’o ma koro wanyalo wacho ? Dwadhi nyime ka watimo richo mondo eka ng’wono omedre ?
45006002	Gima kamano kik timre ! Ne watho e richo ; ere kaka wanyalo dhi nyime kwadak e iye ?
45006003	Koso donge ung’eyo ni wan duto mane obatiswa kuom Kristo Yesu , nobatiswa e thone ?
45006004	Omiyo noikwa kode e tho kuom batiso , mondo kaka Kristo nochier oa kuom joma otho kuom duong’ mar Wuoro , e kaka wan bende onego wadagi e ngima manyien .
45006005	Koseriwwa kode kamano e thone , to ochuno ni ibiro riwwa kode bende e chierne .
45006006	Nimar wang’eyo ni dhandwa machon nogur kode mondo ringruok mar richo okethi , kendo kik koro wabed wasumbni mag richo .
45006007	nikech ng’ato ang’ata mosetho osegony kuom richo .
45006008	Koro ka wasetho gi Kristo , wan gi yie ni wabiro bedo mangima kode bende .
45006009	Nimar wang’eyo ni kaka Kristo nochier oa kuom joma otho , ok onyal tho lendo , nikech tho koro onge gi loch kuome .
45006010	Tho ma nothogo notho ne richo dichiel kendo mogik ; to ngima ma ongimago , ongima ne Nyasaye .
45006011	E kaka un bende nyaka ukwanru ni utho ne richo , to ungi-ma ne Nyasaye ei Kristo Yesu .
45006012	Emomiyo koro kik uyie mondo richo obed gi loch e ringreu matho ka uchopo gombone maricho .
45006013	Kik uchiw fuonde ringreu ni richo kaka gik mikethogo , to chiwreuru ne Nyasaye kaka joma osegol e tho moter e ngima ; kendo chiwneuru fuonde ringreu kaka gik mitimogo timbe makare .
45006014	Nimar richo koro ok nobed gi loch kuomu , nikech koro ok un e bwo chik , to un e bwo ng’wono .
45006015	To ang’o kendo ? Dwatim atima richo nikech ok wan e bwo chik , to wan e bwo ng’wono ? Gima kamano kik timre !
45006016	Donge ung’eyo ni ka uchiworu ne ng’ato mondo uwinje kaka wasumbini to un wasumbini mag jal muwinjono , bed ni un wasumbini mag richo , makelo tho , kata mag winjo wach , makelo ngima makare .
45006017	To erokamano ne Nyasaye nikech kata obedo ni yande ne un wasumbini mag richo , to ne umako kit puonj mane omiu gi chunyu duto .
45006018	Osegonyu e richo mi koro udoko wasumbini ne tim makare .
45006019	Awacho ma e winjo mar dhano nilech uyomyom kaka dhano . Mana kaka yande chon ne uchiwo fuonde ringreu madoko wasumb timbe mochido , kendo ne richo mosiko medore ameda , e kaka koro owinjore uchiw fuonde ringreu obed wasumbini mag timbe makare makelo ngima maler .
45006020	Kane un wasumbini mag richo , ne un thuolo korka tim makare .
45006021	En ohala mane mane uyudo e kindeno kuom gik makoro miyou wichkuotgi ? Giko mar gigo en tho !
45006022	To ka koro osegonyu kuom richo mi ubedo wasumbini mag Nyasaye , ohala muyudo kelo ngima maler ma gikone en ngima mochwere .
45006023	Nikech misach richo en tho , to mich ma Nyasaye chiwo en ngima mochwere kuom Kristo Yesu Ruodhwa .
45007001	Koso ukia , owetena , ( nikech awuoyo gi joma ong’eyo chik ) , ni chik otweyo ng’ato mana ka pod ng’atno ngima ?
45007002	Kuom ranyisi , dhako mokendi Chik otweyo gi chwore mana ka chwore pod ngima ; to ka chwore otho , to ogonye e chik moriwe gi chwore .
45007003	Kamano bende , ibiro luong dhakono ni ochot ka odak gi dichwo machielo ka chwore pod ngima . To ka chwore otho , to ogonye kuom chikno kendo ka dichwo machielo okende to ok kwane kaka ochot .
45007004	Kamano owetena , un bende , usetho korka chik kuom ringre Kristo , mondo koro ubed jo ng’at machielo , ma en Jal mosechier oa kuom joma otho , mondo eka wanyag olemo ne Nyasaye .
45007005	Nimar kane pod ringruok chikowa , chik ne chiewo gombowa maricho , kendo ne gitiyoe dendwa , omiyo ne wanyago olemo makelo tho .
45007006	To sani nikech wasetho ne gima notweyowa chon , mondo wabed wasumbini , ok manie bwo chik machon mondiki , to manie ngima manyien .
45007007	Kare koro dwawach ang’o ? Chik en richo koso ? Ok kamano ngang’ ! Adiera dine ok ang’eyo gima richo en kane onge chik . Nimar bende dine ok ang’eyo gima chik en kane ok owacho ni , " Kik igombi gir wadu . "
45007008	To richo nokawo thuolo manie i chik mopidho kit gombo mayoreyore kuoma nimar ka chik onge to richo otho .
45007009	Mokuongo kane chik onge , to ne angima angima , to ka Chik nobiro , to richo nochier , kuoma mi atho .
45007010	Nanwang’o ni chik onogono , mane onego okel ngima , nolokore mokelo tho .
45007011	Nimar richo nokawo thuolo manie i chik , mowuonda , kendo okonyore gi chik nogo mondo onega .
45007012	Omiyo Chik en gima ler , kendo buche Nyasaye bende ler , kendo ni kare , kendo ber .
45007013	To dibed ni gima ber ema nolokrena tho ? Ok kamano kata matin ! To mondo richo ong’ere kaka richo , nokonyore gi gima ber mokelo tho kuoma , mondo eka onyisre kaka gima rach mokalo kare .
45007014	Wang’eyo ni Chik en gir chuny ; to an ng’at ringruok , kendo richo oseng’iewa moloka misumbane .
45007015	Gik ma atimo odhiera ng’eyo . Nimar ok atim gik ma adwaro , to atimo mana gik ma achayo .
45007016	Koro ka atimo gik maok adwar , to mano nyiso ni Chik ber .
45007017	Chutho , an ok ema atim gino , to richo manie iya ema time .
45007018	Ang’eyo ni onge gimoro kata achiel maber manie iya , tiende ni , kita mar richo . Nimar an-gi gombo mar timo gimaber to ok anyal time .
45007019	Nimar ok atim gima ber ma adwaro mondo atim to asiko atimo mana gima rach ,
45007020	Koro ka atimo gima ok adwar timo , to koro an ok ema atime , to richo modak e iya ema time .
45007021	Omiyo uyudo chikni ka tiyo : ni ka adwaro timo gima ber , to apo ka rach bende osieko ni koda
45007022	Nimar gie chunya maiye amor gi chik Nyasaye ;
45007023	to aneno chik machielo e fuonde mag ringra makedo gi chik manie pacha , mamiyo abedo misumba Chik mar richo manie fuondega .
45007024	Mano kaka an ng’ama chandore ! En ng’a mabiro resa kuom ringruokni mar tho ?
45007025	Erokamano ne Nyasaye kuom Yesu Kristo Ruodhwa ! Kuom mano , an awuon gie i pacha an misumba mar chik Nyasaye , to kuom kita mar richo ringra , an misumba mar chik mar richo .
45008001	Emomiyo koro onge bura kuom joma ni ei Kristo Yesu ,
45008002	nikech kuom Kristo Yesu Chik mar Roho mar ngima osegonya kuom Chik mar richo kod tho .
45008003	Nimar gima Chik ne ok nyal timo , nikech ringruok nomiye nyawo , Nyasaye notimo kuom oro Wuode owuon , e kit dhano ma jaricho mondo obed misango magolo richo . Osetimo kamano kuom ng’ado ne richo bura e ringruok ,
45008004	mondo eka dwaro makare mar Chik ochopi kare chuth kuomwa , wan ma wadak kaka Roho dwaro to ok kaka ringruok dwaro .
45008005	Joma odak kaka ringruok dwaro oketo pachgi kuom gik ma ringruok dwaro to joma odak kaka Roho dwaro , oketo pachgi kuom Roho .
45008006	Paro mar jaricho en tho , to paro ma Roho chiko kelo ngima kod kuwe
45008007	Kuom mano , paro moket kuom ringruok mon-gi Nyasaye . Ok oyie bet e bwo loch mar chik Nyasaye , kendo ok onyal timo kamano .
45008008	Joma kido mar richo chiko ok nyal moro Nyasaye .
45008009	To kata kamano , un ok chiku gi kido mar richo , to Roho ema chikou , ka en adier ni Roho mar Nyasaye odak e iu . Kendo ka ng’ato onge gi Roho mar Kristo ok en ng’at Kristo .
45008010	To ka Kristo nie iu , to kata obedo ni ringruok otho nikech richo , to chuny ngima nikech tim makare .
45008011	Ka Roho mar Jal mane ochiero Yesu oa kuom joma otho odak e iu , to En onogo mane ochiero Kristo oa kuom joma otho obiro chiwo ngima ni ringreu matho , bende kuom Roho modak e iu .
45008012	Emomiyo wan jogo wi , owetena , ok ne kido mar richo to ni , mondo wadag kaka odwaro ,
45008013	Nimar ka idak kaka kido mar richo dwaro to ibiro tho ; to ka kuom Roho , inego timbe maricho mag ringruok , to ibiro bedo mangima .
45008014	nikech ji michiko gi Roho mar Nyasaye gin nyithind Nyasaye .
45008015	Nimar ne ok uyudo chuny mamiyo udoko misumba mag luoro kendo , to ne uyudo chuny maketou nyithind ot . To Kuome waywak ni " Abba ! Wuora ! "
45008016	To Roho owuon timo neno kaachiel gi chunywa ni wan nyithind Nyasaye .
45008017	To ka wan nyithind ot , to mano nyiso ni wan jocham gikeni . Wan jocham gikeni mar Nyasaye kendo wan jocham gikeni kaachiel kod Kristo , ka dipo en adier ni wariwore kode e malit mage mondo eka wan bende obi omiwa duong’ lode .
45008018	To aneno ni malit mwaneno ndalogi tin maok dipim gi duong’ mabiro fwenyore kuomwa .
45008019	Chwech duto rito gi geno chieng’ ma nyithind Nyasaye nofwenyre .
45008020	Nimar chwech nodonjo e kethruok , ok nikech dwarone , to kuom dwaro mar Ng’at mane okete kamano , ka en gi geno
45008021	ni , chwech bende ibiro gony e twech mar kethruok ma entie , mi kete e thuolo man gi duong’ mar nyithind Nyasaye . — Wang’eyo ni chwech Nyasaye duto osebedo ka chur nyaka sani gi rem machal gi muoch matecho .
45008022	
45008023	To ok mano kende , to kata wan wawegi ma wan gi olemo mokuongo mag Roho , wachur gie iwa ka pod warito gi siso maduong’ mondo olok-wa yawuot od Nyasaye , chieng’ ma ringruok nowar .
45008024	Nimar geno machal kama emane oreswae . To geno mineno ok en geno ngang’ . Koso en ng’a manyalo geno gima osebedogo ?
45008025	To ka wageno gima pod waongego to warito gino gi kinda .
45008026	Kamano bende e kaka Roho konyowa e nyawowa . Wakia gima owinjore wakwa sama walamo to Roho owuon ema kwayonwa gi chur matut mokalo awacha .
45008027	To En monono chunjewa , ong’eyo gima pach Roho en , nikech Roho kwayo ne joma ler kaluwore gi dwaro Nyasaye .
45008028	Bende wang’eyo ni e gik moko duto tiyo maber ne jogo mohere , jogo moseluongi kaluwore gi dwarone .
45008029	Nimar joma ne Nyasaye ong’eyo chon ema bende ne owalo mondo okaw kit Wuode , eka mondo odok nyathi makayo e kind jowetene mang’eny .
45008030	To joma nowalogo bende ema noluongo ; kendo joma noluongo noketo kare to joma noketo kare nomiyo duong’ bende .
45008031	Kare en ang’o ma dwawach kuom wachni ? Ka Nyasaye ni korwa , en ng’a ma diked kodwa mi lowa ?
45008032	Ka Wuode owuon ema ne ok okecho , to nochiwonwago wan duto , koro en ang’o ma dimone miyowa gik moko duto , kaachiel kode kuom ng’wonone ?
45008033	En ng’a ma di ng’ad bura moro amora ne joma Nyasaye oseyiero ? Nyasaye owuon ema keto ji kare .
45008034	En ng’a ma di ng’adnwa bura marach ? Kristo Yesu emane otho , to bende ne ochiere odoko mangima mi koro obet e bat korachwich mar Nyasaye , kendo okwayonwa .
45008035	En ng’a manyalo pogowa gi hera mar Kristo ? Dobed masira , koso chandruok , koso sand , koso kech , koso duk , koso gima rach , koso ligangla ?
45008036	Mana kaka ondiki ni , " Nikech in , tho ochomowa odiechieng’ duto " ikwanowa kaka rombe midwa yang’o .
45008037	Ooyo , e gigi duto wan joloch ewi joloch nikech En ma noherowa .
45008038	Nimar an gi ratiro chuth ni tho kata ngima , kata malaike , kata jochiende , kata masani , kata gik mabiro , kata weg teko ,
45008039	kata bor , kata tut , kata gima ochwe moro amora , ok nyal pogowa gi hera mar Nyasaye mane ei Kristo Yesu Ruodhwa .
45009001	Awacho adiera kuom Kristo kendo ok ariambi . chunya bende siro wach ma awachoni en adier kuom Roho Maler .
45009002	An gi kuyo maduong’ kod lit ma ok rum e chunya .
45009003	Nimar daher mondo an awuon ema okuong’a kendo ong’ad kara oko kuom Kristo , nikech wach owetena awuon , kendo ogandana korka ringruok ,
45009004	ma gin jo Israel . Gin ema noketgi yawuot Nyasaye ; gin ema nomigi duong’ mar Nyasaye ma gin jood Nyasaye , mane omiyo duong’ , gi muma , gi chik , gi lemo , kod singruok .
45009005	Gin bende ema kwerewa madongo noa kuomgi , kendo kata mana Kristo , kuom anyuolane kaka dhano , bende oa kuomgi ; En ma en Nyasaye kuom duto , kendo mipako nyaka chieng’ ! Amin .
45009006	Mano ok onyiso ni wach Nyasaye orem mak ochopo chenrone . Nimar jo-Israel duto ok gin jo-Israel madier .
45009007	To bende , nyikwa Ibrahim duto ok gin kothe madier . To en mana kaka Nyasaye nonyiso Ibrahim ni , " kuom Isaka ema kothi ma hie nowuogie . "
45009008	Ma nyiso ni nyithind ringruok ok ema nyithind Nyasaye , to mana nyithind singruok ema ikwano kaka koth Ibrahim .
45009009	Nimar kama e kaka singruok nowacho , " Ka kinde moketi ochopo to anaduogi kendo Sara noyud wuowi . "
45009010	To ok mano kende ; nyithind Rebeka bende ne nigi wuoro achiel machlre ma wuonwa Isaka .
45009011	To kapok nonyuolgi , kendo kapok ne gitimo gimoro maber kata marach , ( mondo eka chenro Nyasaye mar yiero ochung’
45009012	ok kuom tim , to kuom jal ma luongo ji ne onyise ni , " Wuowi maduong’ noti ne wuowi matin . "
45009013	Mana kaka ondiki ni , " Jakobo nahero to Esau nachayo . "
45009014	Koro dwawach ang’o ? Ni Nyasaye ok ni kare koso ? Ok nyal bet kamano !
45009015	Nimar owacho ne Musa ni , " Anakech ng’ama adwaro kecho , kendo anang’uon ne ng’ama adwaro ng’uonone . "
45009016	Omiyo ok otenore kuom dwaro kata tich mar ng’ato , to en kuom kech mar Nyasaye .
45009017	Nimar Ndiko wacho ni Farao ni , " Aseting’i malo mana ne wachni , ni mondo anyis tekona kuomi kendo mondo nyinga olandi e piny duto .
45009018	kuom mano , wayudo ni ka Nyasaye dwaro kecho ng’ato to okeche kendo ka odwaro miyo chuny ng’ato doko matek to otimo kamano .
45009019	To ng’ato kuomu nyalo nyisa ni , " Ka kamano to Nyasaye pod kwanowa kaka joketho nang’o ? Koso en ng’a ma ditam dwarone timore ?
45009020	To in , in ng’a yaye dhano , ma didwokri gi Nyasaye ? Gima ochwe be diwachne ng’at mochweye ni , " Ang’o momiyo ne ichweya machal kama ? "
45009021	Donge jachue agulu nigi ratiro mar tiyo gi lop chuecho kaka ohero ; kochueyo kode agulni moko ne tich mogen , to moko ne tich aticha mapile ?
45009022	To ere rachne ka Nyasaye noyiere mar nyiso mirimbe , kendo mar nyiso ji tekone to osetimo kinda , kohore mos aming’a mak otoyo mirimbe kuom joma owinjore okum , ma gin joma noik netho ?
45009023	Donge dibed ni notimo kamano mondo omi mwandu mar duong’ne ong’e gi jogo modwaro kecho mane osechano chon ne duong’ .
45009024	ma oriwo wan bende , wan moseluongowa , ok kuom jo-Yahudi kende , to kuom Ogendini bende ?
45009025	Mana kaka owacho e Hosea ni , " Joma ne ok joga , abiro luongo ni jahere-na kendo jal mane ok oher abiro luongo ni ' moher ' "
45009026	" kendo ni , " Biro bedo ni kanyono mane owachnegie , ' Ok un joga , ema noluong gie ni yawuot Nyasaye mangima .
45009027	Isaya bende noywagore kuom wach Israel kawacho ni , " Kata bed ni nyithind Israel ng’eny ka kwoyo mag nam , to mana joma odong’ kuomgi kende ema nokuo .
45009028	Nimar Ruoth biro ng’ado bura ne piny ngima piyopiyo dichiel kendo mogik . "
45009029	En mana kaka Isaya nowacho motelo ni " Ka dine Ruoth Manyalo Gik Moko Duto ok oweyonwa kodhi to dine wachalo gi jo-Sodom , adier , dikoro wan kaka jo-Gomora . "
45009030	Koro dwawach ang’o ? Ni Ogendini ma ok Jo-Israel mane ok otemo matek mondo oyud ngima ema koro oseyudo ngima makare nogo miyudo kuom yie ;
45009031	to Israel mane otemo matek mondo oyud ngima makare motenore kuom Chik to pok oyude .
45009032	Kamano nang’o ? Nikech ne gidware ok kuom yie , to kuom yo machielo , ka giparo ni iyude kuom tich . Negichwanyore e kidi mar chwanyruok .
45009033	Mana kaka ondiki ni , " Ne , ayieyo kidi e Sayun mamiyo ji chwanyore , gi lwanda mamiyo gigore piny , to ng’at mogeno kuome wiye ok nokuod ng’ang .
45010001	Jowetena , gombo mar chunya gi gima alamoe Nyasaye nejo Israel en ni mondo giyud warruok .
45010002	Nimar anyalo timo nendgi ni giketo chunygi ne Nyasaye , to kata kamano chunygi ok giketo kuom ng’eyo .
45010003	Nikech ne gikia ngima makare ma aa kuom Nyasaye , gisetemo keto margi giwegi , ka gidagi rwako yor Nyasaye moketogo ji kare .
45010004	Kristo e giko mar Chik kendo en ema okelo ngima makare ne ji duto moyie .
45010005	Musa lero kuom ngima makare maa kuom Chik kama : " Ng’at matimo gigi nobed mangima kuomgi . "
45010006	To ngima makare maa kuom yie to wacho ni , " Kik iwach e chunyi ni , En ng’a mabiro idho ei polo " ( tiende ni , mondo olor Kristo piny ) ,
45010007	" kata ni ' En ng’a mabiro lor ei bur ? ( tiende ni , mondo ogol Kristo oko oa kuom joma otho ) .
45010008	To owacho nang’o ? Wach ni machiegni kodi , en e dhogi kendo e chunyi , ( mano e wach yie mwalando ;
45010009	Ni ka ihulo gi dhogi ni " Yesu en Ruoth " kendo iyie ei chunyi ni Nyasaye nochiere oa kuom joma otho , to nowari .
45010010	Nimar chunyi ema iyiego mi keti kare kendo dhogi ema ihulogo mi wari .
45010011	Mana kaka Ndiko wacho ni , " Ng’ato ang’ata mogeno kuome ok nokuod wiye ngang’ .
45010012	Nimar onge pogruok e kind jo-Yahudi gi Ogendini ; Ruoth en Ruoth machalre ne ji duto , kendo en gi mwandu mogundho mopogo ni ji duto maluongo nyinge ,
45010013	nimar , " Ng’ato ang’ata maluongo nying Ruoth nowar . "
45010014	To ere kaka digiluong Ng’at ma pok giyie kuome ? Koso digiyie nadi kuom Ng’at mapok giwinjo kuome ? To giniwinj kuome nadi kaonge ng’ama oyalonegi ?
45010015	To ere kaka digiyal wach kuome ka ok oorgi ? Mana kaka ondiki ni , " Mano kaka tiende joma kelo Wach Maber long’o ! "
45010016	To jo Israel duto ok oserwako Wach Maberni . Nimar Isaya nowacho ni , " Ruoth , en ng’a moseyie wach mwalando ? "
45010017	Kuom mano yie aa kuom wach miwinjo kendo wach miwinjono en wach Kristo .
45010018	To apenjo kama : Donge gisewinjo wach ? Chutho , gisewinjo , nikech , " Dwondgi osedhi e piny duto , kendo wechegi osetundo e tung’ piny . "
45010019	Apenjo kendo kama ; Be Israel nowinjo tiend wach ? Mokuongo , Musa wacho ni " Anami nyiego maku gi joma ok owinjore kwan ka oganda ; anami mirima maku gi oganda maonge rieko . "
45010020	Isaya to loso gi chir ni , " Ne oyuda gi joma ne ok dwara . Ne afwenyorane joma ne ok penja . "
45010021	To kuom Israel to owacho ni , " Odiechieng’ duto narieyo bedena ni joma ok winj wach kendo ma wigi tek . "
45011001	Koro apenjo ni , Ne Nyasaye okwedo jogo koso ? Ooyo , ok kamano ngang ! An awuon an ja Israel ma nyakwar Ibrahim , kendo ma ja dhood Benjamin .
45011002	Nyasaye ne ok okwedo joge mane ong’eyo chakre chon . Donge ung’eyo gima Ndiko wacho kuom Elija , kaka noyuagore ni Nyasaye nikech wach jo-Israel :
45011003	" Ruoth , gisenego jonabi magi kendo gisemuko kendegi mag misango mi an kenda ema adong’ , to an bende gichano mar nega " ?
45011004	To Nyasaye nodwoke nang’o ? " Asekano ne an awuon ji alufu abiriyo mapok ogoyo chonggi piny ne Baal . "
45011005	Kuom mano , kata sani bende pod nitie jomodong’ , moyier kuom ng’wono .
45011006	To ka en kuom ng’wono , to mano nyiso ni koro ok yude kuom tich , nono to ng’wono koro ok dibed ng’wono .
45011007	To nadi ? Gima Israel ne manyo gi tekrene duto ne ok onwang’o to joma oyier ema noyude . Jomamoko duto chunygi nodoko matek ,
45011008	mana kaka ondiki ni , " Nyasaye nomiyogi chuny mar nindo matut gi wenge mondo kik ginen kod it mondo kik giwinj wach nyaka sani . "
45011009	Daudi bende wacho ni : " Mad mesagi olokre negi rachwany gi ragaji , mad obednegi kidi mar chwanyruok kendo gima ichulogo kuor kuom timbegi maricho .
45011010	Mad wengegi dinre mondo kik ginen , kendo dieng’egi osik kodolore nyaka chieng’ . "
45011011	Apenjo kendo ni : Dibed ni ne gipodho mokalo akonya koso ? Ok kamano ngang’ ! To nikech ketho maggi , warruok koro osebiro ne Ogendini mondo omi Israel obed gi nyiego .
45011012	To ka kethogi kelo mwandu ne piny kamano kendo ka rem margi kelo mwandu ne Ogendini , to mano kaka warruok margi nobed mwandu maduong’ moloyo manadi ?
45011013	To loro awuoyo kodu un Ogendini . Kaka an Jaote ne Ogendini , amiyo tichna duong’ ,
45011014	ka an gi genoni di ami ogandana awuon nyiego maki mi awar moko kuomgi .
45011015	Nimar ka dagi mane Nyasaye odagigigo ema omiyo koro osiep obetie kind Nyasaye gi piny duto , donge rwakgi to nokel mana chier aa kuom joma otho ?
45011016	Ka bath mogo modwal ochiw kaka olemo mokuongo ler , to mano nyiso ni mogo modwal duto ler ; kendo ka tiend yath ler , to bede yath bende ler .
45011017	To ka bede yath moko nolwer oko , mondo un , ma un kaka yadh bungu , ochomu kargi , eka omi un bende ucham mwandu kaachiel kodgi koa e kor yadh Zeituni maduong’ ,
45011018	to kik usungru ne bede yathgo . Paraneuru wachni ni : " Un ok ema uchungo tiend yath , tiend yath ema ochungou .
45011019	Inyalo wacho ni , " To donge nolwer bede yath moko oko mondo ochoma kargi ? "
45011020	Mano en adier . To ng’eni nolwergi oko nikech ne gidagi yie , to un be uchung’ , mana kuom yie . Omiyo weuru pakoru , to ubed moluor .
45011021	Nimar ka Nyasaye ne ok okecho bede madier , to kata un ok obi weyou bende .
45011022	Kuom mano neye ng’wono kod gero mar Nyasaye : oger gi joma ne opodho , to onyiso ng’wonone ne un , to mana ka usiko e ng’wonone ; nono to un bende ibiro ng’adou oko .
45011023	To gin bende , ka ok gisiko e tamruok yie , to ibiro chomogi kendo , nimar Nyasaye nigi teko mar chomogi kendo .
45011024	To bende kata kane ong’adu kuom yiend Zeituni moti e bungu , ochomu e kor yadh Zeituni mopidhi , ma en gima ok timre pile e yo mayot to donge en gima yot moloyo mondo gin bede yath hie odog ochomgi e kor yadh Zeituni ma margi giwegi .
45011025	Owetena ok adwar ni ukia tiend wach mopondoni , adwaro ni uwinj tiend wach mopondoni mondo kik ukawru ni uriek moloyo kaka uchal : Jo Israel moko konchiel osemi chunygi odoko matek nyaka chop kar kwan mowinjore mar Ogendini odonji .
45011026	Kamano Israel duto ibiro war , mana kaka ondiki ni , " Jawar nobi koa Sayun ; enoriemb richo kuom Jakobo . "
45011027	" Kendo ma e singruokna kodgi , ka anagol richogi . "
45011028	Korka Injili gin wasik Nyasaye , nikech un , to korka yiero to ohergi nikech kweregi
45011029	nimar mich Nyasaye kod luongne ok lokre .
45011030	Mana kaka un makinde moko ne ok uluoro Nyasaye to koro osekechu nikech tamruok yie margi ,
45011031	e kaka gin bende sani ging’anyo , mondo kuom kech mosekechugo , gin bende koro okechgi .
45011032	Nimar Nyasaye osemiyo ji duto obedo joma otamore winje mondo eka okech ji duto .
45011033	Yaye mano kaka mwandu gi rieko gi ng’eyo mar Nyasaye tut miwuoro ! Mano kaka buchene oyombo parowa , kendo yorene fwenyo tek !
45011034	" E en ng’a mosen-g’eyo pach Ruoth ? Kata en ng’a mosebedonejang’adne rieko ?
45011035	" En ng’a mosemiyo Nyasaye gimoro ma dobandh Nyasaye mondo ochule ?
45011036	Nimar gik moko duto oa kuome , kendo gintie nikech en , kendo gin mage duto . Duong’ obed mare nyaka chieng’ ! Amina .
45012001	Emomiyo , jowetena , ajiwou kuom w ng’wono mar Nyasaye , mondo uchiw ringreu kaka misango mangima maler kendo ma Nyasaye morgo , nikech mano e yor lemo makare
45012002	Kik koro ulu kit ngima pinyni , to lokreuru ka parou doko manyien pile , eka unubed gi nyalo mar pimo kendo ng’eyo dwach Nyasaye-dwache maber , mowinjore kendo malong’o chuth .
45012003	Nimar kuom ng’wono mosemiya , awacho ni ng’ato ka ng’ato kuomu ni : Kik ipar ni iduong’ moloyo kaka ichal to ket pachi kare eka ing’ad buchi kaluwore gi kar rom yie ma Nyasaye osepogoni .
45012004	Nikech mana kaka ng’ato ka ng’ato kuomwa nigi ringruok achiel mangi fuonde mang’eny , to kendo fuondegi duto ok tim tich machalre ,
45012005	e kaka ei Kristo , waloso ringruok achiel , kata obedo ni wang’eny , kendo ng’ato ka ng’ato kuomwa nie achiel gi jowetene mamoko duto .
45012006	Wan gi mich mopogore opogore kaluwore gi ng’wono momiwa . Ka mich ng’ato en koro wach to mondo oti kode kaluwore gi yie mare .
45012007	Ka en tiyone ji to mondo oti , ka en puonj to mondo opuonji .
45012008	Ka en jipo , to mondo ojipi ; ka en chiwo ne joma ochando , to mondo ochiw gi ng’wono ; ka en telo , to mondo orit ji gi kinda ; ka en kecho ji , to mondo otime komor .
45012009	Hera nyaka bed madier . Sinuru gi timbe maricho ; padreuru kuom gik mabeyo .
45012010	Genreuru ng’ato gi ng’ato gi hera mar owete . Ng’ato ka ng’ato mondo odhial nyawadgi moloyo kaka odhialore .
45012011	Kik uyie samuoyo nyosu , to neuru ni chunyu osiko kotegno , kutiyo ne Ruoth .
45012012	Beduru mamor kuom geno , kutimo sinani e sand muyudo , kendo ulamo ma ok uywe .
45012013	Poguru giu gi jo Nyasaye mochando . Beduru joma rwako welo .
45012014	Gwedhuru joma sandou ; gwedhgiuru agwedha , kik ukuong’gi .
45012015	Moruru gi joma mor , kendo ywaguru gi joma ywak .
45012016	Daguru gi winjruok e kindu . Kik usungru , to beduru gi chuny mohero riwore gi joma nie ngima mapiny . Kik ng’ato ketre ni oriek moloyo ji mamoko .
45012017	Kik uchul ng’ato ang’ata rach kar rach . Neuru ni utimo gima ji duto oyiego ni ber .
45012018	Ka nyalore , to temuru mondo udag gi kwe gi ji duto .
45012019	Osiepena , kik uchul kuor , to weuru thuolo ne mirimb Nyasaye , nimar ondiki ni , " Chulo kuor en mara ; abiro chulo , " Ruoth owacho .
45012020	Ooyo , kar timo kamano " Ka jasiki odenyo , to miye chiemo ; ka riyo oloye , to miye gimoro omodhi , kuom timo ma , ibiro olo makaa maliel e wiye . "
45012021	Kik uyie richo lou , to louru richo gi ber .
45013001	Ng’ato ka ng’ato nyaka winj joma nigi teko marito loch , nimar onge loch mantie , makmana mano ma Nyasaye ema oketo . Loch mantie duto Nyasaye ema oleto .
45013002	Kuom mano , ng’ama otamore winjo jorit loch to otamore winjo gima Nyasaye ema oketo , kendo joma timo kamano biro yudo kum kuomgi giwegi .
45013003	Nimar joloch ok ked gi joma timo maber makmana gi joma timo marach . Donge idwaro ni kik iluor joma orito loch ? Kara tim gima kare to obiro pwoyi
45013004	Nimar en jatich Nyasaye moketo mondo okonyi . To ka itimo marach to bed abeda maluor nikech ok oting’ ligangla kayiem ! En jatich Nyasaye machulo kuor gi mirima kokumo ng’ama timo marach .
45013005	Kuom mano , owinjore mondo ng’ato ka ng’ato owinj jorit loch , ok mana nikech inyalo yudo kum kende , to bende nikech chunyi ok ne ni mano ber .
45013006	Mano bende emomiyo uchulo osuru , nikech jorit loch gin jotich Nyasaye , kendo gichiwore ne tijno seche duto .
45013007	Miuru ji duto gik makorgi monego umigi , joma onego uchul osuru ; chuluru osuru ; joma juogo chuluru pesa juok ; joma onego uluor miuru , luor , kendo joma onego umi duong’ miuru duong’ .
45013008	Kik ubed gi gop ng’ato , makmana gowi mar hera , nimar ng’ama ohero wadgi osechopo Chik .
45013009	Chike mawacho ni , " kik iterri , kik ineki , kik ikwal , kik igombi , kaachiel gi chike mamoko duto , oriw e chik achielni , " " Her wadu kaka iherori iwuon . "
45013010	Hera ok tim marach ne wadgi Kuom mano , hera e chopo chik .
45013011	To timuru kamano ka uwinjo tiend gik matimore ndalogi . Saa osechopo mondo uchiew ua e nindo maru , nikech warruok marwa koro okayo machiegni moloyo chieng’ mane wayie mokuongo .
45013012	Otieno chiegni rumo ru piny chiegni . Omiyo waweuru timbe mag mudho , to wamanreuru gi gige lweny mag ler .
45013013	Wadaguru e ngima mobidhore kaka joma ni e ler mar odiechieng’ , ka waweyo kit richo duto kaka , tugo e thum , mer , chode , anjawo , dhaw kod nyiego .
45013014	Kar timo kamano to rwakreuru gi Ruoth Yesu Kristo , kendo kik uchan e pachu kaka unyalo timo gik ma ringruok gombo .
45014001	Rwakuru ng’ama yie mare yom yom maok umino kode wach kuom weche matindo ma paro opogoree .
45014002	Ng’ato nyalo bedo gi yie mar chamo chiemo moro amora , to ng’at machielo ma yiene yom yom chamo mana alot kende .
45014003	Kik ng’at machamo gik moko duto buon ng’at maok cham , kendo ng’at maok cham gik moko duto bende kik ng’ad bura ne ng’at machamo , nikech Nyasaye oserwake .
45014004	In to in ng’a ma inyalo ng’ado bura ne jatich ng’at machielo ? Kochung’ kata kopodho to obadho mana ruodhe owuon . To obiro mi ochung’ nimar Ruoth nigi nyalo mar miyo ochung’ .
45014005	Ng’at achiel neno ni odiechieng’ moro ler mohingo machielo ; ng’at machielo to okaw odiechienge duto ni romre . Ng’ato ka ng’ato mondo obed gi ratiro e pache owuon .
45014006	Ng’at mokawo odiechieng’ moro ni duong’ moloyo machielo timo kamano mondo omi Ruoth duong’ . Ng’at machamo ring’o bende chiemo kamiyo Ruoth duong’ , nikech ogoyo erokamano ne Nyasaye . Kamano bende , ng’at maok chiem be ok chiem kuom duong’ mar Ruoth , kendo ogoyo erokamano ne Nyasaye .
45014007	Nimar onge ng’ato kuomwa ma ngimane en mare owuon , kendo onge ng’ato kuomwa matho ne en owuon .
45014008	Ka wangima to wangima ni Ruoth ; kendo ka watho to bende watho ne Ruoth .
45014009	Ma emomiyo Kristo notho mochako odoko mangima kendo mondo obed Ruodh joma ngima gi joma otho duto kaachiel .
45014010	Koro ang’o momiyo in ing’ado bura ni nyawadu ? Koso in ijaro nyawadu nang’o ? Nimar wan duto wabiro chung’ e nyim kom bura mar Nyasaye .
45014011	Nikech ondiki ni , " Kaka angima , Ruoth owacho , chonge duto nogona piny kendo lep duto nowuo kuom Nyasaye . "
45014012	Omiyo ng’ato ka ng’ato kuomwa nodwok wach kuome owuon ne Nyasaye .
45014013	Kuom mano , waweuru ng’ado ne jowetewa bura . Kar timo kamano to temuru matek mondo kik ng’ato kuomu oket rachwany kata rageng’ e yor nyawadgi .
45014014	Kaka ng’ama nie i Ruoth Yesu , ang’eyo malong’o ni onge chiemo maok ler kende owuon . To ka ng’ato okawo gimoro ni ok ler , to gino dok one maok ler ne en owuon .
45014015	Kapo ni gima ichamo miyo nyawadu hinyore , to mano nyiso ni iseweyo wuotho e hera . Kik iyie gima ichamo keth ng’at mane Kristo oth-one .
45014016	Omiyo kik iyie mondo gima ikawo ni ber , ji wuoe kaka gima rach .
45014017	Nimar pinyruodh Nyasaye ok en chiemo gi metho , to en ngima makare gi kuwe kod mor ei Roho Maler ,
45014018	nikech ng’ama tiyo ne Kristo e yo machal kama ema long’o ne Nyasaye , kendo ng’at ma kamano ema ji oyiego .
45014019	Kuom mano , watemuru matek mondo watim kuwe kod gik mwanyalo gerorego ng’ato gi ng’ato .
45014020	Kik iketh tich Nyasaye nikech wach chiemo . Chiemo duto ler , ok ber mondo ng’ato ocham gimoro amora mamiyo ng’at machielo podho .
45014021	Ok ber mondo icham ring’o kata imadh divai , kata itim gimoro amora machielo manyalo miyo nyawadu podhi .
45014022	Omiyo gimoro amora ma iyie e chunyi ni ber kuom wechegi keti obedni maling’ling’ e kindi gi Nyasaye . En jahawi , jalno ma chunye ok ng’adne bura kuom gima oparo ni ber .
45014023	To ng’at machiemo ka nigi kiawa e chunye bura oloyo kapo ochiemo nikech ok ochiem kuom yie ; to gik moko duto motim ka ok oa kuom yie en richo .
45015001	Wan joma otegno onego wating’ nyawo mar joma yomyom maok watimo mana gik mamorowa wan wawegi .
45015002	Ng’ato ka ng’ato kuomwa nyaka tim gik mamoro nyawadgi , ka en gi thorro maber mar gere .
45015003	Nimar kata Kristo bende ne ok otimo gik mamore en owuon , to mana kaka ondiki : " Ayany duto mag joma yanyi nolwar kuoma . "
45015004	Nimar weche duto ma nondiki e ndalo machon , nondiki mondo opuonjwa , mondo kwachung’ motegno kendo ka wajiwore gi Ndiko , to wanyalo bedo gi geno .
45015005	Mad Nyasaye mamiyo ji kinda kendo majiwo ji , omi ubed gi chuny achiel e kindu uwegi , kendo kuluwo Kristo Yesu ,
45015006	mondo ka un gi chuny achiel kendo uwacho gi chuny achiel kamano to umi Nyasaye ma wuon Ruodhwa Yesu Kristo duong’ .
45015007	Kuom mano , rwakuru joweteu mana kaka Kristo bende norwakou mondo eka Nyasaye oyud pak .
45015008	Nimar anyisou ni Kristo osedoko jatich Jo-Yahudi mondo ochop adiera mar Nyasaye , ma en mondo omi singruok mane omi kwerewa otimre ,
45015009	kendo Ogendini omi Nyasaye duong’ kuom kechne , mana kaka ondiki ni , " Emomiyo anapaki e kind Ogendini , kendo anawer wende mapako nyingi . "
45015010	Owacho kendo ni " Moruru un Ogendini , kaachiel gi joge , "
45015011	Kendo ni ; " Pakuru Ruoth un Ogendini duto , ee ji duto mondo owerne wende pak , "
45015012	Isaya bende wacho ni : " Tiend yath maka Jesse nowuogi mondo otel ni Ogendini duto , en ema Ogendini nogen kuome . "
45015013	Mad Nyasach geno opong’u gi mor kod kuwe mogundho ka ugeno kuome , mondo eka upong’ gi geno motiak kuom teko mar Roho Maler .
45015014	Jowetena , ang’eyo chuth ni un joma chuth opong’ gi ber gi ng’eyo kendo ng’ato ka ng’ato kuomu nyalo puonjo nyawadgi .
45015015	Kata kamano asendikonu kuom weche moko ka an gi chir mana mondo aparnugi , kendo kuom ng’wono ma Nyasaye omiya ,
45015016	mar bedo Jatich Kristo Yesu e kind Ogendini , ka atiyo tich dolo mar lando Injili Maber mar Nyasaye mondo eka ogendini obed misango maler ma Nyasaye oyiego kendo ma Roho Maler opwodho .
45015017	Emomiyo ei Kristo Yesu anyalo sungora kuom tichna matiyo ni Nyasaye .
45015018	To ok anyal hedhora mar wacho gimoro amora , makmana gigo ma Kristo osetimo kotiyo koda kuom loko Ogendini mondo oluor Nyasaye , kuom wechena gi timbena ,
45015019	kotiyo gi teko mar honni gi ranyisi kuom teko mar Roho Maler . Kamano aselworora e piny Jerusalem nyaka Iliriko , kalando Injili mar Kristo adimba .
45015020	Aseketo chunya mondo ayal Injili kuonde ma ji pok ong’eyje Kristo , mondo kik agedi e wi mise ma ng’at machielo ema nochako .
45015021	To mana kaka ondiki ni : " Jok mane pok onyis wach kuome none kendo jogo mapok owinjo kuome nowinj tiend wach . "
45015022	Ma emomiyo asetemo dimang’eny mar biro iru to osetama .
45015023	To kaka koro onge kuonde modong’ ma anyalo tiye e gwengegi , kendo nikech asebedo ka agombo nenou kuom higni mang’eny ,
45015024	achano mar timo kamano kadhi Spania . Ageno mar limou ka abiro kadho gweng’u kanyo , mondo bang’ bedo kodu moromo to ukonya e wuodhano .
45015025	Sani to pod an e wuodha adhi Jerusalem mondo adhi akony jo maler man kuno .
45015026	Nimar jo Makedonia gi jo Akaya osechiwo kony gimor ne jomaler modhier man Jerusalem .
45015027	Ne gimor mar timo ma , to bende gisetimo mana gima owinjore gitim . Nimar owinjore mondo Ogendini , moseyudo lonyruok mar chuny mar jo-Yahudi opog negie mwandu mag pinyni .
45015028	Omiyo ka asechopo wuodhani , kendo ka aseneno ni giyudo olemoni to abiro dhi Spania , kendo ka akadho e wuodhano to naraw alimu .
45015029	Ang’eyo ni ka abiro iru to anabi ka apong’ gi gweth mar Kristo .
45015030	Owetena , ajiwou kuom Ruodhwa Yesu Kristo , kendo kuom hera mar Roho , mondo uriwru koda e nyagruokna , kula-mona Nyasaye .
45015031	Lamnauru mondo Nyasaye oresa e lwet joma odagi yie man Judea , kendo mondo jo maler man Jerusalem orwak tich ma atimo e diergi ,
45015032	mondo ka Nyasaye oyie to abi iru ka amor kendo mondo ka an kodu to uduog chunya , to an bende aduog chunyu .
45015033	Nyasach kuwe mondo obed kodu uduto . Amin !
45016001	Apwoyonu nyaminwa Fibi , ma en jatich e kanisa man Kenkrea .
45016002	Akwayou mondo urwake kuom Ruoth , kaka jomaler onego otim , kendo mondo umiye gimoro amora ma dodwar kuomu , nimar osebedo kokonyo ji mang’eny , nyaka an bende .
45016003	Mosnauru Priska gi Akula , ma jotich koda kaachiel e Kristo Yesu .
45016004	Ne giketo ngimagi e chandruok nikech an . Ok an kenda , to kanise duto mag Ogendini , bende pako timgino .
45016005	Kanisa machokore e odgi bende mosnauru . Mosnauru Epaineto , osiepna mageno , ma en ema nokuongo bedo ja-Kristo e piny Asia .
45016006	Mosnauru Maria , mosebedo katiyonwa matek ahinya e dieru .
45016007	Androniko kod Junias , ma wedena , kendo mane ni koda e jela , bende mosnauru . Ji ariyogi ochung’ moyangore e kind Joote , kendo ne gikwongona yie kuom Kristo .
45016008	Mosnauru Ampliato ma jaherana kuom Ruoth .
45016009	Urbano , ma en jatich Kristo wadwa , kod Stakis ma osiepna mageno bende mosnauru .
45016010	Mosnauru Apele , ng’at mosetem moyud ni ja Kristo maradier . Jood Aristobulo bende mosnauru .
45016011	Mosnauru watna ma Herodian , kod jood Narkiso , mohero Ruoth .
45016012	Mosnauru Turfena gi Turfosa , ma gin joma tiyo matek ne Ruoth ; kod Per si , joherana mosetiyo matek ahinya ne Ruoth , bende mosnauru .
45016013	Mosnauru Rufus , ng’at ma Ruoth oyiero kod min-gi mosebedona kaka minwa an bende .
45016014	Mosnauru bende Asunkrito , Flegon , Herme , Patroba , Herma , kod Jowete duto man kodgi .
45016015	Filologo gi Julia gi Nerea kod nyamin mare ; gi Olumpa kod jomaler duto man kodgi , be mosnauru .
45016016	Mosreuru , uduto ng’ato gi ng’ato , gi yogruok maler . Kanise duto mag Kristo omosou .
45016017	Ajiwou , owetena , mondo ung’i maber joma kelo pogruok , kendo keto chwanyruok e yoreu maok oluwore gi puonj museyudo . Wereuru kodgi .
45016018	Nimar joma kamago ok ti ne Kristo Ruodhwa , to gitiyo mana ne igi giwegi . Giwuoyo gi weche mayom ka giolo ji mondo giwuond chunje joma pachgi thany thany .
45016019	Ji duto osewinjo kaka uwinjo wach kendo mano omiyo chunya opong’ gi mor kuomu , to adwaro mondo ubed mariek korka timo gima ber , kendo ubed maonge wach korka timo gima rach . — Piyopiyo nono Nyasach kuwe biro toyo Satan e bwo tiendu . Mad ng’wono mar Ruodhwa Yesu Kristo obed kodu .
45016020	
45016021	Timotheo , mwatiyogo kaachiel okowonu mos ; Lukio gi Jason kod Sosipatro ma wedena bende jomosou .
45016022	An Tertio , ma jandiko mar baruwani , bende amosou kuom Ruoth .
45016023	Gayo , moserwaka e ode , kaachiel gi kanisa duto , omosou . Erasto , jakeno maduong’ mar dalani , kod o wadwa Kwarto bende kowonu mos .
45016024	Mad ng’wono mar Ruodhwa Yesu Kristo obed kodu uduto . Amin .
45016025	Mad ne en manyalo miyo uchung motegno kaluwore gi Injili mara kod lando Yesu Kristo kendo kaluwore gi fweny mar gik mosepandi kuom higini mang’eny mosekalo ,
45016026	to koro oseelgi kendo osemi ji ong’eyogi kaluwore gi Ndiko mag Jonabi , mana kaka Nyasaye mochwere nochiko , mondo Ogendini duto oyie kuome kendo owinj e .
45016027	Duong’ obed ne Nyasaye achiel kende mariek nyaka chieng’ kuom Yesu Kristo ! Amin .
46001001	An Paulo , moluongi mondo obed mamoko man kamoro amora maluongo jaote mar Kristo Yesu kaluwore gi nying Ruodhwa Yesu Kristo , ma en dwaro mar Nyasaye kaachiel kod owadwa Sostheno .
46001002	Wandikonu un Kanisa mar Nyasaye man Korintho , ma un joma osepwodhi ei Kristo Yesu , kendo moseluongi mondo obed joma ler kaachiel gi ji duto mamoko man kamoro amora maluongo nying Ruodhwa Yesu Kristo , ma en Ruodhgi kendo Ruodhwa :
46001003	Ng’wono gi kuwe moa kuom Nyasaye Wuonwa kod Ruoth Yesu Kristo obed kodu .
46001004	Adwoko ni Nyasacha erokamano kinde duto kuomu , nikech ng’wonone mosemiyou kuom Kristo Yesu .
46001005	Nimar kuome usebedo momew e yore duto kaka wuoyo duto kod ng’eyo duto ,
46001006	nikech nendwa kuom Kristo nosir e dieru .
46001007	Kuom mano ok uremo mich moro amora mar Roho kuritogo odiechieng’ ma Ruodhwa Yesu Kristo nofwenyree .
46001008	En bende obiro ritou mondo ubed motegno nyaka giko , kuonge bura chieng’ mar Ruodhwa Yesu Kristo .
46001009	Nyasaye moseluongou mondo ubedie lalruok gi Wuode Yesu Kristo Ruodhwa en jaadiera .
46001010	Asayou e nying Ruodhwa Yesu Kristo , Jowetena , mondo un duto uwinjru ng’ato gi ng’ato . Kik pogruok moro amora bedi e kindu , to beduru kuriworu maok pogu , ka un gi dwaro kod paro machalre .
46001011	Jowetena , jood Kloe moko osekelona wach ni nitie dhawo e dieru .
46001012	Tiend gima awacho chai kama : Ng’at moro kuomu wacho ni , " An jakor Paulo ; " to ng’at machielo to wacho ni , " An jakor Apolo ; " machielo bende oramo ni , " Ajakor Kefa ; " to moro to ni , " Ajakor Kristo . "
46001013	Kristo opogore e sidienje koso ? Paulo be nogur e msalaba nikech un ? Koso nuyudo batiso e nying Paulo ?
46001014	Adwoko erokamano ni ne ok abatiso ng’ato kuomu kata achiel makmana Krispo gi Gayo ,
46001015	omiyo ng’ato ok nyal wacho ni nuyudo batiso e nyinga .
46001016	( Ee , jood Stefano bende ne abatiso , to ok apar ni nabatiso ng’at machielo mokalo mano . )
46001017	Nikech Kristo ne ok oora mondo abatis ji , to noora mondo ayal Injili , ok gi weche mamit mag rieko dhano , nono to dipo ka msalap Kristo orna tekone .
46001018	Nikech wach msalaba en fuwo ni joma lal , to ni wan joma iwaro , en teko Nyasaye .
46001019	Nikech ondiki ni , Abiro ketho rieko joma riek ; kendo ng’eyo mar joma ong’eyo abiro keyo nono . "
46001020	Ere ng’ama jarieko ? Ere ng’at mosomo moloyo ji ? Ere jatwak molony moloyo e pinyni ? Donge Nyasaye osemiyo rieko mar pinyni odoko fuwo ?
46001021	Nikech Nyasaye nochano gi riekone ni piny ok nyal ng’eyo Kristo gi riekone owuon , to nochano mana ni kuom fuwo mar wach mwalando ema owargo joma oyie .
46001022	Jo-Yahudi dwaro ni nyaka timnigi honni , to Jo-Grik to manyo rieko ,
46001023	to wan wayalo Kristo ma nogur , ma en kidi machwanyo jo Yahudi kendo fuwo ni Ogendini .
46001024	To kuom ji duto ma Nyasaye oseluongo , bed ni gin jo Yahudi kata jo Grik , Kristo en teko Nyasaye kendo en rieko Nyasaye .
46001025	Nikech fup Nyasaye riek moloyo rieko dhano , kendo nyawo mare otegno moloyo teko dhano .
46001026	Jowetena , parieuru kaka nuchal kane Nyasaye oluongou . Ji mathoth kuomu ne ok joma riek , kipimou gi rieko dhano , bende ji mathoth kuomu ne ok joma rahuma kata joma oa e koth ruodhi .
46001027	To Nyasaye noyiero gima ofuwo mag piny mondo okuodgo wi joma riek . Nyasaye noyiero bende gik manyap mag piny mondo okuodgo wi joma rateke .
46001028	Nyasaye noyiero gik ma piny ochayo kendo manono mondo ong’ad oko gik ma jopiny kwano ni lich .
46001029	Notimo kamano mondo kik ng’ato osungre e nyime .
46001030	En e chakruok mar ngimau ei Kristo Yesu , mane obedonwa rieko moa kuom Nyasaye , tiende ni tim makare gi pwodhruok , kod resruok ,
46001031	Emomiyo mana kaka ondiki ni , " ng’ama sungore osungre mana ei Ruoth . "
46002001	Kuom mano Jowetena , kane abiro iru tone ok abiro gi weche mamit kata gi rieko kayalonu matut wach maling’ ling’ mar Nyasaye .
46002002	Nikech nang’ado wach e chunya ni kik ang’e gimoro amora machielo mak mana Yesu Kristo kod gur mare .
46002003	Ne abiro iru gi nyawo kod luoro , kendo ka denda duto tetni .
46002004	Kane awuoyo kodu kendo ayalonu , to ne ok akonyora gi weche mamit kata mariek , to ne en kuom nyisruok mar teko mar Roho
46002005	mondo yieu kik gurre kuom rieko dhano , to ogurre mana kuom teko Nyasaye .
46002006	To wayalo rieko ni joma otegno , to ok rieko mar ndalogi , kata mag ruodhi man-dalogi , mabiro lal nono
46002007	Ooyo , wawuoyo kuom rieko mopondo mar Nyasaye , ma en rieko mosebedo kopandi kendo mane Nyasaye oikonwa nyaka aa chakruok piny mondo wayud duong’ .
46002008	Jotend pinyni kata achiel ok nowinjo tiend rieko mwayaloni , nikech ka dine giwinje to ok dine giguro Ruodh Duong’ .
46002009	To en mana kaka ondiki ni , " Onge wang’ moseneno , kata it mosewinjo , onge chuny moserwako gima Nyasaye oseiko ni joma ohere . "
46002010	Wan to Nyasaye oseelonwa tiend wachne mopondo kuom teko mar Rohone , Roho elo gik moko duto , koda ka weche matut mag Nyasaye .
46002011	Koso nitie ng’ato manyalo ng’eyo pach ng’at machielo ? Donge chuny ng’ato owuon ema ong’eyo gima ni eiye ? Kamano bende e kaka onge ng’at mong’eyo pach Nyasaye makmana Roho mar Nyasaye .
46002012	Roho mwaseyudo ok en roho mar piny , to en Roho moa kuom Nyasaye , mamiyo wang’eyo mich ma Nyasaye osemiyowa .
46002013	Mago e weche mwawuoyo kuomgi , ka ok wakonyre gi weche mopuonjwa gi rieko dhano , to wakonyore gi weche ma Roho ema opuonjo , kwalero adiera mag chuny gi weche mag chuny .
46002014	To ng’at ringruok ok nyal rwako gik moa kuom Roho mar Nyasaye , nikech onenogi kaka fuwo kendo ok onyal winjo tiendgi , nikech iwinjogi kuom roho .
46002015	Ng’at man gi roho to nono gik moko duto , to en to onge ng’ama none .
46002016	" Koso en ng’a mong’eyo pach Ruoth ma ding’adne rieko ? " Wan to wan-gi pach Kristo .
46003001	Jowetena , ne ok anyal loso kodu kaka joma nigi roho , to mana kaka jopiny mapod mana nyithindo mayom kuom Kristo .
46003002	Napidhou gi chak to ok gi chiemo motegno nikech ne pok ubedo moikore ni chiemo motegno . Kata sani pok uikorune .
46003003	Pod un mana jopiny . Nikech ka nyiego kod dhawo nie kindu to donge mano nyiso ni unjo piny kendo utimo timbe machalre gi timbe mag dhano .
46003004	Nikech ka ng’ato wacho ni , " An jakor Paulo , " to ng’at machielo to oramo ni , " An jakor Apolo , " donge koro un ji ajia ?
46003005	Uparo ni Apolono to ang’o ? Koso Paulo to en ang’o ? Gin mana jotich ma nomiyo uyie mana kaka Ruoth nomiyo ng’ato ka ng’ato tichne mondo otim .
46003006	An ne akomo , to Apolo noolo pi to Nyasaye ema nomiyo gidongo .
46003007	Omiyo ng’at mokomo kata ng’at moolo pi ok en gimoro , makmana Nyasaye , momiyo gik moko odongo .
46003008	Jakomo gi jaool pi jonigi thorro machalre , kendo ng’ato ka ng’ato kuomgi noyud pokne kaluwore gi tichne .
46003009	Nikech waduto wan jotich Nyasaye , matiyo kaachiel to un puoth Nyasaye , kendo od Nyasaye .
46003010	Kuom ng’wono ma Nyasaye osemiya , ne agero mise kaka jagedo mong’ith , kendo koro ng’at machielo gedo e miseno . To ng’ato ka ng’ato nyaka ged kotang’ .
46003011	Nikech onge ng’ama nyalo keto mise machielo mopogore gi mano moseketi , ma en Yesu Kristo .
46003012	Ka ng’ato ogedo e mis-eni lotiyo gi dhahabu kata gi fedha kata gi kite ma nengogi tek ; kata gi bao , kata gi lum , kata gi odundu ,
46003013	to tich jagedo ka jagedo nonenre kaka chai , nikech Odiechieng Ng’ado Bura nonyis tichne e lela . Nofweny chai tich ng’ato ka ng’ato gi mach , nikech mach ema notemgo chai mar tich ng’ato .
46003014	Ka gima ogero notony mak owang’ e mach , to noyud michne .
46003015	To ka tich ng’ato owang’ e mach to no dhi asara . En owuon to norese , to norese mana ka ng’at matony aa e mach maliel .
46003016	Donge ung’eyo ni un uwegi un hekalu mar Nyasaye , kendo ni Roho mar Nyasaye odak e iu ?
46003017	Ka ng’ato oketho hekalu mar Nyasaye to Nyasaye biro kethe , nikech hekalu mar Nyasaye oler , to un e hekaluno .
46003018	Kik uwuondru kendu . Ka ng’ato kuomu paro ni oriek , e tiengni , to onego olokre ng’ama " ofuwo " mondo eka odok mariek .
46003019	Nikech rieko mar pinyni en fuwo e nyim Nyasaye . Nikech ondiki ni , " Omako jorieko gi riekogi giwegi , "
46003020	to bende ondiki ni , " Ruoth ong’eyo pach joma riek ni onge tich . "
46003021	Kuom mano , kik ng’ato sungre nikech dhano ! Nikech gik moko duto gin mau .
46003022	Kata obed Paulo kata Apolo kata Kefa kata piny kata ngima kata tho kata ndalogi kata ndalo mabiro . Giduto gin mau ,
46003023	un to un mag Kristo , to Kristo en mar Nyasaye .
46004001	Kuom mano ji onego okawwa kaka jotich Kristo , kendo kaka jorit weche mopondo mag Nyasaye .
46004002	To ong’ere ni joma omi tich mar rito nyaka bed jo adiera .
46004003	An awuon ok lichna ka uyala kata ka oyala e od bura moro amora mar dhano . Chutho kata an ok ayalra kenda .
46004004	Chunya nikare , kendo ok onyisa ni bura oloya , to mano ok nyis ni aonge ketho . To Ruoth ema ng’ado na bura .
46004005	Kuom mano kik ung’ad bura ka pok kinde ochopo , to rituru mondi nyaka Ruoth bi . En owuon noel e lela gik masani opondo e mudho , kendo enonyis paro duto mopondo e chuny dhano . E kindeno ema ng’ato ka ng’ato noyud pak moa kuom Nyasaye .
46004006	Koro , Jowetena , aseloso ka akonyora gi nyinga kod nying Apolo mondo ukonyru , kupuonjoru kuomwa tiend wach mawacho ni , " Kik ukal weche mondiki , " Mano biro miyo ok udhial ng’ato moloyo nyawadgi .
46004007	Nikech en ng’a momiyo iparo ni iber moloyo ng’at machielo ? Ang’o ma in-go mane ok omiyi ? To ka gima in-gono nomiyi to ang’o momiyo isungori mana kagima ne ok omiyigo ?
46004008	Un ero un-gi gik moko duto mudwaro ! Ero usedoko jomwandu ! Usebedo ruodhi , kendo udak kata waonge ! Mano kaka agombo ni ne ubed ruodhi adier mondo wan bende wabed ruodhi kaachiel kodu !
46004009	Nikech nenorena ni Nyasaye oseketowa joote mawuotho bang’ji , mana kaka joma oseng’adnigi buch tho mondo onegi e dier pap . Osemi wabedo joma piny duto rango : joma lichne malaike kaachiel gi ji .
46004010	Wan wafuwo nikech Kristo , to un to uriek ndi ei Kristo ! Wan wanyap , to un to uroteke ! Un imiyou duong’ to wan ochawa !
46004011	Kata sani kech chamowa kendo riyo oloyowa . Warwako lewni mokidhore okidhore , kendo isandowa malit , ka waonge mier mwadagie .
46004012	Watiyo matek gi lwetewa , kendo kokuong’wa to wagwedho joma okuong’owa ; kisandowa , to wayie isandowa asanda ;
46004013	bende ka iyanyowa to wadwoko gi weche mang’won . Nyaka koroni wasedoko mach al gi yugi mag piny ; wachalo gik mowiti ni onge tich !
46004014	Ok andiknu wechegi mondo akuodgo wiu , to andikonugi mondo ajiwu , kaka nyithinda mageno
46004015	Kata obedo ni un-gi ji alufu apar maritou e Kristo , to uonge gi wuone mang’eny , nikech kuom Kristo Yesu , an emane abedo kaka wuonu kane ayalonu Injili .
46004016	Kuom mano akwapu mondo ulu timna .
46004017	Kendo mano emomiyo aoronu Timotheo , ma en wuoda mahero , kendo ma jaadiera ei Ruoth . Obiro paronu kit ngimana ei Kristo Yesu , ma ok opogore gi gik mapuonjo kuonde duto e kanisa ka kanisa .
46004018	Ero jomoko kuomu sunga omako , mana kagima ok abi biro iru .
46004019	To abiro biro mapiyo ka Nyasaye oyie , kendo kabiro to nadwar ng’eyo ok mana kaka josungago wuoyo kende , to bende napen-jgi teko ma gin-go .
46004020	Nikech Loch Nyasaye ok otenore mana kuom weche miwacho gidhok , to otenore kuom teko .
46004021	Yieruru achiel kuom gik moko ariyogi : Abi iru kating’o boka , koso abi gi hera kod chuny mamuol ?
46005001	Wachore e lela ni nitie chode e dieru , kendo ni en kit chode makata jopiny ok tim : Ni ng’ato okawo chi wuon
46005002	To kendo usungDru asunga ! Donge onego bed ni upong’ gi kuyo mondo ugol ng’at motimo kamano oko mar lalruoku ?
46005003	Kata obedo ni aonge kodu kuno e ringruok , to ng’euru ni an kodu kuom chuny . An aseng’ado ni ng’at motimo tim marachno aseng’adone bura , mana kagima an kodu kuno ,
46005004	Ka uchokoru e nying Ruodhwa Yesu to an kodu kuom chuny , kendo teko mar Ruodhwa Yesu bende ni kodu , keturu ng’atni e lwet Satan mondo ringre mohero richo okethi , to chunye to mondo oresi chieng’ Ruoth .
46005005	
46005006	Sungau ok ber . Donge ung’eyo ni thowi matin kende oromo kuodo mogo modwal duto ?
46005007	Goluru thowi machonno oko e dieru mondo ubed mogo modwal manyien maonge thowi , mana kaka un gadier . Nikech Kristo , ma en nyarombowa mar Pasaka , osetimgo misango .
46005008	Emomiyo koro watimuru sawo , ok gi thowi machon mar himruok kod timbe maricho , to watime gi makati maonge thowi , ma en makati mar wuotho e ler kod adiera .
46005009	Ne asendikonu e barupa motelo ni kik ubedi e achiel gi jochode .
46005010	Ok awuo kuom jopiny mapok oyie ma jochode kata ma jo wuoro kata ma jomecho kata malamo nyiseche manono . Mano to dichunwa ni wadar e pinyni .
46005011	Tokoro andikonu ni mondo kik ubedi e achiel gi ng’ato ang’ata maluongore ni owadu kuom Ruoth , to ochodo , kata ojawuoro , kata olamo nyiseche manono , kata ojaketh nying ji , kata ojamer , kata ojamecho . Ng’at ma kamano kata chiemo kik uchiemgo .
46005012	Koso uparo ni nitie gima datim kuom ng’ado bura ni joma pok obedo jo kanisa ? Donge joma osedonjo e kanisa ema onego ung’adnigi bura ?
46005013	Nyasaye biro ng’ado bura ni joma ni oko " Riemburu jarichono oa e dieru . "
46006001	Ka ng’ato moro kuomu nigi wach moro gi wadgi , ere kaka doter wachno e nyim joma okia Nyasaye mondo oyal bucheno , kar kelo wachno e nyim jomaler ?
46006002	Donge ung’eyo ni jo Maler ema biro yalo piny ? Ka un ema onego uyal piny to donge mano nyiso ni unyalo ng’ado bura kuom weche matindo man e kind ji ?
46006003	Donge ung’eyo ni wan ema wanayal malaike ? Koro gii pinyni to donge wanyalo yalo moloyo !
46006004	Ka kamano to ang’o momiyo ka un-gi wach e dieru to uyiero jong’ad bura ma jopiny ma kwan-gi onge ei kanisa .
46006005	Awacho mano mondo akuodgo wiu . Be dibed ni onge ng’ato e dieru kata achiel mariek manyalo yalo weche man e kind joma oyie ?
46006006	Kar timo kamano to yudore ni ja Kristo donjo ni ja Kristo wadgi e od bura kendo utimo mano e buch jopiny !
46006007	Kaka un-gi buche e kindu kamano nyiso ni un joma oserem chuth . Kar donjo ne wadu e buch jopiny to ok iyie otimni atima marach ? Ok iweye owuondi awuon-da ?
46006008	Kar timo kamano to un ema uwuon-do joweteu kendo utimonigi marach , kendo utimo kamano mana ni joweteu kuom yie .
46006009	Donge ung’eyo ni joma timo timbe maricho ok noyud gweth mar loch Nyasaye ? Kik ng’ato wuondu ! Ng’euru ni jochode kata joma lamo nyiseche manono , kata joma terore , kata ochode machwo , kata chwo materore gi chwo wetegi ,
46006010	kata jokuoge , kata jowuoro , katajomer , katajoketh nying ji , kata jomecho , ok noyud gikeni mar Loch Nyasaye .
46006011	Kamano e kakajomoko kuomu ne chalo . To ne olwoku mi opwodhu , mi oketu udoko joma kare e nying Ruoth Yesu Kristo , kendo kuom Roho mar Nyasachwa .
46006012	" Oyiena timo gimoro amora madwaro . " To gik moko duto ok kelnwa konyruok . Inyalo wacho ni " Oyiena timo gimora amora madwaro " , to kik awe gimoro loka misumbane .
46006013	" Chiemo en mar ich , to ich en mar chiemo . " To Nyasaye biro kethogi duto . Ringruok ok en mar timo chode , to en mar miyo Ruoth duong’ , mana kaka Ruoth bende en mar ringruok .
46006014	Nyasaye nochiero Ruoth oa kuom joma otho kendo bende obiro chierowa .
46006015	Donge ung’eyo ni ringreu gin fuonde Kristo owuon ? Be dakaw fuonde Kristo mondo ariwi gi ochot ? Mano ok nyal timore ngang’ !
46006016	Koso ukia ni ng’at moriwore gi ochot bedo kode e achiel e ringruok ? Nikech owach ni , " Ji ariyogo nodok ringruok achiel . "
46006017	To ng’at moriwore gi Ruoth bedo kode e achiel e chun
46006018	Ringuru utony ni chode . Richo duto ma ng’ato timo otimo oko mar ringre , to ng’at machodo timo richo ni ringre owuon .
46006019	Donge ung’eyo ni ringreu en hekalu mar Roho Maler modak e iu kendo ma Nyasaye osechiwonu ? Ok un mau uwegi ;
46006020	nong’iewu gi nengo . Omiyo miuru Nyasaye duong’ gi ringreu .
46007001	Koro kuom weche mane upenja e barupu , anyalo wacho ni ber mondo ng’ato kik okendi .
46007002	To nikech chode ng’eny , ng’ato ka ng’ato nyaka bed gi chiege owuon kendo dhako ka dhako obed gi chwore owuon .
46007003	Dichwo nyaka chop dwach chiege kaka joma okendore , kendo dhako bende nyaka tim kamano ni chwore .
46007004	Nikech dhako mokendi onge gi teko kuom ringre owuon , to en mar chwore . Kamano bende , dichwo mokendo onge gi teko kuom ringre owuon , to en mar chiege bende .
46007005	Kik utuonru mak mana ka uwinjoru e kindu mar timo mano kuom kinde machwok mondo uchiwru ni lamo . To bang’ chiwruok ni lamo , to uchak uriwru kendo mondo kik Satan temu , nikech ok unyal ritoru .
46007006	Awacho wachni kaka pacha awuon , to ok kaka chik .
46007007	Dibed maberna moloyo ka ji duto obedo kaka an . To ng’ato ka ng’ato nigi michne ma Nyasaye omiye , ng’at moro ni gi michni , to ng’at machielo bende nigi michne mopogore .
46007008	To joma pok okendi gi joma pok okendo , kod mond liete to awachonigi kama . En gima ber moloyo ka gisiko maok gikendo kata okendgi , mana kaka an .
46007009	To ka ok ginyal ritore giwegi , to onego gikendi , kata kendni nikech kend ber moloyo ka gombo wang’o ng’ato ka mach .
46007010	To ni joma osekendo kendo osekendi to achiwonigi chikni ( chutho ok an , to Ruoth ) : Dhako kik were gi chwore .
46007011	To kapo otimo kamano to ochune ni nyaka osik maonge dichwo , to ka ok kamano to odog ir chwore , kendo . Dichwo bende kik riemb chiege .
46007012	Ji mamoko duto to akonigi kama ( an ema a wacho , ok Ruoth ) : Ni ka owadwa moro maja Kristo nigi dhako maok oyie , to oyie dak kode , to kik oriembe .
46007013	Bende ka dhako nigi dichwo maok oyie to dich-wono oyie dak kode kaka chiege , to kik oweye .
46007014	Nikech dichwo mapok oyie inyalo pwodho nikech chiege , to dhako mapok oyie bende inyalo pwodho nikech chwore moyie . Ka ok kamano to nyithindu dibed mogak , to kaka ong’ere sani , giler .
46007015	To ka ng’at ma ok oyie ojok noa , to weye aweya odhi . Dichwo moyie kata dhako moyie ok otwe e weche makamago , nikech Nyasaye oseluongowa mondo wadag gi kuwe .
46007016	Ing’eyo nadi , in dhako , kata inyalo waro chwori ? Koso , ing’eyo nadi , in dichwo , ni chiegi inyalo waro nikech in ?
46007017	Kuom mano , ng’ato ka ng’ato kuomu mondo odag ngimano kendo orit gima Ruoth osemiye mane Nyasaye oluongene .
46007018	Dibed ni ng’ato noluongi koseter nyangu ? Kik ogomb ni ne ok otere nyangu . Dibed ni ng’ato noluongi kapok oter nyangu ? Ng’at ma kamano kik ter nyangu .
46007019	Bedo ni ng’ato oter nyangu kata ok oter nyangu ok en gimoro . Gimaduong’ en rito Chike Nyasaye .
46007020	Omiyo ng’ato ka ng’ato mondo obed mana kaka ne en kane Nyasaye oluonge .
46007021	Mit ki ne in misumba kane Nyasaye oluongi ? Kik mano chandi , makmana ni kapo inyalo yudo yor bedo thuolo to tim kamano moloyo . — Nikech ng’at mane Ruoth oluongo ka misumba koro bedo ng’at man thuolo kuom Ruoth , to bende ng’at mane ni thuolo kane Ruoth oluongo doko misumba Kristo .
46007022	
46007023	Nong’iewu gi nengo , omiyo kik ubed wasumbini mag ji .
46007024	Jowetena , ng’ato ka ng’ato nigi ting’ e nyim Nyasaye mondo osik mana kaka Nyasaye noluongeno .
46007025	Kuom wach nyiri maok okendi to awacho kama : Aonge gi Chik moa kuomRuoth , to achiwo pacha kaka ng’at ma wechene inyalo geno kuom ng’wono mar Ruoth .
46007026	Nikech chandruok mantie sani , aparo ni ber mondo usik kaka uchal .
46007027	Mitki ng’ato osekendi ? Ka kamano to kik idwar mondo uweru gi chwori . Mitki pok ikendo ? Kichal kamano to kik imany dhako mondo ikendi .
46007028	To ka ikendo to ok itimo richo ; kata ka nyako okendi bende ok otimo richo . To jok mokendo gi mokendi biro neno chandruok mathoth e ngimani , to adwa ni akonyu mondo kik une chandruokni .
46007029	Gima awacho , Jowetena , en ni saa odong’ matin . Chakre sani koro joma nigi mon onego odag kagima giongego ;
46007030	joma ywak onego bedi kagima ok giy-wagi ; joma mor onego odag kagima ok gimor ; joma ng’iewo gimoro onego odag ka gima gik ma ging’iewogo ok maggi ,
46007031	joma lonyore gi gipiny be kik yie chunygi gedi e gigo . Nikech kaka kit piny obedo sani , okadho piyo .
46007032	Adwaro ni mondo ubed maonge gi kit parruok duto . Dichwo maok okendo , weche Ruoth ema omako , kaka onyalo siko kotimo gik mamoro Ruoth ,
46007033	to ng’ama osekendo to pache omoko e weche pinyni , kaka onyalo timo gik mamiyo chiege mor .
46007034	Kendo dwarone bende opogore diriyo . Dhako maok okendi , kata nyako ngili , paro kuom weche Ruoth : Thorrogi maduong’ en mondo gibed maler e ringregi gi chunygi . To dhako mokendi to pache ni kuom gipiny , kaka onyalo miyo chwore mor .
46007035	Awacho wechegi mondo uyud konyruok kuomgi , to ok mondo aketnu chik manyaka ulu . Adwaro ni udagi e yo maber , ka chi-wruoku ni Ruoth ok opogore .
46007036	Ka ng’ato paro ni ok otimne osiepne manyako mosemakogo keny maber , kendo ka nyako no hike kalo ndalo kendo ka odwaro ni mondo okende , to onego otim gima ohero . Ok otimo richo kotimo kamano . Onego gikendre .
46007037	To dichwo moseng’ado wach e pache owuon , maonge gima ochuno , kendo manyalo chiko dwache , koseng’ado wach chuth ni ok odwa kendo nyakono , en bende otimo maber .
46007038	Kuom mano , ng’at mokendo nyako mangilino timo maber , to ng’at maok okende otimo maber moloyo .
46007039	Chik otweyo dhako gi chwore ndalo duto ma chwore ngima . To ka chwore otho to en thuolo mondo okende gi dichwo moro amora mohero , makmana ni nyaka kende kuom Ruoth .
46007040	An to pacha neno ni dhako ma chwore otho nyalo neno maber moloyo ka ok ochak okende kendo , kendo awacho mano ka aparo ni an-gi Roho mar Nyasaye .
46008001	Kuom wach chiemo motimgo misango ni nyiseche manono to awachoe kama : Wang’eyo ni " waduto wan gi rieko . Rieko miyo dhano kawore , to hera to gero ji .
46008002	Ng’at ma kawore ni ong’eyo gimoro kik par ni oseng’eyo moromo kaka dwarore .
46008003	To ng’at mohero Nyasaye to Nyasaye ong’eyo ng’atno .
46008004	Koro korka wach chamo chiemo motimgo misango ni nyiseche manono to awachoe kama : Wang’eyo ni nyasaye manono en gima nono e pinyka , kendo wang’eyo ni onge Nyasaye moro makmana achiel .
46008005	Nikech kata bed ni gik miluongo ni nyisechego nitie , kata gibed e polo kata e piny ( mana kaka nitie nyiseche ' kod ruodhi ' mang’eny ) ,
46008006	wan to wang’eyo ni nitie Nyasaye achiel kende , ma en Wuoro . En ema gik moko duto oa kuome , kendo momiyo wangima . Bende nitie Ruoth achiel kende ma en Yesu Kristo . En ema nomiyo gik moko duto obetie kendo en ema omiyo wangima .
46008007	To ji duto ok ong’eyo wachni . Jomoko pod ong’iyo gi nyiseche manono ma kagichamo chiemo makamano to giparo mana ni en motimnigo nyasaye manono misango ; to nikech chunygi mar ng’eyo ber gi rach yomyom , gidoko mochido .
46008008	To chiemo ok kelwa machiegni gi Nyasaye . Ok wan marach kwachiemo to bende ok wabed maber kwachamogi .
46008009	Kata kamano , bed motang’ mondo thuolo ma in-go mar chiemo kata mar weyo chiemo kik lokre kidi mar chwanyruok ni joma yomyom .
46008010	Nikech ka ng’at ma chunye nyap oneni , in miwacho ni in gi riekono , kichiemo e hekalu mar nyiseche manono , donge mano nyalo ywaye mi ocham chiemo motimgo misango ni nyiseche manono ?
46008011	Kuom mano owadwani mapmyom ma Kristo notho-neno koro kethore mana nikech rieko miwachogo ni iriek .
46008012	Sama itimo richo ni Joweteni e yo makama , kihinyo chunygi mayomyom , ng’eni itimo richo ni Kristo .
46008013	Kuom mano ka gima achamo miyo owadwa donjo e richo , to abiro weyo chamo ring’o chuth mondo kik ami opodhi .
46009001	To donge an thuolo ? Donge an jaote ? Donge ne aneno Yesu Ruodhwa ? Koso donge un olemo mar tichna kuom Ruoth ?
46009002	Kata ka jomoko ok okawa kaka jaote , to un owinjore ukawa kamano , nikech un e ranyisi mar bedona jaote kuom Ruoth .
46009003	Ma e kaka apwodhora ka ji koro obedo ng’adona bura kama :
46009004	Donge wan gi ratiro mondo omiwa chiemo gi math ?
46009005	Donge wan gi ratiro mar wuotho gi nyimine majoutewa e wuodhewa mag Injili kaka joote mamoko , kendo kaka Jowete Ruoth kod Petro johero timo ?
46009006	Koso an kod Barnaba ema nyaka wati eka wachiem ?
46009007	En jalueny mane machulo msache kende ka en e lweny ? En japur mane ma ok cham olemo mowuok e puothe ? Koso jakwath mane makwayo jamni to ok omadhi cha jamnigo ?
46009008	Koso awuoyo awuoya ka dhano ? Donge Chik bende jiwo wachni ?
46009009	Nikech ondiki e chik Musa ni " Kik itue dho rwath kodiemo cham . " Uparoni wach rwedhi ema ne chando chuny Nyasaye koso ?
46009010	Donge wan ema ne owuoyo kuomwa kowacho wachni ? Ee , wachni ne ondiknwa , nikech ka japur puro kendo ka jakeyo keyo , to gitimo kamano ka gigeno ni ibiro pognigi cham moko .
46009011	Ka wasepidho kodhi mar chuny e dieru , to ere rachne ka wakayo kuomu gik mwakonyorego .
46009012	Ka joma moko to nigi ratironi mar yudo konyruokgi koa kuomu , donge wan onego wabed gi ratiro makamano moloyogi ? Wan ok wasekmyore gi ratironi . Kar timo kamano to wasetuonore yuto mawa mondo kik waket obadho moro amora manyalo geng’o Injili mar Kristo .
46009013	Donge ung’eyo ni joma tiyo e hekalu yudo chiembgi koa e hekalu , kendo ni joma chiwo misango e wi altari ipogonigi misango-go ?
46009014	Kamano bende e kaka Nyasaye nochiko mondo joma lando Injili oyud konyruok duto mag ngimagi koa kuom Injili ma giyalo .
46009015	An to pok akonyora gi ratiro mawangogi kata achiel , kendo kata sani ok andiknu baruani mondo akwau kony monego ayudi koa kuomu . Diberna ka atho moloyo ka ayiene ng’ato oketho sunganani :
46009016	Kata kamano , ka ayalo Injili to ok onego asungra , nikech ochuna ni nyaka ayal . Mano kaka dibed malitna kaok ayalo Injili !
46009017	Ka ayalo kuom dwarona to ayudo mich , to ka ok kuom dwarona to mano nyiso ni achopo ote mano mane omiya .
46009018	To kara michna en ang’o ? En ma , ni mondo ayal Injili maonge msara , mondo kik akonyra gi ratiro maga e tij yalo Injili .
46009019	Nikech kata obedo ni an thuolo kendo ok an misumba ng’ato , to aselokora misumba ji duto mondo eka alok ji mang’eny kuomgi .
46009020	Ka atiyo e dier jo-Yahudi , to adoko machal kodgi mondo alokgi . Ka atiyo e dier joma luwo chik , to achalo ng’ama luwo chik ( Kata obedo ni an awuon ok an e bwo chik ) , mondo eka alok joma luwo chik .
46009021	Ka atiyo e dier joma onge chik , ne adoko machal kodgi , ( Kata obedo ni chik Nyasaye ok oweya oko nikech an e bwo chik Kristo ) , mondo eka alok Joma onge chik .
46009022	Joma nyap ne adokonigi manyap mondo eka alokgi . Asetimora gimoro amora ni ji duto mondo atem reso moko kuomgi e yomoro amora manyalore .
46009023	Magi duto atimo nikech wach Injili , mondo an bende ayud gweth kuom Injili nogo .
46009024	Donge ung’eyo ni e piem mar ng’wech jong’wech duto ringo , to ng’ato achiel kende ema yudo mich ? Omiyo ringuru , e yoo madimi uyud mich .
46009025	Jang’wech ka jang’wech madhi e piem ritore e yore duto . Gitimo kamano mondo giyud osimbo ma ok siki ; wanto waritore mondo wayud osimbo mabiro siko nyaka chieng’ .
46009026	Emomiyo an ok aringi ka ng’ama okia kuma itieke ng’wech , bende ok ago ngum ka gima agoyo yamo nono .
46009027	Ooyo , aboyo ringra gi goch mondo owinj wachna , mondo kik yud ni an awuon ok ayudo osimb loch , bang’ yalo ni ji mamoko .
46010001	Jowetena , ok adwar ni mondo kJ ukia kaka kwerewa nowuotho e bwo bor polo to kendo giduto ne ging’ado Nam .
46010002	Ne giyudo batiso mar Musa gi duto e bor polo kendo ei Nam .
46010003	Kendo giduto ne gichamo chiemb chuny machalre
46010004	Bende giduto ne gimadho math mar chuny ma chaire . Nikech ne gimetho koa e lwanda mar chuny mane luwo gi ; to lwandano ne en Kristo .
46010005	To kata kamano , Nyasaye ne ok mor kod thothgi , kendo ringregi motho nodong’ e thim .
46010006	Gigi duto notimore mondo obednwa ranyisi masiemowa mondo kik wagomb gik maricho kaka ne gigombo ,
46010007	Kik ulam nyiseche manono kaka moko kuomgi notimo , mana kaka ondiki ni , " Ji nobet piny mondo ochiem kendo omethi , kendo ne gia malo mondo gimiel . "
46010008	Kik waterre kaka moko kuomgi notimo , mi ji alufu piero oriyo gadek kuomgi notho odiechieng’ achiel .
46010009	Kik watem Ruoth , kaka moko kuomgi notimo , mi thuonde nonegogi .
46010010	Bende kik wang’ur , kaka moko kuomgi notimo , mi malaika mar tho nonegogi .
46010011	Gigi duto notimore nigi kaka ranyisi ni joma moko , kendo nondiknwagi mondo gibednwa siem : wan mwadak e ndalo ma giko piny chiegnini .
46010012	Omiyo , ka iparo ni ichung’ motegno to bed motang ; nono to ipodho !
46010013	Onge tem museneno mopogore gi ma ji duto neno . Nyasaye rito singruokne , ok obi yie mondo otemu mohingo tekreu . To es ama itemoueno , o biro miyou yo munyalo tonygo mondo ubed gi teko mar timo sinani .
46010014	Kuom mano , osiepena mageno ringuru ua kuom nyiseche manono .
46010015	Awuoyo kodu kaka joma parogi nikare omiyo paruru matut tiend wach ma awachonuno .
46010016	Donge okombe mar gweth mwagoye erokamano ketowa e lalruok achiel e remb Kristo ? Koso makati ma wang’injo donge ketowa e lalruok achiel , e ringre Kristo ?
46010017	Nikech nitie makati achiel , koro wan ringruok achiel , kata obedo ni wang’eny , nikech wan duto wachamo makati achielno .
46010018	Ka wakawo jo Israel kaka ranyisi : Donge joma chamo gii misango bet e lalruok achiel gi kendo mar misango ?
46010019	Diponi awacho ni misango mochiwne nyiseche manono en gimoro kata ni nyasaye manono nigi tiende ?
46010020	Ooyo ! Awacho ni misango majoma kia Nyasaye timo , gitimo ni jochiende , to ok ni Nyasaye . To ok adwar mondo ubedi e lalruok achiel gi jochiende
46010021	Ok unyal madho kikombe Ruoth kaachiel gi kikombe jochiende bende ; ok unyal chiemo e mesa Ruoth ka uchiemo e mesa jochiende bende .
46010022	Koso watemo nyiego mar Ruoth ? Waparoni watek moloye ?
46010023	" Wan thuolo timo gimoro amora mwahero " to ng’euru ni gik moko duto mwatimo ok kelnwa konyruok . " Wan thuolo timo gimoro amora " , to gik moko duto ok kelnwa dongruok
46010024	Kik ng’ato dwar mana gik makonye en owuon , to ng’ato mondo odwar gima konyo jowadgi
46010025	Un thuolo mar chamo ring’o mong’iew e chiro maok ubedo gi penjo mathoth e chunyu
46010026	nikech , " Piny kaachiel , gi gik moko duto manie iye , gin mag Ruoth . "
46010027	Ka japiny mokia Nyasaye ogweli e chiemo , midwaro dhiye , to cham gimoro amora moketi e nyimi maok ichich gi penjo mathoth e chunyi .
46010028	To ka ng’ato onyisi ni , " Chiemoni ne olosi mondo otimgo misango ne nyiseche manono , " to kik icham chiemono , nikech wach ng’at monyisi wachno , kendo nikech wach chich .
46010029	Tim kamano mar konyo chuny jagono to ok nikech konyruokni . Ang’o ma dimi thuolo mara ding’ad ne bura nikech chich mar ng’ama chielo .
46010030	Ka achamo chiemo gi erokaman , to ang’o momiyo ikwana ka jaketho ne gima agoyonee Nyasaye erokamano ?
46010031	Omiya , gimoro amora mutimo , bed ni uchiemo kata umetho , to timgiuru duto mondo Nyasaye oyud duong’
46010032	Kik ubed rachwany ni jo-Yahudi kata Ogendini kata ni jo-kanisa Nyasaye ,
46010033	mana kaka an awuon atemo moro ji duto e gik moko duto matimo , ka ok amany mana gik makonya an awuon , to atimo gik makonyo ji mangeny , mondo kanyalore to giyud warruok .
46011001	Luwuru kit ngimana , mana kaka an bende aluwo kit ngima Kristo .
46011002	Apwoyou nikech usiko upara e yore duto , kendo nikech umako puonj duto mana kaka amiyou .
46011003	To adwaro mondo unge ni Kristo e wi dichwo ka dichwo , kendo ni dichwo ewi dhako , kendo ni Nyasaye e wi Kristo .
46011004	Kuom mano dichwo malemo kata makoro e chokruok koumo wiye ochayo Kristo .
46011005	Kamano bende dhako malemo kata makoro e chokruok , ka ok otweyo kitamba okuodo wi chwore ( onge pogruok e kinde gi dhako moliel yie wiye ) .
46011006	Ka dhako ok dwar tweyo kitamba to kata ber oliel yie wiye . To kaka en wichkuot ka dhako olielo yie wiye mapoth to ber otwe kitamba .
46011007	Dichwo to ok owinjore oum wiye nikech en e kit Nyasaye gi duong’ne ; dhako to en duong’ mar dichwo .
46011008	Dichwo ne ok oa kuom dhako to dhako emane oa kuom dichwo .
46011009	To bende dichwo ne ok ochwe ne dhako to dhako ema ne ochwe ne dichwo .
46011010	Nikech wachni kendo nikech malaike , dhako mondo oum wiye kaka ranyisi ni en e bwo loch .
46011011	Kata kamano , kuom Ruoth , dhako ok nyal dak maonge dichwo mana kaka dichwo bende ok nyal dak maonge dhako .
46011012	Nimar , mana kaka dhako nochwe koa kuom dichwo , e kaka dichwo bende iny-wolo gi dhako , to gik moko duto aa kuom Nyasaye .
46011013	Penjreuru un uwegi ni : Bende en gima kare mondo dhako olam Nyasaye ka wiye ninono ?
46011014	Donge kit chwech puonjou ni yie wich maboyo en wichkuot ni dichwo ?
46011015	To ka ng’ama dhako yie wiye boyo to en duong’ mare , nikech yie wich maboyo omiye kaka raum .
46011016	Ka ng’ato kuomu dwaro kwedo maa , to ong’e ni waongegi tim mopogore gi mwapuonjoni , kendo kata kanise duto mag Nyasaye ongego .
46011017	Puonj makoro amiyou sani to ok anyal pakoue , nikech kinde duto ma uchokoru kaachiel to chokruoku kelo mana rach kar kelo ber .
46011018	Mokuongo awinjo ni ka uchokoru kaachiel kaka kanisa , to nitie pogruok e kindu , kendo anyalo yie ni wachno en adier .
46011019	Kare emomiyo nitiere pogruok e kindu mondo joma Nyasaye oyiego ong’ere maler .
46011020	Ka uchokoru kanyakla to nenore ni ok ucham Sap Ruoth ;
46011021	nikech ka uchiemo to ng’ato ka ng’ato rikni gi chamo chiembe owuon , ma ok orito Jowetene . Kuom mano , ng’ato denyo , to ng’at machielo to mer .
46011022	Donge un gi miechu munyalo chiemoe kendo methoe ? Koso uchayo kanisa Nyasaye , momiyo ukuodo wi joma ochando ? Dawachnu ango ' ? Uparo ni dapaku kuom wachni ? Ok kamano ngang !
46011023	Nikech puonj mane ayudo kuom Ruoth mi amiyou en ma : Ni Ruoth Yesu nokawo makati e otienonogo mane ond-hogee ,
46011024	kendo bang’ goyo erokamano nong’inje , kowacho ni , " ma en ringra mochiwnu . Timuru ma ka uparago . "
46011025	Kamano bende nokawo kikombe bang’ chiemo , mi owacho ni , " Kikombeni en singruok manyien motim gi remba ; timuru ma , kinde duto mumadhee , mondo uparago . "
46011026	Nikech ka usiko uchamo makatini kendo umadho kikombeni , to unyiso tho mar Ruoth nyaka chieng’ ma enoduogie .
46011027	Emomiyo ng’ama ochamo makatini kata ometho e kikombeni e yo maok owinjore , bura biro loyo kodoko jaketho kuom ringre Ruoth gi rembe .
46011028	ng’ato ka ng’ato nyaka nonre mokuongo , kapok ochamo makati kata ometho e kilombe .
46011029	Nikech ng’ato ang’ata mochiemo kendo ometho , ma ok odewo ringre Ruoth , kelo bura kuome owuon .
46011030	Mano emomiyo ji mathoth kuomu ool kendo tuo ; kendo moko kuomu osetho .
46011031	To kadewanonore wawegi mokuongo , to bura ok dilowa .
46011032	To ka Ruoth ng’adonwa bura to oriey-owa mondo kik bura lowa gi jopiny .
46011033	Kuom mano , Jowetena , ka uchokoru kaachiel mondo uchiem , to ng’ato ka ng’ato mondo orit nyawadgi .
46011034	To ka ng’ato odenyo , to ber mondo ochiem dala , mondo kik chokruok ma ubedogo kelnu kum . Weche mamoko nalos kodu ka abiro .
46012001	Jowetena , daher mondo ung’e adiera kuom mich mag Roho mondo kik ubed maonge ng’eyo .
46012002	Ung’eyo ni kane pod un jopiny , mokia Nyasaye nechalo ne oywau gi nyiseche manono maok wuo mi ulal .
46012003	Omiyo , adwaro mondo ung’eni ng’ama Roho mar Nyasaye otelone ok nyal wacho ni , " Okuong’ Yesu " , to bende onge ng’ama nyalo wacho ni , " Yesu en Ruoth " , ka Roho maler ok otelone .
46012004	Nitie mich mag Roho mopogore , to Roho achiel ema chiwogi .
46012005	Nitie tije mopogore opogore , to Ruoth en achiel .
46012006	Nitie yore mathoth mitiyogo tich to Nyasaye achiel ema chiwone ng’ato ka ng’ato teko mar tiyogi .
46012007	Roho nyisore e ngima ng’ato ka ng’ato e yo mopogore opogore , mondo okel konyruok ni ji duto .
46012008	Ng’at moro Roho omiyo nyalo mar wuoyo gi rieko , ng’at machielo Rohonogo omiyo tiend ng’eyo matut .
46012009	ng’ato Rohonogo miyo yie , to ng’at machielo omiyo mich mar chango ji ;
46012010	Ng’at moro omiyo teko mar timo honni , moro omiyo teko mar hulo weche moa kuom Nyasaye , moro omiyo rieko mar fwenyo maling’ ling’ mag chunje mopogore opogore , moro omiyo nyalo mar wuoyo gi dhok mayore , eka ng’at moro to omiyo mich mar loko dhok mayore .
46012011	Magi duto gin tij Roho achiel kendo ma chaire , kendo ochiwogi ni ng’ato ka ng ato kaka ohero .
46012012	Kata obedo ni ringre dhano en achiel to en gi fuonde mathoth , to bende kata obedo ni en gi fuonde mathoh pod en mana ringruok achiel . Ma e kaka Kristo bende obedo .
46012013	Kamano bende e kaka wan duto , bed ni wan jo-Yahudi kata jo-Grik , kata wasumbini , kata joma nithuolo , nobatiswa kuom Roho achielnogo mi wadoko ringruok achiel , kendo osemiwa Roho achielno mondo wamodhi waduto .
46012014	Nikech ringruok ok oios gi fuon achiel , to olose gi fuonde mang’eny .
46012015	Ka tielo nyalo wacho ni , " Kaka ok an lwedo , ok an achiel kuom fuonde ringruok , " to mano ok nyal mone bedo achiel kuom fuonde ringruok .
46012016	Kata , ka it nyalo wacho ni , " Kaka ok an wang’ ok an achiel kuom fuonde ringruok , " to mano ok nyal mone bedo achiel kuom fuonde ringruok .
46012017	Da bed ni ringruok duto en mana wang’ kende , dowinj wach nadi ? Kata ka da ringruok duto bed mana it kende , dwang’wech nadi ?
46012018	To kata kamano , Nyasaye noketo fuon ka fuon e ringruok mana kaka nodwaro ni mondo gibedi .
46012019	Kane bed ni gin fuon achiel to ringruok dibed nadi ?
46012020	E kaka ubedo ni nitie fuonde mang’eny , to ringruok en achiel .
46012021	Kuom mano wang’ ok nyal wachone lwedo ni , " Ok adwari ! " kata wich bende ok nyal wachone tielo ni , " Ok adwari . "
46012022	To adier en ni ok wanyal bedo maonge gi fuonde ringruok manenorenwa ni nyap .
46012023	Fuonde matindo wamiyo rit mamalo moloyo , kendo fuonde ma wakawo ni richo warwako maber moloyo .
46012024	Fuonde mabeyo moloyo to ok dwar rit ma kamano . Nyasaye owuon oseriwo fuonde mopogore opogore moloso ringruok , kendo osemiyo fuonde mwachayo duong’
46012025	mondo kik winjruok bed maonge e ringruok ; to mondo fuon ka fuon orit nyawadgi kaka dwarore .
46012026	Ka fuon achiel mar ringruok winjo lit , to fuonde ringruok mamoko duto winjo kode ; ka fuon moro yudo pak , to mamoko duto bedo mamor kaachiel kode .
46012027	E kaka un duto un ringre Kristo , fendo ng’ato ka ng’ato kuomu en fuond ringruo-kno .
46012028	To ei kanisa , Nyasaye oseketo ji man gi mich mopogore opogore e tichne : Mokwongo , joote , mar ariyo jokor wach to mar adek jopuonj , eka joma timo honni , ka aye to joma omi teko mar chango joma tuo , kod jokonyji , kod jochik tich , to mogik , joma wuoyo gi dhok mayoreyore .
46012029	Be ji duto gin joote ? Be ji duto jokoro ? Beji duto gin jopuonj ? Be ji duto timo honni ?
46012030	Be ji duto nigi mich mar chango joma tuo ? Beji duto wuoyo gi dhok mayore ? Beji dutojolok dhok mayore yore midhumo ?
46012031	Owinjore uket chunyu kuom mich madongo . Koro abiro nyisou yoo maberie moloyo .
46013001	Kata bed ni awuoyo gi dho dhano , kata gi dho malaike , to aonge hera to achalo mana ongeng’o maywak kata olang’ migoyo .
46013002	Ka an gi mich mar koro , kendo ka ang’eyo tiend weche matek duto modhiero ji ng’eyo , kendo an gi rieko duto kata ka an gi yie maduong’ manyalo golo godekuonde magin tie , — to ka aonge hera to ok an gimoro .
46013003	Kata bed ni achiwo giga duto ma ango ne jodhier , mi achiw ringra mondo owang’-to ka aonge hera to onge ohala mayudo .
46013004	Hera timo kinda to bende ong’won . Oonge nyiego gi gir ng’ato , kendo ok osungre kata opakre .
46013005	Wiye ok tek , bende ok odwar gik makonye en kende , iye ok wang’ piyo kendo ok okan gik maricho motimne .
46013006	Hera ok mor gi gik maricho , to omor gi adiera .
46013007	Hera umo weche duto , osiko oyie ayieya , osiko ogeno agena , kendo osiko odhil adhila
46013008	Hera ok rum . To kama nitiere weche mikoro , weche mikoro norum ; kama nitiere wuoyo gi dhok mayoreyore , dhok mayoreyore norum ; kama nitiere ng’eyo ; ng’eyo bende nokadhi .
46013009	E thuoloni weche mwang’eyotin to bende wakoro bath wach ma mago mabiro chopo kare tin ,
46013010	to ka weche duto nochop kare to mago morem nogiki .
46013011	Kane an nyathi , naloso ka nyathi , ne aparo ka nyathi , kendo naneno ka nyathi , to kaka koro an ng’ama duong’ , yore mag nyithindo aseweyo katoka .
46013012	Gima waneno sani chai mana gi kido matiptip mineno e rang’i , to chieng’ono wananene wang’ gi wang’ . Gima ang’eyo sani en mana bath adiera , to chieng’no anang’e malong’o chuth , mana kaka ong’eya chuth .
46013013	To nitie gik moko adek mosiko , ma gin : yie , geno , kod hera , to maduong’ moloyo kuomgi en hera .
46014001	a Luwuru hera , kendo dwaruru mondo ubed gi mich mag chuny , to moloyo mondo ubed johul wach .
46014002	Nikech ng’at ma wuoyo gi dhok mayore ok wuo gi ji , to owuoyo gi Nyasaye , nikech onge ng’ama winjo tiend gima owacho . Owacho weche mopondo modhiero ng’eyo gi teko mar Roho .
46014003	To ng’at ma hulo wach , loso gi ji mondo ogergi , ojiw-gi kendo ohoogi .
46014004	Ng’at ma wuoyo gi dhok ma yoreyore gerore kende owuon , to ng’at ma hulo wach moa kuom Nyasaye gero kanisa duto .
46014005	Daher mondo uwuo gi dhok mayore yore uduto , to moloyo mano , ni mondo uhul wach . Ng’at ma hulo wach duong’ moloyo ng’at ma wuoyo gi dhok mayoreyore makmana ka nitie ng’at manyalo loko tiend wach modhumono , mondo kanisa duto oyud konyruok .
46014006	Paruru ane , Jowetena , uparo ni ka abiro iru mit awuoyonu gi dhok mayore , en konyruok mane ma duyudi , ka ok akelonu fweny moro kata ng’eyo , kata wach mihulo kata puonj ?
46014007	Kata mana gik maonge ngima kuomgi magoyo thum , kaka asili kata nyatiti ding’e ywakgi nadi ka ok ipogo dwondgi ?
46014008	To bende , ka turumbete ogo gi duol mong’ere , ng’ama diikre ni lweny ?
46014009	Chal kamano kuomu bende : Ka ok ukonyoru gi weche maliw ma ji duto winjo to ng’ama biro ng’eyo tiend gima uwacho ? Wecheu biro lal nono mana e yamo !
46014010	Ong’ere ni nitie duol mopogore opogore e piny , to onge kata achiel kuomgi maonge gi tiendgi .
46014011	To ka ok apogo duond ng’ato to adokone jamwa , kendo en bende odokona jamwa .
46014012	Emomiyo un bende kaka udwaro mondo ubed gi mich mag Roho , temuru matek moloyo mondo unwang’ mich mago magero kanisa .
46014013	Kuom mano , ng’at ma wuoyo gi dhok moro amora ma ji okia olem mondo obed gi nyalo mar loko tiend gik mowacho .
46014014	Nikech ka alamo gi dhok mayoreyore to chunya ema alamogo to pacha ok ti .
46014015	To koro kara atim ang’o ? Abiro lamo gi chunya , to bende abiro lamo gi pacha , abiro wer gi chunya , to bende abiro wer gi pacha .
46014016	Ka upako Nyasaye gi chunyu , to ere kaka ng’ato manie dieru maok winji dhougo digo ni , " Amin " ne erokamano mugoyo , nikech okia gima uwacho ?
46014017	Nyalo bet ni igoyo erokamano maber chuth , to ng’at machielo ok gerre .
46014018	Adwokone Nyasaye erokamano nikech awuoyo gi dhok mayoreyore moloyo un duto .
46014019	To ei kanisa to daher wacho weche kata abich kende gi dhok ma ji winjo mondo apuonj moloyo weche alufu apar gi dhok mayoreyore ma ji ok winji .
46014020	Jowetena , kik ubed nyithindo e pachu , to chaluru nyithindo mayom mana kuom gima rach kende , to e pachu beduru joma dongo .
46014021	Ondiki e kitap chik ni , " Anakonyra gi joma wacho dhok mayoreyore kendo gi dho joma welo , abiro wuoyo gi jogi to kata kamano ok giniwin-ja , " Ruoth Owacho .
46014022	Kuom mano mich mar wuoyo gi dhok mayoreyore en ranyisi miywayogo joma pok oyie , to ok joma oseyie . Mich mar hulo wach to en mar joma oseyie ok joma pok oyie .
46014023	Omiyo ka kanisa duto ochokore kaachiel , to ji duto wuoyo gi dhok mayoreyore to ka nitie jomoko maok winj dhogino , kata ka joma ok oyie moko odonjo e chokruogno , donge digiwach ni wiu okethore ?
46014024	To ka ng’at maok oyie , kata ng’at moro ma jaoko moro odonjo e chokruoku , to oyudo ka ji duto hulo wach , weche mowinjo nyalo loye gi bura , mi olokre ,
46014025	kendo paro maling’ling’ mopondo e chunye elore e lela , enopodh auma kolamo Nyasaye , kowacho " Yawa , Nyasaye nie dieru ka adier ! "
46014026	Jowetena , koro dwawach ang’o ? Ka uchokoru e lemo to yudore ni ng’at moro nigi wer , to ng’at machielo nigi puonj , to moro nigi fweny , to machielo dwaro dhum gi dhok mayoreyore kata loko tiend wach midhumono . To gigi duto nyaka tim e yo mochanore kendo ma diger kanisa
46014027	Ka nitie joma dhum gi dhok mayoreyore to ji ariyo kata adek ka ng’eny kende ema mondo owuo to mana e yo mochanore maber , ka moro ka moro loso bang’ , wadgi , kendo ng’ato nyaka lok tiend weche ma gidhumo .
46014028	To ka onge ng’ato manyalo loko tiend wechego , to ng’at madhum gi dhok mayoreyore mondo oling’ e kanisa . Wuoyo to owuo mana gi Nyasaye e chunye maiye .
46014029	Joma hulo wach kik kadh ariyo kata adek , kendo ka giwuoyo to ji mamoko onon mos ka bende weche magiwacho owinjore .
46014030	To ka ng’ato moro manie chokruokno omi wach moro mopondo mondo owachi , ng’at mane oyudo dhi nyime gi loso nyaka ling’ mondi , eka owuo .
46014031	Nikech un duto unyalo hulo wach , ka ng’ato ka ng’ato koro bang’ nyawadgi , mondo ji duto oyud puonj kod jip .
46014032	Jahul wach nigi nyalo mar geng’o wach mabirone ,
46014033	nikech Nyasaye ok en Nyasach loko , to En Nyasach kuwe . To mana kaka timore ei kanyakla mar joma oyie duto ,
46014034	joma mon onego oling’ e kanise . Ok oyienigi loso , nyaka giwinj wach ka giling’ kaka chik owacho .
46014035	Ka gidwaro mondo olernigi tiend wach moro , to gipenj chwogi giwegi dala , nikech en wichkuot ka ng’ama dhako wuoyo e kanisa .
46014036	Mit kuparo ni un emane wach Nyasaye ochakore kuomu ? Koso ugalo ni un kendu ema wach osechoponu ?
46014037	Ka ng’ato okawore ni en jahul wach kata ni en ng’at chuny , to nyaka oyie ni wach mandikonuni en chik Ruoth .
46014038	Ka ng’ato ok orwako puonjnani to en bende ok norwake .
46014039	Kuom mano , Jowetena , gomburu bedo johul wach , to kik utam ji dhum gi dhok mayoreyore .
46014040	Timuru gik moko duto e yo mowinjore kendo mochanore .
46015001	Koro Jowetena , adwaro paronu wach Injili mane ayalonu , mi urwako kendo koro uchungoe motegno .
46015002	Injilini ema kelonu warruok , ka umako matek wach mane ayalonu mokwongo . Ka ok kamano to kara ne uyie kayiem nono .
46015003	Nikech puonj maduong’ mogik mane ayudo kuom Ruoth mi amiyou en ma : ni Kristo notho nikech richowa kaluwore gi Ndiko ,
46015004	kendo ni ne oyike , kendo ni ne ochiere oa kuom joma otho chieng’ mar adek kaluwore gi Ndiko , kendo ni ne ofwenyore mokwongo ni Petro , eka bang’e nofwenyore ni joote apar gariyo .
46015005	
46015006	Bang’ mano nofwenyore ni Jowete moloyo mia abich , ka gin kanyachiel , kendo thothgi pod ngima nyaka sani , kata obedo ni moko osenindo .
46015007	Achien nofwenyore ni Jakobo ; bang’e nofwenyore ni Joote duto ,
46015008	eka achien mogik , nine ofwenyore ni an bende , kata obedoni achal gi ng’at mane onyuol bogno .
46015009	Nikech an e jaote matinie mogik to bende ok awinjora mondo oluonga ni jaote , nikech ne asando kanisa Nyasaye .
46015010	To koro , kuom ng’wono mar Nyasaye , an gima an , kendo ng’wono mane omiya ne ok orem mak ochopo tichne . Kar bedo kamano to asetiyo matek moloyo joote mamoko duto , to ok asetimo mago duto gi tekra awuon , to kuom ng’wono mar Nyasaye matiyo koda .
46015011	Omiyo kata bed ni an ema ne ayalonu Injili kata gin emane giyalonu , to ma e gima wayalo kendo ma e gima neuketoe yieu .
46015012	To ka iyalo ni Kristo osechier oa kuom joma otho , to ang’o momiyo jomoko kuomu wacho ni joma otho ok bi chier ?
46015013	Ka en adier ni joma otho ok chier to mano nyiso ni kata Kristo bende pok ochier .
46015014	To ka Kristo pok ochier to wayalo kayiem , kendo yie maru bende onge tiende .
46015015	To moloyo mano , wadoko joneno mariambo kuom Nyasaye nikech wasebedo ka wanyiso ji ni Nyasaye ema osechiero Kristo oa kuom joma otho . To kara ne ok ochiere ka en adier ni joma otho ok chier .
46015016	Nikech ka joma otho ok chier to kata Kristo bende pok ochier .
46015017	To ka Kristo pok ochier , to yie maru en nono ; kendo pod ulal alala e richou .
46015018	Mano nyiso bende ni jo Kristo mos-enindo bende olal .
46015019	Ka genowa kuom Kristo nigi tiende mana e ngimani kende , to wan joma odhierie moloyo ji duto .
46015020	To adiera en ni Kristo osechier oa kuom joma otho . Chierneno en kaka gir singo manyiso ni joma onindo e liel bende ibiro chiero .
46015021	Nikech kaka tho noa kuom ng’at achiel e kaka chier mar joma otho bende osebiro koa kuom ng’at achiel .
46015022	Nikech mana kaka ji duto tho nikech Adam , ji duto nobed mangima nikech Kristo .
46015023	To gigi nyaka timre e yo mochanore : Kristo ema kwongo chier kaka olemo mokwongo chiek , eka bang’e joma ni kuome bende nochier chieng’ ma enobi .
46015024	Eka giko nochopi , mi Kristo nolo joloch duto , nolo teko duto kendo nolo nyalo duto , eka nodwok pinyruoth ni Nyasaye Wuoro .
46015025	Nikech Kristo nyaka bed gi loch nyaka chop Nyasaye lo wasigu duto , mi oketgi e bwo pat tiende .
46015026	Jasigu manotieki achien mogik en tho .
46015027	Nikech Ndiko wacho ni , " Nyasaye , oseketo gik moko duto e bwo tiende " . To ka ndiko wuoyo kuom " gik moko duto " , to ong’ere ni mano ok oriwo Nyasaye owuon nikech Nyasaye ema keto gik moko duto e bwo loch Kristo .
46015028	To ka gik moko duto oseketi e bwo loch Kristo , eka Wuowi owuon noketi e bwo loch Nyasaye , ma bende noketo gik moko duto e bwoye eka Nyasaye nobed gi loch ewi gik moko duto
46015029	To ka poni chier onge , to ere tiende batiso ji ewi joma osetho ? Ka joma otho ok chier , to ibatiso ji e wigi nango ?
46015030	To kata mana wan , ang’o ma dimi wachom masira seche duto ?
46015031	Jowetena , kaka un e sungana kuom Yesu Kristo Ruodhwa awachonu ka aramo , ni tho ochoma pile !
46015032	Ka dipo ni ne akedo gi le makwiny e dala Efeso mana nikech dwach dhano to ohala mane ma ayudo ? Ka joma otho ok chier to kara " Wadhi adhiya nyime gi chiemo kendo gi metho , nikech kiny wanatho . "
46015033	Kik ng’ato wuondu , " Bedo e lalruok kod joma richo ketho timbe mabeyo . "
46015034	Duoguru e pachu maliw , daguru ngima makare kendo weuru timo richo , nikech nitie jomoko kuomu mokia Nyasaye . Awacho kamano mondo akuodgo wiu .
46015035	To ng’ato nyalo penjo ni , " Joma otho ichiero nadi ? Ginibed gi ringruok machalo nadi ? "
46015036	To mano penjo mofuwo manadi ! Ka ukomo kodhi to nyaka okwong otho eka bang’e otwi .
46015037	Ka ukomo , to ukomo mana kodhi kende . Onyalo bedo koth ngano kata koth gimachielo .
46015038	To Nyasaye miye kido mana kaka en ema osechano , kendo kodhi ka kodhi omiyo kite owuon .
46015039	Ringruok duto ok chaire : Dhano nigi kit ringruok mamargi , le nigi machielo , winy nigi machielo , kendo rech bende nigi machielo .
46015040	Nitie bende chwech mag polo gi chwech mag piny , kendo kit duong mar chwech mag polo opogore gi kit duong’ mar chwech mag piny
46015041	Wang’ chieng’ nigi kit ler ma mare owuon , to dwe be nigi machielo , kendo sulwe bende nigi mare . Sulwe ka sulwe chiwo ler mopogore gi nyawadgi .
46015042	Kamano bende e kaka chier mar joma otho biro chalo . Ringruok ma iyiko en gimatow , to ichiere ka en gima ok tow .
46015043	Ka iyike to oonge gi duong’ to ichiere ka en gi duong , to bende iyike ka oonge teko , to ichiere ka en gi teko ,
46015044	kendo iyike kaka ringruok mar pinyni , to ichiere kaka ringruok mar polo . Ka nitiere ringruok mar piny to nitiere bende ringruok mar polo .
46015045	Emomiyo ondiki ni , " Adam maen dhano mokuongo , nodoko gima ngima " to Adam mogik nodoko chuny machiwo ngima .
46015046	To mano mar chuny ok ema kuongi , to mar ringruok ema kuongo , eka bang’e mar chuny ,
46015047	Dhano mokuongo nochwe gi lop piny , to dhano mar ariyo noa e polo .
46015048	Jal mane ochwe gi lowo ema ji duto oa kuome , to kamano bende jopolo duto oa kuom Jal mane oa e polo .
46015049	Mana kaka warwakore gi kit dhand lowo e kaka wabiro rwakore gi kit dhand polo .
46015050	Jowetena , tiend gima awacho en ma : Ringruok gi remo ok nyal chamo girkeni mar pinyruodh Nyasaye kendo gima tow ok nyal rwakore gi gima ok tow ,
46015051	Winjuru anena midhieroni : Ok wanatho waduto to nolokwa wan duto kadiemo wang’
46015052	apoya nono , kadiemo wang’ ka tung’ mogik noywagi . Nikech ka tung’ noywagi to jomane osetho nochier gi ringruok maok tow to wan nolokwa .
46015053	Nikech ringruok matow nyaka ruakre gi gima ok tow , kendo ringruok mathoni nyaka ruakre gi gima ok tho .
46015054	Eka bang’e ka ringruok matop oserwakore gi mano ma ok tow , kendo mano matho oserwakore gi mano ma ok tho , eka wach mondiki nochop kare , ni , " Tho oselo motiek chuth . "
46015055	" In tho , koro ere lochni ? In tho , lit mikelo ni kanye ?
46015056	Lit mar tho en richo , to teko mar richo en chik
46015057	To Nyasaye mondo opaki , nikech osemiyowa loch kuom Ruodhwa Yesu Kristo !
46015058	Emomiyo , Jowetena mageno , chunguru motegno . Kik uyie gimoro oyiengu . Chiwreuru chuth kinde duto ni tich Ruoth , nikech ung’eyo ni tich mutiyo matek ni Ruoth ok obedo kayiem nono .
46016001	Koro kuom wach choko chiwo ni jo-Nyasaye : Timuru gima ne akone jo-kanisa ma Galatia mondo otim .
46016002	ng’ato ka ng’ato kuomu nyaka ket mich moko tenge Juma Pil ka Juma Pil , kaluwore gi yuto mare mondo ka abiro to onge mich mibiro chok kendo .
46016003	Ka achopo , to anaor joma upwodho , gi barupe manyiso chalgi mondo giter michugo Jerusalem .
46016004	Ka ber mondo an bende adhi , to ginidhi koda .
46016005	Abiro biro iru bang’ kadho Makedonia , nikech abiro luwo kuno .
46016006	Samoro anyalo bedo kodu kuom ndalo mogwarore to samoro anyalo tieko mana ndalo koyo duto , mondo ukonya e wuodha kamoro amora ma abiro dhiye .
46016007	Ok adwar mondo aneu mana ayuka ka akadho , to ageno mar bedo kodu aming’a , ka Ruoth oyie .
46016008	To pod abiro dak Efeso ka nyaka chieng’ Pentekost ,
46016009	nikech dhoot oyaworena malach mar tiyo tich manyago olemo to wasigu makedo koda bende ng’eny .
46016010	Ka Timotheo obiro iru , neuru ni onge gima oluoro ka en e dieru , nikech otiyo ne Ruoth , mana kaka an .
46016011	Kuom mano , kik ng’ato ang’ato otamre maok orwake to konyeuru mondo odhi nyime e wuodhe gi kuwe , mondo oyud yo mar duogo ira nikech arite en kaachiel gi Jowete mamoko .
46016012	Koro kuom owadwa Apolo . Ne ajiwe matek mondo olimu kod Jowete mamoko , to pok oyie chuth ni onego obi iru sani ka oyudo thuolo to obiro biro achien .
46016013	Ritreuru , kendo chunguru motegno e yie maru , beduru jochir kendo beduru motegno .
46016014	Timuru gik moko duto gi hera .
46016015	Ung’eyo ni jood Stefano e joma nokwongo yie kuom Kristo e piny Akaya , kendo gisechiwore mar tiyo ni jo Maler . Ajiwou , Jowetena ,
46016016	mondo uyie bet e bwo joma kamago , kendo ebwo jomatiyo kaachiel kodgi .
46016017	Ne adoko mamor kane Stefano , gi Fortunato kod Akaiko ne jobiro ira , nikech ne gichopona rem mane onego uchopi tone ok uchopo .
46016018	Ne gikonyo chunya , kaachiel gi maru bende . Joma kamago onego omi duong’
46016019	Kanise manie gweng’ mar Asia ooronu mos . Akula gi Priska , kaachiel gi kanisa machokore e odgi , jomosou gimor kuom Ruoth .
46016020	Jowete duto man ka ooronu mos . Mosreuru duto ng’ato gi ng’ato gi yogruok maler .
46016021	An Paulo awuon ema andikonu mosni gi lweta awuon .
46016022	Ka ng’ato ok ohero Ruoth to mondo okuong’e ! Bi , Yaye Ruoth .
46016023	Ng’wono mar Ruoth Yesu obed kodu .
46016024	Herana obed kodu un duto ei Kristo Yesu . Amin .
47001001	An Paulo , jaote mar Kristo Yesu kuom dwaro mar Nyasaye ; kod owadwa Timotheo , Ne kanisa mar Nyasaye man Korintho , kaachiel gi jomaler duto man Akaya :
47001002	Mad Ng’wono gi kuwe moa kuom Nyasaye Wuonwa gi Ruoth Yesu Kristo obed kodu .
47001003	Pak ni Nyasaye ma Wuon Ruodhwa Yesu Kristo , kendo ma Wuon ng’wono kendo Nyasach Loch duto ,
47001004	en moloyowa e chandruok duto rnarnakowa , mondo wabed gi nyalo mar hoyo jomamoko manie chandruok , ka wahoyogi gi hoch ma Nyasaye osehoyowago wan wawegi .
47001005	Nikech , mana kaka wan e achiel gi Kristo e chandruokge duto mane oneno , e kaka wan kode e hoch mochiwo .
47001006	Ka waneno malit , to mano timorenwa nikech hoch kod warruok maru ; to ka wayudo hoch , to en mondo un bende uyud hoch . Hoch makamano miyou kinda kod dhil e chandruok ma wan bende wayudo .
47001007	Emomiyo geno ma wan go kuomu ok yiengni , nikech wang’eyo ni kaka un kodwa e achiel e chandruok mwaneno , e kaka un e achiel bende e hoch machal gi mano mihoyowago .
47001008	Ok wadwar mondo ubed ka ukia , Jowete , kaka ne waneno masiche mapek e piny Asia . Ne oyie kuomwa masiche madongo kendo mapek moingowa ting’o mi ne wajok gi bedo mangima .
47001009	Chutho , ne wawinjo e chunywa kagima nosen-g’adnwa buch tho . To magi notimorenwa mondo waket genowa kuom Nyasaye ma chiero joma otho , to ok kuomwa wawegi .
47001010	En mane oseresowa e dho tho malich kamano kendo obiro resowa . Kuome waseketoe genowa ni pod obiro resowa ,
47001011	ka umedo konyowa gi lemo maru . Mano nomi ji mang’eny nodwokone Nyasaye erokamano kuom gweth momiyowa , kodwoko lamo mar ji mang’eny .
47001012	Koro ma e sunga marwa : chunywa miyowa ratiro ni wasedak e pinyni , to moloyo e winjruok marwa kodu , ka waluoro Nyasaye kendo ka wawuotho e ler mar adier . Ok wasedak kamano nikech waluwo rieko mar pinyni , to nikech ng’wono mar Nyasaye .
47001013	Nikech ok wandiknu gik matek maok unyal somo mi uwinj tiendgi . Omiyo ageno ni ,
47001014	mana kaka koro useng’eyowa moromo , e kaka ubiro medo ng’eyowa chuth , mondo uchop e okang’ munyalo sungoru nikech wan , mana kaka wan bende wabiro sungore nikech un e odiechieng Ruoth Yesu .
47001015	Nikech ne an-gi ratiro kuom wachni , ne achano mar limou mokwongo mondo ne uyudi gweth manyadiriyo .
47001016	Ne achano mondo alimu kane anie wuodha adhi Makedonia , kendo ne achano rawo iru ka aa kuno , mondo ayud kony kuomu e wuodha madhi Judea .
47001017	Kane achano kamano , uparo nine atimo kamano ka atugo ? Koso uparo ni aloso chenroga ka japiny ma anyalo kiko wach ka ayie ni , " Eee , Eee " kendo achako akwer ni " Ooyo , Ooyo ? "
47001018	Kaka Nyasachwa en jaadiera , wach ma wesebedo ka wawacho kodu ok en " Eee " gi " Ooyo . "
47001019	Nikech Yesu Kristo , Wuod Nyasaye , mane wayalonu wachne , wan gi Sila gi Timotheo , ne ok en " ee " gi " ooyo " , to osebedo " ee " kinde duto .
47001020	Nikech singruok ma Nyasaye o setimo kodwa duto kar rombgi gin " Ee kuom Kristo . " Mano emomiyo kwalamo e nying Kristo to wagoyo ni " Amin " , kwamiyo Nyasaye duong’ .
47001021	To Nyasaye owuon ema osemiyo un kod wan wachung’ motegno kuom Kristo . En ema osewirowa ,
47001022	mi oketo kido kuomwa manyiso ni wan joge bende oseketo Roho mare e chunywa kaka singo mar gima biro .
47001023	Aluongo Nyasaye mondo obed janeno mara , ka anyisou ni ne ok aduogo Korintho mana mondo kik akelnu kuyo .
47001024	Ok wawach kamano nikech watemo bedo gi teko kuom yie maru , to watiyo kodu kaachiel mondo uchung’ motegno e yie maru ka umor .
47002001	Omiyo ne ang’ado e pacha kuom wachni , ni ok nachak alimu kendo ka limbena dikelnu kuyo .
47002002	Nikech ka an ema amiyo ubedo mokuyo , to en ng’awa ma dimiya mor , ka ok mana un ma amiyou chuny lit ?
47002003	Mano emomiyo ne andikonu kamano , mondo kane abiro iru to kik umiya kuyo un monego umiya mor . Nikech ang’eyo malong’o chuth ni ka amor to eka un duto bende umor .
47002004	Ne andikonu ka chunya chandore kendo lit ; kendo pi wang’a ne chwer mang’eny , nikech ne ok adwar mondo ami ubed mokuyo , to ne adwaro mondo ung’e kaka aherou , un duto , gi hera matut .
47002005	Ponono ng’ato osekelo chuny lit , an ok ema osekelona chuny litno , to osekele mana ni un , ka ok adwar jimbo wachno .
47002006	To kum ma osemi ng’atni gi ji mathoth kuomu koro oromo .
47002007	Sani koro nyaka uwene richone kendo uhoye , mondo kik kuyo mare dhiere nono .
47002008	Omiyo akwayou mondo unyise ni koro eka uhere moloyo .
47002009	Gimomiyo ne andikonu ne en mondo atemu ane kendo ang’e ka bende un joma nigi luor e gik moko duto .
47002010	Ng’ato ang’ata muweyone richone an bende aweyone . Nikech ka aweyone ng’ato richone ( ka dipo an bende onego awene ng’ato e wach moro amora ) to atimo kamano kuom Kristo , nikech un ,
47002011	mondo kik satan lowa gi riekone , nikech wang’eyo chenro mage .
47002012	Kane abiro Troa mondo ayal Injili mar Kristo kendo nayudo ka Ruoth noseyawona dhoot ,
47002013	to ne pod aonge gi kuwe e chunya nikech ne ok ayudo owadwa Tito kuno . Omiyo ne agoyo oriti ne jogo , mi adhi Makedonia .
47002014	To erokamano ni Nyasaye , ma kinde duto telonwa kaka joma oselocho kuom Kristo , kendo ma konyore kodwa kuom keyo tik mamit mar ng’eyo Kristo .
47002015	Nikech Nyasaye tiyo kodwa kaka tik mamit mar Kristo e kind joma iwaro kod joma lal .
47002016	Ni joma lal wadum tik tho to ni joma iwaro to wadum negi tik ngima . Koro en ng’a mowinjore gi tich machal kamano ?
47002017	Nikech wan ok wachal gi ji mathoth mamoko , magajo wach Nyasaye mondo giyudie ohala . Wanto wan joma Nyasaye oseoro kendo wawacho adiera e nyime kuom Kristo .
47003001	Dibed ni wachako pwoyorenu kendo ? Koso wachako dwaro bar upe mag pwoch moa kuomu , kata mwabirogo iru , kaka jomoko ohero timo ?
47003002	Un e barupewa , mondiki e chunywa , kendo ma ji duto ong’eyo , kendo somo .
47003003	Unyiso ni un barupe moa kuom Kristo , matijwa okelo , ma ok ondiki gi wino , to mondiki gi Roho Maler mar Nyasaye mangima , bende ok ma ondiki e kite mopa , to mondiki e chunje mag dhano .
47003004	Mano e chir ma wan go kuom Nyasaye nikech Kristo .
47003005	Ok ni wan-gi nyalo moro kuomwa wawegi mar tiyo tijni , to nyalo wa aa kuom Nyasaye .
47003006	Osemiyowa nyalo mar bedo jotich mag singruok manyien , ma ok otenore kuom chik mondiki , to motenore kuom chuny , nikech chik mondiki neko , to Roho chiwo ngima .
47003007	Koro ka tich mane okelo tho , mane ondike kite mopa , mane obiro gi duong’ mondo omi jo-Israel kik ng’i wang’ Musa tir nikech duong’ne kata obedo ni duong’no nedhi ka rumo ,
47003008	to donge dibed ni tich mar Roho biro bedo gi duong’ mang’ongo moloyo ?
47003009	Ka tich ma ing’adonego ji bura nigi duong’ kamano , to tich , ma keto ji kare , nyaka bed gi duong’ moloyo !
47003010	Nikech gimane nigi duong’ kindecha koro onge gi duong’ minyalo pimo gi mano maduong’ moloye .
47003011	To ka mano marumo nobiro gi duong’ kamano to kare koro mano masiko nyaka bed gi duong’ mang’ongo moloyo !
47003012	Emomiyo ka koro wan-gi geno machal kama , wawuoyo gi chir mathoth .
47003013	Ok wachal gi Musa mane umo wang’e mondo kik jo-Israel ne ka ler manie pat wang’e rumo .
47003014	To pachgi nosiko kodi-nore , nikech nyaka koroni raumno pod oumo chunjegi ka isomo singrouk machon . Pod ok ogole nikech raumno igolo mana ka ng’ato ni kuom Kristo .
47003015	Kata mana sani kisomo chik Musa to raum geng’o chunygi .
47003016	To saa asaya ma ng’ato olokore odhi ir Ruoth to raumno igolo oko .
47003017	Koro Ruoth e Rohonogo ; kendo kama Roho mar Ruoth nitie , thuolo nitie .
47003018	Koro wan duto mwanyiso picha mar duong’ Ruoth , ka ok waumo wengewa , imedo lokowa mondo wamed bedo machal lode , ka duong’ mawango medo medore ma wuok kuom Ruoth , ma en Roho .
47004001	Emomiyo , ka koro Nyasaye oseke-chowa momiyo wa tijni mondo watim , chunywa ok nyosre .
47004002	Wasekwedo timbe maling’ling’ mag miriambo ma kuodo wich , ok wakonyre gi wuond , bende ok wagaj wach Nyasaye , to wawuotho e ler mar adiera kendo wachi-wore ni ji duto , mondo chunygi orwakwa e nyim Nyasaye .
47004003	Nikech ka poni Injili mwayalo ogeng’ore , to ogeng’ore mana ni joma lal .
47004004	Joma kamago otamore yie nikech nyasach pinyni osedino pachgi mondo kik gine ler mar Injili manyiso duong’ mar Kristo , ma en e kido mar Nyasaye .
47004005	Nikech ok wayal wach kuomwa wawegi , to wayalo Yesu Kristo kaka Ruoth , to wan wawegi wan jotichu kuom Yesu .
47004006	Nikech Nyasaye mane owacho ni , " Ler mondo orieny koa e mudho " ema osemiyo lerne omenyo chunywa , momiyowa ler mar ng’eyo duong’ Nyasaye mineno e lenda wang’ Yesu Kristo .
47004007	To mwandu mawangoni wating’o e agulni mag lowo , mondo oyangre ni teko maduong’ mawangoni oa kuom Nyasaye , to ok oa kuomwa wawegi .
47004008	Pile idiyowa matek e yore duto , to ok dinwa ; wadhier nono , to ok wajogi ;
47004009	isandowa , to ok jwang’wa ; igoyowa piny , to ok tiekwa .
47004010	Kinde duto wawuotho ka wating’o tho mar Yesu e ringrewa , mondo eka ngima mar Yesu onere e ringrewa .
47004011	Nikech wan mwangima ochomwa gi tho kinde duto nikech wach Yesu , mondo ngima mar Yesu onere e ringrewa matho .
47004012	Omiyo koro wan tho tiyo kuomwa , to un , ngima tiyo kuomu .
47004013	Ondik ni : " Ne ayie emomiyo ne awuoyo " . Gi chuny mar yie machalre , wan bende wayie kendo wawuoyo ,
47004014	nikech wang’eyo ni Jal mane ochiero Ruoth Yesu oa kuom joma otho biro chierowa wan bende gi Yesu , kendo obiro kelowa kaachiel gi un , e nyime .
47004015	Magi duto timore mondo okonyu , mondo kaka ng’wono medo chopo ni ji mang’eny moloyo , ji odwok erokamano ni Nyasaye , mondo Nyasaye oyud duong’ .
47004016	Emomiyo chunywa ok nyosre . Kata obedo ni ringrewa maoko rumo kamano , to chunywa iloko manyien odiechieng’ kodiechieng’ .
47004017	Nikech chandruok mwayudo matindo kendo makadho piyo biro kelonwa duong’ mosiko kendo moloyo chandruokgo duto .
47004018	Omiyo ok wachom wengewa kuom gik mineno , to kuom gik maok ne . Nikech gik mineno gi wang’ rumo , to gik maok ne siko nyaka chieng’ .
47005001	Nikech wang’eyo ni ka kiru mwadakieni okethi , to wan gi ot ma Nyasaye osegeronwa e polo , ma en ot mosiko , ma lwet dhano ok ogero .
47005002	Kapod wan e kiruni to wachur ka wagombo mondo orwakwa gi odwa mar polo
47005003	nikech ka waserwakore kode , to ok bi yudwa duk .
47005004	Nikech kapod wadak e kiruni , to wachur gi pek modiyowa , to mano ok onyiso ni wadwaro weyo ringruok mawangoni , to wagombo rwakore gi ringruok manyien mar polo , mondo gima ok tho omwony mano matho .
47005005	Nyasaye ema oseikonwa chenro machalo kama , kendo osemiyowa Roho kaka singo , ma singo gima biro .
47005006	Kuom mano , wan-gi chir pile , kendo wang’eyo ni ka pod wadak e ringr uokni to wan mabor gi Ruoth .
47005007	Wadak kuom yie to ok kuom gik mwaneno .
47005008	Wawacho ni wan-gi chir kendo dwaher moloyo weyo dak e ringruokni mondo wadag kanyachiel gi Ruoth .
47005009	Omiyo thorro marwa maduong’ en mondo watim dwarone , bed ni pod wadak e ringruokni kata ka wase aa .
47005010	Nikech nyaka wan duto wabi wachung’ e nyim kom bura mar Kristo , mondo ng’ato ka ng’ato oyud gima owinjore gi gik mane otimo kapod en ringruok kata gin gik mabeyo , kata maricho .
47005011	nikech koro wang’eyo gima luoro Ruoth en , watemo ywayo ji . Wan to Nyasaye ong’eyowa malong’o , kendo ageno ni un bende ung’eyowa malong’o chuth e chunyu maiye .
47005012	Ok watem pwoyorenu kendo , to wamiyou gima unyalo sungorugo kuomwa , mondo uyud gima unyalo dwokogo joma sungore nikech timbegi maoko mineno to ok nikech gima ni e chunygi .
47005013	Kapo mano nyalo miyo wachal joneko , to obedo nikech Nyasaye ; to ka pachwa ni kare , to en kamano nikech un .
47005014	Nikech hera mar Kristo chunowa mondo watim gik mwatimo , nikech wan-gi ratiro ni ng’ato achiel notho ne ji duto ; omiyo ji duto notho .
47005015	To notho ni ji duto mondo joma ngima koro kik bed mangima mana ni gin giwegi , to mondo gibed mangima ni Jal ma notho mochako ochier nikech gin .
47005016	Omiyo chakre sani koro ok wang’e ng’ato e yo mapiny ng’eyogo ji . Kata obedo ni kinde moko ne wang’eyo Kristo e yo makamano , tinde ok watim kamano kendo .
47005017	Emomiyo ka ng’ato ni kuom Kristo to en chwech manyien ; gik machon osekadho , neuru , gik manyien osechopo !
47005018	Magi duto oa kuom Nyasaye , mane ogolo sigu mane nie kindwa kode kotimowa osiepene kuom Kristo , kendo omiyowa tich mar loko wasike osiepene :
47005019	tiende ni Nyasaye ne timo winjruok gi piny kuom Kristo , ka ok okwano richo ji e wigi . To wan ema osemiyowa wach manyiso ji kaka digibed e winjruok gi Nyasaye .
47005020	Kuom mano , wan e jombetre mag Kristo , wachalo kagima Nyasaye konyore kodwa kuom ywayo ji ire . Wahombou ka wachung’ kar Kristo , mondo uwinjru kod Nyasaye .
47005021	Nyasaye noketo Jal mane onge richo obedo richo mondo kuome wabed joma kare mag Nyasaye .
47006001	Kaka Jotich kaachiel gi Nyasaye wakwayou mondo kik ukaw ng’wono Nyasaye museyudo ka gir tugo .
47006002	Nikech owacho ni , " Ne awinji e saa mowinjore ; chutho ne akonyi e odiechieng’ mar warruok . Awachonu ni , ma e saa mar Nyasaye mowinjore , ma e odiechieng warruok .
47006003	Ok wadwar ni ng’ato oyud ketho moro amora e tichwa , omiyo watemo mondo kik wachwany ng’ato .
47006004	Wan kaka jotich Nyasaye wanyisore e yore mang’eny kaka : dhil maduong’ , sandruok , chandruok kod e masiche ;
47006005	e goch , e tuech , e koko , e tich matek , e fuwo nindo otieno mang’eny , gi riyo kech ;
47006006	kuom ritruok maler , kuom ng’eyo , kuom kinda , kuom ng’wono , kuom Roho Maler gi hera mar adier ;
47006007	kuom wacho adier , kendo kuom teko mar Nyasaye . Watimo gigi duto ka wating’o gilweny mag ngima makare e lwetwa korachwich gi koracham ;
47006008	ka imiyowa duong’ kendo ichayowa ; iletho nyingwa kendo ipwoyowa , joma odim-bore to ikawowa ka joma ketore ;
47006009	joma ong’ere to wachal joma ok ong’e , kendo wachalo joma chiegni tho , to pod ineno mana ka wangima angima , igoyowa to ok negwa ;
47006010	wakuyo , to wasiko wamor amora , wadhier , to wamiyo ji mathoth doko jo mwandu , wanenore ka gima waonge gimoro , to kare wan ema wan gi gik moko duto tee .
47006011	Yaye jo Korintho , wawuoyonu ka wan kodu thuolo kendo ka chunywa oya-worenu malach .
47006012	Wan ok wapandonu herawa , to un ema upandonwa .
47006013	Ka anyalo wuoyonu kaka nyithinda , to awachonu ni , un bende yawnwauru chunyu malach !
47006014	" Kik uriwru gi jopiny . Nimar en winjruok mane ma ber gi rach dibedgo e achiel ? Koso ere kaka ler gi mudho didag kanyachiel ?
47006015	Winjruok mane ma Kristo nigo gi O bel ? En ang’o madiriw ng’ama oyie gi ng’ama pok oyie ?
47006016	Winjruok mane ma Hekalu mar Nyasaye nigo gi nyiseche manono ? Nikech wan e Hekalu mar Nyasaye mangima ! Mana kaka Nyasaye owuon osewacho ni : " Abiro dak e igi kendo abiro wuotho e diergi kendo abiro bedo Nyasachgi to ginibed joga . "
47006017	" Emomiyo auru kuomgi kendo pogreuru kodgi , Ruoth owacho . Kik umul gima ochido , eka narwaku . "
47006018	Anabed Wuonu to unubed yawuota gi nyiga , Ruoth Manyalo Gik Moko Duto owacho . "
47007001	Koro osiepena mageno kaka wan-gi singruokgi , wapwodhreuru kuom gik moko duto machido ringruok gi chuny mondo wadok jomaler chuth nikech waluoro Nyasaye .
47007002	Yawnwauru chunyu . Pok watimo ni ng’ato marach kendo pok waketho ne ng’ato , bende pok wamayo ng’ato gire kwakonyore gi wuond .
47007003	Ok awach wechegi mondo ang’adnu bura kaka joketho , nikech , kaka nasewachonu motelo , wagenou gi genruok maduong’ e chunywa , kendo waikore tho kodu kendo bedo mangima kodu .
47007004	An gi chir maduong’ kuomu ; asungora matek nikech un ! Kaparou to chunya yudo jip mathoth kendo e chandruokwa duto , chunya opong’ gi mor motiak .
47007005	Nikech , kata kane wabiro Makedonia , ringrewa ne ok oyweyo mak oneno sand mak rum ; dhawo nolworowa gi oko to chunywa nopong’ gi luoro .
47007006	To Nyasaye , majiwo joma chunygi onyosore , nojiwowa kane Tito obiro irwa ,
47007007	to ok birone kende ema nojiwowa , to hoch mane uhoyego bende nojiwowa . Nonyisowa kaka un-gi siso mar nena , kendo kaka chunyu otur , kendo kaka uikoru mar chwaka ma mago duto nomiya amor moloyo .
47007008	Nikech kata ka barupa mane andikonu nomiyo ukuyo , to ok anyal timonu mos . Kata kamano ne atimo mos , nikech aneno ni barupano nomiyou chuny lit , to mana matin nono .
47007009	To koro amor , ok nikech ne uyudo chuny lit , to nikech chuny litno nokelonu lokruok . Nikech nubedo gi chuny lit mar Nyasaye , kendo ne ok uhinyoru e yo moro amora nikech wan .
47007010	Nikech kuyo mar Nyasaye kelo lokruok , makelo warruok kendo ok mi waywag ang’e , to kuyo mar piny kelo tho .
47007011	Neuru gima kit kuyo mar Nyasaye osenyago e ngimau : osemiyo udoko joma otang’ mak badhre ni loso weche manie dieru . Koro usin gi timbe mamono ; uluoro donjo e richo kendo ; uhera kendo ugombo mondo amed konyou e wachno kendo uikoru kumo joma oketho . Koro usepwodhoru udoko maler e wach mane otimore e dieru .
47007012	Omiyo kata kane andikonu to ne ok en nikech wach ng’at mane otimo marach , kata nikech joma notimnigi marach , to ne andikonu mondo , e nyim Nyasaye , uneye kaka ugenowa .
47007013	Magi duto osejiwowa . Kaachiel gi jip mane wayudo koa kuomwa wawegi , moloyo to ne wamor kane waneno mor mane Tito nigo , nikech dhial mane umiye .
47007014	Noyudo asesungorene nikech un , kendo koro ok usekuo-do wiya . To mana gik moko duto mwasebedo ka wawachonu gin adiera e kaka sunga mane wasungorego ni Tito kuomu bende osedoko gima adier .
47007015	Omiyo koro hera moherougo osemedore moloyo , koparo kaka un duto ne uwinjo wachwa , kendo kaka ne urwake gi luoro kod kibaji .
47007016	Amor sidang’ ni anyalo bedo gi geno kuomu chuth .
47008001	To koro Jowetewa wadwaro ni ung’e gima ng’wono mar Nyasaye osetimo ni kanise man Makedonia .
47008002	Kata obedo ni giseneno malit mokalo pimo , kendo gidhier ahinya kamano , to mago osemiyo gimedo bedo mamor moloyo , kendo chiwogi mar ng’wono osemedore mokalo pimo .
47008003	Anyisou adier ni ne gichiwore mar chiwo kaka ginyalo , kendo moloyo nyalo-gi . Ka onge ng’ama ochunogi ,
47008004	ne gisay-owa ka giramo ni gin bende nyaka gichiw makorgi kuom konyo jo Nyasaye .
47008005	Ne gichiwo mathoth moloyo kaka ne waparo ! Mokuongo ne gichiwore ni Ruoth ; eka bang’e gichiwore ni wan bende , kaka Nyasaye dwaro .
47008006	Omiyo ne wajiwo Tito , kaka en ema nochako tijni e dieru , mondo odhi kode nyime nyaka chop otiek tij ng’wonono .
47008007	To ka umewo mokalo e gik moko duto ma ungo , kaka : yie maru , gi losou , gi ng’eyou , gi ikruok maru mar konyo , kod hera muherowago wadwaro ni tij ng’wononi mar chiwo bende utimie maber moloyo .
47008008	Ok amiu chik kuom wachni , to anyisou kaka joma oikore konyo tich Nyasaye mondo atemgo herau ka bende en hera madier .
47008009	Nikech ung’eyo ng’wono mar Ruodhwa Yesu Kristo kaka chai , ni kata obedo ni ne en gi mwandu , to nodoko modhier , nikech un , mondo un ubed jomwandu nikech dhierneno .
47008010	Koro ma e pacha kuom wachni : Sani koro ber mondo utiek tich mane uchako higa mokalo . Un emane uchako tijni mokuongo , ok nukuongo chako choko kende , to nukuongo bedo gi dwaro mar chiwo giu bende .
47008011	Omiyo koro dhiuru nyime gi tijno nyaka utieke ! Beduru gi ikruok mar tieke mana kaka nubedo gi chenro mar chake , to timuru kamano mana gi giu maungo .
47008012	Nikech un gidwaro mar chiwo , to Nyasaye biro rwako chiwono kaluwore gi gik maungo munyalo chiwo , to ok gik muongego .
47008013	Dwarowa ok en mondo jomoko odong’ gi ting’ mayot to un wamiu ting’ mapek , to dwarowa en ni ji duto ochiw maromre .
47008014	To sani ma ungo mogundho biro konyo dwaro ma gin-go , mondo un bende achien ma gin-go mogudho biro konyo dwaro ma ungo . Kamano otimore to ubiro bedo gi konyruok maromre ,
47008015	mana kaka ondiki ni , " Ng’at mane ochoko mang’eny ne ok obedo gi mathoth ahinya kendo ng’at mane ochoko manok , ne ok obedo gi matin mohingo " .
47008016	Adwoko erokamano ni Nyasaye moseketo , e chuny Tito , dwaro mar konyou , mana kaka an bende ango .
47008017	Ne ok orwako mana kwayowa kende , to ne ochiwore kende en owuon mar konyou , mi koro ero obiro iru kuom dwarone owuon .
47008018	To bende waoro owadwa moro kode , mong’ere e kanise duto ne tije mar Injili .
47008019	To ok mano kende , kanise ne oyiere mondo odhi kodwa e wuodhwa mar tero chiwo . Tijno watimo mondo wami Ruoth owuon duong’ kendo mondo ji ong’e ni waikore konyo .
47008020	Wadwaro mondo ji kik ne rach moro e yo mwatiye tij mich mar ng’wononi .
47008021	nikech watemo matek mondo watim maber , ok e wang’ Ruoth kende , to e wang’ dhano bende .
47008022	Jal machielo mwaoro kodgi en owadwa mwasetemo mwaneno ni en ng’ama ochiwore ni tije mangeny , to sani koro ochiwore moloyo nikech gen mogenou .
47008023	Tito to anyalo loso kuome kaka nyi-wuodha kendo jatich mwatiyogo kaachiel e dieru , to jowetewa mamokogo to gin joma kanise Ooro , mondo omi Kristo duong .
47008024	Omiyo nyisuru jootewago ni un joma ohero ji , mondo kanise duto oyie ni sungawa kuomu ok en mar oyuma .
47009001	Onge tiende mondo andiknu kendo kuom kony monego oor ni joma ler ,
47009002	Ang’eyo ni uikoru konyo , kendo asesungou ni jo Makedonia , ka anyisogi ni owete man Akaya osebedo moikore konyo chakre higa mokalo kendo ramo maru osejiwo thothgi .
47009003	Koro ee aoro owetegi mondo sungawa kuomu kuom wachni kik lokre mana weche manono ; to mondo giyudu kuikoru mana kaka ne asewachonigi .
47009004	Nono to , ka jo Makedoniagi obiro koda moyudo ka ok uikoru , wiwa dikuodi , ( ka ok aloso e wichkuot ma un bende duyudi ) nikech geno maduong’ mwaseketo kuomu .
47009005	Kuom mano ne aneno ni ber mondo ajiw owetegi mondo olimu chon mondo utiek chenro duto mag chip ng’wono mane usesingoru mar chiwo . Kamano , ka abiro to anayud ka chiwo maru mar ng’wono oikore , kendo mano nonyis ni uchiwe gi ng’wono , to ok kuom achuna .
47009006	Paruru wachni : Ng’at mokomo kodhi manok kayo cham manok , to ng’at mokomo kothe mang’eny kayo cham mang’eny .
47009007	Ng’ato ka ng’ato mondo ochiw kaka chunye oyiero , ma ok oywago ang’e , kata nikech ochune , nimar Nyasaye ohero ng’at ma chiwone ka mor .
47009008	To Nyasaye nyalo miyo ubed gi gweth mogundho , mondo kinde duto ubed gi gik moko duto munyalo konyorugo un uwegi , kod mamoko malang’ munyalo konyogo jomamoko .
47009009	Kaka ondiki ni , " Ochiwo gige ni joma odhier gi ng’wono , ber mare osiko nyaka chieng’ . "
47009010	Koro Jal machiwo kodhi ni jalomo , kendo mamiyo jachiemo makati biro chiwonu kendo medonu dimang’eny kodhi mikomo kendo obiro miyo timu makare medore .
47009011	Obiro miyo udok jomwandu e yore duto , mondo ubed mang’won kinde duto , kendo mondo ji mang’eny odwok erokamano ni Nyasaye kuom mich mane wateronigi koa kuomu .
47009012	Nikech tich mutimoni ok chop mana dwaro jomaler fende , to bende omiyo ji dwoko erokamano ni Nyasaye nikech kony ma giyudo .
47009013	Kuom nyiso ni uchung’ kodwa e tijni , umiyo Nyasaye duong’ nikech mano nyiso ni umako chik mar Injili mwahulo , kuom ng’wono mane omiyo uyie pogo kodgi giu , kaachiel gi jomoko bende .
47009014	Omiyo gibiro lamonu Nyasaye , ka chunygi otwere kodu , kuom ng’wono mogundho ma Nyasaye osemiyou .
47009015	Wagouru erokamano ni Nyasaye kuom michne maduong’ mokalo apima !
47010001	Koro an Paulo awuon akwayou kuom muolo kod ng’wono mar Kristo-ma ji wacho ni amuol ka aloso kodu wang’ gi wang’ to ni akwiny ka an mabor kodu !
47010002	Asayou ni kik umi abi iru ka ager , kaka ajabedoga ni jomoko maparo ni wadak e pinyni kwaluwo dwaro jopiny .
47010003	Nikech kata obedo ni wadak e pinyni , to ok wakedi kaka jopiny kedo .
47010004	Nikech gilweny mwafedogo ok gin mag pinyni , to gin gilweny mager mag Nyasaye , mwakonyorego kuom muko kuonde mochiel motegno .
47010005	Waketho mbekni kod riekni mag wuondruok duto mag sunga dhano , ma dino ni ji yor ng’eyo Nyasaye , kendo watweyo paro ka paro mobam , mi wami owinj Kristo .
47010006	Adier , wabiro kumo kit ng’anjo moro amora e dieru , nyaka chop un duto ubed joma obolore chuth .
47010007	Ung’iyo gik moko mana mothanyore gi oko . Ka ng’ato ang’ata paro ni en ng’at Kristo , to kik gimoro wuonde ni en ng’at Kristo moloyo wa !
47010008	Nikech kata ka dipo ni asesungora mokalo kare kuom teko ma wango ma Ruoth osemiyowa mar gerou , to ok mar kethou , to wiya ok kuodi kata matin .
47010009	Ok adwar mondo anenra kagima abwogou gi barupena .
47010010	Nikech jomoko kuomu wacho ni , " Barupege pek kendo kwiny ka en kodwa e ringruok to onenore ng’ama yomyom , kendo koyalo to wechene onge tich . "
47010011	Joma wuoyo kamano nyaka ng’e ni weche mwawachonu e barupewa mwandikonu ka waonge , ema bende watimo ka wan kodu .
47010012	Chutho , ok dwahedhre mar ketore , kata pimore gi jogogo mating’ore malo , kaka joma lich mokalo . Joma kamago ofuwo , kuom pimore gi rapim magin giwegi ema giketo , kendo kuom ng’ado buchgi kendgi , kaka joma lich .
47010013	Wan to ok dwasungre mokalo kiewo moketnwa , to wabiro keto sungawa kama onego ogikie , kaluwore gi kar tich ma Nyasaye osechanonwa , ma okwako nyaka koru kono .
47010014	Omiyo ka wasungore ni tendwa okwako nyaka koru kono , to ok wakal tong’wa nikech wan emane wakuongo chopo iru gi Injili mar Kristo bang’ wuotho wuoth marabora .
47010015	To bende , ok dwasungre mokalo tong’wa kuom tich ma jomoko nono ema timo . To genowa en ni , kaka yie maru medo gerore , e kaka tong’wa mar Injili biro medo yarore ,
47010016	mondo eka wayal Injili e pinje mabor moyombou . Nikech ok wadwar sungore kuom tich ma ng’at machielo ema otimo e kare mar tich .
47010017	To " Ng’at madwaro sungore , mondo osungre kuom Ruoth . "
47010018	Nikech ng’at mapwoyore kende ok ema ji yiego , to mana ng’at ma Ruoth pwoyo .
47011001	Ageno ni ubiro bedo mang’won koda kuom fupa madundoni , ma bende usebedo ka uyiego .
47011002	Nyiego omaka kodu machalo gi nyiek Nyasaye . Ne asin-gou ne dichwo achiel kende , ma en Kristo mondo omi achiwu kaka nyako masili ni en .
47011003	To aluor ni dipo ka pachu okethore , mi uwe hera matut kendo maler muhero-go Kristo , mana kaka Hawa ne thuol owuondo gi miriambone mariek .
47011004	Nikech ka ng’ato obiro e dieru ka yalonu Yesu mopogore gi mano mane wayalonu , kendo kata uyudo Roho machielo gi mano mane uyudo , kendo uyie gi Injili moro amora mopogore gi mane uyudo , kendo uchikone itu gimor .
47011005	To ok apar ni an piny ahinya moloyo " joote " mamoko mukwano ni dongo malichgo !
47011006	Nyalo bedo ni ok ang’ith e wuoyona , kata kamano , an gi ng’eyo kuom gik ma apuonjo . Wasebedo ka waleronu wechegi kinde ka kinde .
47011007	Mitka ukwana jaketho nikech ne adwokora piny , mondo eka ating’u malo , kane ayalonu Injili mar Nyasaye maok adwaro chudo koa kuomu ?
47011008	Ne amayo kanise moko e yor yudo kony eka mondo atinu .
47011009	Kendo kane atiyo e dieru , to ne ok amiyo ng’ato ang’ata ting’ mapek e kinde mane an gi dwaro moro amora , nikech owete moa Makedonia nokelona gik moko duto mag konyruok . Asetemo matek mondo kik abednu misigo e yo moro amora , kendo pod abiro medo timo kamano .
47011010	Chutho , ka pod adiera mar Kristo nikuoma , onge ng’ama biro chungo sunganani e gwenge mag Akaya .
47011011	Nang’o ? Nikech ok aherou koso ? Ngang’ . Nyasaye ong’eyo ni aherou .
47011012	To abiro dhi nyime katimo gima atimoni mondo ageng’ " joote " mamoko masungore kendo wacho ni gitiyo tich machalre gi marwa .
47011013	Josungago ok gin joote madier . Gin joote mag miriambo , kendo giriambo kuom tich magitimo , ka giketore mondo gichal gi joote madier mag Kristo .
47011014	To maok nyal kawowa gi wuoro nikech kata Satan bende wuondore koke-tore kaka malaika mar ler .
47011015	Kuom mano wachni ok wendo kuomwa , ka jotich satan bende oriedo mondo okwan kaka jotich mag tim makare . To e giko gibiro yudo kum mowinjore gi timbegi .
47011016	Anuoyo : Kik ng’ato kawa ni afuwo . To ka uhero , to kawauru kaka ng’at mofuwo , mondo an bende asungrae matin .
47011017	Gima koro adwaro wachoni ok Ruoth ema oyiena mondo awachi , to awache e yor fuwo .
47011018	Nikech ji mathoth sungore kaka jopiny sungore , an bende weuru asungrae matin .
47011019	Un uwegi ukaworu niuriek , to pod urwako joma ofuwo gi riekougo tee !
47011020	Chutho urwako koda ka joma lokou wasumbini maggi , kata ma kawo giu e yor mecho , kata ma gajou , kata ma tiyou githuon , kata ma diyou piny kendo thalo lembu !
47011021	Ayie kawo wichkuot muketo kuomano ; nikech wan ne ok wanyal timo gik majogo timo , nikech wanyap ! To ka ng’ato nyalo hedhore mar sungore kuom gimoro amora — awuoyo kaka ng’ama ofuwo — to an bende anyalo sungora mana kaka gin .
47011022	Di gibed jo Hibrania ? An bende an . Di gibed jo Israel ? An bende an . Digibed nyikwa Ibrahim ? An bende an .
47011023	Di gibed jotich Kristo ? ( Ka awuoyo kama to achalo janeko ) An awuon an jatich maber moloyo ! Asetiyo matek moloyo ; osetweya e od twech kinde mang’eny moloyo ; oserodha gi del kinde mang’eny moloyo ; kendo asebedo machiegni gi tho kinde mang’eny moloyo .
47011024	Jo-Yahudi ne ochwa-da del piero adek gochiko nyadibich .
47011025	Bende jo-rumi norodha nyadidek gi ludhe , kendo ne ochiela gi kite dichiel . Yie ne obarore koda e nam nyadidek , kendo chieng’ moro ne ariyo e dier nam otieno kod odiechieng
47011026	E wuodhega mathoth , aseneno masiche e aore mopong ; asethagora e lwet jomecho , e dier jo Yahudi wetena kod joma ok jo-Yahudi . Masiche ne olwora e mier madongo , e thimbe , e ataro , kendo e dier ' Jowete ' ma wuondore .
47011027	Asetiyo matek gi lwetena , kendo asechandora malit , ka afuwo nindo n dalo mang’eny . Kech osechama , kendo riyo oseloya ; kinde mathoth asebedo ka aonge gi chiemo moromo , asewuotho duk .
47011028	To ewi mago duto , an gi ting’ machielo modiya mar paro kuom kanise duto .
47011029	Ka ng’ato nyap , to donge an bende adoko manyap kode ? Koso ka ng’ato odonjo e richo , to donge litna ?
47011030	Ka ochuna ni nyaka asungra , to abiro sungora , kuom gik manyiso nyawona .
47011031	Nyasaye ma Wuon Ruoth Yesu ma ipako nyaka chieng’ , ong’eyo ni ok ariambi .
47011032	Ka an Damaski , jatelo manie bwo ruoth Areta noketo jorit e ranga dala mar jo-Damaski mondo omaka .
47011033	To ne atony kane oketa ei okapu , mi olora piny kakadho e otuchi manie kor ohinga .
47012001	Nyaka asungra kata obedo ni w sunga masungorago ok kony gimoro . To koro awuoyo kuom lek gi fweny mane Ruoth omiya .
47012002	Ang’eyo ja Kristo moro mane oyudhi moter e polo mar adek , higni apar gang’wen mokalo ( Akia kata notere kuno e ringruok kata nodhi gi chunye-Nyasaye ema ong’eyo )
47012003	Kendo ang’eyo ni ng’atni kata e ringruok kata ok e ringrouk nodhiyo kuro , ( ok ang’eyo-Nyasaye ema ong’eyo )
47012004	motere nyaka e paradiso . Kuno nowinjoe weche malich ma ok oyiene dhano losoe .
47012005	Abiro mana sungora kuom ng’at machalo kamano , to ok anyal sungora kuoma awuon-makmana ka asungora kuom gigo manyiso nyawona
47012006	To kata ka daher mar sungora , to ok dikawa ni afuwo , nikech gik ma dimi asungra gin adier . To ok abi sungora , nikech ok adwar ni ng’ato okawa ni an ng’ama lich moloyo gik mosene ka atimo , kendo mosewinj ka awacho .
47012007	To mondo geng’a kik asungra kuom gik malich miwuoro mane aneno e fweny , ne omiya kudho machwoyo ringra . Kudhono ne en jaote mar Satan , ma noor mondo osanda eka otama kik asungra .
47012008	Ne alamo Ruoth nyadidek kuom wachni , ka asaye mondo ogolna kudhono ;
47012009	to ne odwoka ni , " Ng’wonona mamiyi oromi , nikech kama nyawo nitie ema tekona tiyoe moloyo " Emomiyo , abiro medo sungora gi ilo kuom nyawoga , mondo eka teko mar Kristo osik kuoma .
47012010	Mano omiyo nikech Kristo awinjo maber e nyawo maga , kata ayany , kata chandruok , kata sand , kata midhiero , nikech ka anyap koreka atek .
47012011	Un ema umiyo atimora kaka ng’ama ofuwo . To joma onego opwoya gin un , nikech kata ka achalo ng’ama nono kamano , to ' joote ' mudhialo ni lichgo ok oloya kata matin .
47012012	Gik manyiso ni ng’ato jaote mar adier , magin ranyisi gi honni kod gik madong-dongo miwuoro , ne atimo e dieru ka ahora mos ahinya .
47012013	En ang’o mane atimo ni kanisa mamoko ma un ne ok atimonu , makmana ni un ne ok amiyou ting’ mapek mar konya ? Kapo mano ne rachnu to mondo uwena !
47012014	Koro ailora biro limou e limbena mar adek . Ka abiro to ok abi miyou ting’ mapek , nikech un ema adwarou , to ok gigeu . Mano en gima ong’ere , nikech nyithindo ok ema onego okan mwandu ni jonyuolgi , to jonyuol ema onego oken ni nyithindgi .
47012015	Emomiyo ailora mar miyou gik moko duto ma an go , koda ka ngimana bende , mondo eka akonyu . Ka an aherou malach kamano , koro un onego uhera matin adier ?
47012016	Koro unyalo yie koda nine ok abedonu ting’ mapek . To pod unyalo wacho ni ne akonyora gi rieka maricho mondo amau ling’ling’ .
47012017	To be dine amayoue giru moro kuom joma ne aoro iru ?
47012018	Ne ajiwo Tito mondo obi iru , kendo ne aoro owadwa machielo mondo obi kode . Mitki Tito owuon nomayou giu ? Donge en kod an ne watiyo e dieru ka wan gi chuny machalre kendo ka waluwo yo machalre ?
47012019	Samoro nyalo bet ni uparo ni watemo pwoyorenu kuom wuoyonu kama . Ngang’ ! Wawuoyo e nyim Nyasaye mana kaka jo Kristo . Osiepewa mwageno , ng’euru ni gik moko duto mwatimo watimo mondo wageru .
47012020	Aluor ni ka abiro iru kuno to anyalo yudou ka ok uchal kaka adwaro ni uchal , kendo un bende unyalo yudo ka apoya gi kaka udwaro ni abedi . Aluor ni anyalo yudo ka nitie dhawo gi nyiego , gi mirima , gi ichlit , gi ajara , gi kuoth , gi sunga kod koko e dieru .
47012021	Aluor bende ni ka achako alimou kendo to timbeu nyalo miyo Nyasacha kuod wiya e nyimu , mi aywagi nikech ji mathoth kuomu o setimo richo kendo pok olokore oweyo dwanyruok , terruok kod anjawo magisetimo .
47013001	Ma koro dhi bedo limbena mar adek malimo ugo . To mana kaka Ndiko wacho , " Adiera mar wach nyaka losi e nyim joneno ariyo kata adek . "
47013002	Kaka ne asiemou e limbena mar ariyo , e kaka amedo siemou sani ka aonge kodu ni ka abiro to ok nawe mak akumo jogo mane otimo richo motelo kod joricho mamoko duto
47013003	nikech uwacho ni udwaro mondo ubed gi ratiro ka Kristo ema miya teko mar wuoyo adier . En ok onyap kotiyo kodu , to otiyo gi teko e dieru .
47013004	Nikech , kuom adier , ne oyie doko manyap kane igure , to koro ongima kuom teko Nyasaye . Mano e kaka wan bende wanyap ka wan kuome , to kuom teko Nyasaye wan roteke kwatiyo kodu .
47013005	Nonreuru mondo une ane ka bende un gi yie . Adier , temreuru ane ! Be un gi ratiro adier ni Kristo nie iu , makmana ka userem chuth ?
47013006	Ageno ni ubiro yudo ni pok warem e penj .
47013007	Koro walamo Nyasaye ni ok ubi timo gimoro amora marach , ok mondo eka ji onewa kaka joma oselocho , to mondo un utim timbe mabeyo , kata kapo ni wanto wanenorenu kaka joma oserem .
47013008	Nikech ok wanyal timo gimoro amora makedo gi adiera , to mana ma adiera .
47013009	Nikech wan wamor ka wanyap , to un utek . Omiyo walamonu mondo udok malong’o chuth .
47013010	Ma e gima omiyo andikonu gigi ka aonge kodu , mondo ka achopo iru to kik akonyra gi gero etekona-teko ma Ruoth omiya en mar gerou to ok mar kethou .
47013011	Koro mogik Jowetena , oritiuru , losu-ru yoreu mobam , winjuru wechena , beduru gi winjruok e kindu , kendo daguru gi kuwe . Eka Nyasach hera kod kuwe nobed kodu .
47013012	Mosreuru un duto ng’ato gi ng’ato gi yogruok maler .
47013013	Joma ler duto omosou .
47013014	Mad ng’wono mar Ruoth Yesu Kristo , gi hera mar Nyasaye , gi lalruok mar Roho Maler obed kodu un duto .
48001001	An Paulo , ma jaote , maok oor gi dhano kata gi lwet dhano to noor gi Yesu Kristo kod Nyasaye Wuoro , ma nochiere oa kuom joma otho
48001002	kaachiel gi jowete duto man koda , Ne kanise man Galatia :
48001003	Ng’wono kod kuwe mondo obednu koa kuom Nyasaye Wuonwa , kod Ruoth Yesu Kristo ,
48001004	ma nochiwore nikech richowa mondo ogonywa waa e kethruok mag ndalogi , kaluwore gi dwaro Nyasachwa kendo Wuonwa ,
48001005	en ema mondo oyud duong’ mochwere nyaka chieng’ . Amin .
48001006	Awuoro ahinya ka uselokoru piyopiyo nono , mi uweyo Jal mane oluongou kuom ng’wono mar Kristo , kendo koro uluwo Injili mopogore gi mane opuonju ,
48001007	ma chutho ok en Injili kata matin . Kuom adiera nitie jomoko marundo pachu ka gitemo mondo gilok Injili mar Kristo obed magalagala .
48001008	To ka ng’ato dipuonju Wach Maber machielo mopogore gi mano mane wapuonjou , bed ni en wan , kata malaika moro moa e polo , to mondo okuong’e nyaka chieng’ .
48001009	Mana kaka wasewacho e kaka achako awacho kendo : ka ng’ato koro yalonu Injili ma opogore gi mane urwako to Nyasaye mondo okuong’e nyaka chieng’ !
48001010	Uparo ni koro adwaro puoch mar dhano ? Ooyo , adwaro puoch mar Nyasaye . Koso uparo ni atemo moro dhano ? Kane bed ni pod ne adwaro moro dhano , to dine ok abedo jatich Kristo .
48001011	Jowetena , adwaro ni mondo ung’e ni Injili mane ayalonu ok en gimoro ma dhano ema ochuogo .
48001012	Ne ok ayude kuom dhano moro amora , to bende ne ok opuonjago . Yesu Kristo owuon ema nofwenyona wachno .
48001013	Nimar usewinjo kaka ne achal ka ne pod aluwo kit lemo mar jo-Yahudi , kaka ne asando kanisa mar Nyasaye gi gero mokalo apima , kendo ne atemo mondo akethe chuth .
48001014	Jo-Yahudi mang’eny ma mbesena ne aloyo kuom lony e kit lemo marwa , kendo ne aketo chunya mar rito chike duto mag kwerena .
48001015	To ka Nyasaye , mane owala mi oketa tenge kaka gir tichne kane pok onyuola , kendo mane oluonga kuom ng’wonone , nohero
48001016	mondo oiwenyna Wuode , mondo ayal kuome e kind joma ok jo-Israel to ne ok apenjo ng’ato ang’ata ,
48001017	kendo ne ok adhi Jerusalem mondo ane jogo mane okuong-ona bedo joote , to ne adhi moriere tir nyaka e piny Arabia eka bang’e naduogo Damaski .
48001018	To bang’ higini adek ne adhi nyaka Jerusalem mondo ang’era gi Petro , kendo ne adak kode kuom ndalo apar gabich .
48001019	Ne ok aneno kata achiel kuom joote mamoko , makmana Jakobo ma owadgi Ruoth .
48001020	Akuong’ora e nyim Nyasaye ni gima andikonuni ok en miriambo .
48001021	Bang’e achien ne adhi Siria kod Silisia .
48001022	E kindeno kanise Kristo man Judea ne pok oyanga malong’o ni an ng’a .
48001023	Ne gisewinjo mana ripot ni , " Jal ma yande sandowa cha be tinde yalo kuom yie ma notemo ketho e kinde mosekalo . "
48001024	Kendo mano nomiyo gimiyo Nyasaye duong’ nikech an .
48002001	Bang’ higini apar gang’wen ne achako adok Jerusalem , e thuoloni ka wan gi Barnaba . Tito bende ne akawo adhigo .
48002002	Ne adhi nikech fweny mane ayudo , kendo ne aketo negi ler kuom Injili mane ayalo ne Ogendini . To ne atimo maye kiling’ling’ ne jogo mane chalo jotelo , nimar ne aluor ni dipo tija mar lando Injili obet kayiem nono .
48002003	To kata Tito , mane nikoda , ne ochuno mondo oter nyangu , kata obedo ni ne oa e dhout Ogendini kamano .
48002004	Nobet kamano , nikech owete moko mawuondore ne odonjo e dierwa mondo ocher ane thuolo ma wan go kuom Kristo Yesu , kendo mondo gichak gilokwa wasumbini .
48002005	To ne ok waweyo negi thuolo kata matin , mondo eka adiera mar Injili osik kodu .
48002006	To jogo kuomgi mane nenore ni lich , lichgi ne ok obadha nikech Nyasaye ok ng’ad bura kuom nenruok maoko , jogo neok omedo gimoro amora e puonjna .
48002007	Kar timo kamano to ne gineno ni Nyasaye ne osemiya tich mar yalo Injili ne ogendini maok oter nyangu , mana kaka Petro bende nosemi tich mar yalo ne joma oter nyangu .
48002008	Nikech Nyasaye achiel mane tiyo gi Petro e yalone kaka jaote e kind joma oter nyangu ema bende ne tiyo koda kaka jaote ne joma ok oter nyangu .
48002009	Jogo mane okaw kaka sirni-Jakobo , Petro kod Johana-noriwowa lwedo , an kod Bamaba kane gineno ng’wono mane omiya . Ne giyie mondo wadhi wayal ne joma ok Ogendini , ka gin to gidhi ir jo-Yahudi
48002010	Gimoro achiel mane gikwayowa mondo kik wiwa wilgo ne en ni mondo wadhi nyime gi konyo joma odhier , gima an awuon ne aikora timo .
48002011	Kane Petro obiro Antiokia , ne akwere e wang’e nikech kethone ne nenore ratiro .
48002012	Ka jo-Israel moko ne pod ok obiro koa ir Jakobo , Petro ne thoro chiemo gi joma ok oter nyangu . To ka jogo nochopo , Petro nochako ng’anyo kendo opogore gi joma ok oter nyangu nikech ne oluoro joma oter nyangu .
48002013	Jo-Yahudi mamoko bende nodonjo kode e wuondruokneno , mi nyaka Barnaba bende nolal e wuondruokno .
48002014	Kane aneno ni wuondruokgino opogore gi adiera mar Injili ne awacho ne Petro ang’ienga e nyimgi duto ni , " Ka in iwuon in ja-Yahudi , to itimo timbe Ogendini , koro marang’o ichuno Ogendini mondo olu timbe jo-Yahudi ? "
48002015	Wan wawegi mane onyuolwa jo-Yahudi to ok Ogendini ma joricho ,
48002016	wang’eyo ni dhano ok nyal ket kare kuom mako Chik , to mana kuom yie kuom Yesu Kristo . Omiyo kata mana wan bende waseketo yiewa kuom Kristo Yesu , mondo eka oketwa kare kuom yie kuom Kristo , to ok kuom mako chik , nikech onge ng’ama ibiro ket kare nikech mako chik .
48002017	" Kapo ni wan mwaseyie kuom Kristo mondo oketwa kare ema pod yudore ni wan joricho , to mano dinyis ni Kristo jiwo richo e ngimawa koso ? Ok kamano ngang’ !
48002018	Ka achako agero kendo gik mayande amuko , to mano nyiso malong’o ni an jaketh chik .
48002019	Nikech korka Chik to ne asetho kuom Chik mondo eka abed mangima ne Nyasaye .
48002020	Osegura kaachiel gi Kristo , kendo an koro ok ema angima , to Kristo ema ngima kuoma . Ngima ma koro angimago e ringra ango mana kuom yie ma ayiego kuom Wuod Nyasaye , mane ohera kendo ochiwore owuon ne an .
48002021	Ok anyal kawo ng’wono Nyasaye ka gir tugo , nikech ka dipo ni ngima makare inyalo yudo kuom mako Chik to kara Kristo notho kanyiem ! "
48003001	Yaye jo-Galatia , mofuwogi ! En ng’a moseirou ? Un mane onyisu wach tho mar Yesu Kristo maler mana kagima ne unene gi wang’u kigure !
48003002	Adwaro ni uny-isa wach achielni kende : Bende ne uyudo Roho Maler kuom rito Chik koso nikech nuyie wach ma nuwinjo ?
48003003	Be en adier ni ufuwo kamano ? Bang’ chako gi Roho , ere kaka koro unyagoru mar chopo thorrou e yor ringruok ?
48003004	Usesandoru malich kamano mana kayiem adier-kaponi dobed kayiem ?
48003005	Be Nyasaye dimiu Rohone mi otim honnige e dieru nikech urito Chik , koso nikech uyie kuom gik mane uwinjo ?
48003006	Paruru ane kuom Ibrahim : " Ibrahim noyie Nyasaye kendo kuom yieneno Nyasaye nokwane kaka ng’ama kare "
48003007	Wachni puonjo ni joma oyie gin nyithind Ibrahim .
48003008	Ndiko noseneno motelo ni Nyasaye noket Ogendini kare kuom yie kendo nolando Injili motelo ne Ibrahim , " Jo pinje duto noguedhi nikech in . "
48003009	Omiyo joma nigi yie yudo gueth , kaachiel gi Ibrahim ng’at yie .
48003010	Jogo duto motenore kuom rito Chik nie bwo kuong’ , nikech ondiki ni , " okwong’ ng’ato ang’ata maok osiko ka chopo chike duto mondiki e kitap Chik "
48003011	Nenore malong’o ni onge ng’ama inyalo keto kare e nyim Nyasaye nikech omako Chik , " nikech Ng’at makare nobed mangima kuom yie . "
48003012	To Chik owuon ok otenore kuom yie , nikech Muma wacho ni , " Chik nomi ng’ato ngima mana ka ng’ato ochopo chike duto ma Chik dwaro . "
48003013	Kristo to noresowa kuom kuong’ ma Chik kelo , ka en owuon nobedonwa kaka ng’ama okuong’ nikech wan , mana kaka ondiki ni , " Okuong’ ng’at ang’ata molier e yath . "
48003014	Noresowa mondo eka gweth mane Nyasaye omiyo Ibrahim ochop ne ogendini kuom Kristo Yesu , mondo kuom yie wan duto wanwang’ singo Nyasaye , ma en Roho Maler .
48003015	Jowetena , we koro alernu tiend wachni ka akonyora gi gima timore e ngimawa ma ndalo duto . Mana kaka ka ji osedonjo e winjruok moro to ok oyiene ng’ato badhore ne chopo winjruokno kata mondo ng’ato omedie wach moro manyien , e kaka wach ma wapimoni bende obet .
48003016	Singruokgi notimne Ibrahim kendo ne kothe achiel . Ndiko ok owacho ni singruokno ne ibiro timo gi " kothe " mang’eny , manyiso ni ji mang’eny , to mana ni notime gi " kothe " achiel kende ma en ng’at achiel , ma en Kristo .
48003017	Tiend gima awacho en ma : Chik mane Nyasaye ochiwo higni bang’e ok nyal ketho winjruok ma Nyasaye nokuongo timo ma mi oketh singruok mane otimo motelo .
48003018	Nimar ka Nyasaye miyowa girkeni mana kuom mako Chik to mano nyiso ni ok wayudgi kuom singruok . To wayudo ni Nyasaye , kuom ng’wonone , nochiwo gwethne ni Ibrahim kuom singruok .
48003019	To koro ere tij Chik ? Chik nomedi mondo onyis dhano kaka en jaketho , nyaka chop kinde ma kodhi mane osingi nobi . Chik notiyo ka konyore gi malaike , kokalo kuom jagach .
48003020	To jagach ok chung’ kar ng’at achiel ; to Nyasaye to en achiel .
48003021	Dwawach ni Chik mane Nyasaye ochiwo cgwenyore gi singruok ma notimo gi joge koso ? Ngang’ ! Ok nyal bet kamano . Nimar kapo ni Chik mane ochi-wno ne nyalo chiwo ngima to mano nyiso ni Chik ne nyalo miyo dhano bedo kare .
48003022	To Ndiko hulo ratiro ni piny duto nie twech mar richo omiyo joma oyie kuom Yesu Kristo kende ema yudo gino mane Nyasaye osingo .
48003023	Ka yieni ne pok obiro , Chik notweyowa waduto , kendo noloronwa yor konyruok , nyaka kinde ma yor yie nofwenyore .
48003024	Omiyo Chik nomi teko mondo oritwa nyaka chop Kristo bi , mondo eka ketwa kare kuom yie .
48003025	To Kaka koro yie osebiro , chik koro ok ritwa .
48003026	Un duto un nyithind Nyasaye nifech uyie kuom Kristo Yesu ,
48003027	nimar kane uyie kuome to ne uriworu gi Kristo mi uruakoru kode kuom batiso mane uyudo .
48003028	Koro onge ja-Yahudi , kata Ogendini ; bende onge pogruok e kind wasumbini gi joma ni thuolo , kata e kind chwo gi mon . Un duto koro un gimoro achiel ei Kristo Yesu .
48003029	Omiyo ka un jo-Kristo , to mano nyiso ni un koth Ibrahim , kendo un jocham girkeni ma nosingi .
48004001	Gima atemo leronu tiende chai kama : ka jacham girkeni pod en nyathi to oonge pogruok gi misumba , kata obedo ni mwandu duto mar wuon dala osedong’ ne .
48004002	Ka pod otin , to chune ni nyaka otim gik ma joritne gi jorit mwandu wuon dwaro mondo otim , korito kinde mane wuon-gi ochano mondo jotijego oket mwandu duto e lwete .
48004003	Kamano bende e kaka ne wachal ka Kristo ne pok obiro : Piny nomwonyowa kendo ne waluwo timbe piny .
48004004	To ka kinde mane Nyasaye ochano nochopo , to nooronwa Wuode mane dhako onywolo , kendo mane onywol e bwo Chik ,
48004005	mondo ores joma Chik otweyo , eka mondo wadok nyithind Nyasaye ma chamo mwandune .
48004006	Nikech koro un nyithind Nyasaye , Nyasaye oseoro bende Roho mar Wuode e chunywa . Roho maywak ne Nyasaye ni , " Abba ! Wuora . "
48004007	Omiyo koro ok un wasumbini , to un nyithind ot , to nikech un nyithind ot , Nyasaye osemiyo wadoko jocham girkeni .
48004008	Chon ka ne pod ukia Nyasaye , ne un wasumbini mag gik maok onego kwan kaka nyiseche .
48004009	To ka koro useng’eyo Nyasaye , kata kawacho e yo machielo maber moloyo ka koro Nyasaye oseng’ey-ou , ere kaka udok e timbe machon mag piny manyap kod chunje maricho modhier ? Udwaro ni timbegi ochak oketu wasumbini kendo ?
48004010	Uketo chunyu mar rito odiechienge moyiedhi , kod dweye gi ndalo kod higni !
48004011	Ulitna ahinya , kendo timbeu miyo aparo ni dipo ne ayalonu Injili kayiem .
48004012	Jowetena , akwayou ni mondo uchal koda , mana kaka an bende ne atimo kane an kodu . Pok uchwanya e yo moro amora .
48004013	Ung’eyo kaka tuo mane atuogo ema nomiyo ayudo thuolo mar yalonu Injili .
48004014	To kata obedo ni ne atuo kamano to ne ok uchaya , kendo ne ok ujara . Kar timo kamano , to ne urwaka gi luor mana kagima ne urwako malaika mar Nyasaye ; chutho nurwaka mana ka gima ne an Kristo Yesu owuon .
48004015	To koro ang’o moseketho moru mokwongo ? Anyalo wacho ni kane alimou mokwongo to nurwaka gi mor maratipo ma kata mana wengeu nunyalo puko oko mi umiya .
48004016	Mit kikoro asedoko jasiku nikech awachonu adiera ?
48004017	Jogo to ero temo ywayou korgi , to ng’euru ni gitimo kamano mana mar kethou . Gima gitemo timo en mana mondo gipogu kodwa , mondo gin ema umigi duong’ moloyo wan .
48004018	To ok rach , pong’ gi sirimo ber abera , mak mana ni nyaka utim kamano kuom timo gima ber . To da ber moloyo kutimo kamano kinde duto , kata antie kata aonge .
48004019	Nyithinda mahero , muoch kaya nikech un , nyaka ane ni Kristo o nyuol e iu ,
48004020	to da ber ka an kodu sani mondo awuo kodu wang’ gi wang’ eka uwinj duonda maber , nikech chunya chandore ahinya nikech un .
48004021	Nyisauru un joma dwaro bedo e bwo chik , donge ung’eyo gima chik dwarao ?
48004022	Ung’eyo ni ondiki ni Ibrahim ne nigi yawuowi ariyo , ma achiel kuomgi nonywol gi dhako ma misumba to machielo to nonywol gi dhako ma thuolo .
48004023	Wuod dhako ma misumbano nonywol kuom dwaro mar dhano , to wuod dhako ma thuolo nonywol kuom singruok .
48004024	Tiend wechegi opondo , nikech mon ariyogi ochung’ kar singruok ariyo . Singruok achiel oa Got Sinai , kendo onyuolo nyithindo monego obed wasumbini : ma en Hagar .
48004025	Hagar ochung’ kar Got Sinai man Arabia , kendo godno chalo gi dala maduong’ mar Jerusalem ma kawuononi pod osiko e tich misumba gi nyithinde .
48004026	To Jerusalem man malo to nithuolo , kendo en e minwa ,
48004027	mana kaka ondiki ni : " Bed mamor , in dhako ma migumba , in maok inywol nyithindo ; ting’ duondi kendo ikog matek , in mane muoch ok okayi ; nikech nyithind dhako maok onywol ng’eny , moloyo dhako man gi dichwo .
48004028	Kuom mano jowetena , un koro un nyithind singruok mana kaka Isaka .
48004029	To mana kaka e kindeno wuowi mane onywol kuom dwaro mar dhano nosando wuoi mane onywol gi teko mar Roho Maler , e kaka chai kindeni .
48004030	Ndiko to wacho ang’o kuom wachni ? Owacho ni " Riemb dhako ma misumba kaachiel gi wuode nimar wuod dhako ma misumba ok bi chamo girkeni gi wuod dhako ma nithuolo . "
48004031	Kuom mano owetena , ok wan koth dhako ma misumba , to wan koth dhako mathuolo .
48005001	Kristo nogonyowa mondo wabed joma ni thuolo . Omiyo chung’uru motegno , kendo kik uyie ting’ mapek kurwako jok mar wasumbini kendo .
48005002	Winjuru gima awachonu maber ! An Paulo asiemou ni ka uyie mondo oteru nyangu to Kristo ok nokonyu kata matin .
48005003	To bende anyiso ng’ato ang’ata moyie mondo otere nyangu ni kotimo kamano to odoko jagowi mar chopo Chike Musa mamoko duto te .
48005004	In mitemo bet e winjruok gi Nyasaye kuom mako chik , ng’eni isepogori gi Kristo ; iselwar iae ng’wono mar Nyasaye .
48005005	Kuom yie , ka wan ei Roho to warito gi ilo ngima makare ma wageno yudo .
48005006	Nikech kuom Kristo Yesu onge pogruok kata ka ng’ato oter nyangu kata ka ok otere . Gimoro achiel kende ma dwarore en yie matiyo kuom hera .
48005007	Jo-Galatia , yande uringo ng’wech maber , en ng’a moseduodou motamou luwo adiera ?
48005008	Gima otimorenuno ok oa kuom Jal mane oluongou .
48005009	Ung’eyo ngero mawacho ni , " Thowi matin ema kuodo mogo modwal maduong’ . "
48005010	An gi geno kuom Ruoth ni ok ubi yie ruako paro moro mopogore moa kuom ng’at machielo . To ng’atno mose-witou gi puonj mobamno nyaka Nyasaye bi kume , kata bed ni en ng’a manadi .
48005011	Jowetena , kaponi pod ayalo wach tero nyangu to ang’o momiyo pod isanda kama ? Ka kamano to kare puonj ma apuonjo mar msalaba da ok oketo chwanyruok .
48005012	Ne joma chando chun-yugo , daher mondo gidhi nyime ka gitimo mano nyaka gihinyre kendgi giwegi !
48005013	Jowetena Nyasaye noluongou mondo ubed thuolo . To thuolo ma ungono ok nyis ni koro unyalo timo gimoro amora mudwaro , kata gik maricho ma ringreu gombo timo . Kar timo kamano to ng’ato ka ng’ato konyo nyawadgi kuom hera .
48005014	Nikech Chik duto ichopo mana gi chik achiel mawacho ni , " Her wadu kaka iherori iwuon . "
48005015	To ka kar hero kendo konyo joweteu to usiko ukaru akaya kendo ukidhoru akidha to tang’uru nikech ubiro tiekoru .
48005016	Omiyo akwayou ni mondo udag ei Roho , nikech kutimo kamano eka gombo maricho mag ringreu ok bi chopo .
48005017	Nikech ringruok osiko kadwaro timo mana gik ma Roho ok dwar , to Roho bende dwaro chopo gik ma ringruok ok dwar . Gik moko ariyogi osiko ka gimonre , kendo mano ema miyo ok utim gik mabeyo mugombo timo .
48005018	To ka Roho ema otelonu , to koro ok un e bwo Chik .
48005019	Timbe mag ringruok oyangore , gin kaka ; chode , timbe mochido , anjawo ,
48005020	lamo nyiseche manono , jwok , sigu , dhaw , nyiego , mirima , ichlit , miero ; pogruok e kanyakla ,
48005021	kod gombo ; mer , dwanyruok , gi timbe mamoko mobam machal gi mago . Asiemou kaka nasiemou kinde motelo , ni joma timo timbe ma ka magi ok noyud gweth mar Pinyruoth Nyasaye .
48005022	To nyak mar Roho en hera , mor , kuwe , horuok , ng’wono , ber , bedo jaadiera ,
48005023	dimbruok kod ritruok . Onge chik moro amora makwedo gik ma kamago .
48005024	Jo-Kristo Yesu madier duto oseguro kit ngima mar dhano machon gi gombone duto kod dwarone .
48005025	Nikech wadak kuom Roho , wasikuru mana kwawuotho kuom Roho .
48005026	Kik wawuondre kendwa wawegi , ka wasiko mana ka wakwinyore kendo wagombo gige jowadwa .
48006001	Jowetena , ka ojuk ng’ato rando e richo moro amora to un joma nigi Roho onego ukonye oduogi e yo . To nyaka urieye gi chuny mamuol ka uritoru uwegi , nono to un bende tem dilou .
48006002	Ng’ato ka ng’ato nyaka ting’ ting’ nyawadgi , nikech kutimo kamano eka uchopo chik Kristo .
48006003	To ka ng’ato okawore moketore e duong’ ma oongego , to ng’atno wuondore owuon .
48006004	Ng’ato ka ng’ato nyaka non mana wuodhe owuon . Kotimo kamano eka dodhialre en owuon , maok opiem gi ng’at machielo ,
48006005	nimar ng’ato ka ng’ato nyaka ting’ ting’ne owuon .
48006006	Jal mipuonjo Wach nyaka pogne japuonjne gik moko duto mabeyo .
48006007	Kik uwuondru kendu , Nyasaye ok nyal wuondi . Ng’euru ni dhano kayo mana gima ochwoyo .
48006008	Ng’at ma ochwoyo kuom ringruok , kuom ringruok noka kethruok , to ng’at ma ochwoyo kuom Roho , to kuom Roho noka ngima mochwere .
48006009	Omiyo kik waol gi timo timbe mabeyo , nikech ka ok wanyosore to wabiro keyo , ka kinde mag keyo ochopo .
48006010	Emomiyo , e kinde duto mwayudoe thuolo , to ber mondo watim maber ni ji duto , to moloyo ne anywola mar joma oyie .
48006011	Neyeuru kaka lweta awuon ema ondikonu baruani gi nukta madongodongo !
48006012	Jogo ma dwaro nyisore kuom gik maokogo to temo chunou ni nyaka teru nyangu . To gimomiyo gitimo ma en mana ni mondo gitony e sand mochomogi nikech wach msalap Kristo .
48006013	Parieuru ni kata mana joma chunou gi nyangugo bende ok rit Chik . Un to gichunou mondo giyud thuolo mar sungore nikech ringreu mong’adi .
48006014	An to ok anyal sungora e ringruok ngang’ . Gima dimi asungra en mana msalap Ruodhwa Yesu Kristo , mosemiyo piny kod dwarone ogur e ngimana , kendo mosemiya teko mar loyo piny .
48006015	Nikech kata bed ni ng’ato oter nyangu kata ok otere ok lich , to gima dwarore en ni ochwe ng’ato chwech manyien .
48006016	Kuwe kod kech obedne ji duto moyie luwo chikni , kendo kata ne Israel mar Nyasaye .
48006017	Mogik , kik ng’ato ang’ata koro kelna chandruok , nimar ringra opong’ gi mbelni ma aseyudo kaka jaote Yesu .
48006018	Jowetena , mad ng’wono mar Ruodhwa Yesu Kristo orit chunyu . Amin .
49001001	An Paulo jaote mar Kristo Yesu kuom dwaro mar Nyasaye , andikonu un joma ler man Efeso jogo ma luwo Yesu gi chuny achiel :
49001002	Ng’wono gi kuwe moa kuom Nyasaye Wuonwa kod Ruodhwa Yesu Kristo obed kodu .
49001003	Pak obed ni Nyasaye ma wuon Ruodhwa Yesu Kristo , moseguedhowa kod gueth duto mag chuny koa e polo kuom Kristo
49001004	Kane pok ochue piny , noyierowa kuom Kristo mondo wabed maler maonge mbala e nyime .
49001005	Nikech herane nowalowa chon mondo wabed yawuote kuom Yesu Kristo kaluwore gi chenrone kod dwarone
49001006	notimo kamano mondo ng’wonone man gi duong’ mane ochiwo nono oyud pak , ma osemiyowa nono kuom Jalno mohero .
49001007	Kuome nikech rembe ema waseyudoe warruok kod werruok mar richo , kaluwore gi ng’wono mar Nyasaye mogundho ,
49001008	mane oolonwa mogundho kaluwore gi riekone kod ng’eyone .
49001009	Ose elonwa maling’ling’ mar dwarone , mana kaka nochano chon ni notimrenwa kuom Kristo ,
49001010	ka kindeno nochopi nochano mondo oket gik moko duto manie polo gi piny e bwo loch achiel , maen Kristo .
49001011	Kuome bende ema noyiero wae mondo wabed jocham girkeni ; kaluwore gi chenrone motimogo gik moko duto moluwore gi dwarone ,
49001012	mondo mi wan mane wakuongo geno kuom Kristo , wadag ngima mamiyo ipako duong’ne maler .
49001013	To un bende nokwanu kaka Jo-Kristo kane uwinjo wach mar adier ma en Injili mar warruok . Kane useyie kuome noketonu kido mar Roho Maler mane osingi ,
49001014	ma en singo manyiso ni wanayud girkeni nyaka chopi kinde mar warruok mar Jo-Nyasaye , kuom pak mar duong’ne .
49001015	Mano emomiyo , nyaka ne awinj wach yie ma ungo kuom Ruoth Yesu kendo kuom hera ma uherogo jomaler duto ,
49001016	pok aweyo duoko erokamano nikech un , ka aparou e lemona .
49001017	Asiko kakwayo mondo Nyasach Ruodhwa Yesu Kristo , Wuon duong’ duto omiu Roho mamiyou rieko kendo mafweny-onu tiend gik mopondo mondo ung’eye maber .
49001018	Bende alamonu mondo chunyu maiye oyawre mondo ung’e tiend geno ma oseluongoue , ma gin girkeni mogundho mokano ni jomaler ,
49001019	kod tekone maduong’ mokalo apima mosemiyowa wan joma oyie . Tekoneno nyiso tich mar tekre maduong’ ,
49001020	ma nonyiso kuom Kristo kane ochiere oa kuom joma otho , mi omiyo obedo e bade korachwich e polo ,
49001021	kuma oyombo loch duto , gi teko gi telo gi nyalo kod duong’ kod nyinge duto minyalo chiw , ok e ndaloni kende to kata e ndalo mabiro .
49001022	To Nyasaye noketo gik moko duto e bwo tiende , kendo nowale odok Wich moriwo gik moko duto ne kanisa ,
49001023	ma en ringre , Jal ma opong’o kendo romo gik moko duto .
49002001	To un ne utho e timbeu maok kare kod richo ,
49002002	mane udakie ka uluwo timbe piny , kendo ruodh pinyni mangi loch e kor polo , ma bende tekone tiyo e chuny joma ok winj wach .
49002003	Chutho chon waduto ne wachal kodgi , ka e ngimawa ne watimo gik ma ngima mar dhano dwaro , kendo waluwo gombo kod paro mag ringruok . Wan bende , e kitwa , mana kaka ji mamoko , ne wan e bwo mirima .
49002004	To kuom hera maduong’ mane Nyasaye oherowago kod kechne mogundho ,
49002005	nomiyo wabedo mangima kuom Kristo , kata obedo ni ne watho nikech kethowa , osewaru kuom ng’wono .
49002006	Kendo Nyasaye nochierowa gi Kristo , momiyo wabet kode e duong’ mar polo ei Kristo Yesu ,
49002007	mondo eka onyisgo tienge duto mabiro mwandu mar ng’wonone mokalo apima , ma wabiro yudo kuom kech mosekechowago kuom Kristo Yesu .
49002008	Nikech kuom ng’wono useyudo warruok kuom yie , to ok nikech tim maber moro amora musetimo . En mich ma Nyasaye chiwo nono ,
49002009	ok kuom tich ng’ato maber , mondo mi ng’ato kik sungre .
49002010	Mano timore nikech wan chuech Nyasaye , ma nochueyo kuom Kristo Yesu mondo otim timbe mabeyo , ma Nyasaye owuon ema nosechano chon mondo watim .
49002011	Kuom mano paruru ni chon ne un Ogendini kuom nyuol kendo ne iluongou ni " joma ok oter nyangu " gi jogo maluongore ni " oter nyangu " ( mano motim e ringruok gi lwet ji )
49002012	paruru bende ni kindeno ne upogoru gi Kristo , kendo ne uonge e kanyakla mar jo-Israel , bende ne un welo kuom singruok mar winjruok , ne uonge geno kata Nyasaye e pinyni .
49002013	To koro kuom Kristo Yesu , un ma chon ne un mabor , koro osekelu machiegni kuom remb Kristo .
49002014	Nikech owuon e kuwe marwa , moseriwowa mwabedo gimoro achiel , komuko oinga mar sigu mane opogowa , kendo
49002015	kochiwo ringre owuon , osetieko chike duto , gi wechege duto . Notimo kamano mondo ochwe dhano achiel manyien , kar ariyogo , eka okel kuwe ,
49002016	kendo kuom ringruok achielni ema oseriwe ogendini ariyogi gi Nyasaye kuom msalaba , mi oketho sigu mane nie kind ogendinigi .
49002017	Nobiro moyalo kuwe ne un mane un mabor , kendo oyalo kuwe ni jogo mane ni machiegini .
49002018	Nikech kuome waduto koro wan-gi yo mwacho-pogo ir Wuoro , kuom Roho achiel .
49002019	Emomiyo koro ok un welo kata jodak , to un oganda achiel gi joma ler duto , kendo jood Nyasaye ,
49002020	moger e mise achiel mar joote gi jonabi ; ka Kristo Yesu owuon e rariw .
49002021	Kuome ema gedo duto oriwore kaachiel kendo dongo mibed hekalu maler man kuom Ruoth .
49002022	Kendo kuome ema un bende igeroue kaachiel mondo udok kar dak mar Nyasaye kuom Rohone .
49003001	Mano emomiyo an Paulo asedoko misumba Kristo Yesu nikech un Ogendini .
49003002	Adier chutho usewinjo kaka Nyasaye nomiya tijni mar ng’owono nikech un ,
49003003	tiende ni , chenro mopondono nolerna tiende kaka obet , mana kaka asendikonu gi weche manok .
49003004	Kusomo barupano to ubiro medo ng’eyo kaka winjona chai korka weche mopondo mag Kristo ,
49003005	e kinde machon Nyasaye ne ok oelo tiend wachni ne ji , to koro oseele kuom Roho , kokonyore gi jootene maler kod jonabi .
49003006	Wach mopondoni en ni kaluwore gi wach madier , Ogendini bende koro osebedo jocham girkeni kaachiel gi Israel , kagin kaachiel kaka ringruok achiel , kendo giriwore kodwa e singruokni kuom Kristo Yesu .
49003007	Ne abedo misumba mar wach maber ni kuom mich mar ng’wono mane Nyasaye omiya kaluwore gi tekone matiyo kuoma .
49003008	Kata obedo ni an e ng’ama tinie moloyo jo-Nyasaye duto to ng’wononi nomiya mondo ayal ne Ogendini mwandu maok rum mar Kristo ;
49003009	kendo mondo anyis ji duto ong’e maler tichna kuom wach mopondoni , mosebedo kopandi kuom Nyasaye mane ochueyo gik moko duto e higini mokalo .
49003010	Dwaro mare ne en ni koro onyis kit rieko mar Nyasaye ni joloch gi weg teko manie polo , kokonyore gi Kanisa ,
49003011	motimo ma kuom Kristo Yesu Ruodhwa , kaluwore gi dwarone mane osechano chakre chon ni notim .
49003012	En ema ka wanie iye kendo ka wayie kuome to wanyalo dhiyo e nyim Nyasaye ka wan thuolo chutho kendo ka wan gi chir .
49003013	Emomiyo akwayou ni kik chunyu nyosre nikech sand ma ayudo nikech un , ng’euru ni sandruokga , e duong’ maru .
49003014	Nikech ma , ago chonga piny e nyim Wuoro ,
49003015	nikech kuome ema dhoudi mag joma oyie duto manie polo gi piny yudoe nyingegi madier .
49003016	Alamo Nyasaye mondo kuom duong’ne mosiko omiu teko e ngimau maiye kuom teko mar Roho mare ,
49003017	mondo eka Kristo osiki e chunyu kuom yie . Alamo bende ni ka usiko kuome kendo udongo e herane ,
49003018	mondo eka ubed gi teko un kaachiel gi joma ler duto kuyango malong’o hera mar Kristo , ma lachne , gi borne , aa piny nyaka malo kod tutne okalo apima ,
49003019	chutho mondo ung’e hera modhiero ng’eyo gi rieko duto , eka upong’ gi kit Nyasaye duto .
49003020	Mad Jal maka wakwayo gimoro amora to chiwo mathoth moloyo kaka wakwaye kata kaka waparo , kuom tekone matiyo kuomwa ,
49003021	oyud duong’ e kanisa kendo kuom Kristo Yesu e tienge duto manyaka chieng’ . Amin .
49004001	Emomiyo akwayou , an ng’at motue nikech tich Ruoth , mondo udag dak mowinjore gi luong ma Nyasaye noluongoue .
49004002	Kinde duto beduru joma muol chutho , modimbore , kendo ma hore mos ka ukawo ting’ joweteu kuom hera .
49004003	Temuru duto munyalo mondo urit achiel mar Roho kusiko e kuwe moriwowa kaachiel .
49004004	Nitie ringruok achiel kod Roho achiel , mana kaka ne oluongu e geno achiel kane oluongu
49004005	bende wan-gi Ruoth achiel , yie achiel , gi batiso achiel ;
49004006	Nyasaye achiel kendo Wuon ji duto , En moloyo duto kendo en ema otiyo kuom duto .
49004007	Ng’ato ka ng’ato kuomwa Kristo osemiyo ng’wono kaluwore gi dwarone .
49004008	Mano emomiyo owacho ni , " Kane oidho malo to ne omako jotwech motweyo mi nomiyo ji mich . "
49004009	To ere tiend wachni , " Nine oidho ? " Donge onyiso ni nolor bende mwalo e bwo piny ?
49004010	Omiyo Jalno mane olor bende ema noidho malo kuma bor moyombo polo duto , mondo eka opong’ piny duto gi duong’ne .
49004011	En bende ema nochiwo mich ni ji koyiero jomoko mondo obedi joote , to jomoko jonabi , to moko joland Injili , to jomoko jokwath gi jopuonj .
49004012	mondo gitieg jo-Nyasaye duto mondo obed molony kuom tiyo tich Kristo , eka ringre Kristo ogerre ,
49004013	nyaka chop wan duto wabed achiel e yie mawango kuom Wuod Nyasaye kendo wamed ng’eye chuth . Kamano otimore eka wanabed joma otegno chutho , kendo wana chop e rang’iny mogik kuom Kristo .
49004014	Koro ok wanachak wabed kaka nyithindo mapmyom , ma bagni koni gi koni nikech yamb puonj mayoreyore , ma dhano molal siekogo mondo giwuond-wago kendo gipudhwago oko wawe yie madiera
49004015	To wana siki ka wawacho adiera e hera kendo kawa dongo e yore duto kuom en ma en Jatelo , tiende ni Kristo .
49004016	Kuome ema ringruok duto ochomore , leche omakore gi fuon ka fuon , kendo ka fuon moro ka moro tiyo tichne kaka dwarore . Kuom mano ringruok dongo kendo gerore kuom hera .
49004017	Kuom mano awachonu kendo ka aramo kuom Ruoth , neuru ni ok uwuotho kaka jopiny mokiya Nyasaye wuotho ka pachgi modinore wuondogi .
49004018	Gin mudho odino pachgi , momiyo gipogore gi ngima mar Nyasaye nikech kia margi mawuok e chunygi matek .
49004019	Kaka pachgi mar pogo ber gi rach oselal , koro gichiwore ni anjawo kod timo gik moko duto mochido magisiko gigombo timo mang’eny
49004020	Un to , ne ok ung’eyo Kristo e yo machal kamano .
49004021	Adier , nuwinjo kuome , kendo nopuonju wachne , kaluwore gadiera man kuom Yesu .
49004022	Nopuonju mondo uwe kit ngimau machon kendo ulony dhano machon maketo kethruok nikech gombone maricho mag wuond
49004023	eka mondo chunyu maiye mar parou oloki obed manyien
49004024	kendo mondo uru-akru gi dhano manyien , mochue mondo ochal gi Nyasaye kuom ngima makare mar adier kendo maler .
49004025	Emomiyo ng’ato ka ng’ato kuomu nyaka we miriambo duto kendo wach adiera ni nyawadgi , nikech wan duto wan fuond ringruok achiel .
49004026	" Kaponi mirima oloyi to kik itim richo . " Kik iwe chieng’ podhi ka pod in-gi mirima
49004027	kendo kik imi jachien thuolo mar loyi .
49004028	Ng’ato ma yandi kwelo nyaka koro we kuo chuth to nyaka oti tich gi lwetene owuon mondo okonyrego kendo okony bende joma moko mochando .
49004029	Kik uyie weche maricho wuogi e dhou , to mana weche manyalo , konyo kuom gero ji kaluwore gi dwaro gi mondo wecheu okony joma winjo .
49004030	Bende kik umi Roho Maler mar Nyasaye chuny lit nikech en ema Nyasaye osemiyougo kaka kido ni noresu chieng’ resruok .
49004031	Weuru chuth kecho , gi mirima , gi ich wang’ , gi gwandruok , gi ayany kod himruok duto .
49004032	Beduru mang’won kendo gi kech ni joweteu , ka ng’ato ka ng’ato weyo ni nyawadgi kethone , mana kaka un bende
49005001	Kaka un nyithind Nyasaye mohero temuru mondo ubed machal kode ,
49005002	kendo udag e ngima mar hera kaka Kristo ne oherowa mi ochiworenwa kaka chiwo kendo misango madung’ tik mamit ni Nyasaye .
49005003	To e dieru kik winjre ni nitie terruok kata kit dwanyruok moro amora , kata wuoro , nikech gik ma kamago ok owinjore jomaler maluwo Nyasaye otim .
49005004	Bende , tim moro amora makuodo wich , kata wach mochido , kata angera mag oyuma ok owinjore kodu , makmana duoko ni Nyasaye erokamano .
49005005	Ng’euru malong’o ni onge ng’at maja chode , kata ma ngimane odwanyore , kata maja wuoro ( Ng’at ma kamano lamo nyiseche manono ) manoyud gueth mar loch Kristo gi Nyasaye .
49005006	Kik uyie ng’ato wuondu gi weche manono , nikech gik ma kamago ema miyo Nyasaye olo mirimbe kuom joma ok winj wachne .
49005007	Omiyo kik ubed e achiel gi joma kamago .
49005008	Nikech chon ne un jomudho to sani koro un joler kuom Ruoth . Daguru kaka nyithind ler ,
49005009	( nikech gima olemo mar ler nyago oting’o gik mabeyo duto , gi gik makare kod gik ma adier . )
49005010	kendo temuru mondo ung’e gima miyo Ruoth mor .
49005011	Kwedreuru chuth gi timbe mag mudho , maonge ohala kendo hulgiuru e lela .
49005012	Nikech en wichkuot kata mana mar nyiso gik majoma richo timo ling’ ling’ .
49005013	To ka gik moko duto ohul e lela to gi yangore maler
49005014	nikech ler ema miyo ineno gik moko duto . Mano emomiyo iwacho ni : " Chiew in manindo , chung’ ia kuom joma otho , to Kristo norieny kuomi " .
49005015	Omiyo tang’uru ahinya kaka udak , kik udagi ka joma ofuwo , to daguru ka joma riek ,
49005016	tiuru gi thuolo ma ungo maber , nikech timbe maricho opong’o piny
49005017	Kuom mano weuru bedo mofuwo , to ng’euru gima Ruoth dwaro .
49005018	Weuru mer gi kong’o nikech mano kelo anjawo . Kar timo kamano to upong’ gi Roho .
49005019	Wuouru ng’ato ka ng’ato kod weche mag zaburi kuwero wende kitabu kod wende chuny . Weruru kendo den-duru Ruoth e chunyu
49005020	ka uduoko erokamano kinde duto ni Nyasaye Wuoro kuom gik moko duto e nying Ruodhwa Yesu Kristo .
49005021	Beduru gi winjruok ng’ato gi ng’ato , mondo umi Kristo duong’ .
49005022	Un mon winjuru chwou mana kaka de uluoro Ruoth .
49005023	Nikech dichwo ewi dhako mana kaka Kristo en wi Kanisa , ma en ringre to en ema en Jawarne .
49005024	Mon bende onego owinj chwogi e weche duto , mana kaka Kanisa bende winjo Kristo .
49005025	Un chwo , heruru mondu , mana kaka Kristo bende nohero Kanisa , mochiwore nikech en
49005026	mondo opwodhe maler , kolu-oke gi pi kuom wach
49005027	kendo eka ochiw Kanisa ne en owuon ka opichni maler kendo maonge chilo moro , kata jowruok , kata mbala moro amora kuome .
49005028	Kamano bende , chwo onego oher mondgi mana kaka gihero dendgi giwegi . Ng’at mohero chiege oherore owuon .
49005029	To bende onge ng’ama ochayo dende owuon . Ng’ato ka ng’ato pidho dende kendo rite maber , mana kaka Kristo bende timo ne Kanisa
49005030	nikech wan fuonde mag ringre .
49005031	" Emomiyo dichwo nowe wuon gi min , to nopadre gi chiege , kendo kargi ji ariyogo nobed ringruok achiel . "
49005032	Wachni oting’o puonj maduong’ mopondo to kata kamano awuoyo kuom Kristo gi Kanisa .
49005033	Kata kamano en ni ng’ato ka ng’ato kuomu nyaka her chiege mana kaka oherore owuon kendo dhako nyaka luor chwore .
49006001	Nyithindo , winjuru jonyuolu kuom Ruoth nikech timo kamano en gima kare .
49006002	Chik mokuongo man gi singmok wacho ni " Mi wuoru gi minu luor
49006003	eka mondo ngimani odhi maber , kendo idag aming’a e piny . "
49006004	Wuone kik umi nyithindu bedo gi mirima ; to ritgiuru maber , kurieyogi kendo upuonjogi kuom Ruoth
49006005	Wasumbini , winjuru ruodhiu mondikou e pinyka kumiyogi duong’ gi luor , kendo kutiyo gi chuny mathuolo , mana ka gima uwinjo Kristo .
49006006	Kik uwinjgi mana mondo umor wang’gi seche ma girangou , to mana ka wasumb Kristo timuru dwaro Nyasaye koa e chunyu .
49006007	Tiuru gi chunyu duto , mana kagima utiyo ni Ruoth , to ok ni dhano ,
49006008	nikech ung’eyo ni Ruoth biro chulo ng’ato ka ng’ato kuom gimoro amora maber ma ng’ato timo , bed ni en misumba kata ng’ama ni thuolo .
49006009	Un Ruodhi timneuru wasumbniu machalre . Kik ubuog-gi , nikech ung’eyo ni Ruoth motelonegi , kaachiel kodu nie polo , kendo ok odew wang’ ng’ato .
49006010	Mogik , beduru motegno kuom Ruoth , kendo kuom tekone maduong’ .
49006011	Manreuru gi gii lweny duto mag Nyasaye , mondo eka uchung’ motegno kutang’ ne wuond mar Jachien .
49006012	Nikech lweny mwakedo ok en mar ringruok gi remo , to wakedo gijotelo , kod ruodhi mag piny motimo mudhoni , kaachiel gi lang chuny maricho modak e kor polo .
49006013	Omiyo manreuru mogik gi gii lweny mag Nyasaye , mondo ka kinde mag richo ochopo to uyud teko mar chung’ kar tiendu kendo kusetimo madwarore duto to mondo uchung’ .
49006014	Emomiyo nyonuru piny motegno , kutweyo nungou gi kamba mar adiera , kendo kurwako tim makare ka gii lweny mag akor ,
49006015	rwakreuru gi ikruok mar lando Injili makelo kuwe kaka wuoche e tiendu .
49006016	Ewi mago duto ting’uru yie maru ka okumba mugeng’ogo aserni makakni ka mach moa kuom ng’at marach .
49006017	Kawuru ogudu motegno mar warruok kod ligangla mar Roho ma en wach Nyasaye .
49006018	To lamuru kuom Roho kinde duto gi kit lamo duto , kendo ka ukwayo . Beduru gima e paro , beduru mokichore kusiko ukwayo kinde duto ni joma ler duto .
49006019	An bende lamnauru mondo saa moro amora ma ayawo dhoga to omiya weche mondo ayal gichir wach mopondo mar Injili ,
49006020	momiyo an jambetre motue . Lamuru mondo awuo kuome gi chir kaka owinjore atim .
49006021	Tukiko , ma en owadwa mwageno kendo matiyo ni Ruoth gi adiera duto biro nyisou weche duto , kaka achal to gi gima atimo .
49006022	Gima omiyo aore iru en mana ni mondo onyisu chalwa , kendo mondo ojiw chunyu .
49006023	Mad Nyasaye Wuoro kod Ruodhwa Yesu Kristo omi jowete duto man kuom Kristo kuwe , gi hera kod yie .
49006024	Ng’wono obed kod jogo duto mohero Ruoth Yesu Kristo gi hera maok rum .
50001001	Paulo gi Timotheo wasumb Kristo Yesu ne joma ler duto mag Kristo Yesu man Filipi , kaachiel gijokwadh jo Kristo duto gi jokony gi .
50001002	Ng’wono kod kuwe Mar Nyasaye Wuoro kod Ruoth Yesu Kristo , obed kodu .
50001003	Aduoko ni Nyasacha erokamano e seche duto ma aparou .
50001004	Pile alemonu gi mor e lemona duto ,
50001005	nikech riwruok maru koda e tij Injili chakre odiechieng’ mokuongo nyaka koroni ,
50001006	omiyo koro an-gi chir malong’o ni Jal ma nochako tich maberno e chunyu biro dhi kode nyime nyaka chop orum e odiechieng Kristo Yesu .
50001007	En gima kare mondo apar kamano kuomu uduto nikech agenou e chunya ; kata ka an e twech kata ka asiro adiera mar Wach Maber kendo ajiwe to un uduto usebedo koda e achiel kuom ng’wono mar Nyasaye .
50001008	Nyasaye owuon nyalo timo nenda kaka chunya gombou duto ka an-gi hera matut mar Kristo Yesu .
50001009	Kendo ma e lamona mondo herau omedre motiak , e ng’eyo matut kod chuny matut ,
50001010	mondo ubed gi rieko mar yiero kendo timo gima ber kende , mondo ngimau obed maler kendo maonge bura , nyaka chop odiechieng Kristo ,
50001011	ka ngimau opong’ gi olemo mag timbe makare maa kuom Yesu Kristo mondo Nyasaye oyud duong’ kod pak .
50001012	Koro adwaro ni ung’e , jowetena , ni gik mosetimorena osemiyo Wach Maber omedo landore .
50001013	Kuom mano , koro oseng’ere malong’o ni askeche dala ruoth duto , kod ji mamoko duto ne otueya nikech Kristo .
50001014	Bedona e twech osemiyo jowete mathoth odoko thuondi kuom Ruoth , mi giyalo Wach Nyasaye gi chir maonge luoro .
50001015	En adier ni jomoko lando wach Kristo ka nigi ich lit kod miero , to jomoko to lande ka chunygi ni kare .
50001016	Joma lando Wach Maber gi chuny man karego lendo gi hera , ka ging’eyo ni oketa e twech mondo aked matek ni Wach Maber .
50001017	Joma lando Kristo ka nigi ichlit gi miero to timo kamano mondo oyud duong’ , ka giparo ni ginyalo medona chandruok ka pod an e od twech .
50001018	To onge wach ! Gima duong’ en ni wach Kristo ilando e yore duto ; kata gi chuny marach , kata maber , kendo mano medo miya mor moloyo . Ee , kendo pod abiro medo bedo mamor ,
50001019	nikech ang’eyo ni kuom lemo mulemonago kod kony ma ayudo kuom Roho mar Yesu Kristo , gik mosetimore-nago ema bende biro kelona resruok .
50001020	Dwarona maduong’ kod genona en ni ok anane wichkuot , to ni abiro bedo gi teko moromo mondo Kristo osik ka yudo duong’ e ringra kaka pile , bed ni angima kata atho .
50001021	Nikech an aneno ni ka angima , to angima nikech Kristo , to ka atho to en ohala .
50001022	Ka ne anyalo medo bedo mangima e ringruok to mano nyiso ni abiro medo tiyo tich makelo ohala . To koro dayier ang’o ? Ok ang’eyo gima dayier !
50001023	Yiero otama e kind gik mabeyo ariyogi : Chunya gombo ni atho mondo adhi abed gi Kristo , kendo mano en gima ber moloyo ,
50001024	to dwarore moloyo bende mondo amed bedo mangima e ringruok nikech un .
50001025	Nikech chunya nigi ratiro chutho ni pod onego akonyu , kendo ang’eyo chutho ni pod abiro bet kodu uduto mondo ami umed geroru kendo ubed mamor e yie maru ,
50001026	mondo omi bedona kodu kendo , omedu mor moloyo kuom Kristo Yesu nikech an .
50001027	To kata obedo ni ang’o motimore to udag kit ngimau mapile mowinjore gi Wach Maber mar Kristo . Kamano otimore , eka kata abiro mondo aneu , kata ka awinjo mana kuomu ka aonge , to abiro ng’eyo ni uchung’ motegno gi chuny achiel , ka ukedo ka un e achiel , e yie mar Injili
50001028	maok obwogu e yo moro amora , gi joma kwedou . Mano biro bedonigi ranyisi ni ibiro tiekgi , to un ibiro resu kendo Nyasaye ema biro timo mano .
50001029	Nikech dhial museyudo kuom Kristo ok en mana mondo uyie kuome kende , to oseluongu bende mondo une masiche nikech en
50001030	Nikech ukedo lweny onogo mane unena kakedo e kinde mokalo , kendo mapod uwinjo ni akedo .
50002001	Kaun gi jip kuom riwruok gi Kristo , kanitie Loch mar herane , kanitie lalruok kuom chuny , kanitie dembruok gi miwafu ,
50002002	kare koro miuru chunya opong’ gi mor kubedo gi paro machalre gi hera machalre kendo ka chunyu kod pachu oriwore e gimoro achiel .
50002003	Kik utim gimoro amora mondo upiem gi ji kata mondo unyisru ni ji , to beduru mobolore , ka kinde duto ukwano jomamoko kaka joma beyo moloyou .
50002004	Ng’ato ka ng’ato kuomu kik par mana kuom gik makonye en owuon , to nyaka upar bende kuom gik makonyo joweteu .
50002005	Paro manie chunyu nyaka bed machal gi paro mane Kristo Yesu nigo :
50002006	ma kite ne kit Nyasaye nyaka aa chakruok , to ne ok okwano bedo marom gi Nyasaye ka gima nyaka lar .
50002007	to notimore gima nono mi okawo kit misumba , ka ochweye e kido machal mar dhano .
50002008	Kendo kane en gi kit dhano kamano , to nobolore , ka owinjo Nyasaye nyaka kar tho , kata mana tho e msalaba !
50002009	Emomiyo Nyasaye bende noting’e malo moloyo , kendo omiye nying’ moloyo nying’ duto ,
50002010	mondo kuom nying’ Yesu chong duto ogo piny , e polo kendo e piny kendo e bwo piny ,
50002011	kendo lep duto ohul ni Yesu Kristo en Ruoth , mondo Nyasaye Wuoro oyud duong’ .
50002012	Kuom mano , osiepena mageno , mana kaka usebedo kuwinjo wachna kinde duto , ok mana ka antie kodu to koro moloyo ka aonge , dhiuru nyime ka uloso warruoku ochop kare , kupong’ gi luoro kod kibaji ,
50002013	nikech Nyasaye owuon ema tiyo e chunyu mondo omi udwar kendo utim dwarone maber .
50002014	Gimoro amora mutimo to timuru maok ung’ur kata mino wach ,
50002015	mondo eka ubed joma ler kendo maonge wach gi ng’ato . Mano nomi ubed nyithind Nyasaye ma wach moro amora marach ok ogajo kudak e kind tieng’ mobam kendo matimo richo . Edier tieng’ni nyaka ler maru rieny ka sulwe manie kor polo ,
50002016	kuwachonigi wach Ngima , mondo ka chieng’ ma Kristo obiroe to abed mamor ni kara ne ok aringo kata tiyo matek e dieru kayiem nono .
50002017	Kata obedo ni remba iolo oko kaka remb chi-aye mitimogo misango kuom chiwruok kod tich maru kuom yie , to pod amor amora kendo ail kaachiel kodu un duto .
50002018	Omiyo un bende beduru abeda mamor mana kaka an bende amor .
50002019	Ageno kuom Ruoth Yesu mar oro Timotheo iru machiegni , mondo omi chunya oduogi ka ayudo wach moa kuomu .
50002020	Aonge gi ng’ato machielo machal kode , ma oikore konyou gi chunye duto e pek moro amora ma ungo .
50002021	Nikech ji duto koro paro mana kuom gik makonyogi gin giwegi , to ok mag Yesu Kristo .
50002022	Un uwegi to ung’eyo kaka Timotheo osenyiso ber mare malong’o , nikech wasetiyo kode kaachiel mana kaka wuowi gi wuon mare , kawachiwore ni tich mar Wach Maber .
50002023	Kuom mano ageno mar ore iru mapiyo bang’ kaseng’eyo gima biro timorena ka .
50002024	Kata mana an awuon an-gi adiera kuom Ruoth ni abiro biro iru machiegni .
50002025	To aneno ni owinjore mondo akwong aor owadwa Epafrodito mondo oduog oneu . En jatich Kristo wadwa mawakedogo lweny mar Wach Maber , kendo en jaoteu ma neuoro mondo okonya e rem mane ango .
50002026	Osegombo mondo oneu ahinya , kendo chunye chandore nikech nuwinjo ni notuo ahinya .
50002027	Chutho notuo marach , mi poth notho . To Nyasaye nokeche , kendo kuom kech mane okechego , an bende nokecha , mondo kik abed gi kuyo manyadiriyo .
50002028	Kuom mano , chunya medo jiwa mondo aore , mondo ka unene kendo kongima to ubed mamor , mondo an bende parruok ma ango odog chien .
50002029	Kobiro to rwakeuru , gi mor maratipo kuom Ruoth , kendo neuru ni umiyo joma chalo kode kamano duong’ ,
50002030	nikech nochiwo ngimane mi poth otho nikech tich Kristo , koketo ngimane e chandruok mondo nokonya gi kony ma un uwegi ne ok unyal konyago .
50003001	Mogik jowetena , beduru mamor kuom Ruoth ! Ok tekna mondo anwonu weche mane asendikonu motelo , nikech wechegi obedonu ohinga mar konyruok .
50003002	Beduru motang’ ni guogigo ma gin joma timo timbe mamono kendo moramo ni ji nyaka ter nyangu .
50003003	Nikech wan wawegi ema waseyudo nyangu madiera , nikech walemo ka wan ei Roho mar Nyasaye , sungawa ni kuom Kristo Yesu , kendo ok waketo genowa kuom ringruok ,
50003004	kata obedo ni an awuon an-gi gimomiyo anyalo bedo gi genono Kapo ni ng’ato nyalo bedo gi gimomiyo dodhialre e ringruok , an awuon dalo ye :
50003005	Notera nyangu chieng’ mar aboro bang’ nyuolna kendo an ja Israel gitiende monyuol e dhood Benjamin , bende an Ja Hibrania ma wuod jo-Hibrania . Korka luwo Chik jo-Yahudi to ne an ja-Farisai ,
50003006	kuom timo kinda , naketo chunya mar sando kanisa , kuom rito chik ne an ng’ama ler , maonge ketho .
50003007	To kata kamano gigo duto mane akwano chon ka ohala tinde akwano ka gik manono nikech Kristo .
50003008	To moloyo mano , koro akwano gik moko duto ka gik maonge tich nikech aseyudo ni ng’eyo Kristo Yesu Ruodha nigi ohala maduong’ moloyo , nikech en , koro ase-wito gigo duto , kendo akwanogi mana kaka yugi , mondo eka ayud Kristo kaka pokna , kendo oyuda kuome , mondo kik anenra ni aloso yora awuon mar bet makare e nyim Nyasaye nikech mako Chik , to adwaro ni mano otimrena mana nikech ayie kuom Kristo . Bedo kare e yo makama aa kuom Nyasaye kendo wayude kuom yie .
50003009	
50003010	Adwaro ng’eyo Kristo kende kod teko miyudo kuom chierne , ka an bende isanda kaka nosande , kendo ka amedo bedo machal kode pile kuom thone ,
50003011	kanyalore to en ni an bende nochiera aa kuom joma otho .
50003012	Mano ok nyis ni aselocho kata ni asebedo kare chuth , to pod anyagora matek mondo eka amak gino momiyo Kristo Yesu nomaka .
50003013	Jowetena , pod ok akwanra kaka ng’at moseyudo gino , to gimoro achiel matimo en ni wiya wil gi gik mosekadho , to ahawo gik manyime ,
50003014	anyagora ging’wech matek kaluwo yor polo mondo ayombi mi ayud pokna mane Nyasaye oluongane kuom Kristo Yesu .
50003015	Wan duto man gi yie motegno onego wapar kuom gigi . To ka pachu opogore gi mano e yo moro , to Nyasaye biro leronu .
50003016	Kata kamano wadhiuru nyime kod ngima mawasenwang’o .
50003017	Jowetena , riwreuru gi ji mamoko kung’iyo maber joma kit wuodh ngimagi chai gi ranyisi mane uneno kuomwa .
50003018	Nikech mana kaka asebedo ka anyisou motelo kendo koro anyisou ka pi wang’a chwer , ji mang’eny ngimagi omiyo gibedo jowasik msalap Kristo .
50003019	To giko joma kamago en kethruok nikech igi e nyasachgi , kendo gik makelonigi wichkuot ema gisungorego , ka pachgi otwere e gi pinyni .
50003020	To wan to wan jopolo kendo polo en thurwa . Kendo warito gi kichruok Jawar ma ae polo , Ruoth Yesu Kristo ,
50003021	obiro loko ringrewa manyap kendo matho mi omi odok machal gi ringre mangi duong’ , kotiyo gi teko maduong’ mamiyo oketo gik moko duto e bwo lochne .
50004001	Kuom mano , jowetena , un ma aherou kendo chunya gombou ; kendo ma un morna kod osimbona , kamano e kaka onego uchung’ motegno , ka un kuom Ruoth , yaye osiepena mageno !
50004002	Asayo Yuodia gi Suntuke mondo giwinjre kuom Ruoth .
50004003	Ee , in bende akwai , jatich wadwa , mondo ikony mon-go e wachni . Gisetiyo koda ka gikedo matek ni Wach Maber , kaachiel gi Klement kod jotich wetena mamoko ma nyinggi ondiki e kitap ngima .
50004004	Beduru mamor pile kuom Ruoth . Anyisou kendo ni , moruru !
50004005	Muolo maru mondo onenre ni ji duto . Ruoth chiegni .
50004006	Kik uparru kuom gimoro amora , to kwauru Nyasaye gik moko duto muchando , kulamo , kendo kugoy-one erokamano , kuketo kwayou mondo ong’ere ni Nyasaye .
50004007	Eka kuwe mar Nyasaye moloyo ng’eyo duto norit chunyu gi pachu ka un kuom Kristo Yesu .
50004008	To mogik , jowetena , en ni keturu pachu kuom gik moko duto madiera kendo mowinjore kaka weche malong’o kod weche maler , gi weche makare , gi weche mabeyo , gi weche mang’uon kod weche mipuoyo .
50004009	Gimoro amora ma nupuonjoru kata uyudo kata uwinjo kata uneno kuoma to keturu e tich . Kamano Nyasach kuwe nobed kodu .
50004010	Amor ahinya kuom Ruoth ni apoya nono to koro uchako upara kendo . Chutho , usebedo kupara makmana ni nyocha pok uyudo thuolo mar timona gimoro .
50004011	Ok awach kamano nikech achando gimoro , nikech asepuonjora dak ka gik ma ango oroma ;
50004012	Aseng’eyo dak ka achando gimoro kendo ka an-gi gik mathoth . Asepuonjora maling’ling mar dak ka aromo , omiyo anyalo bedo modhil kata ka ayieng’ kata ka adenyo kata ka an gi gik mathoth kata ka an gi gik manok .
50004013	Anyalo timo gik moko duto kuom En ma omiya teko .
50004014	To kata kamano nutimo maber kuom konya e chandruokna .
50004015	Un jo-Filipi uwegi ung’eyo ni kane aa Makedonia e ndalo mane ayaloe Wach Maber mokuongo , to ne onge kanisa moro amora ma nokonya e wach chi-woni kod kawo , mak mana un kendu ;
50004016	nikech kata kinde mane an Thesalonika ne uorona kony di mang’eny e kinde mane an gi dwaro .
50004017	Ok awuo kamano nikech adwaro mich , to gima duong’ madwaro ni chiwo maru obed ohala maru .
50004018	Kaka koro Epafrodito osekelona kony manyocha uorego , koro aseyudo mich moroma , kendo mokalo dwarona . Mich mumiya-gi dung’ tik mamit mana ka misango ma Nyasaye oyiego kendo ma more .
50004019	To Nyasacha biro miyou gik moko duto muchando , kogolo kuom mwandune ma duong’ manie Kristo Yesu .
50004020	Duong’ obed ni Nyasachwa kendo Wuonwa manyaka chieng’ Amin .
50004021	Mosna jomaler duto man kuom Kristo Yesu . Jowete man koda ka ooronu mos .
50004022	Jomaler duto ooronu mos , moloyo to jood Kaisar .
50004023	Ng’wono mar Ruoth Yesu Kristo obed kod chunyu . Amin .
51001001	An Paulo Jaote mar Kristo Yesu kuom dwaro mar Nyasaye kaachiel gi Timotheo owadwa ,
51001002	andikonu un owetewa man Kolosai , ma jomaler kendo majaadiera kuom Kristo . Ng’wono gi kuwe moa kuom Nyasaye Wuonwa obed kodu .
51001003	Ka walemonu to waduoko erokamano pile ni Nyasaye ma en Wuon Ruodhwa Yesu Kristo ,
51001004	watimo kamano nikech wasewinjo yie ma ungo kuom Kristo Yesu , kendo hera musenyiso jomaler duto .
51001005	Yie kod hera moa kuom geno mokannu e polo , mane uwinjo kuom wach maradier , ma en Wach Maber ,
51001006	mane okelnu . E piny duto Injilini koro nyago olemo kendo landore , mana kaka osetimo e dieru nyaka chakre odiechieng’ ma nuwinjoe ng’wono mar Nyasaye e adiera duto kendo ng’eyoe .
51001007	Nupuonjoru wachni kuom Epafra ma en misumba Kristo wadwa mwageno , kendo ma jatich Kristo majaadiera matiyo karwa ,
51001008	ma Dencle nonyisowa kuom hera maru moa kuom Roho .
51001009	Kuom mano , chakre odiechieng’ mane wawinjo wachu pok waweyo mak walamonu kendo kwayo Nyasaye mondo opong’u kod rieko mar ng’eyo dwarone , ka un-kel rieko mar chuny kod winjo ma Roho chiwo .
51001010	Bende walamo kamano mondo udag ngima ma Ruoth morgo , kumiye mor e yore duto , ka unyago olemo mag timbe mabeyo kendo kuom medo ng’eyo Nyasaye ,
51001011	ka imiyou bedo motegno gi teko duto mar duong’ne mang’ongo , mondo eka ubed joma odhil matimo kinda e yore duto , fendo
51001012	ma goyo erokamano ni Wuoro gi ilo . En ema oseketou e rang’iny mar yudo gweth mag jomaler e piny ler .
51001013	Nikech oseresowa waa e loch mar mudho mi okelowa e loch mar Wuode mohero ,
51001014	ma kuome wanie gi resruok , noresowa mokelonwa warruok mar richo .
51001015	Kristo e kido mineno mar Nyasaye maok ne , kendo en e kayo ne chwech duto .
51001016	Nikech kuome gik moko duto nochwe ; gik manie polo gi piny ; mineno kod maok ne ; kata gibed duong’ kata teko , kata ruodhi kata loch . En ema nochweyo gik moko duto , kendo gik moko duto nochwene .
51001017	Ne entie kapok gimoro amora nobetie , kendo kuome ema gik moko duto oriwore .
51001018	En e wi ringruok , ma en kanisa , kendo en e ma nokuongo chier oa kuom joma otho , mondo obed gi loch kuom gik moko duto .
51001019	Nikech Nyasaye ne mor mondo duong’ne duto obed kuom Wuode ,
51001020	kendo kuome Nyasaye nomiyo gik moko duto obedo gi winjruok kode , kata gibed gik manie piny kata manie polo , kokelo kuwe kuom remb Wuode manochwer e msalaba .
51001021	Chon nupogoru gi Nyasaye , kendo ne un wasike e pachu nikech timbe maricho ma nutimo .
51001022	To koro osetimonu winjruok e kindu kode kuom tho Kristo e ringruok , mondo oteru e nyime kuler ka uonge gi mbala mar richo kendo ka uonge ketho .
51001023	Mano biro timore mana ka udhi nyime e yieu , kendo kuchung’ motegno ma ok uyiengni uweyo geno mar Wach Maber . Ma e Wach Maber ma nuwinjo , kendo ma koro oseyal ni chwech duto e bwo polo , kendo ma an Paulo awuon an jatichne .
51001024	Koro amor kuom masiche maseyudo nikech un , nikech apongo ' e ringra gik morem kuom masiche mane Kristo oneno , nikech ringle , ma en kanisa .
51001025	Asedoko jatich kanisa kaluwore gi ote mane Nyasaye oorago iru mondo ayalnu wachege duto ,
51001026	ma en wach maling’ling’ manopandi kuom higini gi tienge mang’eny to koro oseel tiende ni jomaler .
51001027	Gin ema Nyasaye oseyiero mondo onyis ogendini mwandu gi duong’ man kuom wach maling’ling manopandino , en Kristo modak e chunyu kendo ma en e geno mar duong’
51001028	Kristono e mwalando ne ji duto ka wasiemo kendo wapuonjo ji gi rieko duto , mondo water ji duto e nyim Kristo ka ler chutho .
51001029	Mano emomiyo anyagora ka atiyo matek , gi teko maduong’ ma Kristo nomiya , matiyo matek e ngimana .
51002001	Adwaro mondo ung’e kaka akedonu matek , kendo ni joma ni Laodikia , kaachiel gi ji mamoko duto mapok onena gi wang’gi .
51002002	Thorro mara en ni mondo gibed gi chuny motegno kendo giriwre e hera , eka ginibed gi mwandu mar ng’eyo tiend weche maradier . Ka gitimo kama to gin-ing’e maling’ling’ mar Nyasaye ma en Kristo ,
51002003	jal ma mwandu duto mag rieko kod ng’eyo Nyasaye opand kuome .
51002004	Anyisou ma mondo kik ng’ato owuondu gi weche manono milungo kendo maywayo ji .
51002005	Nikech kata obedo ni aonge kodu kuom ringruok , to an kodu kuom chuny , kendo amor mar neno kaka uchanoru maber kendo kaka yieu ochung’ motegno kuom Kristo .
51002006	Koro kaka nurwako Kristo Yesu ka Ruoth , dhiuru nyime ka udak kuome ,
51002007	ka uguroru motegno kendo ugeroru kuome , kumedo bedo motegno e yie kaka nopuonju , kendo kupong’ gi goyo erokamano .
51002008	Kik uyie mondo ng’ato ang’ata omak pachu gi riekni manono mag piny gi wuond manono ma wito ji , ma gin rieko ma aa kuom puonj dhano gi timbe mag piny , to ok kuom Kristo .
51002009	Nikech kit Nyasaye duto e ringruok odak ei Kristo ,
51002010	un to koro useyudo ngima moromo chutho kuom Kristo , ma e jatelo mar telo duto , kendo en teko moloyo teko gi loch duto .
51002011	Kuome ema noterue nyangu , ka igilo kit dhano machon maok nyangu motim lwet gi dhano , to nyangu motim gi Kristo .
51002012	Kane obatisu , to noiku kode kendo nochieru kode nikech yie ma ungo kuom teko mar Nyasaye ma nochiere oa kuom joma otho .
51002013	Kane utho e richou , kod kit ngimau mar richo maok nyangu , Nyasaye ne omiyo udoko mangima kuom Kristo . Noweyonwa richowa duto ,
51002014	korucho chike mane ondiki kod kuergi duto mane okwedowa kendo opogowa , kogologi oko duto mi ogurogi e Msalaba .
51002015	Kendo kane oseketho teko gi lochgi momiyogi wichkuot e lela moriem-bogi Moyogi gi teko mar msalaba .
51002016	Kuom mano , kik uwe ng’ato ong’adnu bura kuom gik muchamo kata mumadho , kata kuom weche mag sewni mag lemo , kata sewni mitimo ka dwe manyien owuok , kata chieng’ Sabato .
51002017	Magi duto gin mana tipo mag gik mane onego obi , to adiera wuon yudore kuom Kristo .
51002018	Kik uwe ng’ato ang’ata mamor kuom dembruok mar miriambo kod malamo malaike omi ubed maonge pok . Ng’at makamano wacho mathoth konyiso ji kuom fweny moseneno , kendo pache mar dhano miyo oting’ore malo nono kowuoyo kuom gik mokiya tiendgi .
51002019	Ng’atno oseweya tudruok gi wich ma en e kama ringruok duto otude kendo omoke ka omake gi fuonini kod leche kaachiel , kendo gidongo kaka Nyasaye dwaro ni gidongi .
51002020	Ka usetho gi Kristo mi ogonyou kuom timbe machon mag pinyni , to koro ere gima omiyo pod uwuotho ka jopiny ? Ang’o momiyo pod umako chikegegi ni ,
51002021	" Kik imak gini , " kata ni , " Kik ibil gini , " kata ni , " Kik imul gini " ?
51002022	Gi duto gin gik ma lal nono , nikech gin mana chike gi puonj mag dhano .
51002023	Ginyalo nenore gioko ni rieko nie igi ka gilemo gi lamo mar paro mar dhano , kendo kuom dembruok maoko , kod sando ringruok , to chutho gionge ohala nikech ok ginyal konyo ng’ato geng’o gombo mag ringruok .
51003001	Ka osechieru gi Kristo , keturu chunyu kuom gik manie polo , kuma Kristo obetie e bat korachwich mar Nyasaye .
51003002	Keturu pachu kuom gik man malo to ok kuom gii piny .
51003003	Nikech ne utho kendo ngimau koro opandi ei Kristo , kuom Nyasaye .
51003004	Ka Kristo , ma en ngimau nofwenyre to un bende unubi kode e duong’ne maler .
51003005	Emomiyo neguru dwaro duto mag ringruok ma nie ngimau , kaka : chode , dwanyruok , gombo , dwaro maricho , kod wuoro , ma en lamo nyiseche manono .
51003006	Nikech gigi Nyasaye biro olo mirimbe kuom joma ok winj wachne .
51003007	Un bende ne uwuotho e yoregi e ngimau machon mane udakie
51003008	To koro nyaka ulony oko kit richo duto kaka : ich wang mirima , himruok , ketho nying ji , kod dwanyo wach ma wuok e dhou .
51003009	Kik ng’ato kuomu wuond wadgi , nikech uselonyo kit dhano machon kod timbene duto ,
51003010	mi urwakoru gi dhano manyien mamedo bedo manyien pile mondo obed machal gi kit ja chuechne .
51003011	E ngima manyi-enni koro onge Ogendini kata ja-Yahudi , onge ng’ama oter nyangu kata ng’at maok oter nyangu , bende onge jamwa kata jama-randa , misumba kata ng’ama ni thuolo , to Kristo e moromo kendo en duto kuom duto .
51003012	Kuom mano , kaka un jo Nyasaye moyiero , maler kendo mogeno , rwakreuru gi kech , gi miwafu , gi bolruok , gi muolo , kod kinda .
51003013	Beduru joma oyie kawo nyawo mar jowadgi kendo ka weyo ni nyawadgi kethone . Weneuru ji richogi kaka Ruoth bende noweyonu richou .
51003014	To moloyo ni mago duto , rwakreuru gi hera , mariwo wechegi duto mi giwinjre kaka gimoro achiel .
51003015	Weuru mondo kuwe mar Kristo obed jaloch e chunyu kaka fuondi mag ringruok achiel , noluongu e kuwe , kendo gouru erokamano .
51003016	Wach Kristo mondo odagi e chunyu gi nyak duto mokelo , kupuonjoru kendo usiemoru ng’ato gi ng’ato gi rieko duto , kendo kupako Nyasaye gi wende Muma , gi wende madendo Yesu , kod wende ma Roho ochiwo , ka chunyu pako Nyasaye .
51003017	Gimoro amora mutimo kata muwacho , to timuru e nying Ruoth Yesu , kugoyo erokamano ni Nyasaye Wuoro e nying Yesu .
51003018	Un mon , winjuru chwou mana kaka owinj oreni Ruoth .
51003019	Un Chwo heruru mondu , kendo kik ubed negi mager .
51003020	Nyithindo , luoruru jonyuolu e gik moko duto , nikech mano e mamiyo Ruoth mor .
51003021	Wuone , kik umi nyithindu chuny lit , nono to chunygi biro jok
51003022	Wasumbini , luoruru ruodhiu mag pinyni e weche duto : kendo kik utim kamano mana sama gichung’ butu ka ging’iyou kutiyo , ka gima udwaro morogi , to timuru kamano gi chuny mathuolo kendo kuluoro Ruoth .
51003023	Gimoro amora mutimo to timuru gi chunyu duto kagima utimo ni Ruoth to ok ni dhano ,
51003024	kung’eyo ni obiro miyou mich chieng’ ma nobi mondo opog ni joge girkeni kaka pokgi mokano nigi . En Ruoth Kristo ema utiyone .
51003025	Ng’euru ni ng’ato ang’ata matimo marach , noyud pokne kuom rach mosetimo , kendo onge dewo wang’nilech Nyasaye ok dew wang’ ng’ato .
51004001	Un ruodhi mag pinyni , daguru gi wasumbini magu kuritogi maber kendo mowinjore nikech ung’eyo ni un bende un gi Ruodhu e polo .
51004002	Timuru kinda kuom lemo , kurito gi paro moyawore , kendo kugoyo erokamano ni Nyasaye .
51004003	Wan bende lemnwauru mondo Nyasaye oyawnwa dhoot mar yalo Injili , kendo lando wach modhiero ji ng’eyo mar Kristo momiyo koro otweya gi nyororo .
51004004	Lemnauru mondo omiya ayale e yo maler kaka owinjore atim .
51004005	Daguru gi rieko e dier joma pok oyie , kutiyo gi thuolo muyudo e yo maber .
51004006	Neuru ni wecheu obed mang’won man gi ndhadhu kinde duto , mondo ung’e kaka dudwoki ng’ato ang’ata wach e yo mowinjore .
51004007	Tukiko biro nyisou gik moko duto matimorena . En owadwa mageno , jatich majaadiera kendo jatich Ruoth kaachiel koda .
51004008	Aore iru mondo ung’e kaka wachal , kendo mondo ojiw chunyu .
51004009	Obiro biro gi Onesimo owadwa maj adiera ma en achiel kuomu . Gibiro nyisou weche duto matimore ka .
51004010	Aristarko motweyago e od twech ooronu mos , kaachiel gi Mariko ma owadgi Barnaba . ( Usewinjo wachne , omiyo kobiro to urwake . )
51004011	Yesu , ma nyinge machielo en Justo , bende ooronu mos . Magi kende e jo-Yahudi wetena matiyo koda ni wach Piny Ruoth Nyasaye , kendo gisehoyo chunya e yore mang’eny .
51004012	Epafra maen achiel kuomu kendo misumba Kristo Yesu be omosou . Osiko olemonu matek maok oyue , mondo omi uchung’ motegno , e dwaro Nyasaye duto kendo ka un-gi adiera chutho .
51004013	Anyalo timo nende kaka otiyonu matek , un kachiel gi jo Laodikia kod jo Hieropoli .
51004014	Osiepwa mwageno ma Luka , ma laktar , kod Dema jomosou .
51004015	Kowuru mosna ni jowete man Laodikia , kendo ni Numfa gi kanisa man e ode .
51004016	Ka osesomnu baruani to neuru ni osome ni kanisa mar jo Laodikia bende . To Un bende ukaw barupgi mondo usom .
51004017	Nyisuru Arkipo kama : " Ne ni itieko tich Ruoth mane omiyi
51004018	An Paulo , andikonu mosni gi lweta awuon . Kik wiu wil kod twechna e od twech . Ng’wono obed kodu .
52001001	Paulo , Sila gi Timotheo , Ne kanisa mar jo-Thesalonika , mantie kuom Nyasaye Wuoro kod Ruoth Yesu Kristo : Ng’wono gi kuwe obednu .
52001002	Pile waduokone Nyasaye erokamano nikech un duto , kwaluongo nyingu e lemo magwa .
52001003	E nyim Nyasachwa kendo Wuonwa , wasiko kwaparo yie ma ungo mosemiyo utimo timbe mabeyo gi herau momiyo utiyo ne Nyasaye matek , kod geno ma ungo kuom Ruoth Yesu Kristo , momiyo uchung’motegno kutimo kinda .
52001004	Nimar wang’eyo , owetewa ma Nyasaye ohero , ni oseyierou ,
52001005	nikech Injili marwa ne ok obironu gi wach miwacho gi dhok fende , to nobironu gi teko kendo gi Roho Maler , kod yie motegno . Ung’eyo kaka ne wachalo ka wadak e dieru , ne wadak kamano nikech un .
52001006	Ne uluwo kitwa kod kit Ruoth ; kendo kata obedo ni ne usandoru malit , to nurwako wach mane oyalnu gi mor ma Roho Maler kelo .
52001007	Omiyo nudoko ranyisi maber ne joma oyie duto man Makedonia gi Akaya .
52001008	Wach Ruoth nolandore koa kuomu mochopo ok mana Makedonia gi Akaya kende : Sani koro yie ma ungo kuom Nyasaye oselandore mong’ere kuonde duto . Omiyo wan koro onge gima wanyalo wacho kuome ,
52001009	nikech gin giwegi giwuoyo kuom kit rwak mane urwakowa-go . Ginyiso ji kaka nulokoru ubedo jo Nyasaye , kuweyo nyiseche manono , mondo uti ne Nyasaye mangima kendo madiera ;
52001010	kendo mondo urit biro mar Wuode koa e polo . Wuodeno mane ochiero oa kuom joma otho en Yesu , Jal ma resowa e mirimb Nyasaye mabiro .
52002001	Un uwegi ung’eyo , owetewa , ni limbe mane walimougo ne ok obedo kayiem nono .
52002002	Mana kaka ung’eyo , noyudo osesandwa kendo oyanywa e dala mar Filipi to kata kamano Nyasaye nomiyowa chir mar nyisou wachne maber e dier lweny gi akweda mager .
52002003	Chutho , ok wahomb ji gi weche mag miriambo kata gi weche mowuok e paro mochido . Bende ok wan gi paro maling’ling’ mar wito ji .
52002004	To wawuoyo kaka joma Nyasaye owuon ema opwodho kendo oyiego kaka jorit Injili . Ok watem mondo wabed malong’o ne dhano , to wadwaro ni wabed malong’o mana ne Nyasaye-ma nono chunjewa .
52002005	Ung’eyo maber ni kane wayalonu to ne ok wakonyore gi weche malombou mondo wawuondgo wang’u , kendo Nyasaye en janeno marwa ni ne ok wapando gombo maling’ling’ e chunywa mondo wamau gigeu !
52002006	Ne ok wadwar pak moa kuom dhano , bed ni gin un kata joma nadi . Kaka joote mag Kristo , ne wanyalo miyou ting’ mapek ,
52002007	to kar timo mano to ne wadoko mamuol e dieru mana kaka min nyithindo rito nyithinde mapod tindo .
52002008	Ne waherou gi hera matut momiyo ne wamor , ok mana mar pogo kodu Injili mar Nyasaye kende , to koda ka ngimawa bende , nikech ne wagenou gi genruok maduong’ .
52002009	Adier unyalo paro , jowetewa , kaka ne wanyagore kendo watiyo matek , ne watiyo odiechieng’ gotieno mondo kik wami ng’ato ang’ata ting’ mapek e kinde mane wadak ka wayalonu Injili mar Nyasaye .
52002010	Un uwegi un joneno , kaachiel gi Nyasaye bende , kaka ne wadak e dieru ka ngimawa ler kendo nikare , kendo ka waonge ketho e kindu un joma oyie .
52002011	Ung’eyo kaka ne wakonyo ng’ato ka ng’ato kuomu mana kaka wuoro konyo nyithinde owuon ,
52002012	kwajiwou kendo wahoyou kendo wasiemou mondo kit ngimau mapile obed malong’o ne Nyasaye moseluongou e lochne kod duong’ mare .
52002013	Bende waduokone Nyasaye erokamano kinde duto nikech kane wakelonu Wach Nyasaye , to nuwinje murwake , ok ka wach dhano , to nurwake ka Wach Nyasaye adier mana kaka en . Wachno koro chopo tich Nyasaye e ngimau , un joma oyie .
52002014	Nimar en adier , jowetena , nine ukawo kit kanise Nyasaye man Judea manie Kristo Yesu . Kaka jou uwegi nosandou e kaka kanise man Judea bende jo-Yahudi wetegi nosando ,
52002015	jo-Yahudigo ema nonego Ruoth Yesu kod jonabi maggi , kendo gin ema ne giriembowa oko . Ok gilong’o ne Nyasaye kendo giger gi ji duto ,
52002016	ka gitemo gi tekregi duto mondo gigeng’wa wuoyo ne Ogendini mondo oyud warruok . Kuom tim ma gitimoni , gimedo mana biwo richogi mondo opong’ . Mirimb Nyasaye koro osejukogi !
52002017	Jowetewa , kane ochunowa ni nyaka wawere kodu kuom kinde machwok , ( ne wapogore mana e ringruok to ok kuom chuny ) , gomb mane wagombougo matek osemiyo watemo gi yore duto mondo waneu wang’ gi wang’ .
52002018	Ne wasedwaro gaming’a mondo wabi walimu , to moloyo an Paulo ne atemo kendo atemo to Satan ne omona .
52002019	Koso uparo ni gin ng’a gini mwakwano kaka genowa gi morwa , kata kaka osimbo marwa ma wanasungrego e nyim Ruoth Yesu Kristo koduogo ? Donge en un ?
52002020	Chutho , un e duong’wa gi morwa !
52003001	Emomiyo ka chunywa mane chandore ne onge kuwe ne waparo ni ber mondo wadong’ kendwa Athen .
52003002	Ne waoro Timotheo , ma en owadwa kendo jatich Nyasaye kaachiel kodwa e tij lando Injili mar Kristo , mondo ojiw chunyu ubed motegno e yie maru ,
52003003	kendo mondo kik sand mwayudo michunyu aa . Ung’eyo maber ni kaka jo Kristo nyaka wayud sand .
52003004	Chutho , kane wan kodu to ne wasiko ka wanyisou ni ne nyaka sandwa , kendo mano e gima osetimorenwa , mana kaka ung’eyo .
52003005	Ma emomiyo kane koro ok anyal dhi nyime ka abet mos , ne aoro jaote mondo ang’e kaka yieu chai . Ne aluor ni dipo ka jatem osedonjore kodu mi omiyo tich mane watiyo matek e dieru obedo kayiem .
52003006	To koro Timotheo osebiro irwa koa iru , kendo osekelonwa weche mabeyo kuom yieu kod herau . Osenyisowa ni usiko uparowa gi paro mabeyo kendo ni un bende ugombo nenowa mana kaka wan bende wagombo nenou .
52003007	Kuom mano , jowetewa , yie ma ungo osejiwowa e dier achiedh nade duto kaachiel gi malit ma waneno .
52003008	Sani koro chunywa oduogo nikech uchung’ motegno kuom Ruoth .
52003009	Ere kaka dwagone Nyasaye erokamano nikech un ma dirom gi mor mawan godo e nyim Nyasaye nikech un ?
52003010	Odiechieng’ gotieno walamo Nyasaye gi chunywa duto mondo olosnwa thuolo mar nenou kendo wang’ gi wang’ , mondo wabi wapong’nu kuonde morem e yie maru .
52003011	Mad Nyasachwa kendo Wuonwa owuon , kod Ruodhwa Yesu , losnwa yo mwanyalo birogo iru .
52003012	Mad Ruoth mi herau omedre mi olandre e kindu ng’ato gi ng’ato , kendo ni ji duto , mana kaka hera mwaherougo bende otiak .
52003013	Mad omi chunyu obed motegno mondo ubed joma onge ketho kendo joma ler e nyim Nyasaye Wuonwa chieng’ ma Ruoth Yesu biroe kaachiel gi joge maler duto .
52004001	Mogik , jowetewa , ne wapuonjou kaka onego udagi malong’o ne Nyasaye , mana kaka ngimau chalo sani . To koro wakwayou kendo wajiwou kuom Ruoth Yesu mondo umed timo kamano moloyo .
52004002	Nikech ung’eyo puonj mane wamiyou kuom teko mar Ruoth Yesu .
52004003	En dwaro Nyasaye mondo ubed joma ler . Nyasaye dwaro ni ubed mabor gi richo mar chode , kendo
52004004	mondo ng’ato ka ng’ato nyaka puonj re rito ringre e yo maler kendo mangi luor ,
52004005	maok oyie mondo ringre oore gi gombo mathoth kaka jopiny makia Nyasaye timo .
52004006	Kuom wachni , ng’ato kik ochwany nyawadgi kata wuonde . Ruoth biro kumo joma timo timbe makamago mana kaka ne waseny-isou kendo siemou .
52004007	Nimar Nyasaye ne ok oluongowa mondo wadag e ngima mar dwanyruok , to ne oluongowa mondo wadag e ngima maler .
52004008	Omiyo ng’ato ang’ata motamore winjo puonj ni ok otamore winjo dhano , to otamore winjo Nyasaye owuon mamiyou Rohone Maler .
52004009	To kuom hera ma jowete kuom Kristo onego oherrego to ok wane tiende ndikonue , nikech un uwegi Nyasaye osepuonjou mondo uherru ng’ato gi ng’ato .
52004010	Mana kaka kuom adier uhero jowete duto man e mieche Makedonia duto . Kata kamano wakwayou , jowetewa , mondo umed timo kamano moloyo kanyo .
52004011	Dwaro maduong’ mar ngimau onego obed ni mondo udag e ngima mokuwe , ka urango mana tijeu kende , kendo kutiyo matek gi lwetu mana kaka ne wachikou ,
52004012	mondo kit ngimau mapile oywa chuny joma pok oyie mi gimiu luor , kendo mondo kik uyiengru kuom ng’ato ang’ata e dwarou mapile .
52004013	Jowetewa , ok wadwar mondo ukia gima timore ne joma osetho , kata mondo ubed gi kuyo ka joma moko , maonge gi geno .
52004014	Wayie ni Yesu notho mochier oa kuom joma otho , omiyo wayie ni Nyasaye biro chiero jomoyie duto mosetho kaachiel kode .
52004015	Kaluwore gi wach Ruoth owuon , wanyisou ni wan ma Ruoth noyudwa ka pod wangima chieng’ ma nobie , ok wanakwong dhi kapok okaw joma osetho .
52004016	Nikech Ruoth owuon nolor e piny koa e polo , mi nogol chik gi dwol maduong’ , ka malaika maduong’ kok , kendo ka tung’ mar Nyasaye luongo matek ; eka joma nosetho ka ni kuom Kristo nochier mokuongo .
52004017	Bang’ mano , wan ma pod wadong’ kendo pod wangima noyudhwa kaachiel kodgi mi terwa malo e boche polo mondo warom gi Ruoth ei polo . Omiyo wanabed gi Ruoth nyaka chieng’ .
52004018	Emomiyo jiwreuru gi wechegi e kindu ng’ato gi ng’ato .
52005001	Koro owetena , onge tiende ndilonu kuom ndalo kata saa ma gigo notimre ,
52005002	nikech un uwegi ung’eyo malong’o ni chieng’ Ruoth nopore mana kaka jakuo poyo ji gotieno .
52005003	E saa ma ji wachoe ni , " Piny okuwe kendo weche beyo , " ema masira nopogie kadiemo wang’ , mana kaka muoch poyo dhako ma yach , kendo ok ginitony .
52005004	To un , jowetena , ok un e mudho ma dimi odiechieng’no pou apoya kaka jakuo poyo ji .
52005005	Un duto un yawuot ler , kendo un yawuot odiechieng’ . Ok wan jo otieno kata jo mudho .
52005006	Kuom mano kik wachal gi ji mamoko ma nindo , to wanenuru kendo waritreuru .
52005007	Nikech joma nindo nindo gotieno , kendo joma mer bende mer gotieno .
52005008	To nikech wan jo odiechieng’ , waritreuru ka waruakore gi yie kod hera kaka law akor mar lweny ; kendo gi geno mar warruok kaka ogut lweny .
52005009	Nikech Nyasaye ne ok oyierowa mondo wayud kum mar mirimbe mager , to noyierowa mondo wayud warruok mar Ruodhwa Yesu Kristo .
52005010	Nothonwa mondo kata ka wangima kata watho to wadag kode .
52005011	Omiyo jiwreuru ng’ato gi ng’ato kendo gerreuru , mana kaka utimono .
52005012	Koro wakwayou , jowetewa , mondo umi joma tiyo tich Ruoth matek e dieru luor , ma gin jotendu kendo jopuonju kuom Ruoth .
52005013	Migiuru duong’ ahinya kendo hergiuru moloyo nikech tich ma gitimo . Daguru gi kuwe e kindu .
52005014	Bende wakwayou , jowetewa , mondo usiemjoma budho abudha , kendo mondo ujiw joma luor , kendo ukony joma yomyom . Horeuru mos gi ji duto .
52005015	Neuru ni onge ng’ama chulo rach kuom rach motimne , to temuru mondo kinde duto utim maber ne joweteu kendo ne ji mamoko bende .
52005016	Beduru mamor pile ;
52005017	lemuru kinde duto ;
52005018	gouru erokamano kata piny ber kata rach , nikech mano ema Nyasaye dwaro ni utim ei Kristo Yesu .
52005019	Kik utam Roho tiyo e dieru ,
52005020	kendo kik ucha weche mokor .
52005021	Temuru gik moko duto , kumako matek weche mabeyo .
52005022	Pogreuru gi gimoro amora marach .
52005023	Mad Nyasaye owuon , ma en Wuon kuwe , pwodhou mi udok maler chuth e yore duto . Mad orit ngimau gi chunyu gi ringreu duto mi ubed maonge ketho moro amora chieng’ ma Ruodhwa Yesu Kristo noduogie .
52005024	Jal moluongou biro chopo mano nikech en jaadiera .
52005025	Jowetewa , lemnwauru .
52005026	Mosuru jowete duto gi yogruok mar jomaler .
52005027	Achikou e nying Ruoth mondo une ni osom baruani ne jowete duto .
52005028	Ng’wono mar Ruodhwa Yesu Kristo obed kodu .
53001001	Paulo , Sila , gi Timotheo Ne kanisa mar jo-Thesalonika , mantie kuom Nyasaye Wuonwa kod Ruoth Yesu Kristo .
53001002	Ng’wono gi kuwe moa kuom Nyasaye Wuoro kod Ruoth Yesu Kristo obed kodu .
53001003	Nyaka waduokne Nyasaye erokamano kinde duto nikech un jowetewa kendo owinjore watim kamano nikech yie ma ungo medo bedo motegno , kendo hera muherorugo ng’ato gi ng’ato bende medore .
53001004	Kuom mano wasebedo ka wap-woyou e kind kanise Nyasaye , kawanyisogi kuom kindau kod yieu motegno momiyo udhil e dier sand kod tem duto muyudo .
53001005	Magi duto nyiso ni buch Nyasaye nikare , nikech bang’ neno sand kod tem to e giko nokwanu kaka joma owinjore yudo gweth mar Pinyruoth .
53001006	Nyasaye en ng’ama kare omiyo obiro sando joma sandou mana kaka gin bende gisandou ,
53001007	to un muyudo sand sani obiro miyou yueyo , kaachiel gi wan bende . Mano notimre chieng’ ma Ruoth Yesu nofwenyre e mach makakni kolor oa e polo , kaachiel gi malaika mage maroteke .
53001008	Enokumjoma okia Nyasaye kendo maok orito puonj mar Injili mar Ruodhwa Yesu .
53001009	Giniyud kum ma en lal manyaka chieng’ , koriem-bogi oko mabor e nyim Ruoth kendo mabor gi tekone man gi duong’ mar nyalone
53001010	e odiechieng’no ma noduogie mondo joge maler omiye duong’ kendo joma oyie duto orange kawuoro . Ma oriwo nyaka un , nikech ne uyie gi wach mane wakelonu .
53001011	Ka un-gi gima chalo kama e pachu , to mano emomiyo walomonu pile , mondo omi Nyasach wa okwanu kaka joma owinjore gi gima oluongoue , kendo gi telone ochop dwaro mabeyo duto ma ungo kod tije duto mutimo nikech yie ma ungo .
53001012	Walemo kama mondo nying Ruodhwa Yesu Kristo oyud duong’ e dieru , lendo mondo un bende uyud duong’ kuome . Mano mondo otimrenu kuom ng’wono mar Nyasachwa gi Ruoth Yesu Kristo .
53002001	Kuom wach biro mar Ruodhwa Yesu Kristo kendo kaka ibiro chokowa kanyakla kuome wakwayou , jowetewa ,
53002002	ni kik uyie ng’ato ochand pachu kata obwogu gi wach mokor , kata milome , kata barua moro miwacho ni oa irwa , mawacho ni odiechieng’ mar Ruoth osechopo .
53002003	Kik uwe ng’ato wuondu e yo moro amora , nikech odiechieng’no ok nobi nyaka ng’anyo maduong chopi , kendo nyaka ng’at mochayo chik fwenyre , ma en jal mochanne tho e mach manyaka chieng’ .
53002004	Obiro kwedo kendo miyore duong’ moloyo gimomoro amora miluongoni Nyasaye kata milamo mondo en owuon obedi ei hekalu mar Nyasaye kolando owuon ni en Nyasaye .
53002005	Donge unyalo paro ni ne anyisou gigi kane an kodu ?
53002006	To koro ung’eyo gima pod omone fwenyore , mondo obi mana e kinde moketne .
53002007	Teko mopondo mar tij chayo chik koro osechako tich , to jal matame nodhi nyime katame nyaka kinde manogole oko .
53002008	Bang’e jal mochayo Chik nofwenyre , to Ruoth Yesu kobiro gi duong’ne duto miwuoro , nonege gi muya moa e dhoge kendo notiek tekone duto .
53002009	Jal mochayo Chikno nobi kaka gir tich mar Satan ka en gi teko duto mar timo honni gi ranyisi mag miriambo ,
53002010	bende kokonyore gi kit wuond maricho duto mondo owitgo joma lal . Jogo lal nikech ne gitamore hero adiera mondo eka giyud warruok .
53002011	Kuom mano Nyasaye oronigi teko maduong’ marundo pachgi mi giyie gi weche mag miriambo ,
53002012	omiyo Ruoth nong’ad bura ni ji duto motamore yie adiera , ka gihero mana timo richo .
53002013	To nyaka waduokne Nyasaye erokamano ndalo duto nikech un , jowetewa ma Ruoth ohero , nikech Nyasaye noyierou nyaka aa chakruok mondo owaru kendo mondo omi ngimau odok maler kuom teko mar Roho Maler kendo kuom yie muyiego kuom adiera .
53002014	Mano emomiyo noluongou kane urwako Wach Maber mane wayalonu mondo un bende uyud duong’ mar Ruodhwa Yesu Kristo .
53002015	Kuom mano , jowetewa , chunguru motegno , kendo makuru matek puonj mane wapuonjou gi dhowa kata gi barupewa .
53002016	Mad Ruodhwa Yesu Kristo owuon kod Nyasaye Wuonwa , ma noherowa momiyowa jip mosiko kod geno maber , kuom ng’wonone ,
53002017	ojiw chunyu kendo omiu teko mar timo kendo wacho weche mabeyo .
53003001	Mogik , Jowetewa , lemnwauru mondo Wach mar Ruoth olandre piyopiyo kendo mondo ji omi wachno duong’ , mana kaka notimore e dieru .
53003002	Lemnwauru bende mondo Nyasaye oreswa e lwet joma timbegi mono kendo ma chunygi rach , nikech ji duto ok nigi yie , motegno .
53003003	To Ruoth en jaadiera , omiyo obiro miyou teko kendo obiro ritou e lwet Ng’ama Rach .
53003004	Wan gi chir kuom Ruoth ni utimo kendo ubiro medo timo gik mawachikou .
53003005	Mad Ruoth ta chunyu mi uchopi e hera mar Nyasaye kod kinda mar Kristo .
53003006	E nying Ruoth Yesu Kristo , wachikou , jowetewa , mondo upogru gi jowete ma budho abudha kendo ok lu puonj mane uyudo kuomwa .
53003007	Nikech un uwegi ung’eyo ni onego ulu ranyisi mar kit ngimawa . Ne ok wabudh abudha kane wan kodu ,
53003008	kendo kata chiemb ng’ato ne ok wachamo maok wachulo . To ne watiyo odiechieng’ gotieno , kawatiyo gi lwetwa kendo wanyagore gi tich matek mondo kik wami ng’ato moro amora kuomu ting’ mapek .
53003009	Ne watimo kamano ok nikech ne waonge gi ratiro mar yudo kony moa kuomu , to ne wadwaro mondo wadoknu ranyisi maber munyalo luwo .
53003010	Nikech kata e kinde mane wan kodu ne wamiyou chik ni , " Ka ng’ato budho abudha maok odwar tiyo to kik ochiem . "
53003011	Wawinjo ni jomoko kuomu budho abudha . Ok giti , tije jowetegi ema gikeloe weche manono .
53003012	E nying Ruoth Yesu Kristo , wachiko kendo wasiemo joma kamago mondo gibed mos kendo giti matek mondo giyud yo ma gikonyorego .
53003013	To un , jowetena , kik uol gi timo maber .
53003014	Ka ng’ato ang’ata otamore luwo weche mawandikonu e baruwani to ng’iu-ru ng’atno maber . Kik uriwru kode , mondo eka wiye okuodi kuom timne mobam .
53003015	Kik ukawe kaka jasigu , to siemeuru asiema kaka owadu kuom Ruoth .
53003016	Koro mad Ruodh kuwe owuon miu kuwe kinde duto kendo e yore duto . Ruoth obed kodu uduto .
53003017	An Paulo awuon ema andikonu mosni gi lweta awuon , ma en kaka sei ma atiyogo e barupena duto . Kamano e kaka andiko .
53003018	Ng’wono mar Ruodhwa Yesu Kristo obed kodu uduto .
54001001	An Paulo Jaote Kristo Yesu kaluwore gi Chik Nyasaye ma Jawarwa , kod Kristo Yesu , ma en genowa ,
54001002	andikoni in Timotheo wuoda mar adier kuom yie . Ng’wono gi kech kod kuwe moa kuom Nyasaye Wuoro gi Kristo Yesu Ruodhwa .
54001003	Kakane anyisi mondo itim kane an e wuodha madhiyo Makedonia , adwaro mondo imed bedo Efeso nikech jomoko ni kuno mapuonjo puonj mag miriambo manyaka ikwergi mondo giwe timo kamano .
54001004	Bende giwe keto chunygi e sigendni manono gi sigendni mag nonro mag anywola maok rum . Gik ma kamagi medo mana mbaka makelo miero kar gero tich Nyasaye , ma gerore kuom yie .
54001005	To thorro mar Chikni en hera , ma wuok e chuny maler gi chuny ma onge bura lod yie maradier .
54001006	Jomoko osebaro oweyo magi mi gi donjoe mbekni mag oyuma maonge tiendgi .
54001007	Gi gombo mondo gibed jopuonj Chik to gikia tiend gik ma giwacho kata gik ma giwuoyo kuomgi ka giramo .
54001008	Wang’eyo ni Chik ber mana ka ng’ato konyore kode e yo mowinjore .
54001009	Wang’eyo bende ni Chik ok ni joma kare , to okete ni joketh Chik gi jonjore ; gi joma okia Nyasaye , kod joricho , gi joma timbegi ochido , kod joma odagi lemo ; bende ni joma nego wuonegi kata minegi , kendo ni jonek
54001010	ni jochode , kod chwo materore gi chwo wetegi gi joma timo ohand wasumbini gi jo miriambo , kod joma kuong’ore gi miriambo mondo gigweny adiera , kaachiel gi gimoro amora mopogore gi puonj maradier , nmowinjore gi Wach Maber man gi duong’ mar Nyasaye mogwedhi , mane oket e lweta .
54001011	
54001012	Agoyo erokamano ni Kristo Yesu Ruodhwa mosemiya teko bende nikech ne okwana kaka jaadiera mi oyiera e tichne .
54001013	Kata obedo ni chon ne awuoyo marach kuom Nyasaye kendo ne asando joma oyie ka akwiny mokalo tong’ , to nokecha nikech natimo gigo kuom kia kendo kuom bedo maonge yie .
54001014	Ng’wono mar Ruodhwa ne ool kuoma mogundho , kaachiel gi yie kod hera mayudore kuom Kristo Yesu .
54001015	Wachni en wach madier mowinjore ruaki chuth : Ni Kristo Yesu nobiro e piny mondo owar joricho , ma an awuon arach moloyogi duto .
54001016	To nikech kuom wachno emamomiyo miyo nokecha mondo omi kuoma , an mane an jaricho ewi joricho duto , mondo mi Kristo Yesu onyisie hooruokne maonge giko kaka ranyisi ne joma biro yie kuome mondo giyud ngima mochwere .
54001017	Koro ne Ruodh mochwere , kendo maok tho , kendo maok ne , ma en Nyasaye makende , mondo omi luor kendo duong’ nyaka chieng’ . Amin .
54001018	Timotheo wuoda , amiyi Chikni kaluwore gi weche mane okor kuomi kinde mokalo , mondo iti kodgi eka iked lweny maber ,
54001019	kisiko e yie motegno gi chuny maok ng’adni bura kaka jaketho . Jomoko osedagi winjo bura ma chunygi ng’adoni-gi kuom gik maricho ma gitimo , omiyo koro yiegi osenimo .
54001020	Moko kuom jogo gin Humenayo gi Aleksanda , ma aseketo e lwet Satan mondo opuonjre ni kik giyany Nyasaye .
54002001	Mokuongo tik tik ajiwo ni , kwayo , lamo , sayo kod goyo erokamano mondo otim ni ji duto ,
54002002	ni ruodhi gi jotelo duto mondo eka wadag gi kuwe maonge tungni , ka waluoro Nyasaye kendo ka wan jomaler chuth .
54002003	Mani ber kendo moro Nyasaye Jawarwa ,
54002004	ma dwaro ni ji duto oyud warruok kendo ni ji duto ong’e adiera .
54002005	Nikech nitie Nyasaye achiel gi ng’at achiel ma jakel winjruok e kind Nyasaye gi dhano , ma en Kristo Yesu ,
54002006	ochiwore mi ochulo nengo mar waro ji duto , omiyo mano ne ranyisi mane ochiw e kinde mowinjore .
54002007	Mano emomiyo ne oyiera kaka jahul wach kendo kaka jaote . Awacho adier , ok ariambi , kendo an japuonj wach yie madier ni Ogendini .
54002008	Adwaro ni chwo e kuonde duto oting’ lwetegi maler malo ka gilemo , maonge mirima kata goyo mbaka .
54002009	Adwaro bende ni mon orwakre gi lewni mowinjore ka gibidhore kendo giritore maber , kendo kik gibed gi wich mokadi kata gi rwakruok gi dhahabu gi tigo kata lewni ma nengogi tek ,
54002010	to gibed gi timbe mabeyo mowinjore gi mon ma wacho ni lamo Nyasaye .
54002011	Ng’ama dhako nyaka puonjre mos koling’ kendo koboch chuth .
54002012	Ok ayie mondo ng’ama dhako opuonji kata obed gi teko ewi ng’ama dichwo ; nyaka oling’ mos ,
54002013	nikech Adam ema nokuong chwe eka bang’e Hawa .
54002014	To bende Adam ok emane owuondi , to dhako emane owuondi , mi odoko jaketho .
54002015	Kata kamano mon ibiro reso e saa nyuolo nyithindo , ka gisiko e yie kod hera gi ngima maler kendo modimbore .
54003001	Ma en wach madiera : Ka ng’ato ang’ata oketo chunye mondo obed jakwadh kanisa to odwaro tich mogen .
54003002	Jatend kanyakla mar jo-Kristo nyaka bed ng’at ma wach moro amora marach onge kuome chwor dhako achiel kende , ng’at mobidhore , moritore , kendo modimbore , ng’at moluor , mohero rwako welo kendo japuonj molony ,
54003003	ng’at maok ohero kong’o , ng’at maok ger , to owinjore obed ng’at mamuol , ma ok ohero dhawo kendo ma ok ohero pesa .
54003004	Nyaka obed ng’at morito ode maber kendo nyaka one ni nyithinde winjo wachne gi luor mowinjore .
54003005	( Ka ng’ato ok nyal rito ode to ere kaka dorit kanisa Nyasaye ? )
54003006	Kik obed ng’at molokore machiegni nono to sunga nyalo make mi opodhi kendo bura loye kaka noloyo jachien .
54003007	Bende nyaka obed ng’at majoma ok oyie loso kuome maber , mondo kik obadho mar jachien gaje mi opodhi kendo one wichkuot .
54003008	Kamano bende Jokony kanisa bende nyaka bed joma imiyo luor , joma odim-bore ma ok jomath kongo ' kendo joma ok oore gi yudo ohala e yo maok nikare .
54003009	Nyaka gimak adiera matut mar yie gi chuny maler maonge richo moro amora .
54003010	Nyaka temgi mokuongo , to ka oyudni onge wach moro marach kuomgi eka mondo yienigi bedo jokony
54003011	Kamano bende , mondegi nyaka bed joma inyalo miyo luor , kik gibed joma wuoyo marach kuom ji , to owinjore gibed mon moritore kendo majo adiera e weche duto .
54003012	Jokony kanisa nyaka bed chwor dhako achiel kende kendo nyaka orit nyithinde gi ode maber .
54003013	Joma osetiyo maber yudo nying maber kendo gibedo gi chir e yie margi kuom Kristo Yesu .
54003014	Kata obedo ni ageno biro iri mapiyo to andikoni wechegi mag puonj ' mondo ;
54003015	kaponi adeko to ing’e kaka ji onego owuothi e dier kanyakla mar jo Nyasaye , ma en Kanisa mar Nyasaye mangima , ma en e siro kendo mise mar adiera .
54003016	Chutho , mano kaka gii Nyasaye odhiero ng’eyo kendo nigi duong’ miwuoro . Nobiro e ringruok , Roho nonyiso ratiro ni oonge ketho , ne onene gi malaike ne oyal wachne e kind ogendini ji ne oyie kuome e piny ngima kendo ne otere malo e duong’ .
54004001	Roho Maler wacho maler ni jomoko nowe yie e ndalo giko mi ginilu chunje mawuondo ji kod puonj mayoreyore mag jochiende .
54004002	Puonj ma kamago aa kuom jomiriambo ma ketore ni gin joma beyo to ok gin , jogo ma chunygi manyiso ni gin joketho osetho , mana ka gima owang’ gi nyinyo maliet .
54004003	Gitamo ji ni kik okendi kendo gichiko ni ji kik cham chiemo moko , ma Nyasaye nochweyo mondo joma oyie kendo ong’eyo adiera okaw gi erokamano .
54004004	Nikech gik moko duto mane Nyasaye ochweyo beyo , kendo ok owinjore wakwer chiemo moro amora ka wakawe gi erokamano ,
54004005	nikech osepuodhe maler giwach Nyasaye gi lamo .
54004006	Ka ilero ni Jowete wechegi to ibiro bedo jatich maber mar Kristo Yesu , ka idongori e adiera mar yie gi puonj mabeyo miseluwo .
54004007	Bed mabor chuth gi sigendni manono mag piny maonge tich kod sigend mon motii ; to moloyo tiegri ibed molony e luoro Nyasaye .
54004008	Nikech kata obedo ni tuke mag rieyo ringruok nigi tiendgi , to luoro Nyasaye nigi gweth mathoth moloyo , e ngima masani kendo e ngima mabiro bende .
54004009	Ma en wach madiera mowinjore orua-ki chuth ,
54004010	Nikech mano emomiyo wanyagore gi tich matek kendo waledo , mondo waket genowa kuom Nyasaye mangima , ma en Jawar mar ji duto , to moloyo ni joma oyie .
54004011	Chik kendo puonj gigi .
54004012	Kik iyie ng’ato ang’ata chayi nikech pod itin , to bed ranyisi ni joma oyie kuom weche miwacho , gi gik mitimo , kod hera kendo kuom yie kod ngima maler .
54004013	Ket chunyi kuom somo ni ji Ndiko , kendo kuom jiwo ji kendo puonjo ji nyaka chopi abi .
54004014	Kik ijwang’ michni mane omiyi kaka nokor kuomi chieng’ mane jodongo oketo lwetgi kuomi .
54004015	Tim gigi gi chunyi duto , kichiwori chuth mar neno ni gitimore mondo ji duto one kaka imedo dhiyo nyime e yore duto .
54004016	Rit ngimani gi puonj ni maber . Tim sinani kodgi mak iweyo , nikech ka itimo kamano eka inires ngimani iwuon kaachiel gi joma winji .
54005001	Kik ikwer ng’ama duong’ gi dwol makwiny , to wuo kode mamuol giluor mana kaka wuonu monywoli . Kaw yawuowi matindo kaka omineni ,
54005002	to mon madongo kaw kaka mineni , kendo mon matindo kaw kaka nyimineni , e yo maler chutho .
54005003	Nyaka ipar mond liete modong’ kendgi ma adiera dwaro tony .
54005004	To ka chi liel nigi nyithindo kata nyikwayo to mondo gipuonjre keto lemogi e tich kuom rito joodgi ka gikonyo jonyuolgi gi kweregi kod deyegi , nikech timo kamano long’o ni Nyasaye .
54005005	Chi liel madwaro kony adier kendo man kende keto genone duto kuom Nyasaye , kendo osiko olamo odiechieng’ gotieno kokwayo Nyasaye mondo okonye .
54005006	To chi liel mohero raha , osetho kata obedo ni pod ongima .
54005007	Puonj ji puonjgi bende , mondo kik ng’ato obed gi achaya .
54005008	Ka ng’ato ok orito wedene , to moloyo ka ok orito joode owuon , to osekwedo yie marwa , kendo orach moloyo japiny .
54005009	Chi liel moro amora ok nyal ndik nyinge kama indike nying mond liete ka hike ok oloyo higini piero auchiel , to bende nyaka obed nine osekende gi dichwo achiel kende ,
54005010	kendo ong’eye kuom timbege mabeyo kaka oserito nyithindo e yo mowinjore kendo osebedo kohero rwako welo e ode , kendo osebedo ka olwoko tiend jomaler kendo ka okonyo joma nie chandrouk , kochiwore chuth ni timo gik mabeyo duto .
54005011	Mond liete mapod tindo kik indik nyinggi e kwenono . Nikech ka ringregi oewogi gi gombo to giweyo Kristo ka gimanyo chwo mondo okendgi .
54005012	Kuom mano gikelo kum kuomgi giwegi , nikech giseketho singruokgi mokuongo .
54005013	To bende , githoro bedo gi ngima mar samuoyo , ka gibayo abaya e ute ji koni gi koni . Ok gibed mana jo samuoyo kende , to jokuoth bende kagi chuogore e weche ji mamoko kendo ka giwuoyo e weche maok onego giwuoye .
54005014	Kuom mano daher mondo mond liete matindo okendi , mondo ginywol nyithindo , kendo mondo girit utegi mondo kik gimii jasigu thuolo mar ketho nying joma oyie .
54005015	Chutho , moko odok chien mi koro giluwo Satan .
54005016	To ka dhako moyie nigi mond liete e ode , onego okonygi en owuon mondo kik kanisa bed gi ting’ mapek mar ritogi , mondo omi kanisa okony mond liete mamoko man kendgi chuth maonge ng’ama nyalo konyogi .
54005017	Jodong kanisa morito weche mag kanisa onego par nyadiriyo , moloyo to mago ma tichgi en yalo kod puonjo .
54005018	Nikech Ndiko owacho ni , " Kik itwe dho dhiang’ kayuayo lodi ma idinogo cham , " kendo ni , " Jatich ber gi misache . "
54005019	Kik iyie gi ketho modonjnego jaduong’ kanisa ka onge joneno ariyo kata adek .
54005020	Joma osiko timo richo nyaka kwer ratiro e nyim ji mondo eka jomamoko obed maluor .
54005021	Achiki e nyim Nyasaye kendo e nyim Kristo Yesu , kaachiel gi malaika moyier , ni mondo ilu puonjgi adimba ma ok idewo wang’ ng’ato kendo ma ok idok kor ng’ato kayiem .
54005022	Kik irikni yieyo lwedo kuom ji , kendo kik iriwri e richo ji mamoko . Ritri mondo ngimani osik kaler .
54005023	We modho pi kende , to konyri gi divai matin nikech iyi kod tuochegi mosiko .
54005024	Richo mag jomoko ong’ong’ore kendo otelo nyimgi ka terogi e bura to richo jomoko to opondo kendo luwo bang’gi .
54005025	Mano bende e kaka tim ng’ato makare bende ong’ong’ore , kendo kata mana mago motimo mopondo ok nyal pondo .
54006001	Jogo duto manie bwo loch mar misumba onego omi jotendgi luor mowinjore kodgi mondo eka nying Nyasaye kod puonj mwapuonjo kik yany .
54006002	Jogo man gi ruodhi moyie bende kik nyisgi kit achaya moro amora nikech gin jowete kuom Kristo . Kar timo kamano to owinjore giti nigi maber moloyo , nikech jogo ma yudo ohala e tichgi gin owete kuom Kristo ma gihero . Magi e gik manyaka ipuonj ji kijiwogi matek .
54006003	Ka ng’ato ang’ata opuonjou gima opogore kendo ok winjre gi puonj matir mag Ruodhwa Yesu Kristo kendo mamiyo ji luoro Nyasaye ,
54006004	to ng’euru ni ng’at ma kamano wuondore kende owuon kendo onge gima ong’eyo . Ng’at ma kamano oore gi mino wach kendo gi goyo mbaka manono makelo nyiego , gi dhawo , gi kuoth , kod chich maricho ; kod miero ma ok rum e kind joma pachgi osekethore kendo ma adiera oselalnigi . Giparo ni lamo Nyasaye kata bedo jadin en yor yudo mwandu .
54006005	
54006006	To geno Nyasaye gi chuny modhil en ohala maduong’ .
54006007	Nimar onge gima ne wakelo e pinyni kendo onge gima wabiro kawo waago .
54006008	Omiyo ka wan-gi chiemo kod lewni to mago mondo oromwa .
54006009	Joma gombo mondo obed gi mwandu thoro nwango ' tem kendo gimoko e obadho kuom gik mofuwo mang’eny kod gombo mathoth mahinyo kendo tieko dhano chuth .
54006010	Nikech hero pesa e chakruok mar kit richo duto . Jomoko ma chunygi osegedo e yore mag yudo pesa oseweyo yie mi gichwowo chunygi giwegi gi masiche mathoth .
54006011	To in , ng’at Nyasaye , pogri gi mago duto kendo tim kinda kiwuotho e ngima makare kendo moluoro Nyasaye , e yie kod hera kendo kitimo kinda gi bedo mamuol .
54006012	Ked lweny maber mar yie , kendo mak matek wach ngima mochwere mane oluongine chieng’ mane itimo neno maber e nyim joneno mathoth .
54006013	E nyim Nyasaye ma miyo gik moko duto ngima , kendo e nyim Kristo Yesu ma notimo neno maber ka ne owuoyo e nyim Pontio Pilato , achiki ni
54006014	mondo irit Chik ni ma ok iketho kata rem nyaka chop Ruodhwa Yesu Kristo fwenyre
54006015	ma Nyasaye nokel e kinde mochano owuon ; Nyasaye mipako , ma en wuon Loch makende , kendo ma en Jaloch mar joloch kendo Ruoth mar ruodhi ;
54006016	Jal ma ok tho kendo modak e ler ma dhano ok nyal ng’iyo tir ; kendo Jal ma onge ng’ama oseneno kata manyalo neno . Duong’ gi loch duto odogne nyaka chieng’ . Amin .
54006017	Nyis joma nigi mwandu e pinyni mondo kik gibed jong’ayi kendo mondo kik giket genogi kuom mwandu mabiro leny nono to mondo giket genogi kuom Nyasaye mamiyowa gik moko duto mabup mondo wabedgo mamor .
54006018	Chikgi mondo gitim maber , ka gipong’ gi timbe mabeyo kendo mondo gibed mang’won ka giikore pogo ni ji mochando gik ma gin-go .
54006019	Ka gitimo kamano to gibiro kano mwandu ni gin giwegi , kendo mano nodoknigi mise motegno e ndalo mabiro , mondo eka gibed gi ngima madiera man gi tiende .
54006020	Timotheo , rit maber gima oseketi e lweti mondo iriti . Pogri gi mbekni manono mag piny gi gwenyo wach ma ji okawo ni rieko to ok gin rieko .
54006021	jomoko osekaworego ni gin gi rieko kendo kuom timo mano gise bayo gia kuom yie . Ng’wono obed kodu .
55001001	An Paulo jaote mar Kristo Yesu kuom dwaro mar Nyasaye , kaluwore gi singo mar ngima man kuom Kristo Yesu ,
55001002	ni Timotheo nyathina mahero , Ng’wono gi kech kod kuwe moa kuom Nyasaye Wuoro kod Kristo Yesu Ruodhwa .
55001003	Agoyo erokamano ni Nyasaye ma atiyone gi chuny maler maonge bura , mana kaka kwerena bende notiyone , ka apari odiechieng’ gotieno e lemona mapile .
55001004	An ka aparo kaka pi wang’i ne chwer to agombo neni ahinya mondo abed gi mor mogundho .
55001005	Oseparna kuom yieni maratiro , mane okuongo ne ni ei Lois dani gi Yunis minu . Ang’eyo kendo aonge kiawa ni in bende yieno ni e iyi bende .
55001006	Mano emomiyo ajiwi mondo ichier mich main-go mane Nyasaye omiyi chieng’ mane aketo lweta kuomi .
55001007	Nikech Nyasaye ne ok omiyowa chuny mar bedo ngoche to nomiyowa chuny mar bedo gi teko , gi hera kod ritruok .
55001008	Kuom mano kik wiyi kuodi kuom timo nend Ruodhwa kata nenda an ng’ate motue . Kar timo kamano to yie mondo osandi koda nikech Wach Maber , kuom teko mar Nyasaye ,
55001009	ma nowarowa kendo noluongowa mondo wadag e ngima maler . Mani ok nikech wasetimone gimoro maber to nikech dwarone owuon kendo kuom ng’wonone . Ne omiyowa ng’wononi kuom Kristo Yesu kane piny pok obetie ,
55001010	to sani koro ose-fwenynwago kuom biro mar Jawarwa , Kristo Yesu . En ema osetieko tho mi okelo ngima kod ngima mak rum e ler kuom wach maber .
55001011	Ne oyiera mondo abed jalendo kendo jaote gi japuonj mar Wach Maberni .
55001012	Mano emomiyo isanda kama . To wiya ok kuodi , nikech ang’eyo Jal ma aseyie kuome , kendo ang’eyo chutho ni onyalo rito ngimana gi chunya ma asechiwone nyaka ndalo nogono .
55001013	Mano mane i winjo kuoma , ritgi kaka ranyisi mar puonj maber , kod yie gi hera manie Kristo Yesu .
55001014	Rit mwandu maber mosemiyi , kirite gi teko mar Roho Maler modak e iwa .
55001015	Ing’eyo ni ji duto ma noa e piny Asia oseweya , koda ka Fugelo gi Hermogene .
55001016	Mad Nyasaye kech jood Onesiforo nikech nosiko kokonyo chunya kendo wiye ne ok okuot kod nyoroche-ga .
55001017	To ne omanya matek nyaka onwang’a kane obiro Rumi ka .
55001018	Alamo mondo Ruoth okeche e odiechieng’no mar Ruoth . Ing’eyo maber kaka nokonya e yore mang’eny e Efeso kuno .
55002001	To in , Wuoda , bed motegno kuom ng’wono manie Kristo Yesu .
55002002	Gigo mane iwinjo ka apuonjo e nyim joneno mathoth keti e lwet joma inyalo geno , manyalo puonjo jomamoko bende .
55002003	Bed modhil e chandruok kaachiel kodwa kaka jalweny maber mar Kristo Yesu .
55002004	Onge jalweny ma duodore gi weche mag dala nimar odwaro mondo obed malong’o kowinjo jatende ma chike .
55002005	Kamano bende e kaka jang’wech mapiem e ng’wech ok nyal yudo mich mar jaloch ka ok oringo kaluwore gi chike moketi .
55002006	Japur matiyo matek bende ema owinjore okuong obil nyak mar cham .
55002007	Par matut kuom gima awacho . Ruoth biro miyi rieko mar winjo tiend weche duto .
55002008	Par Yesu Kristo mane ochier oa kuom joma otho kendo mane oa e anyuola mar Daudi . Ma e wach Maber mayalo ,
55002009	momiyo isanda kendo momiyo orida gi nyororo ka gima an jamahundu . To wach Nyasaye ok otwe gi nyororo .
55002010	Omiyo adhil kuom duto nikech adwaro ni joma Nyasaye oyiero bende oyudie warruok miyudo kuom Kristo Yesu , kendo makelo duong’ mochwere .
55002011	Ma eri e wach madier ka wasetho kode , to wanabed mangima kode bende ;
55002012	ka watimo kinda , to wana loch kode bende , ka wakwede , to nokwedwa en bende ;
55002013	ka waonge gi yie to pod en mana jaadiera nikech ok onyal kwedore owuon .
55002014	Med paro nigi kisiemogi e nyim Nyasaye ni giwe dhawo kuom weche maonge ohala ma ketho mana chuny joma winjogi .
55002015	Tem matek kaka inyalo mondo , ichiwri ni Nyasaye kaka jal miyiego kaka jatich ma wiye ok kuodi , ma puonjo kare Wach mar adiera .
55002016	Pogri kod mbekni mag oyuma manono mag piny nikech jok moketo chunygi e gik makamago medo bedo mabor moloyo gi Nyasaye .
55002017	Puonj jogo biro landore ka adhola ma landore . Achiel kuomgi gin Humenayo gi Fileto ,
55002018	ma osebayo yoo moweyo adiera . Giseweyo adiera ka gipuonjo ni chier osetimore , kendo giketho yie mar ji moko .
55002019	Kata kamano mise mongirore mar Nyasaye ochung’ motegno kendo ondikie ndiko ma ok ruchre mawacho ni , " Ruoth ong’eyo joge " , kendo ni , " Ng’ato ka ng’ato maluongo nying Ruoth nyaka pogre gi timbe maricho . "
55002020	E ot maduong’ ok nitie gige tedo molos gi dhahabu kata kende , to moko bende olosi gi bao kata lowo . Moko itiyogo tije mogen , to moko itiyogo tije atija .
55002021	Ka ng’ato opwodhore oa e puonj mochido to enobed kaka gir tich mitiyogo tije mogen .
55002022	Enodok ng’at maler ma Ruoth oyiego kaka jatichne makare kendo moikore tiyo tich moro amora maber . — Ring iwe gombo maricho mag jomatindo . Ket chunyi mar luwo ngima maler , gi yie , gi hera , kod kwe , ka achiel gi joma lamo Nyasaye gi chuny maler .
55002023	Pogri chuth gi mino wach mofuwo maonge rieko , king’eyo ni gikelo dhawo .
55002024	To jatich Ruoth ok owinjore bed jad-haw , to onego obed mang’won gi ji duto kendo onego obed japuonj molony mahore mos .
55002025	Joma dagi puonjne nyaka orie gi muolo , ka en gi geno ni Nyasaye nyalo miyogi thuolo mar lokruok mi ging’e adiera ,
55002026	kendo kogeno ni pachgi nyalo yawore mi gitony gia e obadho mar Jachien moseketogi e twech mar timo dwarone .
55003001	To ng’e malong’o ni kinde mag chandruok nobedie e ndalo giko .
55003002	Ji nobed koherore kendgi kendo kohero pesa . Ginibed josunga , jong’ayi , jomayanyo ji , joma ok winj jonywolgi , joma ok go erokamano , kendo joma ok ler ,
55003003	jogi nobed joma onge hera maok we ni ji richogi , ma ketho nying ji ; maok ritre , jomahundu , kendo joma ok ohero ber ,
55003004	ginibed andhoke , joma mwomore , joma okuot gi sunga , joma ohero mor moloyo Nyasaye ,
55003005	gi nenore ka joma oluoro Nyasaye to ngimagi kwedo teko mare . Pogri chuth gi joma kamago .
55003006	Joma kamago ema thurore e miech ji kendo gihoyo mon ma pachgi yomyom mogangore gi kit richo mayoreyore kendo ma gombo maricho rundo pachgi koni gi koni ,
55003007	mon makamagi oikore mar winjo puonj to kata kamano ok ginyal chopo e okang’ mar rwako adiera .
55003008	Mana kaka Janes gi Jambres nokedo gi Musa e kaka jogi bende kedo gi adiera , joma pachgi osekethore kendo jogo ma osek-wedi kaluwore gi yie .
55003009	To ok ginidhi mabor nikech fupgi biro nenore ni ji duto mana kaka notimore ni jogo .
55003010	In , to kata kamano ing’eyo puonj na duto , gi kit ngimana , kod gik machano timo e ngimana ; gi yie mara , gi kindana , kod herana , gi dhilna ,
55003011	kod sand gi chandruok mara , gik moko duto mane otimorena Antiokia gi Ikonio kod Lustra , kaka ne adhil e sand mager ! To Ruoth noresa kuom sandgo duto .
55003012	Chutho , ochunore ni ng’ato ang’ata madwaro dak e ngima maler moluoro Nyasaye ka en e achiel gi Kristo Yesu , nyaka ne sand ,
55003013	kata kamano , joma richo kod joma keto korgi to biro medo bedo joma richo moloyo , ka gidhi nyime gi wuondo ji kendo ji bende wuondogi .
55003014	In to nyaka idhi nyime kimako gik misepuonjori kendo ming’eyo ni adier chuth , nikech ing’eyo kit ngima joma nopuonji ,
55003015	bende nikech nyaka a e tinni isebedo king’eyo weche manie Muma Maler ma nyalo miyo ibed mariek e warruok kuom yie kuom Kristo Yesu .
55003016	Weche duto manie Muma oa kuom much Nyasaye kendo konyo kuom puonjo ji , kendo kuom kwero gik maricho , kendo kuom rieyo ji , kendo kuom tiego ji mondo obed joma kare ,
55003017	mondo ng’at Nyasaye obed molony chuth ni tich moro amora maber .
55004001	E nyim Nyasaye kendo e nyim Kristo Yesu mabiro ng’ado bura ni joma ngima gi joma otho , kendo nikech obiro duogo , gi Pinyruodhe , amiyi chik ni :
55004002	Yal Wach . Ikri mar timo mano kinde duto , kata piny rach kata piny ber , kuom rieyo ji , kuom kwero ji , kendo kuom jiwo ji gi kinda duto , kilero ni ji tiend weche adimba .
55004003	Nikech ndalo biro chopo ma ji ok nodwar chiko itgi ni puonj madier . Makmana giniluw puonj mamit mar dwachgi giwegi kendo ginichok to jopuonj mathoth mondo onyisgi gik ma itgi masakni gombo winjo .
55004004	Ginitamre winjo adiera ka gi chiko itgi ni sigendini manono .
55004005	In to nyaka ine ni iritori kinde duto ; kidhil e chandruok kendo kitimo tiji kaka jaland wach . Tim tijegi duto monego itim kaka jatich Nyasaye .
55004006	An to sana osechopo michiwae kaka misango miolo oko , sana mar ae pinyni osechopo .
55004007	Asekedo lweny maber , aseringo mi atieko ng’wech , aserito yie
55004008	Sani koro okanna osimbo mar ngima makare , ma Ruoth , ma en jang’ad bura makare , biro sidhona e odiechieng’no . Ok an kenda ema nomiyago , to nomi ji duto mosebedo ka geno duoke .
55004009	Tem matek mondo ibi ira piyo ,
55004010	nikech Demas oseringo oweya kenda , nikech nohero piny masani , modhi Thesalonika . Kreske to osedhi Galatia , kendo Tito osedhi Dalmatia .
55004011	Luka kende ema nikoda ka . Many Mariko mondo ibi kode ira , nikech okonya e tija mar Wach Maber .
55004012	Tukiko to aseoro Efeso .
55004013	Ka ibiro to ikelna koda mane aweyo ir Karpo e dala mar Troa , kod kitepega , to moloyo mago molos gi pien .
55004014	Aleksanda ma jatheth muia noti-mona malit ndi . Ruoth owuon nochule kuom gik mosetimo .
55004015	In bende tang’ne , nikech okwedo puonjwa gi tekre duto .
55004016	Kane oyala mokuongo , onge ng’ama nodok jakora , to ji duto noweya . Mad Nyasaye kik ket richoni e wigi !
55004017	To Ruoth nochung’ batha momiya teko , mi ne ayudo teko mar dhi nyime gi lando wach nyaka chop ogendini duto winje . Noresa bende e dho sibuor .
55004018	Omiyo ang’eyo ni Ruoth pod biro resa kuom gimoro amora marach madwaro hinya nyaka chop atundi e Pinyruodhe mar polo . En ema mondo oyud duong’ mosiko nyaka chieng’ . Amin .
55004019	Mosna Priskila gi Akula , kod jood Onesiforo .
55004020	Erasto nodong’ Korintho to Trofimo to naweyo ka tuo Mileto .
55004021	Tem matek mondo ichop ira ku kapok ndalo ng’ich ochopo . Yubulo omosi . Pude gi Lino kod Klaudia , kaachiel gi jowete duto bende jomosi .
55004022	Mad Ruoth rit chunyi . Ng’wono mondo obed kodi .
56001001	An Paulo ma jatich Nyasaye kendo ma jaote Yesu Kristo nikech yie mar joma Nyasaye oyiero kod ng’eyo mar adieri makelo luoro Nyasaye ,
56001002	yie kod ng’eyo ma otenore kuom geno mar yudo ngima mochwere , ma Nyasaye maok riambi nosingo kapok ndalo obetie ,
56001003	bende ka kinde mane ochano ochopo nomiyo wachne ofwenyore e ler kuom tij lando wach mane oket e lwete kuom chik mane Nyasaye ma Jawarwa ogolo .
56001004	Ne Tito wuoda maradier kuom yie moriwowa e achiel , ng’wono gi kuwe moa kuom Nyasaye Wuoro kod Kristo Yesu Jawarwa obed kodi
56001005	Gimomiyo ne aweyi Krete ne en ni mondo irie gik moko mane odong’ kapok atieko , kendo mondo iyier jodong kanisa e dala ka dala , kaka ne achiki ni itim .
56001006	Jaduong’ kanisa nyaka bed ng’at ma wach moro amora marach onge kuome , kendo ma jadhako achiel , kendo ma nyithinde oyie kendo maok nyal kwan kaka nyithindo ma achach kendo ma wigi tek .
56001007	Nikech Jatend Kanyakla mar jo-Kristo en jarit tich Nyasaye , nyaka obed ng’at ma wach moro amora marach onge kuome . Kik obed ng’at ma ochayo ji kata ma mirimbe liet , kata ma ohero kong’o , kata ma ohero goruok , kata ma yudo mwandu e yor miriambo .
56001008	To nyaka obed ng’at mohero rwako welo kendo mohero gigo mabeyo , nyaka obed ng’at ma pache ler , mohero adiera kendo moluoro Nyasaye ; kendo moritore .
56001009	Nyaka omak motegno puonj migeno , mana kaka osepuonje e kinde motelo , mondo eka jiw joma moko gi puonj madier kendo okwer joma kwedo puonjno .
56001010	Nikech nitie ji mang’eny ma jong’anyo , ma gin mana jothor wach kendo jo wuond ji , to moloyo jogo moter nyangu ma gin jo-Yahudi moyie .
56001011	Jogi nyaka kwer mondo oling’ , nikech giketho mier mang’eny ka gipuonjo gik maok owinjore gipuonji ; kendo gitimo kamano mana mondo giyudie ohala maok nikare .
56001012	Kata mana janabi moro ma margi owuon osewacho niya , jo-krete riambo kinde duto , ondiegi malich ma timbegi richo kendo gin jowuoro mabudho abudha . "
56001013	Wach janabigini en adier . Omiyo kwergi matek mondo eka gibed gi yie maradier ,
56001014	kendo mondo kik gichik itgi ni sigendni mag jo-Yahudi kata ni chike mag joma odagi adiera .
56001015	Gik moko duto ler mana ni joma ler , to kuom joma okethore maok oyie to onge gima ler . Chutho , pachgi kaachiel gi chunygi monego onyisgi kethogi osetho .
56001016	Giwacho ni ging’eyo Nyasaye to gikwedo Nyasaye nogo gi timbegi manono . Gin acheje ma wigi tek kendo ok ginyal timo gimoro amora maber .
56002001	Nyaka ipuonj weche mowinjore gi puonj ma adiera .
56002002	Puonj joma chwo madongo mondo obed joma obidhore , maok ohero oyuma , kendo moritore , bende mangi yie madier kendo gi hera kod kinda .
56002003	Kamano bende puonj mon madongo mondo odag e ngima mar luor to ok joma ketho nying ji , kata joma madho kong’o orundo , to nyaka gipuonj gik mabeyo .
56002004	Bang’e eka ginyalo tiego mon matindo kaka onego giher chwogi gi nyithindgi ; kendo eka ginyalo ritore ka gidak e ngima maler kendo ka gidich e utegi . Nyaka gibed mon mang’won kendo ka gin e bwo loch mar chwogi , mondo eka ng’ato kik yud thuolo mar chayo wach Nyasaye .
56002005	
56002006	Kamano bende onego ijiw yawuowi bende mondo oritre .
56002007	Bednigi ranyisi e yore duto kitimo gik mabeyo . Kipuonjo to nyis ni in ng’ama ngimane oriere tir kendo ma ok dwar oyuma ,
56002008	wecheni obed weche mowinjore ma ng’ato ok nyal chayo , mondo joma ok oyie kodi wigi okuodi nikech gionge gimoro amora marach ma ginyalo wacho kuomwa .
56002009	Puonj wasumbini mondo owinj ruodhi maggi e weche duto , kendo gitem tim-onigi mana gik malong’o maok gid-wokere kodgi ,
56002010	kata kik gikwal gigegi , to ginyisre ni gin joma inyalo geno e weche duto mondo omi e yore duto ginimi puonj mar Nyasaye Jawarwa oywa ji .
56002011	Nikech ng’wono mar Nyasaye makelo warruok osefwenyore ni ji duto .
56002012	Ng’wonono puonjowa mondo wawach ni " Wadagi " ne timbe maricho kod gombo maricho mag piny , kendo mondo wadagi e ngima moritore , e ngima makare kendo mamiyo Nyasaye duong’ e kindeni ,
56002013	kapod warito geno mogwedhi ma en fwenyruok man gi duong’ mar Nyasacha maduong’ kod Jawarwa , Yesu Kristo ,
56002014	mane ochiworenwa mondo oreswa wawe timbe maricho kendo mondo opwodh ni en owuon joma owinjore bedo joge , moikore timo gik mabeyo .
56002015	Koro magi e gik monego ipuonji . Jiw ji kendo ikwergi gi teko duto . Kik iwene ng’ato thuolo mondo ochayi .
56003001	Par niji mondo obed moboch e bwo joma nigi loch kod joma nigi teko . Nyisgi mondo giwinj chik kendo mondo gibed moikore ni timo gimoro amora maber ,
56003002	kik giketh nying ng’ato ang’ata , gibed joma ohero kuwe , kendo ma paro mar konyo jowetegi , ka ginyiso muolo madier niji duto .
56003003	Nikech kata wan bende chon ne wan joma ofuwo maok winj wach kendo ne wan joma owuondi mane nie twech mar kit gombo gi mor ma yoreyore mag ringruok . Ngimawa mapile nopong’ gi ichlit gi nyiego ; ne gimon kodwa to wan bende wamon e kindwa .
56003004	To ka kech kod hera mar Nyasaye ma Jawarwa nofwenyore to nowarowa ,
56003005	ok nikech tim moro makare mane wasetimo , to nikech kechne . Nowarowa kane olwokowa gi lwok mar nyuol manyien , kendo kane Roho Maler olokowa joma nyien ,
56003006	Roho manoolonwa mogundho , kuom Yesu Kristo ma Jawarwa ,
56003007	mondo ka oseketwa kare kuom ng’wonone to wabed jocham mwandune , ka wan gi geno mar yudo ngima mochwere .
56003008	Ma en wach madiera . Kendo adwaro ni ijiw wechegi mondo joma oseketo genogi kuom Nyasaye otang’ mondo gichiwre mar timo gik mabeyo . Gigi gin gik malong’o chuth , kendo kelo konyruok niji duto .
56003009	To pogri gi mbekni mofuwo gi sigendni mag nonro anywola , gi mino wach kod dhawo kuom weche mag chike , nikech gik ma kamago ok kel konyruok kendo gionge tich .
56003010	Siem ng’at makelo pogruok dichiel , kendo tim kamano mar ariyo . Bang’ sieme diriyo to pogri kode chuth .
56003011	Bed king’eyo gadiera ni ng’ama kamano en Jaricho ma pache okethore . En ng’ama ketho kong’eyo .
56003012	Kaka aseoro Artema kata Tukiko iri , to item matek mondo ibi ira piyo Nikopoli , nikech asechano mar bet kuno kinde koyo .
56003013	Tim duto minyalo mondo ikony Zena ma okil kod Apolo e wuodhgi , kendo ne ni giyudo gik moko duto ma girdwaro .
56003014	Jowa nyaka puonj re keto chunygi kuom timo gik mabeyo , mondo eka giyud gik ma gikonyorego e ngimagi mapile kendo kik gidag ngima maok kel konyruok .
56003015	Ji duto man koda ooroni mos . Mosnwa joma oherowa kuom yie . Ng’wono obed kodu uduto .
57001001	An Paulo ng’at rnotuc nikech Kristo Yesu kod Timotheo owadwa , ne in osiepwa ma wageno kendo jatich wadwa Filemon ,
57001002	kaachiel gi nyaminwa Ana gi Arkipo jalweny wadwa , kod Kanisa malemo e odi .
57001003	Ng’wono kod kuwe moa kuom Nyasaye Wuonwa kod Ruoth Yesu Kristo obed kodu .
57001004	Agoyo ni Nyasacha erokamano pile ka aluongo nyingi e lemona ,
57001005	nikech awinjo kuom yie ma in-go kuom Ruoth Yesu , kendo kuom hera miherogo jomaler duto .
57001006	Alemoni ni mondo iland yie ma in-go motegno , mondo eka ibed gi ng’eyo matut kuom gik mabeyo duto ma wango ei Kristo .
57001007	Hera ma in-go osemiya mor maduong’ kendo osejiwa , nikech in , owadwa mahero , iseduogo chunje jomaler .
57001008	Kuom mano , kata obedo ni kuom Kristo ne anyalo bedo gi chir mar chiki mondo itim gima onego itim ,
57001009	to koro asayi mondo itim kamano nikech hera . Koro an Paulo awuon , jaduong’ moti , kendo motue nikech wach Kristo Yesu ,
57001010	akwayi kuom wach wuoda Onesimo mane odoko wuoda ka an e twech .
57001011	Onesimo yandi chon onge ohala kuomi to sani koro okelo konyruok maduong’ ne in kaachiel kod an bende .
57001012	Aduoge iri kendo , kata obedo ni chunya ogene ahinya .
57001013	Dahero bedo kode ka mondo okonya kari ka pod otueya gi nyororo nikech Wach Maber .
57001014	To ne ok adwar timo kode gimoro amora ka ok in ema iyie , mondo tim ng’wono moro amora mitimo kik bed gima ochun , to obed gima itimo nikech ihero .
57001015	Nyalo bet ni Onesimo nowuok iri kuom kinde machwok mondo eka iyud thuolo mar kawe chuth bang’e ,
57001016	ok kaka misumba to kaka owadu migeno ma en ng’at moloyo misumba . En ohala ne an , to ang’eyo ni en ohala moloyo ne in bende , ok mana kaka ng’ato ang’ata , to kaka owadu kuom Ruoth .
57001017	Omiyo ka inyalo kwana kaka ng’ama ni kodi e achiel to rwake mana kaka dirwaka .
57001018	Kapo ni osetimoni marach , kata ka en-gi gopi moro to kwan-gi e wiya .
57001019	Andikoni baruani gi lweta awuon an Paulo , ka anyisi ni abiro chuli , kata ka ok aparoni in kod gopa ma en ngimani owuon .
57001020	Gima agombo maduong’ , owadwa , en ni mondo iyie itimna ng’wono kuom Ruoth , kiduogo chunya kuom Kristo .
57001021	Nikech ang’eyo maber ni iwinjo wach , andikoni ka an gadiera ni ibiro timona maber moloyo kaka akwayi .
57001022	Kwayo machielo ma ango en ni mondo ilosna kar nindo , nikech an-gi geno ni ibiro gonya mana kaka usebedo kulamo .
57001023	Epafras motue koda kaachiel nikech wach Kristo Yesu ooronu mos .
57001024	Mariko bende omosou kaachiel gi Aristako gi Demas kod Luka , ma gin jotich wetena .
57001025	Ng’wono mar Ruoth Yesu Kristo mondo obed kod chunyi .
58001001	Kinde machon Nyasaye nowuoyo gi kwerewa e yore mang’eny kendo mopogore opogDre , kokonyore gi jonabi ,
58001002	to e ndalo mogikgi osewuoyo kodwa kokonyore gi Wuode owuon . Wuodeno ema oseketo mwandune duto e lwete , kendo en ema nochweyo gik moko duto kuome .
58001003	Wuowi ema rieny gi duong’ maler mar Nyasaye , kendo en e kit Nyasaye hie , momako gik moko duto gi wachne man gi teko . Kane oseloso yor pwodhruok e richo to nobet piny e polo , e bat korachwich mar Nyasaye Maduong’ , moloyo duto .
58001004	Kuom mano , nobedo gi duong’ moloyo malaike mana kaka nying mane omiye bende nigi duong’ moloyo margi .
58001005	Koso gin malaike mage mane Nyasaye onyiso ni , " In Wuoda ; kawuono asedoko Wuoru ? Kata ni , " Anabed Wuon-gi to en nobed Wuoda ?
58001006	To bende , ka Nyasaye kelo Wuode makayo e piny to owacho ni , " Malaike duto mag Nyasaye mondo oiame . "
58001007	Kowuoyo kuom malaike to owacho ni , " Oloko malaikene doko yembe , jotichne oloko ligek mach . "
58001008	To kuom Wuowi to owuoye ni , " Lochni nosik nyaka chieng’ , Aa Nyasaye , kendo tim makare ema noting’ malo e Pinyruodhi .
58001009	Isehero tim makare to imon gi timbe maricho ; emomiyo Nyasaye ma Nyasachi oseting’i malo moyombo jowadu duto nikech osewiri gi mo mamiyi mor .
58001010	Kamachielo bende owachoe ni , " Aa Ruoth , in ema nichweyo piny kar chakruok kendo polo bende en tij lweteni .
58001011	Gin ginilal , to In isiko , giduto giniti kaka law ti .
58001012	Iniban-gi giduto kaka ibano kandho , kendo nolokgi mana kaka iloko nanga . In to isiko ichalri mana kaka in . Kendo hiki ok norum . "
58001013	Koso gin malaike mage ma Nyasaye nonyiso ni , " Bed e bada ma korachwich , nyaka chop aket wasiki duto obed e raten tiendi ? "
58001014	Donge malaike duto gin chunje ma Nyasaye oketo mondo oti ne joma Nyasaye biro reso ?
58002001	Mano emomiyo nyaka wamak matek adiera duto mwasewinjo mondo kik waba yo .
58002002	Nikech ka weche mane malaike owuoyoe ne gin weche migeno , kendo ng’ato ang’ata mane ok oluwo kata orito-gi noyudo kum mowinjore gi timne ,
58002003	koro wan to dwatony nade ka wajwang’o warruok maduong’ kama ? Wach warruokni Ruoth owuon ema nokuongo olando eka bang’e joma nowinjo wach warruokno nosironwa wechego ni gin adier .
58002004	Nyasaye bende notimo nende kuom wachno kotimo ranyisi gi timbe miwuro kod honni mopogore opogore , kendo kuom chiwo mich mag Roho Maler mane opogo ne ji kaka en owuon odwaro .
58002005	Malaike ok ema Nyasaye osemiyo teko mar bedo gi loch e piny mabiro .
58002006	To en mana kaka ng’ato ose wuoyo kamoro ni : " Dhano to en ang’o momiyo iketo pachi kuome , koso wuod dhano to en ng’a momiyo isiko idewe ?
58002007	" Ne idwoke piny moloyo malaike to koro isesidhone osimbo mar duong’ kod luor ;
58002008	kendo iseketo gik moko duto e bwo tiende . " Ka Nyasaye noketo gik moko duto e bwo lochne to onge gima noweyo oko . To kata kamano sani pod ok wane ka gik moko duto nie bwo lochne .
58002009	To waneno mana Yesu mane odwok piny moloyo malaike , ma koro sani osidhne osimbo mar duong’ kod luor , nikech noneno lit mar tho . Yesu nobilo tho ne wan duto kuom ng’wono mar Nyasaye .
58002010	Ne en gima kare mondo Nyasaye ma nochweyo kendo morito gik moko duto oket jachak warruok margi kare chuth e yor sandruok , mondo eka okel nyithi Nyasaye duto oyud pok mar duong’ne .
58002011	Jal mamiyo ji bedo maler , kaachiel giji duto moseloki odoko joma ler , gin joot achiel . Kuom mano Yesu ok oluor mar luongogi ni jowetene ,
58002012	owacho ni , " Abiro hulo nyingi ne owetena ; abiro paki gi wer e dier chokruok .
58002013	Owacho kendo ni , " Abiro keto genona kuome . " To bende owacho ni , " Eri an ka , kaachiel gi nyithindo ma Nyasaye osemiya . "
58002014	To kaka nyithindo nigi ringruok gi remo e kaka en bende nokawo kidono , mondo kuom thone oketh teko marjal mangi teko mar tho , ma en Jachien ,
58002015	eka mondo ogony ji duto ma luoro mar tho oloko wasumbini .
58002016	Nikech , ka kuom adier , ok okony malaike , to nyikwa Ibrahim ema okonyo .
58002017	Mano emomiyo ne nyaka kete ochal gij owetene e yore duto , mondo eka obed jadolo maduong’ ma jakech kendo ma jaadiera matiyo e nyim Nyasaye , kotimo misango migologo richo mag ji .
58002018	Kaka en owuon nosande kendo nokadho e bwo tembe , en gi teko mar lonyo joma itemo .
58003001	Emomiyo , owetena maler kendo ma oseluongi gi luong mar polo , keturu pachu duto kuom Yesu , ma en Jaote kendo jadolo Maduong’ mar yie mwahulo .
58003002	Notiyo tich mane okete mondo otim gadiera , mana kaka Musa bende notiyo tichne gadiera e od Nyasaye duto .
58003003	To mana kaka jager ot nigi duong’ moloyo duong’ mar ot mogero , e kaka Yesu onego omi duong’ moloyo Musa .
58003004	Nikech ot ka ot nigi ng’at mogere , to Nyasaye ema ogero gik moko duto .
58003005	Musa notiyo gi adiera e od Nyasaye duto , kobedoj aneno kuom gik mane ibiro ler tiendgi achien .
58003006	To Kristo en jaadiera kaka jatend od Wuon mare . To wan e jood Nyasaye , ka wamako matek chir kod geno ma wango .
58003007	Kuom mano , mana kaka Roho Maler wacho ni , " Kuwinjo dwonde kawuono ,
58003008	to kik chunyu bed matek kaka nutimo e ndalo ma nung’anyone e kinde mag tem e thim ,
58003009	kuma kwereu notemae mi ne gineno gima natimonegi kuom higini piero ang’wen .
58003010	Mano emomiyo iya nowang’ gi tieng’no mi nasingora ni , " Chuny jogi osiko koruenyo , kendo pok ging’eyo yore-na . '
58003011	Omiyo mirima nomaka , mi nasingora ka akuong’ora ni , ' Ok ginidonji e yweyona ngang’ .
58003012	Owetena beduru motang’ mondo kik ng’ato kuomu bed gi chuny marach motamore yie ma miyo oweyo Nyasaye mangima .
58003013	To ng’ato ka ng’ato mondo ojiw nyawadgi pile pile kapod wan gi kinde miluongo ni Kawuono , mondo kik richo gal ng’ato kuomu mi chunye bed matek .
58003014	Nikech ka wamako geno mane wachakogo matek nyaka giko to eka wariwore e achiel gi Kristo e tichne .
58003015	Mano emomiyo owachi ni , " Kuwinjo duonde kawuono , to kik chunyu bed matek kaka nutimo e ndalo ma nung’anyoe . "
58003016	To gin jomage ma nowinjo mi ong’anyone ? Donge ne gin ji duto mane Musa otelonegi kogolo Misri ?
58003017	Koso gin jomage mane okechogo kuom higni piero ang’wen ? Donge nokecho gi joma notimo richo ma ringregi nolwar e thim kosetho ?
58003018	Gin jomage ma nokuong’orenegi ni ok ginidonji e yweyo mare , ka ok gin joma notamore winjo wachne ?
58003019	Omiyo waneno ni ne ok ginyal donjo nikech ne gitamore yie .
58004001	Kuom mano , kaka singruok mar donjo e yweyone pod nitie , wabeduru motang’ mondo kik yud ng’ato kuomu ma nigi rem moro ma dimone donjo e yweyono .
58004002	Nikech wan bende oseyalnwa Injili mana kaka gin bende noyalnegi , to kata kamano wach mane giwinjo ne ok okelonegi konyruok , nikech ne ok girwake kuom yie .
58004003	Koro wan mwaseyie wadonjo e yweyono , mana kaka Nyasaye osewacho ni , " omiyo mirima nomaka , mi nasingora ka akuong’ora ni , vOk ginidonji e yweyona ngang’ . " Nyasaye nowuoyo kama kata obedo ni nosetieko tije chon chakre kinde ma nochweyo piny .
58004004	Nikech owuoyo kuom odiechieng’ mar abiriyo kamachielo kowacho ni , " To e odiechieng’ mar abiriyo Nyasaye noyweyo kuom tijene duto . "
58004005	To waseneno bende e Ndiko motelo ka Nyasaye wacho ni , " Ok ginidonji e yweyona ngang’ . "
58004006	Kata obedo ni joma noyalnegi Injili mokwongo ne ok odonjo e yweyo mar Nyasaye nikech tok teko , thuolo pod nitie mondo jomoko odonji e yweyono .
58004007	Omiyo osechano thuolo machielo moluongo ni v Kawuono , ma en e odiechien-gono mane owuoyo kuome bang’e achien gi dho Daudi , mana kaka waseneno motelo , ni : " Kuwinjo dwonde kawuono to kik chunyu bed matek . "
58004008	Nikech ka dinebed ni Joshua ne nyalo miyogi yweyo , to Nyasaye ok dine owuoyo bang’e kuom odiechieng’ machielo .
58004009	Kuom mano , odiechieng ywero mar Sabato pod nitie ne jo Nyasaye ;
58004010	nikech ng’ato ang’ata madonjo e yweyo mar Nyasaye nyaka ywe e tijene , mana kaka Nyasaye bende noyweyo e tijege .
58004011	Nimar wach Nyasaye ngima kendo tiyo . Obith moloyo ligangla ma dhoge ariyo , kendo opowo chuny dhano nyaka iye mogik , nyaka kuma pach dhano gi chunye jorome , kaachiel gi fuon gi ond-hudho . Kuno ema oketoe bura ne paro kod dwaro maling’ling’ manie chuny dhano .
58004012	
58004013	Onge gimoro kata achiel , kuom gik moko duto mane Nyasaye ochweyo , mopondone . Gik moko duto oyawore kendo oelore e nyim tong wang’ Jal ma wan duto , ng’ato ka ng’ato , nyaka wabi wachung’ e nyime kwahulo gik moko duto mwasetimo .
58004014	Kaka koro wan gi Jadolo Maduong’ Moloyo mosedhi nyaka e polo , ma en Yesu Wuod Nyasaye , wamakuru yie mwahulo matek .
58004015	Nikech ok wan gi jadolo maduong’ maok nyal kechowa e nyawowa , to wan-gi mano manyalo kechowa , to nikech en bende noteme gi kit tembe duto mwayudo , makmana ni en noonge gi richo .
58004016	Kuom mano , wasuduru but kom duong’ mar ng’wono ka wan gi chir , mondo eka wayud kech gi ng’wono e saa mwadware kony .
58005001	Jadolo maduong’ moro amora iyiero e dier ji kendo iwale obedo jachung’ mar ji kuom weche mawuoyo kuom Nyasaye , mondo ochiw mich gi misengini migologo richo .
58005002	Onyalo dembo joma kia gi joma obayo yo , nikech en owuon bende nyawo obembe .
58005003	Mano emomiyo en bende ochune ni nyaka otim misango ni richone owuon , kaachiel gi richo mag ji bende .
58005004	Ng’ato ok ketre e duong’ mar bedo jadolo kende owuon , to Nyasaye ema nyaka luonge mana kaka noluongo Harun bende .
58005005	Omiyo Kristo bende ne ok okawo duong’ mar bedo jadolo maduong’ kende owuon . To Nyasaye nonyise ni , " In Wuoda , kendo kawuono asebedo Wuoru . "
58005006	Owacho bende kamachielo ni , " In Jadolo nyaka chieng’ , e kit dolo mar Melkizedek . "
58005007	E ndalo mane Yesu ngima e piny , nolamo losayo Nyasaye mane nyalo rese e tho , koywak matek kendo ka pi wang’e chwer , mi Nyasaye nowinjo ywakne nikech dembruokne .
58005008	Kata obedo ni ne en Wuod Nyasaye to nopuonjore winjo chik Nyasaye nikech sandruok ma noneno ,
58005009	kendo bang’ ka nosekete kare chuth to nodoko wuon warruok mochwere ma ji duto mawinjo wachne yudo .
58005010	Bende Nyasaye nokete Jadolo maduong’ , moluwo kit dolo mar Melkizedek .
58005011	Wan gi weche mathoth mwanyalo wacho kuom wach ma tiende tekni , to winjo maru ni chien .
58005012	Chutho , kata obedo ni sani koro onego bed ni un jopuonj , to pod udwaro ng’at machielo mondo ochak opuonju nonro michako ng’eyogo adiera mar wach Nyasaye . Pod unyalo mana madho chak kende ok unyal chamo chiemo motegno !
58005013	To ng’ato ang’ata ma madho chak kende pod en nyathi mayom , omiyo oonge gi lony kuom puonj mar tim makare .
58005014	Joma otegno to nyalo chamo chiemo motegno , nikech gisetiyo kodgi gaming’a mi gibedo gi lony mar ng’eyo pogruok man e kind ber gi rach .
58006001	Kuom mano koro waweuru puonj michakogo ng’eyo wach Kristo , to wadhiuru nyime mondo wadok joma otegno . Ok owinjore mondo wachak puonjou manyien weche michakogo bedo ja-Kristo , kaka lokruok weyo timbe matero ji e tho to gi yie kuom Nyasaye ;
58006002	kod puonj kuom kit batiso mopogDre opogore , kata kuom keto lwedo e wi ji , kata kuom wach chier aa kuom joma otho , kata Bura mabiro .
58006003	To wabiro timo kamano , ka Nyasaye oyie .
58006004	Nikech joma ler mar Nyasaye ose-rienynegi mi obilo mich mar polo fendo obedo e lalruok achiel gi Roho Maler ;
58006005	joma osebilo ber mar Wach Nyasaye , mi ong’eyo teko mar piny mabiro ,
58006006	kopodho oweyo yie margi , to ok nyal konygi mi gilokre kendo , nikech gikelo chandruok kuomgi giwegi kuom guro Wuod Nyasaye e msalaba nyadiriyo , ka gimiyo ji chaye ratiro .
58006007	Lowo ma mwonyo pi koth mochwe kuome , mi chwe chieg cham manyalo konyo joma opure , ema yudo gweth Nyasaye .
58006008	To ka bang’ yudo koth maber to ochiego mana kuthe gi buya to oonge tich , kendo ochiegni yudo kuong’ . Giko ibiro wang’e e mach .
58006009	Kata wawuoyo kama , osiepewa mwageno , kuomu to wan gi ratiro kuom gik mabeyo moloyo , ma gin olembe mabeyo ma warruok nyago .
58006010	Nyasaye ok kite rach , omiyo wiye ok nyal wil gi tich maru kaachiel gi hera musenyiso kukonyo Joge , kendo ma pod udhi nyime kutimo .
58006011	Wadwaro ni ng’ato ka ng’ato kuomu odhi nyime katimo maber nyaka giko , mondo eka ubed gi ratiro mar yudo gik mugeno yudo .
58006012	Ok wadwar ni ubed jo samuoyo to wadwaro ni ulu kit joma yudo gik mosingi nikech giyie kendo gitimo kinda .
58006013	Ka Nyasaye notimo singruok gi Ibrahim to nokuong’ore gi nyinge owuon , nikech ne onge ng’at maduong’ mohinge monyalo kuong’ore gi nyinge ,
58006014	nowacho ni , " Abiro gwedhi adier , kendo abiro miyi nyikwayo mang’eny . "
58006015	Omiyo bang’e achien Ibrahim noyudo gima Nyasaye nosingore ni nomiye bang’ rito gi kinda .
58006016	Joma timo singruok thoro kuong’ore gi nying joma oloyogi gi duong’ , kendo kuong’ruok ma gitimo golo kiawa moro amora e kind joma otimo winjruokgo .
58006017	Emomiyo ka Nyasaye ne dwa lero tiend chenroge maok lokre ne joma yudo gweth mag singruok mage , noguro singruokneno gi kuong’ruok .
58006018	Notimo kamano mondo , kuom gik moko ariyo , ( tiende ni singruok gi kuong’ruok ) , maok nyal lokore kendo maok nyal miyo Nyasaye bet jamriambo , wayud gweth mogundho , wan mwasetony mi wamako matek geno ma wango .
58006019	Genowano osiro chunywa ka loch mogur motegno maok yiengni kendo ma gimoro ok nyal donje mi kethi . Odonjo nyaka ei Hekalu iye iye , ei kama Ler moloyo tok pasia ,
58006020	kuma Yesu ma mosetelonwa , osedonje karwa . Osedoko jadolo maduong’ manyaka chieng’ , moluwo kit dolo mar Melkizedek .
58007001	Melkizedek mwawuoyo kuomeni ne en ruodh Salem kendo ne en jadolo mar Nyasaye Mamalo Mogik . Noromo gi Ibrahim ka Ibrahim noa e lweny mane oseloyoe ruodhi , mi nogwedhe .
58007002	Ibrahim nomiye achiel kuom apar mar gik moko duto . Mokwongo tiend nyingeno en " ruoth makare , " eka kendo " ruodh Salem " tiende ni " ruodh kuwe . "
58007003	Kaka Melkizedek ne onge gi wuon kata min , kata chakruokne kata gikone , ochalo Wuod Nyasaye , kendo tij dolo mare osiko nyaka chieng’
58007004	Inyalo neno kaka noduong’ ahinya . Kata mana Ibrahim ne nyalo miye achiel kuom apar mar gik ma nopeyo !
58007005	Wang’eyo ni chik dwaro ni mondo nyikwa Lawi mokawo tich dolo ema ochoki achiel kuom apar kuom ji , ma gin owetegi , kata obedo ni owetegigo bende gin nyikwa Ibrahim .
58007006	Ng’atni to wayudo ni ne ok en nyakwar Lawi , to kata kamano nochoko achiel kuom apar kuom Ibrahim , jal mane Nyasaye omiyo singruok , kendo nogwedhe .
58007007	En gima ong’ere ni ng’at matin igwedho gi ng’at maduong’ .
58007008	Korka jodolo mag jo Lawi wayudo ni achiel kuom apar ichoko gi dhano matho ; to kuom Melkizedek to wayudo ni achiel kuom apar nochoki gi jal ma ikwano ni ngima , mana kaka Ndiko wacho .
58007009	Omiyo wanyalo wacho ni ka Ibrahim nochiwo achiel kuom apar to mano nyiso ni Lawi ( ma nyikwaye choko achiel kuom apar ) bende nochiwe .
58007010	Nikech kindeno noyudo ka Lawi pok onyuol , to kata kamano wanyalo wacho ni ne en ei ringre Ibrahim kane Melkizedek oromo kode .
58007011	Kapo ni tich dolo mar Jo Lawi ( nikech chik mane omi jo Israel notenore kuome ) ne nyalo miyo dhano doko makare chuth , to koro ere gimomiyo ne pod nitie dwaro mondo oyud jadolo machielo machalo gi Melkizedek ? Ang’o momiyo ne nyaka jadolo mopogore gi Harun yudre ?
58007012	Nikech wang’eyo ni ka olok tich dolo to chik bende nyaka loki .
58007013	To ng’at miwacho wechegi kuomeni to noa e dhoot machielo ma ng’ato ne pok otiyo e nyim kendo mar misango koa e dhoodno nyaka nene .
58007014	Nikech ong’ere malong’o ni Ruodhwa noa e dhood Juda , ma en dhoot ma Musa ne ok owacho gimoro kuom jodolo .
58007015	Gima wasewacho medo winjore ka jadolo machielo machal gi Melkizedek ochako obiro ,
58007016	en ne ok okete Jadolo kaluwore gi chike dhano kata anyuolane , to nokete nikech teko mar ngima maok nyal rumo .
58007017	Nikech Ndiko timo neno kuome ni , " In Jadolo nyaka chieng’ mana kaka Melkizedek . "
58007018	Chik machonno koro osegol oko nikech onyap kendo oonge tich
58007019	( nikech Chik ne ok nyal keto gimoro kare chuth ) . Koro osekelnwa geno manyien maber moloyo chik machonno , kendo kuom genono wanyalo sudo but Nyasaye .
58007020	To ne ok otim kamano maonge kuong’ruok ! Jomoko nobedo jodolo maonge kuong’ruok ,
58007021	to en to nobedo Jadolo gi kuong’ruok ka Nyasaye nowachone ni : " Ruoth osekuong’ore kendo ok nolok pache ; In Jadolo nyaka chieng’ . "
58007022	Nikech kuong’ruokni , Yesu koro osedoko kido mar winjruok manyien gi Nyasaye , ma en winjruok maber moloyo machon .
58007023	Pogruok machielo mwaneno en ni e kit dolo machon , jodolo ne thoth nikech tho nomonogi dhi nyime gi tich dolo ;
58007024	to nikech Yesu ngima nyaka chieng’ dolo mare osiko .
58007025	Kuom mano onyalo waro chuth joma kadho kuome kasudo ir Nyasaye , nikech ongima nyaka chieng’ mondo okwanegi Nyasaye .
58007026	Jadolo maduong’ ma kamano ema nyalo konyowa nikech oler , oonge ketho , kendo chilo moro onge kuome . Bende Nyasaye oseting’e mokete kar kende kopoge gi joricho , kendo osekete malo kuma bor moyombo polo .
58007027	En ok ochune ni nyaka otim misango pile pile kaka jodolo mamoko timo , kokuongo gi mare eka otimo mar jomamoko . Notimo misango ni richogi dichiel kendo mogik , kane ochiwo ringre owuon .
58007028	Nikech chik keto joma nyap mondo obed jodolo madongo , to kuong’ruok mane obiro bang’ chik , noketo Wuowi makoro oseket kare chuth nyaka chieng’ .
58008001	Gima wasebedo ka watemo wacho en ma : Wan gi Jadolo Maduong’ mobet piny e bat korachwich mar Kom Duong’ manie polo ,
58008002	en ema otiyo kaka Jadolo Maduong’ Kama Ler Moloyo , ma en hema ma Ruoth ema oguro , to ok dhano .
58008003	Jadolo Maduong’ moro ka moro iyiero mondo ochiw mich kaachiel gi misango , omiyo kata jadolowani bende ne nyaka chiw gimoro .
58008004	Ka dibed ni pod en e piny , to dine ok obedo jadolo , nikech nitie jodolo moromo machiwo mich duto kaka chik dwaro .
58008005	Tich ma jodologo tiyo en mana kido gi tipo mar tij dolo manie polo . Mano emomiyo ka Musa ne dwa chako gero Hemb Romo to Nyasaye nosieme kawachone ni , " Ne ni igero gik moko duto machal gi kit hema mane onyisi e got " .
58008006	To tich mar Yesu oseyudo duong’ moyombo margino mana kaka winjruok mokelo , ma en e jagachne , bende oyombo winjruok machon , nikech otenore kuom singruok mabeyo moloyo .
58008007	Nikech ka dine bed ni onge gima orem kuom winjruok machon , to winjruok manyien ok dokawo kare .
58008008	To Nyasaye noyudo ketho kuomgi mi owacho ni : " Ruoth Nyasaye owacho ni ndalo biro ma anatimie singruok manyien gi dhood jo Israel kendo gi dhood Juda .
58008009	Singruokno ok nochal gi mano mane atimo gi kweregi kane akawogi gi lweta mi atelonegi kagologi Misri , nikech ne ok giluwo singruokna ma natimo kodgi omiyo an bende ne alokora aweyogi Ruoth owacho .
58008010	Ma e singruok mabiro timo gi dhood Israel bang’ ndalogo , Ruoth owacho . Anaket Chikena e pachgi kendo anadikgi e chunygi . Anabed Nyasachgi , kendo ginibed joga .
58008011	Koro ng’ato ok nochak opuonj jag-weng’gi kata owadgi , kowacho ni , vNg’e Nyasaye ' , nikech giduto gining’eya kochakore gi ji ajia nyaka joma ogen .
58008012	Nimar anawenegi kuom timbegi maricho , kendo ok anachak apar richogi kendo . "
58008013	Ka Nyasaye luongo singruokni ni " manyien " to mano nyiso ni osemiyo singruok machon odoko maonge tich ; to kaka oonge tich kendo oti , obiro lal nono machiegni .
58009001	Singruok mokwongo ne nigi chike matayo lemo kaachiel gi kar lemo e pinyka .
58009002	Ne oios hema ma ong’ad iye ariyo . Kama ikwongo donjoe ne iluongo ni Kama Ler , kendo kanyo noketie rachung taya gi mesa moketie makati miketo e nyim Nyasaye pile .
58009003	E tok nanga mar rageng’ mar ariyo ne nitie hema miluongo ni Kama Ler Moloyo ,
58009004	kendo kanyo noketie kendo mar misango molos gi dhahabu miwang’oe ubani , kod Sandug Muma mowir gi dhahabu gi Ludh Harun ma nechako loth , kod kite mopa mondikie singruok .
58009005	Ewi Sandug Muma ne nitie kido mag malaika miluongo ni Kerubi mar Duong’ , kendo buombegi noumo kama igoloe richo . To sani ok wanyal wuoyo matut kuom gigo duto .
58009006	Ka gik moko duto nosechan kamano , jodolo ne donjoga e hema maoko pile mondo giti tichgi mar lemo .
58009007	To jadolo maduong’ kende ema noyiene donjo e hema maiye dichiel kende e higa , to nochune ni nyaka odonj iye kuno gi remo mane otimogo misango ne richone mokwongo eka bang’e otimonego ji duto bende , mondo owenegi richo mane gitimo ka gikia .
58009008	Roho Maler ne nyiso , kuom kit dolo makama , ni yo midonjogo Kama Ler Moloyo ne pok ofwenyore , e kinde duto ma hema machon ne pod ochung’ !
58009009	Ma en ngero manyiso kinde ma wadakieni , kendo ginyiso ni mich kod misango mane ichiwo ne ok nyal lwoko chuny joma ne lemo e hemano mi gidok joma kare .
58009010	Gin mana chiemo gi math kod tim lwok mopogore opogore-to magi gin mana tim maoko matiyo mana nyaka ndalo ma chik manyien nochak tich . Ne itiyo kodgi mana ka Nyasaye ne pok oloko gik moko odoko manyien .
58009011	To ka Kristo nobiro kaka Jadolo maduong’ mar gik mabeyo moloyo makoro wango sani , nodonjo e hema maduong’ kendo malong’o chuth . En hema ma lwet dhano ok oloso ma tiende en ni ok en chwech mar pinyni .
58009012	Nodonjo iye nyaka Kama Ler Moloyo , to ne ok odhi gi remb diek gi nyiruedhi . Notimo misango dichiel kendo mogik gi rembe owuon ma nokelonwago warruok mosiko .
58009013	Nikech ka remb diek gi ruedhi gi buch nyiroye mane ikiro ne nyalo pwodho joma ogak , migibed maler gi oko ,
58009014	koro remb Kristo to nyalo pwodho ji e yo malich machal nade ! Nochiwore ne Nyasaye kuom Roho mosiko kaka misango maonge mbala , omiyo rembe biro lwoko chunywa maiye mi wawe timbe motho , mondo eka wati ne Nyasaye mangima !
58009015	Kuom mano , Kristo e jagach mar singruok manyien , mamiyo joma oluongi yudo girkeni mosiko mosesingnegi , nikech koro osetho kargi kaka misango mamiyo gibedo thuolo kuom kethogi e bwo singruok mokuongo .
58009016	Ka ng’at motho oweyo ne ng’ato gige e yor singruok to dwarore ni nyaka ng’at mowene gik mokono nyis malong’o ni ng’at mane oweyone gik mokogo notho adier ,
58009017	nikech singruok ma kamano tiyo mana ka ng’ato osetho , to ok ka ng’at ma notime pod ngima .
58009018	Mano emomiyo kata mana singruok mokuongo ne ok nyal ket e tich ka onge remo .
58009019	Ka Musa noseny-iso weche mag chik duto mi ji duto owinjo , nokawo remb nyiroye gi diek , kaachiel gi pi , mi okiro e Kitap Chik , kendo okiro kuom ji duto , kokirogi gi yie rombo malando gi obino .
58009020	Nowacho ni , " Ma e remo mar singruok ma Nyasaye osechik-ou mondo uriti . "
58009021	Nokiro remono kuom Hemb Romo kendo kuom gimoro amora mane itiyogo e lemo machalore kamano .
58009022	Chutho , chik dwaro ni gik moko duto opwodh gi remo , kendo ka remo ok ochw-er to golo richo onge .
58009023	Emomiyo ne dwarore mondo kido mag gig polo opwodhi gi misengini machalo kamago , to kata kamano gig polo hie to dwaro misengini mabeyo moloyo magi .
58009024	Nikech Kristo ne ok odonjo kama ler ma lwet dhano ema oloso , ma en mana kido mar Kama Ler hie , to nodonjo e polo wuon , kama koro ochung’nwa e nyim Nyasaye .
58009025	To bende ne ok odonjo e polo mondo ochiwre kaka misango higa ka higa , kaka jadolo maduong’ donjo Kama Ler higa ka higa mondo otim misango gi remo maok mare owuon .
58009026	Ka Kristo ne nyalo timo kamano , to mano ne nyalo chune ni otho di mang’eny nyaka a chakruok piny . To koro osefwenyore dichiel kendo mogik e ndalo mogikni mondo ochiw ringre owuon kaka misango ma golo richo .
58009027	Mana kaka ochano ni dhano nyaka tho dichiel kendo bang’ mano yale ,
58009028	e kaka Kristo bende notimgo misango dichiel kende mondo ogol richo mag ji mang’eny . To obiro thiny-ore kendo mar ariyo , ok mondo ochak oting’ richo ji kendo , to mondo okel warruok ne joma rite gi geno .
58010001	Chik en mana tipo mar gik mabeyo mabiro to ok en gigo hie . Kuom mano ok nyalre , mondo misengini machalre minuoyo higa ka higa omi joma sudo ir Nyasaye mondo oiame obed makare chuth .
58010002	Ka dine bed ni ginyalo miyo ji doko makare , donge dine oseweti-mogi chon ? Nikech jolemogo dine osepuodhi dichiel kende , kendo mogik , mi ok gibedo joketho ma bura oloyo kendo .
58010003	To misengini gin mana gik maparo ne ji richogi higa ka higa ,
58010004	nikech remb ruedhi gi diek ok nyal golo richo kata matin .
58010005	Emomiyo ka Kristo nobiro e piny to nowacho ni : " Misengini kod chiwo ok ema idwar , to ringruok ema iseikona ;
58010006	Misengini miwang’o pep gi chiwo mag golo richo ne ok imorgo .
58010007	Eka nawacho ni , vEra e , Yaye Nyasaye , asebiro timo dwaroni , mana kaka ondiki kuoma e bug Chik ' . "
58010008	Mokwongo nowacho ni , " Misengini kod chiwo , kata misengini miwang’o pep kod chiwo migologo richo ne ok idwar kendo ne ok imor kodgi . " ( Kata obedo ni chik ne dwaro ni otimgi kamano )
58010009	To eka nowacho kendo ni , " Era e , asebiro mondo atim dwaroni . " Omiyo waneno kaka oketho yo machon mar chiwo chiayo ka misango to okelo yo manyien ma ng’ato chiwoe ngimane owuon .
58010010	Nikech Yesu notimo gima Nyasaye ne dwaro ni otim , koro osepwodhwa e richo kuom ringre mane ochiwo kaka misango dichiel kendo mogik .
58010011	Jodolo mag jo Yahudi duto chung’ odiechieng’ kodiechieng’ mondo otim tich dolo , ka ginuoyo mana misango machalre maok nyal golo richo .
58010012	Kristo to notimo misango mar golo richo dichiel kende , mi obet piny e bat korachwich mar Nyasaye .
58010013	Chakre chieng’ mane obetie piny , orito odiechieng’ mibiro ket jowasike duto raten tiende
58010014	nikech kuom misango achiel kende , oseketo joma iloko doko jomaler mi gibedo makare chuth .
58010015	Roho Maler bende wuoyonwa kuom wechegi . Mokwongo owacho ni :
58010016	" Ma e singruok ma anatim kodgi bang’ ndalogo , Ruoth owacho . Anaket chikena e chunygi , mi andikgi e pachgi . "
58010017	Omedo wacho bende ni , " Richogi kod timbegi mamono ok anachak apar kendo . "
58010018	To kama oseweye richo , koro misango mar golo richo onge .
58010019	Kuom mano , owetena , koro wan gi chir mar donjo Kama Ler Moloyo kuom remb Yesu ,
58010020	noyawonwa yo manyien kendo mangima madonjo makadhi nanga mar rageng’ , ( ma en ringre owuon )
58010021	ka koro wan-gi Jadolo mang’ongo morito od Nyasaye kamano ,
58010022	wasuduru but Nyasaye gi chuny ma nikare , ka wan gi yie maok wariwo gi kiawa , kendo ka chunywa osekwoe pi mondo opwodhwa kik wabed gi chuny ma bura oloyo , kendo ringrewa olwoki gi pi maliw .
58010023	Wamakuru motegno geno ma wango maok wamindni , nikech Jal mosemiyowa singruok en jaadier .
58010024	Ng’ato ka ng’ato mondo opar kaka dojiw nyawadgi omed bedo gi hera kod timbe mabeyo .
58010025	Kik wawe mak wachokore kaachiel , kaka jomoko ose weyo timo , to wajiwreuru ng’ato gi ng’ato , kendo umed timo kamano kaka uneno ka Chieng’ Ruoth medo sudo machiegni .
58010026	Ka wadhi nyime gi timo richo mana mar ayiem bang’ ng’eyo adiera to onge misango moro mapod odong’
58010027	gima odong’ en mana kibaji , kwang’eyo ni wachomo kum gi mirima mar mach , mabiro tieko chuth joma kedo gi Nyasaye .
58010028	Ng’ato ang’ata ma otamore rito Chik Musa inego maok okechi e nyim joneno ariyo kata adek .
58010029	Koro iparo ni ng’at monyono Wuod Nyasaye piny gi tiende , ma kawo remo mar singruok mane opwodhego ka gima nono , kendo ma yanyo Roho mar ng’wono , to biro yudo kum malich machal nade ?
58010030	Nikech wang’eyo Jal ma nowacho ni , " An awuon ema nachul kuor . Adier abiro chulo kuor maonge kiawa , " kendo ni , " Ruoth biro yalo joge . "
58010031	En gima lich miwuoro ka ng’ato olwar e lwet Nyasaye mangima !
58010032	Parieuru ndalo mokwongo mane uyudo ler mar Nyasaye . E kindeno nuny-ono piny motegno kukedo matek e dier sand mathoth .
58010033	Seche moko ne iyanyou kendo isandou ang’ienga e dier ji , to seche moko nuchung’ kaachiel kod joma ne iti-monegi kamano .
58010034	Chunyu ne sandore kaachiel gi joma otue nikech Kristo , kendo numor kimayou giu githwon nikech nung’eyo ni un uwegi un gi mwandu mabeyo moloyo kendo mosiko .
58010035	Kuom mano , kik koro uyie chir mane ungo lalnu . Obiro kelonu pok maduong’ .
58010036	Dwarore ni umed timo kinda kuom timo dwaro Nyasaye , mondo eka unun-wang’ gik mosesingore .
58010037	Nikech odong’ mana kinde matin kende eka " Jal mabiro nobi kendo maok olewo .
58010038	To ng’ata makare nobed mangima kuom yie . To kodok chien , to ok nabed mamor kode . "
58010039	To wan ok wan jogo madok chien kendo lal , to wan jogo moyie kendo ma ireso .
58011001	Yie en bedo gi adiera kuom gima wageno yudo kendo en bedo gi ratiro kuom gik maok wane .
58011002	Kwerewa ne nigi yie machal kamano omiyo Nyasaye noyie kodgi .
58011003	Yie ema miyo wayango ni Wach Nyasaye ema nochweyo gik moko duto manie polo gi piny , mi nomiyo gik mantie mineno gi wang’ owuok kuom gik maok ne .
58011004	Yie ema nomiyo Habil otimo misango maber ne Nyasaye moloyo misango mar Kain . Yieneno nomiyo Nyasaye oyie kode kaka ng’ama kare , nikech Nyasaye owuon norwako michneno . Habil pod wuoyo nyaka sani nikech yie mane en-gono , kata obedo ni nosetho .
58011005	Kuom yie Enoka nokaw ka ngima omiyo ne ok oneno tho , nolal nono e wang’ ji nikech Nyasaye nosekawe . Nyasaye nopake kaka ng’at mamiye mor kane pok okawe .
58011006	Onge ng’at ma Nyasaye nyalo yiego ka onge gi yie , nikech ng’ato ang’ata madwaro sudo but Nyasaye nyaka yie ni entie kendo ni en-gi mich momiyo joma oketo chunygi kadware .
58011007	Yie ema nomiyo Noa owinjo siem mane Nyasaye osiemego kanyise gik mane biro timore mane pok oneno gi wang’e . Noa nowinjo wach Nyasaye , kopong’ gi luor , mi nohondho yie mondo otony kaachiel gi joode . Kuom yieneno , nong’ado ne piny bura , kendo nodoko achiel kuom joma Nyasaye oketo kare kuom yie .
58011008	Yie ema nomiyo Ibrahim owinjo luong Nyasaye mi owuok odhi e piny mokia , mane biro bedo mare bang’e achien . Nowuok awuoka modhi kata obedo ni nokia kuma nodhiye kamano .
58011009	Yie mane en-gono ema nomiyo odhi odak e piny mawendo , mane osingne . Nodak e hema mana kaka Isaka kod Jakobo bende ne jodak , mi gidoko weg singruok kaachiel kode .
58011010	Nikech nong’iyo nyime kogeno dala machielo man gi mise motegno , ma jachenone gi jagedone en Nyasaye owuon .
58011011	Yie ema nomiyo Ibrahim obedo wuoro , kata obedo ni noseti ahinya , kendo chiege ma Sara bende ne migumba nomiye teko mar bedo wuoro nikech nogeno ni ng’at mane omiye singruok ne en jaadiera .
58011012	Kata obedo ni Ibrahim ne chalo ng’ama osetho kamano , to kothe nodoko magalamoro mana ka sulwe manie polo kendo mana ka kwoyo mang’eny mak kwanre manie dho nam .
58011013	Jogi duto notho ka nigi yie . Ne ok giyudo gik mane Nyasaye osingore ni nomigi , to ne ginenogi kendo girwakogi mana gichien , kendo ne gikwanore kaka welo gi jo wuoth makadho akadha e pinyni .
58011014	Joma wacho weche ma kamagi nyiso malong’o ni gigeno yudo pinygi giwegi .
58011015	Ka dine bed ni pod giketo pachgi kuom piny mane giseweyo , to dine giyudo thuolo mar dok chien kuma ne giaye .
58011016	To kar timo kamano , ne gigombo piny maber moloyo mano mane giseweyo . Ne gigombo polo . Emomiyo Nyasaye wiye ok kuodi kiluonge ni Nyasachgi , nikech oseikonegi dala .
58011017	Yie ema nomiyo Ibrahim ochiwo wuode ma Isaka kaka misango kane Nyasaye oteme mondo otim kamano . Jal mane oyudo singruokno noikore mar chiwo wuode achiel makende ,
58011018	kata obedo ni Nyasaye nosewachone motelo ni , " Isaka ema kothi duto nochakre kuome . "
58011019	Ibrahim nong’eyo e chunye ni Nyasaye ne nyalo chiero joma otho , omiyo kangero norwako Isaka mana ka ng’a mochier oa kuom joma otho .
58011020	Yie ema nomiyo Isaka ogwedho Jakobo gi Esau konyiso kaka ngimagi mabiro ne biro chalo .
58011021	Yie ema nomiyo Jakobo ogwedho yawuot Josef , moro ka moro , sama nochiegni tho . Nolamonegi gweth koyiengore e mikwache mar wuoth .
58011022	Yie ema nomiyo Josef , ka koro nochiegni tho , nowuoyo kuom wuok mar jo Israel ka gia Misri , mi nochano gima nonego otim gi chokene .
58011023	Yie ema nomiyo jonyuol Musa opande kuom dweche adek bang’ nywolne , nikech ne gineno ka kite ber moloyo kit nyithindo minyuolo pile ; kendo ne gitimo kamano ka ok giluoro siem mar ruodh Misri .
58011024	Yie ema nomiyo ka Musa nosedoko ng’ama duong’ to nodagi ni kik luonge ni wuod nyar Farao .
58011025	Noyiero mondo osandre gi jo Nyasaye moloyo dak e mor mar richo marumo piyo nono .
58011026	Nokwano achaya miyudo nikech Kristo kaka gima nigi tiende moloyo mwandu mag Misri , nikech nogeno yudo pokne achien .
58011027	Nodar Misri kuom yie , ka ok oluoro mirimb ruoth , kendo nodhi nyime gichir nikech noneno Jal maok ne .
58011028	Yie bende ema nomiyo oloso Sap Ruoth , mi okiro remo e dhout jo Israel mondo Malaika mane nego nyithindo makayo e Misri kik mui nyithi jo Israel , makayo .
58011029	Yie ema nomiyo jo Israel okalo Nam Makwar mana kagima gikalo lowo motwo . Jo Misri to ka notemo timo kamano to ne ginimo .
58011030	Yie ema nomiyo ohinga mag Jeriko oruombore piny , bang’ ka jo Israel nosewuotho ka lworogi kuom ndalo abiriyo .
58011031	Yie ema nomiyo jachode ma Rahab , nikech norwako jo mbetre mag Israel gi ng’wono , ok nonegi ka ne inego joma ok winj wach Nyasaye .
58011032	Ang’o kendo ma damed wacho ? Thuolo ditama mar wuoyo kuom Gidion , gi Barak , gi Samson , gi Jeftha , gi Daudi , gi Samuel , kod jonabi mamoko ,
58011033	yie nomiyo jogi omako pinje ruodhi kendo girito ji gi bura makare , mi giyudo gik ma Nyasaye nosingo . Ne giumo dho sibuoche ,
58011034	kendo ne ginego gero mar mach ; bende ne gitony e lak lingangla . Nyawo margi nolokore teko mi gidoko joma ger e lweny , ka gikeyo mel jolwenj pinje mamoko duto mane kedo kodgi .
58011035	Mon mane nigi yie nochier negi jogi ma nosetho mi gikawo kangima . Jomoko kuomgi kata ne isando malich to nodagi ni kik wegi thuolo , nikech ne gigeno ni nochiergi e ngima maber moloyo .
58011036	Moko ne ojar kendo orodhi gi del , to moko bende notwe gi nyororo mi oketi e jela .
58011037	Nogogi gi kite , nong’adgi gi musmeno nyadiriyo noneggi gi ligangla . Ne giwuotho ka gi kacha , ka girwako piende rombe gi piende diek , kagidhier kisando-gi kendo kichandogi malit
58011038	jogi ne joma beyo gilala mane ok giwinjore dak e pinyni , Ne gibayo abaya e thimbe gi gode ka gidak e bwo lwendni gi buche .
58011039	Giduto Nyasaye noyie kodgi nikech yie mane gin-go . Kata kamano onge ng’ato kata achiel kuomgi ma noyudo gima Nyasaye nose singo negi .
58011040	Nikech Nyasaye nochanonwa gima ber moloy ) ; mondo oketwa kare mana ka wan kaachiel kodgi .
58012001	Nikech oganda maduong’ mar w joneno opie molworowa ka ng’iy-owa , wawituru gimoro amora mwating’o manyalo duodowae wuoth , kod richo mora amora e ngimawa manyalo gajowa , kendo waringuru matek maok waol e ng’wech moketwae .
58012002	Wachomuru wang’wa kuom Yesu , ma en jachak kendo jachop yie marwa . Nikech nogeno yudo mor mane oikne ni nonwang’ achien , nochayo tho malit mar msalaba ka ok odewo wichkuot ma tho ma kamano kelo , kendo koro obet piny e bat korachwich mar kom duong’ mar Nyasaye .
58012003	Paruru kuome , en ma notimo kinda ka joricho kedo kode , mondo kik ujogi mi chunyu aa .
58012004	E lweny mukedoe mondo ulo richo , pok ukedo mi rembu ool oko .
58012005	Koso wiu osewil gi weche mag jip ma Nyasaye loso-go kodu kaka wuoda ni : " Nyathina kik ikaw kum ma Ruoth kumigo kagima nono , kendo kik chunyi jogi kokweri ,
58012006	nikech joma Ruoth ohero ema okumo , kendo nyathine mohero ema ochwado . "
58012007	Ka uyudo chandruok to beduru modhil nikech mano e yo ma Nyasaye puonjougo kaka nyithinde . Be nitie nyathi ma wuon ok nyal kumo ?
58012008	Kapo ni un ok wuonu kumu kaka okumo nyithinde mamoko duto to mano nyiso ni un kimirwa kendo ok un nyithinde ma hie .
58012009	Waduto wan-gi wuonewa e piny ka ma kumowa to eka pod wamiyogi mana luor . Koro donge onego wawinj Wuon chunjewa moloyo , mondo eka wabed mangima ?
58012010	Wuonewa mag pinyka ne kumowa mana kuom kinde matin e sama gihero , to Nyasaye to kumowa mondo okonywa , kodwaro ni mondo wadok maler kaka oler .
58012011	Sama ng’ato yudo kum to ok onyal winjo maber nikech owinjo rem . To bang’ kosekum ng’ato to opuonjore mi ngimane nyag olemo mar tim makare kod kuwe .
58012012	Kuom mano jing’uru bedeu mobengore gi chongeu monyosore .
58012013	" Losuru yore muluwo mondo oriere tir , " mondo omi joma tiendegi ong’ol kik wil to mondo gichangi .
58012014	Temuru matek mondo udag gi ji duto gi kuwe , kendo mondo ngimau obed maler , nikech ka ng’ato onge gi ngima maler to ok none Ruoth .
58012015	Neuru mondo une ni onge ng’ato kuomu ma ng’wono mar Nyasaye obayo , kendo kik uwe mondo sigu moro onyagi e kindu manyalo ketho ji mang’eny .
58012016	Neuru ni onge ng’ato kuomu ma jachode , kata ng’ama ochayo Nyasaye ka Esau ma wach chiemo michamo dichiel nomiyo owilo duong’ne kaka wuoyi makayo .
58012017	Ung’eyo ni bang’e achien ka nodwaro mondo wuon mare ogwedhe to ne okwede . Noyuak malit gi pi wang’e mondo oyud gwethni to mano ok nyal loko paro kata matin .
58012018	Ng’euru ni uchung’ kama opogore gi kama jo-Israel nochung’ie . Ok uchung’ e tie got minyalo mulo ; kata kama mach kaknie kendo ma mudho mandiwa oumo , gi ong’ueng’o ,
58012019	ooyo , karu ok en kama iwinjoe koko mar turumbete maywak , kod dwol ma wuoyo to ok ne , ma joma nowinjo wechene noywagore ni kik ochak owuo kodgi kendo ,
58012020	nikech ne ok ginyal winjo chik mane Nyasaye omiyogi ni , " Ka chiayo moro oreree e godni to nyaka chiele gi kite mi nege . "
58012021	Gima ne Jo Israel oneno ne lich mokadho mi Musa nowacho ni , " Luoro teta . "
58012022	Un usebiro e Got Sayun , e Jerusalem manie polo , ma en dala Nyasaye mangima . Useriworu gi malaike gana gi gana mochokore e nyasi mar mor
58012023	e kanisa mar kayo , ma nyingegi ondik e polo . Usebiro ir Nyasaye , ma en jang’ad bura ne ji duto ; kendo ir chunje mag joma kare , makoro ok osedoko malong’o chutho ,
58012024	usebiro ir Yesu ma en jagach mar singruok manyien , gi remo mokir ma wuoyo kuom gik mabeyo moloyo remb Habil .
58012025	Neuru ni ok utamoru winjo Jal mawuoyo kodu . Nikech ka gin bende ne ok gitony kane gidagi winjo jal mane osiemogi e pinyka , wan to koro dwatony nade ka wadagi winjo Jal masiemowa gie polo ?
58012026	E kindeno duonde noyiengo piny , to sani to en mana kaka osesingore ni , " Abiro chako ayiengo piny kendo . To ok anayieng piny kende , to polo bende . "
58012027	Wach mar " kendo " nyiso ni Nyasaye biro golo oko gik mayiengni manyalo wuok , ma gin gik mochwe mondo gik maok nyal yiengni ema odong’ osiki .
58012028	Emomiyo wagouru erokamano ne Nyasaye nikech wasenwang’o piny manyien maok nyal yiengi . Chunywa mondo omi Nyasaye duong’ kod luor , kendo walame e yo modwaro , ka wapong’ gi kibaji ,
58012029	nikech " Nyasachwa en mach matieko chuth gik mowang’o . "
58013001	Sikuru kuheroru kaka owete .
58013002	Kik uwe mak uruako welo e uteu , nikech jomoko kuom timo kamano oseruako koda ka malaike ka ok ging’eyo .
58013003	Paruru joma otwe e jela mana kagima un bende otweu kodgi kuno . Joma isando bende paruru mana kagima un bende isandou kodgi .
58013004	Ji duto nyaka kaw kend kaka gima duong’ , kendo joma okendore kik dwany otandagi mar kendruok . Nikech Nyasaye biro kumo ng’ato ang’ata ma jachode , gi joma timo timbe dwanyruok duto .
58013005	Kik ubed joma ohero pesa , to gik ma ungo mondo oromu , nikech Nyasaye osewacho ni , " Ok anaweu kata jwang’ ok ana-jwang’u "
58013006	Omiyo wanyalo wacho gi chir ni , " Ruoth Nyasaye e jakonyna ; omiyo ok analuor ; dhano adhana to ditima nade ? "
58013007	Paruru jotendu ma nokwongo yalonu Wach Nyasaye . Paruru kaka kit ngimagi ne chalo mondo ulu kit yie margi .
58013008	Yesu Kristo chaire nyoro , gi kawuono kendo nyaka chieng’ .
58013009	Kik ulu kit puonj moro amora magalagala manyalo golou e yor adiera , nikech ng’wono Nyasaye ema onego ojiw chunywa to ok puonj motenore kuom weche mag chiemo maok kel kony moro amora ni joma chamogi .
58013010	Wan gi kendo mar misango ma jodolo ma pod tiyo e Hema Maler ok oyienegi chamo misengini motimie .
58013011	Jadolo maduong’ tero remb jamni nyaka Kama Ler Moloyo mondo ochiw kaka misango mar golo richo , ka ringre mag jamnigo to iwang’o oko mar kambi .
58013012	Mano emomiyo Yesu bende nonegi oko mar dala mondo opwodh joge odok maler gi rembe owuon .
58013013	Omiyo wan bende wawuoguru wadhi ire oko mar kambi mondo wane achaya ma en bende noneno .
58013014	Nikech e pinyni waonge gi dala mosiko , to warito dala machielo mwabiro nwang’o achien .
58013015	Kuom mano , watimuru ne Nyasaye misango mar pak ndalo duto ka wan kuom Yesu . Pak makamano en olemo mawuok e dhowa ka hulo nyinge .
58013016	To bende wiu kik wil gi timo timbe mabeyo kendo gi pogo ne ji giu , nikech mago e kit misango ma Nyasaye morgo .
58013017	Winjuru weche jotendu kendo beduru e bwo lochgi . Girito chunyu odiechieng’ gotieno kaka joma nyaka nyis Nyasaye kaka uchal . Wmjgiuru , eka tich ma gitiyo okelnigi mor to ok pek , nikech ka umiyo tich obedonegi mapek to un ema uhinyoru .
58013018	Lemnwauru . Wang’eyo malong’o ni waonge wach gi ng’ato kendo wadwaro ni ngimawa obed mobidhore e yore duto .
58013019	Moloyo an awuon , akwayou mondo ulamna mondo aduog iru mapiyo .
58013020	Mad Nyasach kuwe ma nochiero Ruodhwa Yesu , ma en Jakwath Maduong’ mar rombe , kuom remo mar singruok mosiko ,
58013021	olosu udok kare chuth , kutimo timbe mabeyo duto mondo eka utim dwarone . Mad oloswa mi wachal kaka odwaro , kuom Yesu Kristo , monego oyud duong’ nyaka chieng’ ! Amin .
58013022	Jowetena , akwayou mondo uyie gi wach ma ajiwougoni nikech andilonu mana barua machwok kende .
58013023	Adwaro ni mondo ung’e ni owadwa Timotheo osegony , kendo ka ochopo piyo to anabi kode mondo waneu .
58013024	Mosuru jotendu duto kaachiel gi jo Nyasaye duto . Owete moa Italia ooronu mosgi .
58013025	Ng’wono mondo obed kodu uduto .
59001001	An Jakobo , ma jatich Nyasaye kendo jatich Ruoth Yesu Kristo , Andikonu , un dhoudi apar gariyo mokere e pinje mamoko .
59001002	Jowetena , kaweuru gi mor mar adier , ka uneno tembe mopogore opogore ,
59001003	nikech ung’eyo ni ka yie maru otem to okelo kinda .
59001004	To kinda nyaka chop kare chuth eka unyalo doko motegno chuth maok uremo gimoro .
59001005	Ka ng’ato kuomu ochando rieko to okwa Nyasaye , ma jachiwo maber ne ji duto kendo nomiye maonge geruok .
59001006	To ka okwayo to nyaka obed gi yie maok oriwo gi kiawa , nikech ng’at ma riwo gi kiawa chalo gi apaka mar nam ma yamo riembo kendo tago .
59001007	Ng’at ma kamano kik par ni onyalo kwayo Ruoth gimoro mi oyudi ,
59001008	nikech en ng’at ma pache nyadiriyo kendo ma timbege duto yom yom .
59001009	Owadwa modhier onego obed mamor ka oting’e malo .
59001010	To ng’at man gi mwandu onego obed mamor ka odwoke piny , nikech obiro lal nono , mana ka mafua moti e thim .
59001011	Nikech ka chieng’ owuok gi liet marewni , to yien no two , maupe ge lwar piny kendo berne rumo . Kamano bende e kaka jamwandu biro lal nono , kata mana kodich e ohande mapile .
59001012	Ng’at ma nano kiteme en jahawi nikech kochung’ motegno mi oloyo temno , to obiro oyudo osimbo mar ngima , ma Nyasaye osesingore ni nomi joma ohere .
59001013	To ka itemo ng’ato to kik o wach ni , " Nyasaye tema . " Nikech Nyasaye ok nyal tem gi gik maricho , to en bende owuon ok otem ji
59001014	makmana ng’ato ka ng’ato itemo mana ka gombone owuon maricho oywaye mogaje .
59001015	Bang’e ka gombo maricho osemako ich to onyuolo richo ; to richo kosedoko motegno to onyuolo tho .
59001016	Kik ng’ato wuondu , jowetena mageno .
59001017	Mich moro amora maber kendo malong’o aa malo e polo , koa kuom Wuoro ma nochweyo ler marieny e polo , kendo maok lokre ka tipo ma osiko kalokore .
59001018	En ema noyiero owuon mondo onyuolwa kokonyore gi wach mar adiera , mondo wabed kaka olemo mokuongo chiek e kind chwechne duto .
59001019	Jowetena mageno , winjuru wachni malong’o ni : Ji duto onego bed mapiyo e winjo wach , kik urikni e wuoyo kendo kik ubed joma igi wang’ piyo ,
59001020	nikech ich wang’ ok mi wabed joma kare kaka Nyasaye dwaro ni wabedi .
59001021	Kuom mano , lonyuru oko kit kethruok gi richo duto , ma kindegi opong’o piny kendo bolreuru kurwako wach mopidhi e chunyu , manyalo konyo u .
59001022	To kik uchik mana itu ni winjo wach , kende nono to uwuondoru kendu uwegi . Timuru gima Wach puonjo .
59001023	Ng’ato ang’ata ma winjo awinja wach to ok tim gima wach owacho , chalo gi ng’ama ng’iyo lenda wang’e e rang’i ,
59001024	to bang’ koseng’iyore maber to owuok odhi adhiya mi wiye wil gi kite sanosano .
59001025	To ng’at manono adimba Chik malong’o mar Nyasaye mamiyo dhano bedo thuolo , komedo timo kamano kinde ka kinde , maok wiye owil gi gima osewinjo , to osiko otimo gima Chik owacho , ibiro gwedhe e gimoro amora motimo .
59001026	Ka ng’ato ang’ata okawore ni en jalenlo , to ok orito lewe motegno to owuondore kende , kendo lemone onge tiende .
59001027	Kit lemo ma Nyasaye Wuonwa oyiego ni ler kendo onge ketho en mondo wakony nyithi kiye gi mond liete e chan-druokgi , kendo mondo ng’ato ka ng’ato oritre kik timbe maricho mag piny duwe .
59002001	Jowetena , kaka un joma oyie kuom Ruodhwa Yesu Kristo ma en Ruodh duong’ , kik udew wang’ji .
59002002	Wakaw ni ng’ato odonjo e chokruok maru korwako bangli mar dhahabu gi lewni mabeyo , to ng’at moro modhier morwako lewni mokidhore okidhore bende odonjo kode .
59002003	Kapo ni ng’at morwakore gi lewni mabeyo ema umiyo luor , kuwachone ni , " Eri , kaw kom maberni ema ibedie , " to ng’at modhier to unyiso ni , " In chung’ chien kucha , " kata ni , " Bedi piny e lowo e tienda ka , "
59002004	donge mano nyiso ni useketo kiewo e dieru un uwegi , ka ubedo jong’ad bura ma pachgi richo ?
59002005	Winjuru wachni jowetena mageno : Donge Nyasaye oseyiero joma piny kwano ni odhier mondo obed joma omew e yie margi kendo mondo ocham mwandu mag Pinyruoth mosesingo ni joma ohere ?
59002006	Un to usechayo joma odhier ! Donge gin jomwandu ema mayou giu kendo materou e ute mag ng’ado bura mondo okumu ?
59002007	Donge gin ema gijaro Nying moluor mar Jal muyie kuome ?
59002008	Ka en adier ni umako Chik mar Pinyruoth Polo mawacho ni , " Her owadu kaka iherori iwuon , " to utimo maber .
59002009	To ka udewo wang’j i to utimo richo kendo bura oseloyou kaka joketh Chik .
59002010	Nikech ka ng’ato orito Chik duto to opodho e Chik moro achiel kende to odoko jaketho mana kagima oketho Chik duto .
59002011	Nikech Jal mane owacho ni , " Kik iterri , " ema nowacho bende ni , " Kik ineki . Kapo ni ok iterri to nek to ineko to isedoko jaketh Chik .
59002012	Wuouru kendo timuru gik mutimo kaka joma ibiro ng’adnigi bura gi Chik achielno mamiyo ji bedo thuolo ,
59002013	nikech nong’ad bura maonge kech ni ng’ato ang’ata maonge kech . To kech loyo ng’ado bura .
59002014	Jowetena , ere konyruok ma ng’ato yudo ka owacho ni en gi yie to oonge gi tim ? Be yie machal kamano nyalo rese
59002015	Wakaw ane kaka ranyisi ni owadwa kata nyaminwa kuom Kristo moro wuotho duk kendo oonge gi chiemo monyalo chamo .
59002016	Ka ng’ato achiel kuomu nyalo wachone ni , " Dhi gi kuwe , Nyasaye mondo ogwedhi , kendo koyo kik chami , kendo ichiem maber , " to ok otimo gimoro mokonyo ringruokne , to ere berne ?
59002017	Mano e kaka yie bende chalo : ka oonge gi tim to en yie motho .
59002018	To ng’ato nyalo wacho ni , " In to in-gi yie , to an to an-gi tim . " Ng’at ma wuoyo kamano mondo onyisa ane yie ma en-go maonge tim , mondo eka anyise yie ma ango kuom timbe ma atimo .
59002019	Iyie ni nitiere Nyasaye achiel . Mano ber ahinya ! To ng’e ni kata jochiende bende oyie mano ,
59002020	In ng’at mofuwoni idwaro mondo omed nyisi kaka yie maonge tim en gima nono ?
59002021	Donge Ibrahim kwarwa ne Nyasaye okwano kaka ng’ama kare kuom gima notimo kane ochiwo wuode ma Isaka e wi kendo mar Misango .
59002022	Inyalo neno kaka yie mane en-go kod timne ne tiyo kaachiel , mi yiene nobedo kare chuth kuom gima notimo .
59002023	Omiyo Ndiko nochopo kare , mawacho ni , " Ibrahim noyie Nyasaye , kendo yieneno nomiyo Nyasaye orwake kaka ng’at makare " Kuom mano Ibrahim ne iluongo ni osiep Nyasaye .
59002024	Koro nenore malong’o ni ng’ato doko ng’at makare kuom gima otimo , to ok kuom yie kende .
59002025	Kamano bende donge Rahab ma jarit kar rwako welo nokwan kaka ng’ama kare kuom gima notimo kane orwako okwach kich ka kendo mi nokonyogi tony gi yo machielo .
59002026	Mana kaka ringruok maonge chuny otho , e kaka yie maonge tim bende otho .
59003001	Jowetena , kik joma thoth kuomu hedhre mar bedo jopuonj , nikech ung’eyo ni wan mwapuonjo nong’adnwa bura malit moloyo ji mamoko .
59003002	Wan duto wachwanyore e yore mang’eny . Ka weche ma ng’ato wacho ok mi obed jaketho to en ng’at malong’o kendo onyalo chiko ringre duto mondo owinje .
59003003	Ka waketo ratege e dho farase mondo omi giwinjwa , to wanyalo chiko ringregi kamoro amora ma wadwaro .
59003004	Kata wanyalo kawo yiedhi madongo kaka ranyisi . Kata obedo ni gidongo miwuoro ; kendo iriembogi gi yembe man gi teko madongo , to pod ichikogi mana gi ngayi matin nono mi gichom kamoro amora ma jakwang’ yie dwaro ni gidhiye .
59003005	E kaka lep bende en fuon matin nono e dend dhano , to onyalo sungore miwuoro . Parie kaka pilni mach matin nono nyalo moko mach mi wang’ bungu maduong’ !
59003006	Lep bende en mach kendo piny mopong’ gi richo e kind fuonde duto mag ringruok . Oketho ringruok duto , ka ochinyo mach mawang’o ngima dhano duto mi chop en owuon bende wang’e e Gehena .
59003007	Kit le duto gi winy mahuyo , gi gik mamol kaachiel gi chwech Nyasaye duto manie nam , dhano nyalo boyo kendo ose-boyo ,
59003008	to onge ng’ama nyalo boyo lep . En gima rach maok yue , mopong’ gi kwiri marach .
59003009	Lep achielni ema wapakogo Ruodhwa kendo Wuonwa , en bende ema wak-wong’o kode ji mochwe e kit Nyasaye .
59003010	Pak kod kuong’ wuok e dhok achielno ! Jowetena , gima kamano ok onego otimre .
59003011	Bende pi mamit gi pi makech nyalo wuok e soko achiel ?
59003012	Jowetena , bende yiend ng’owu nyalo nyago zeituni ? Koso mzabibu be nyalo nyago ng’owu ? Kamano bende e kaka pi makech ok nyal lokore pi mamit .
59003013	En ng’a e dieru mikwano ni riek kendo ni winjo tiend weche ? Ng’at ma kamano mondo onyis riekone kuom kit ngimane maber kendo kuom timbe motimo gi muolo mawuok kuom rieko ma en-go .
59003014	To kapo ni upando nyiego mopong’ gi mirima , gi gombo maricho mag chopo ichlit ma ungo e chunyu , to kik usungru kuom dwarou marichogo kukwedo adiera .
59003015	" Rieko " machal kamano ok oa e polo , to en mar piny kendo ok okony chuny dhano . En rieko Jachien .
59003016	Nikech kama nyiego gi piem nitie e kama njawni gi kit richo duto yudoree .
59003017	To rieko moa e polo ok chai kamano . Mokuongo oler , kendo ohero kuwe , odembore , owinj o wach , opong’ gi kech kod olembe mabeyo ; ok odew wang’ , kendo oonge miganga .
59003018	Jokel kuwe machuoyo koth kuwe kayo tim makare .
59004001	Ang’o makelo goruok gi dhawo e kindu ? Donge gia kuom gombou makedo matek e chunyu ?
59004002	Udwaro ni ubed gi gik moko , to ok uyudgi . Uneko kendo ugombo gige ji , to ok unyal yudo gik mudwarogo . Udhawo kendo ugoru e kindu ng’ato gi ng’ato . Ok uyud gik mudwaro nikech ok ukwa Nyasaye .
59004003	To kata ka ukwayo Nyasaye , to ok uyud gik mukwayo nikech ukwayo gi paro maricho mondo utimgo dwarou uwegi .
59004004	Un jomaterore ! Donge ung’eyo ni hero piny en chayo Nyasaye ? Ng’ato ang’ata moyiero e chunye mondo obed osiep piny doko jasik Nyasaye .
59004005	Koso uparo ni Ndiko wacho kayiem , ni chuny moketo mondo odag e iwa nigi nyiego mager .
59004006	Makmana omiyowa ng’wono maduong’ moloyo , mano emomiyo Ndiko wacho ni , " Nyasaye odagi josunga , to ochiwo ng’wonone ni joma muol . "
59004007	Omiyo bolreuru e bwo Loch Nyasaye . Kweduru Jachien , eka noringu .
59004008	Suduru but Nyasaye , eka nosud butu . Lwokuru lweteu , un jorichogi , kendo pwodhuru chunyu , un joma nigi paro ariyogi .
59004009	Owinjore ubed mokuyo , kendo uywagi , kendo ugo nduru . Nyiero munyierogo onego olokre ywak , kendo mor mumorgo onego olokre kuyo .
59004010	Beduru mamuol e nyim Nyasaye , mondo eka obi oting’u malo .
59004011	Jowetena , kik uketh nying joweteu . Ng’ato ang’ata ma wuoyo marach kuom ng’at machielo , kata ma ng’ado ni ng’at machielo bura nyaka ng’e ni Chik ema owuoyo kuome marach kendo ong’adone bura . To ng’at ma ng’ado ni Chik bura ok orito Chik nogo nikech osedoko ng’ama ng’adone bura .
59004012	Wuon Chik ma bende en Jang’ad bura en achiel kende . En ema onyalo reso kata nego ng’ato . In to in ng’a mondo ing’ad ni nyawadu bura ?
59004013	Chikuru itu uwinja , un mu wacho ni , " Kawuono kata kiny wanadhi e dala ni , kata e dala cha , mondo wadag kuno higa achiel , mondo walok ohala kuno eka walos pesa . "
59004014	Ere kaka uloso kamano to ukiya gima kiny notimre . Uparo ni ngimau en ang’o ? Ngimau chalo mana ong’weng’o mineno saa matin kende to bang’e lal nono .
59004015	Kar wacho kamano to onego uwach mana ni , " Ka Ruoth oyie to wabiro medo bedo mangima mi watim ma kata macha . "
59004016	Un to usungoru kendo upakoru ! Ng’euru ni sunga ma kamano en richo .
59004017	Kuom mano , ng’ato ang’ata mong’eyo gima ber monego otim , to ok otimo , timo richo .
59005001	Chik uru itu uwinja , un jomwandu ! Ywaguru kendo gouru nduru nikech masiche mathoth ochomou .
59005002	Mwandu ma ungo osetop , kendo olwenda osechamo lepu otieko .
59005003	Dhahabu gi fedha ma ungo nyal osechamo , kendo nyal mochamogigo ema biro bedo joneno makwedou kaka joketho , kendo gibiro chamo ringreu ka mach . Usechoko mwandu e ndalo giko .
59005004	Neuru ! Misach jotich mane otiyonu e puotheu ma utwerue ywagorenu . Kendo ywak mar jokeyo mane okayo chambu bende osechopo e it Ruoth Manyalo Gik Moko Duto .
59005005	Usedak e piny e ngima mamalo kuchamo raha . Usebedo machwe e odiechieng’ mar nyasi .
59005006	Useng’ado bura mi unego joma kare , mane ok ked kodu e yo moro amora .
59005007	Emomiyo horeuru mos , jowetena , nyaka chop Ruoth duogi . Parieuru kaka japur rito puothe mondo onyagne cham mokonyorego , kendo kaka ohore mos korito kodh komo gi kodh Chwiri .
59005008	Un bende horeuru mos , kendo jiwuru chunyu , nikech Ruoth chiegni duogo .
59005009	Kik ng’ato kuomu ng’ur gi nyawadgi , jowetena , nono to ibiro ng’adnu bura kaka joketho . Neuru ni Jang’ad bura ochung’ e dhoot !
59005010	Jowetena , kawuru Jonabi mane owuoyo e nying Ruoth kaka ranyisi mar bedo jokinda e kinde chandruok .
59005011	Kaka ung’eyo maber ni joma otimo kinda e chandruok ema ikwano ni ogwedhi . Usewinjo bende kuom kinda mar Ayub , kendo ung’eyo gima Ruoth notimone achien . Ruoth nigi kech kod ng’wono mathoth .
59005012	To moloyo mago duto , jowetena , kik ukuong’ru . Kik ukuong’ru gi polo kata gi piny kata gi gimoro amora machielo . Kar timo kamano to " Ee " maru mondo obed mana ee , kendo " Ooyo " maru bende obed mana ooyo , nono to bura biro oloyou .
59005013	Mit ki ng’ato kuomu nigi chandruok ? Onego olem . Mit ka ng’ato mor ? Onego ower wende pak .
59005014	Mit ka ng’ato kuomu tuo ? Onego oluong jodong kanisa mondo olamne kendo owire gi mo e nying Ruoth .
59005015	Nikech lamo molam kuom yie biro kelo chango ni jatuo , mi Ruoth mi oa malo . Kapo dipo ni osetimo richo to nowene .
59005016	Emomiyo ng’ato ka ng’ato mondo ohul richone kendo olam ni nyawadgi , mondo eka uyud chang . Lamo mar ng’ama kare nigi teko kendo timo tich .
59005017	Elija ne en dhano mana kaka wan . Nolemo koketo chunye mondo kik koth chue , mi koth ne ok ochue e piny kuom higni adek gi dweche auchiel .
59005018	Eka bang’e nolemo kendo , mi polo noyawore mi koth ochue kendo mi piny nochiego cham .
59005019	Jowetena , ka ng’ato kuomu obaro oweyo adiera , mi ng’ato oduoge e yo ,
59005020	to ng’euru ni ng’at moduogo jaricho e yo biro reso chunye kuom tho , kendo noum richone mathoth .
60001001	Petro , ma jaote Yesu Kristo , Ne joma Nyasaye oyiero ma gin welo e piny Peter , kendo mokere kuonde duto mag Ponto , gi Galatia .
60001002	Moseyier , chon kaluwore gi dwaro mar Nyasaye Wuoro , kuom tich mar pwoth mar Roho , winjo chik mar Yesu Kristo gi lwok kuom chwer mar rembe : Ng’wono kod kuwe obednu mogundho .
60001003	Pak ni Nyasachwa ma en Wuon Ruodhwa Yesu Kristo ! Kuom kechne maduong’ , osenyuolwa manyien mi wayudo geno mangima kuom chier mane Yesu Kristo ochiergo oa kuom joma otho ,
60001004	kendo e mwandu mosiko ma okanonu e polo maok nyal lal bende ok nyal kethore kata lolore .
60001005	Jogo morit kuom yie gi teko mar Nyasaye nyaka chop warruok moseiki mondo oel e chieng’ giko .
60001006	Umor mathoth kuom wachni , kata obedo ni sani pod uneno sand mopogore opogore kuom kinde matin .
60001007	Magi osetimorenu mondo yie maru man gi nengo moloyo dhahabu ma kethore kata obedo ni ipuodhe e mach mondo ong’e ka un-gi yie maradier mondo mi okel pak gi duong’ kod luor chieng’ ma Yesu Kristo ofwenyore .
60001008	Kata obedo ni pok unene to pod uhere ahera ; kendo kata obedo ni ok unene kata sani to pod uyie ayiea kuome kendo upong’ gi mor maduong’ mokadho wacho .
60001009	Nikech koro uyudo thorro mar yie maru , ma en warruok mar chunjeu .
60001010	Kuom wach warruokni jonabi mane owuoyo kuom wach ng’wono mane biro bironu ne jonono matut kendo manyo matek .
60001011	Ka gidwaro mondo ging’e kinde kod gigo manotimore mane Roho mar Kristo mane nikuomgi ne nyiso kanokoro kuom masiche mane Kristo biro yudo kod duong’ mane biro luwo masichego .
60001012	Nofweny nigi ni tich mane gitiyo ne ok giti nigin giwegi , tone gitiyo mana neun kane giwuoyo kuom gik ma koro oseny-isu gi joma oseyalonu Wach Maber kuom teko mar Roho Maler moa e polo . Koda ka Malaike bende gombo mondo onee .
60001013	Emomiyo ikuru pachu ni tich . Ritreuru , kendo keturu genou duto kuom ng’wono mibiro miu ka Yesu Kristo ofwenyore .
60001014	Kaka nyithindo mawinjo wach , kik ulu kit gombo maricho mane uluwo chon kane pod udak e kia .
60001015	To mana kaka Jal moluongou ler , beduru maler e gimoro amora mutimo .
60001016	nikech ondiki ni , " Beduru maler nikech aler . "
60001017	Kaka uluongo nying Wuoro ma ng’ado bura ne tich ng’ato ka ng’ato machalre ka ok odew wang’ ng’ato , daguru ngimau kaka welo e pinyka , kod luor mowinjore .
60001018	Nikech ung’eyo ni ne ok owaru gi gik ma kethore , kaka fedha kata dhahabu , mondo uwe kit ngimau manono mane kwereu machon oweyonu mondo ulu ,
60001019	to gi remo ma nengone tek mar Kristo , ma en Nyarombo maonge mbala kata songa .
60001020	Ne oyiere kapok ochwe piny , to ne ofwenynwago e ndalo gi mogik nikech un .
60001021	Nikech En , koro uyie kuom Nyasaye , mane ochiere oa kuom joma otho mi omiye duong’ mondo yie maru kod geno maru obed kuom Nyasaye .
60001022	Kaka koro usepwodhuru uwegi kuom luwo adiera , mondo eka uher joweteu , koro herreuru ng’ato gi ng’ato gi hera matut , kendo timuru kamano gi chunyu duto .
60001023	Nikech osenyuolu nyuol manyien , ok gi kodhi ma top , to gi kodhi ma ok tow , gi wach Nyasaye mangima kendo mochwere .
60001024	Nikech Ndiko wacho ni , " Dhano duto chalo gi lum kendo duong’ ma gin-go chalo mana gi mafua mar bungu . Lum ner kendo mafua two mi lwar piny ,
60001025	to wach Ruoth osiko nyaka chieng’ " . To mae e Wach Maber mane oyalnu .
60002001	Emomiyo weuru timbe maricho duto kod wuondruok duto , kod ndogruok , gi nyiego kod kuoth eyo moro amora .
60002002	Mana kaka nyithindo mayom , beduru gi siso gi chak mayom mar chuny mondo kumadhe to omi udongi e yor warruok ,
60002003	nikech koro usebilo Ruoth mi uyudo ni ober .
60002004	Kaka ubiro ire , Kidi mangima mane ji odagi to ma Nyasaye oseyiero mangi ohala kuome .
60002005	Un bende kaka kite mangima , igerou e ot mar chuny mondo ubed jodolo maler machiwo misango mag chuny ma Nyasaye oyiego kuom Yesu Kristo .
60002006	Kaka e Ndiko owacho , ni , " Neuru , achungo kidi e Zayun , en kidi moyier kendo ma nengone tek moriwo kor ot , to ng’at moyie kuome ok none wichkuot . "
60002007	Kidini nigi nengo matek mana ni un joma oyie . To kuom joma ok oyie to , " Kidi mane jogedo odagi koro osedoko kidi moriwo kor ot "
60002008	kendo , " En kidi machwanyo ji kendo en lwanda mamiyo gipodho . " Gichwanyore nikech gitamore winjo wach , mabende mano ema ne oiknegi .
60002009	Un to un oganda moyier . Un jodolo ma joka Ruoth kendo un oganda maler mar Nyasaye mane oyiero mondo ohul tijege miwuoro , kane oluongou mi ua e mudho kendo udonjo e lerne miwuoro .
60002010	Chon ne ok un ji , to koro unjo Nyasaye , chon ne pok okechu , to koro osekechu .
60002011	Joherana , ajiwou , kaka jowuoth kendo kaka welo e pinyni , mondo uwe gombo maricho mag ringruok makedo gi chunyu .
60002012	Daguru ngima mabeyo e kind jopiny makia Nyasaye mondo kata ka gihangou ni un joketho to gine mana timbeu mabeyo mi gimi Nyasaye duong’ chieng’ ma enolimwae .
60002013	Ng’ato ka ng’ato kuomu nyaka winji joloch duto moketi mondo orit ji , nikech Ruoth ema dwaro ni utim kamano , kata en ker mangi teko e wi ji duto ,
60002014	kata en jatelo ma ker oketo mondo okum joketho to opwo joma timo maber .
60002015	Nikech en dwaro Nyasaye mondo utam weche manono mag joma ofuwo gi timbeu mabeyo mutimo .
60002016	Daguru ka joma ni thuolo , to kik ukonyru gi thuolo ma ungo kaka rageng’ mar timo richo , daguru kaka jotich Nyasaye .
60002017	Chiwuru luor mowinjore ni ji duto . Heruru jowete duto mowar . Luoruru Nyasaye . Miuru ker mar piny luor .
60002018	Wasumbini winjuru ruodhiu gi luor duto . Kik uluor mana ruodhi mabeyo kendo maok kwiny kodu , to luoruru koda mago makwiny kodu .
60002019	Nikech en gima ber ka dhano oyie ting’o rem mar chandruok moyudo kayiem nikech ong’eyo ni Nyasaye nilode .
60002020	Ere kaka ng’ato diyud pak ka oyudo goch mikumego nikech ojaketho ? To ka isandi nikech tim maber mitimo , kendo ka inano e bwo sand ma kamano , to Nyasaye pwoyi .
60002021	Mano e kit ngima mane oluongu nikech Kristo nosandi nikech un , mi ne oweyonu ranyisi mondo un bende uluw ndache .
60002022	Ne ok otimo richo kata achiel , kendo onge ng’ama no winjo miriambo manowuok e dhoge .
60002023	Kane oyanye to ne ok oduoko jomane yanye gi ayany , kane osandore to ne ok okuong’o joma ne sande . Kar timo kamano to noketo genone kuom jal ma jang’ad bura ma kare .
60002024	En owuon noting’o richowa e ringre kane otho e yath mondo eka wan wadok joma otho ne richo , to wabed mangima ni timbe makare ; gi adhondene ema osechangu .
60002025	Ne uchalo mana rombe moruenyo , to koro oseduogu e yo mondo ulu Jakwath kendo Jarit mar chunjeu .
60003001	Kamano bende un mon luoruru chwou , mondo kaponi moko kuomgi pok oyie wach to gilokre , ok nikech weche to nikech timbe mondegi ,
60003002	kagineno bidhruok gi luor e ngimau .
60003003	Ber maru ok onego onenre mana kuom gik mulichogo dendu maoko : kaka wich mokadi gi ruako bangli mag dhahabu kod lewni mabeyo .
60003004	Chutho moloyo , ber maru onego obed mano maiye , e chunyu ber madier mar chuny mamuol kendo mokuwe ma en gima duong’ moloyo e wang’ Nyasaye .
60003005	Nikech kamano e kaka mon maler machon mane oketo genogi kuom Nyasaye ne loso bergi maiye . Ne giwinjo wach chwogi giwegi ,
60003006	mana kaka Sara , mane winjo Ibrahim kendo luonge ni ruodhe . Un udoko nyige ka utimo gik mabeyo gi chir maok uluoro gimoro .
60003007	Un chwo bende nyaka udag gi mondu kuweyonigi korgi . Migiuru luor kaka chwech mang’aw kendo kaka jouteu muchamogo mich mar ngima momiu kuom ng’wono . Kutimo kamano to onge gima biro mono lemou chopo e nyim Nyasaye .
60003008	Mogik , neuru ni un duto un gi chuny achiel . Beduru gi miwafu e kindu kuheroru kaka owete , kendo kukechoru , ng’ato gi ng’ato , kubedo joma muol .
60003009	Kik uchul richo kar richo , kata ayany kar ayany . To gi gweth , nikech mano ema omi noluongu , mondo uyud gweth un bende .
60003010	Nikech " Ng’ama diher ngima maber kendo neno ndalo maber nyaka geng’ lewe kuom richo kendo dhoge , kuom wacho miriambo .
60003011	Nyaka olokre owe richone mi otim maber ; nyaka omany kuwe kendo oluwe .
60003012	Nikech wenge Ruoth osiko kang’iyo joma timbegi beyo kendo ochiko ite mar winjo lamogi , to wang’ Ruoth mon gi joma timo richo "
60003013	Ere ng’ama dihinyi ka iikori mar timo gima ber ?
60003014	To kata ka ochuno ni nyaka ine sand kuom gima kare mitimo , to in ng’ama ogwedhi . Kik uluor gik ma giluoro , kendo kata bwok kik gibuogu .
60003015	To miuru Kristo duong’ ei chunyu kaka Ruoth Maler . Beduru moikore kinde duto mar duoko ng’ato mopenjou gimomiyo un gi geno ma ungono . To timuru kamano gi muolo kod luor .
60003016	Rituru chunyu maler maonge bura , mondo joma wuoyo kuomu marach kuom timbeu mabeyo kuom Kristo , ong’eng’ kendo one wichkuot .
60003017	En gima ber ka en dwaro Nyasaye , mondo osand ng’ato kuom timo maber moloyo ka ng’ato yudo sand kuom timo richo .
60003018	Nikech Kristo notho ni richo dichiel mogik , Ng’at makare notho kar joma richo mondo okelu ir Nyasaye . Ne oneg ringre , to kata kamano nomiye bedo mangima e chuny .
60003019	Kuom chuny nogo bende ema notere moyalo ni chunje manie tuech ,
60003020	mane otamore winjo Nyasaye chon gilala kane Nyasaye orito aming’a e kinde mane Noa hondhoe yie . E yieno ji manok kende maromo ji aboro , ema ne okwo kakalo e pi .
60003021	Pigni ochung’ kar batiso makoro warou un bende , ok kuom golo chilo e del , to kuom keto ranyisi mar paro molokore odok kor Nyasaye . Owarou kuom chier mar Yesu Kristo ,
60003022	moseidho e polo kendo koro obet a bat korachwich mar Nyasaye , ka malaike duto gi loch kod teko duto winjo chikne .
60004001	Emomiyo , kaka Kristo noneno sand e ringruok , un bende nyaka umanru gi paro machal gi mare , nikech ng’at mane oneno sand e dende koro oseloyo richo .
60004002	Kuom mano , un koro ok udak e ngima maru mar pinyni mondo uchop gombo maricho mag dhano , to odak mar timo dwaro Nyasaye .
60004003	Nikech usekawo thuolo malach kinde mokalo kutimo gik ma jopiny ohero timo , kaka : dwanyruok , gombo , mer , tugo e thum , metho mar anjawo kod lamo nyiseche manono .
60004004	Jopiny tinde wuoro niok urip kodgi e timbe mag anjawo makamago omiyo koro giyanyou .
60004005	To ochunore ni ginihul wach man kuomgi giwegi ni Jal moikore mar ng’ado bura ni joma ngima gi joma otho .
60004006	Nikech mano emomiyo ne oyal Wach Maber koda ka ni joma koro osetho , mondo eka obi ong’adnegi bura , kaka nong’ad ni ji duto manie ringruok , to chunygi mondo obed mangima kaluwore gi dwaro Nyasaye .
60004007	Giko gik moko duto chiegni . Emomiyo beduru gi paro maler kendo ritreuru mondo ulam .
60004008	To moloyo mago duto , herreuru gi hera matut ng’ato gi ng’ato , nikech hera umo richo mang’eny .
60004009	Ruakuru joweteu maok ung’ur .
60004010	Ng’ato ka ng’ato mondo oti kod mich moro amora mosemiye mondo okonygo jomoko . Ka utiyo gi kinda kaka jorit mag ng’wono mopogore opogore ma Nyasaye omiyo kuom lonyo ji .
60004011	Ka ng’ato wuoyo to mondo owuo mana ka ng’ama hulo weche mowuok e dho Nyasaye owuon . Ka ng’ato tiyo ni ji , to onego otim kamano gi teko ma Nyasaye chiwo , mondo kuom gik moko duto ji opak Nyasaye kuom Yesu Kristo . Duong’ gi teko mondo obed mare chieng’ manyaka chieng’ . Amin .
60004012	Osiepena mahero , kik ubuogi ka uyudo sand mawang’ou ka mach kuparo ni gimoro magalagala ema timorenu .
60004013	To beduru mamor nikech oriwu kod Kristo e sandne , mondo unudok moil chuth chieng’ ma duong’ne nofwenyre .
60004014	Ka iyanyou nikech nying Kristo to un joma ogwedhi , nikech Roho mar duong’ kendo mar Nyasaye ni kuomu .
60004015	Ka ng’ato kuomu neno sand to kik bed nikech ojanek kata ojakuo , kata jamahundu , kata jaketre e weche ji .
60004016	To ka ineno sand nikech in ja Kristo to kik wiyi kuodi , to gone Nyasaye erokamano nikech iluongi gi nyingno .
60004017	Nikech saa koro osechopo ming’adoe bura ni jood Nyasaye . To ka wan ema ochakore kodwa kamano to uparo ni joma ok luw Wach Maber mar Nyasaye to biro neno malit machal nadi ?
60004018	To " Ka en gima tek mondo owar joma timbegi beyo , koro joma kia Nyasaye gi joricho to nobed machalo nadi ? "
60004019	Kuom mano joma neno sand kaluwore gi dwaro Nyasaye onego ochiw chunygi e lwet Jachuech ma jaadiera kendo onego gidhi nyime gi timo timbe mabeyo .
60005001	Akwayo jodong kanisa man e dieru , kaka jaduong’ wadu mane oneno gi wang’e kaka Kristo sandore , kendo kaka achiel kuom joma biro yudo duong’ mabiro fwenyore achien :
60005002	Beduru jokwath mag romb Nyasaye moseketo e lwetu mondo urit . Tiuru nigi kaka jorit , ok nikech ng’ato ochunou , to nikech chunyu ohero , kaka Nyasaye dwaro ni utim . Kik ubed jokwath nikech wuoch pesa omakou , to timuru kamano nikech tij konyo ji bernu .
60005003	Kik utimru ruodhi ewi joma oketi elwetu mondo uriti , to bed ne giuru ranyisi .
60005004	Eka ka Jakwath Maduong’ nofwenyre to unuyudi osimbo mar duong’ ma nosik ka rieny nyaka chieng’ .
60005005	Un jomatindo bende winjuru joma dongo . Ruakreuru gi muolo e kindu ng’ato gi ng’ato , nikech Ndiko wacho ni , " Nyasaye osin gi josunga to ochiwo ng’wono ni joma muol . "
60005006	Emomiyo belreuru e bwo bad Nyasaye maratego , mondo eka oting’u malo e kinde mowinjore .
60005007	Keturu dwachu duto kuome nikech oherou .
60005008	Bed kuritoru kendo motang’ . Jasiku , ma en Jachien , bayo ka gi kacha mana ka sibuor maruto , komanyo ng’ama dongam .
60005009	Chunguru motegno e yie maru kendo tameuru , nikech ung’eyo ni joweteu moyie piny ngima bende neno chandruok machalre kodu .
60005010	Ka useneno chandruok kuom kinde moromo , Nyasach ng’wono duto , mane oluongou e duong’ne mochwere kuom Kristo , nomi ubed maler chuth , kogurou udoko motegno kendo mojing’ ; e misingi maok yiengni .
60005011	Teko obedne chieng’ ma nyaka chieng’ . " Amin .
60005012	Andikonu barua machwokni ka Silfano , ma akwano kaka owadwa madier kuom Kristo , konya . Ajiwou kendo atimo neno ni ma e kaka ng’wono madier mar Nyasaye chalo , omiyo chunguru motegno kuom ng’wonono .
60005013	Kanisa man Babulon , ma Nyasaye oyiero kaachiel kodu , okowonu mos . Wuoda Mariko bende omosou .
60005014	Mosreuru ng’ato gi ng’ato gi yogruok mar hera . Kuwe mondo obednu un duto ma un kuom Kristo .
61001001	An Simon Petro , jatich kendo jaote mar Yesu Kristo , Andikonu un joma oseyudo yie ma nengone tek kaka marwa , kuom tim makare mar Nyasachwa kod Jawarwa Yesu Kristo .
61001002	Ng’wono kod kuwe mogundho obed kodu kumedo ng’eyo Nyasaye kod Yesu Ruodhwa .
61001003	Tekone maduong’ osemiyowa gik moko duto ma wadwaro mar ngima , kendo luoro Nyasaye , kuom ng’eyowa mar Jal mane oluongowa kuom duong’ne owuon kod berne .
61001004	Kuom magi osemiyowa singruokge madongo kendo ma nengogi tek , mondo e kuom gigi unyalo kawo kit Nyasaye kendo mondo utony ua e kethruok ma gombo maricho mag pinyni Mo .
61001005	Kuom mano , temuru matek kaka unyalo mondo umed yieu gi ber , ber to meduru gi ng’eyo ;
61001006	ng’eyo to meduru gi ritruok , to ritruok meduru gi kinda , kinda meduru gi luoro Nyasaye ,
61001007	luoro Nyasaye meduru gi ng’wono mar owete ; to ng’wono mar owete to meduru gi hera .
61001008	Nikech ka un-gi kit timbego mogundho , to gibiro geng’ou mondo kik ubed joma nono maok nyag olemo e ng’eyo ma ungo kuom Ruodhwa Yesu Kristo .
61001009	To ka ng’ato onge gi kidogi e ngimane to en ng’ama neno machiegni kendo ma muofu nimar wiye osewil ni ne osepuodhe oweyo richoge machon .
61001010	Emomiyo , jowetena , meduru bedo gi siso mar loso luongu kod yiero maru kare . Nikech ka utimo gigi to ok unupodhi ,
61001011	kendo unuyud rwak maratipo ei Pinyruoth mochwere mar Ruodhwa kendo Jawarwa Yesu Kristo .
61001012	Omiyo pod abiro mana medo paronu wechegi , kata obedo ni ung’eyo kendo uguroru motegno e adiera ma koro ungo .
61001013	Aparo ni en gima ber mondo achiew pachu ka pod anie kiru mar ringruokni ,
61001014	nikech ang’eyo ni achiegni weyo kiruni mana kaka Ruodhwa Yesu Kristo osenyisa maler .
61001015	Kendo abiro temo matek mondo ane ni ka aseweyou to ubiro siko kuparo gigi .
61001016	Ne ok waluwo sigendini ma dhano oloso gi riekone kane wanyisou kuom teko kod biro mar Ruodhwa Yesu Kristo , to wawegi ne wan joneno mar duong’ne .
61001017	Nikech ne oyudo luor kod duong’ kuom Nyasaye Wuoro kane duol obirone moa e Duong’ Mamalo Moloyo , ni , " Ma e Wuoda mahero ma chunya morgo ! "
61001018	Wan wawegi ne wawinjo duolni mane oa e poloni , kane wan kode ewi got maler .
61001019	Omiyo wan-gi weche jonabi ma osel-ernwa tiendgi . Ka uchiko itu ne wechegi to ubiro konyoru , nikech gichalo gi ler marieny ka aa e mudho , nyaka chop odiechieng’no yawre mi ler mar sulwe mokinyi meny chunjeu .
61001020	To moloyo mago duto , nyaka ung’e ni onge wach mokor mag Muma ma janabi nyalo loko tiendgi gi pache owuon .
61001021	Nikech weche mokor manie muma ne ok owuok e pach dhano , to Nyasaye ema nomiyo ji owuoyo , ka gin e bwo teko mar Roho Maler .
61002001	To jonabi mag miriambo bende ne nitie e kind ji kinde machon , mana kaka jopuonj mag miriambo bende biro bedo e dieru . Gibiro kelo akwala puonj mag miriambo maketho ji , kagikwedo nyaka Ruoth mane ochweyogi ( to mano nomi gitiekre kendgi piyo piyo nono ! )
61002002	Ji mathoth nolu kit ngimagi mobam makelo wichkuot , kendo ginimi ji nocha yo mar adiera .
61002003	Nikech wuochgi mar dwaro gik malang’jopuonj gi nopiag dhogi gi sigendini magiseloso miriambo malombo ji ; mondo gimau mwandu . To kum margi mane oiknegi chakre chon oliero e wigi , kendo lethruokgi ok nindi .
61002004	Ka Nyasaye ne ok oweyo kata mana malaike mane otimo richo , to ne owitogi e gehena , koketogi e mudho mandiwa ka girito kumgi ; ka nokumo koda ka piny machon , e kinde mane omiyo pi oyueyo joma ochayo Nyasaye , to Noa mane yalo mondo ji otim timbe makare kaachiel gi ji abiriyo mamoko , to ne oreso ;
61002005	
61002006	ka Nyasaye nong’ado bura ni Sodom gi Gomora mine owang’o joma odakie miergo molokore buru , kendo mi oketogi ranyisi mar gima biro timore ni joma ochayo Nyasaye ;
61002007	ka Nyasaye noreso Lut , ng’at makare , mane chunye chandore malit nikech ngima mochido mar joma ne ochayo chik ,
61002008	( nikech ne en ng’at makare , chunye ne chande malit kane oneno kendo owinjo timbe maricho ma tieng’ mane odakgo timo pile ka pile ) ;
61002009	ka en kamano , to kare Ruoth ong’eyo kaka dores joma oluore kuom tembe ma giyudo kendo ong’eyo kaka okano joma richo ni kum chieng’ Bura , ka gidhi nyime kod kumgi .
61002010	Mani en adiera kuom jogo machopo dwaro mochido mag ringregi kendo mochayo loch .
61002011	Jogi wengegi tek kendo opong’ gi achaya , kendo ok giluoro kata mana wuoyo marach kuom joloch mag polo , nma kata mana malaike mangi teko gi duong’ moloyogi ok nyal wuoyo marach kuom chwechgo e nyim Ruoth Nyasaye .
61002012	To jogi wuoyo marach ka gi yanyo nyaka gik maok giwinj tiendgi . Gichalo le maonge rieko , mager , maonge paro , mane ochwe mana mondo omaki onegi . Jogi biro lal nono mana ka le mag bungu .
61002013	Ibiro chulgi chandruok kar chandruok ma gisekelo . Giwinjo maber ka gichopo gombo duto mag ringregi ratiro e nyim ji . Ka gidwanyore kendo gichopo gombogi maricho e chokruogeu mag sawo to gichalo mbelni kod gik motop .
61002014	Wengegi ochiek ni terruok kendo richo mitnegi maok giwe . Giywayo mon mayomyom mondo gitimgo richo , kendo gilony e wuoro . Jogi okuong’ adier !
61002015	Gisebaro giweyo yo matir mi girwenyo ka giluwo yor Balaam wuod Beor , mane ohero misach richo .
61002016	To pundane ne okwere kuom timne marachno , ( kata obedo ni en le maok wuo kamano , to ne owuoyo gi dwond dhano mi ogeng’o neko janabino ) .
61002017	Jogi gin sokni ma pi ongee kendo gin ong’weng’o ma yamo tero . Okan nigi mudho mandiwa molil ti .
61002018	Nikech dhcgi golo weche manono mag sunga mopong’ gi gombo maricho mag kit dhano mohero richo , mondo gimi joma tinde eka tony aa kuom joma olal tim richo .
61002019	Gisingo ni jogi thuolo to gin giwegi gin wasumbini mag richo makelo kethruok ( nikech dhano en misumba gimoro amora moloyo ngimane ) .
61002020	Nikech ka ji osetony oweyo kethruok mar piny , kuom ng’eyo Ruodhwa kendo Jawarwa Yesu Kristo , eka bang’e gichako gidok e piny mi giga-jore kode kendo oloyogi , to achien gidoko maricho moloyo kaka ne gichalo mokuongo .
61002021	Dine obedo maber moloyo mondo kik ging’e yor ngima makare moloyo ng’eye eka bang’e achien giloko ng’egi ni chike mopwodhi mane omigi .
61002022	Gima osetimorenigi chopo adiera mar ngero mawacho ni , " Guok odok nang’o ng’okne moseng’ogo " , kendo ni , " Nguruwe moselwoki ochako odok dwanyore e chuodho . "
61003001	Osiepena mageno , maa koro en barupa mar ariyo ma asendikonu . Asendikonugi giduto kargi ariyo mondo aparnu kendo achiew pachu obed moyawore .
61003002	Adwaro ni mondo upar weche mane jonabi maler okoro chon kod chik mane omiu koa kuom Ruodhwa kendo Jawarwa kokadho kuom joote magu .
61003003	Mokuongo tik tik , nyaka ung’e ni e ndalo mogik jomoko ma charo ji nobi ka gicharou kendo ka giluwo gombogi maricho .
61003004	Ka gipenjou ni " Ruodhu mane onego oduogino to ere ? Donge nyaka ne kwerewa tho gik moko osebedo mana machalre nyaka aa chakruok piny ! "
61003005	To jogi wigi wil mar oyiem ni chon gilala wach Nyasaye nomiyo polo obedo kendo piny ne ochwe koa kuom pi kendo ei pi .
61003006	Kendo pi nogo bende ema Nyasaye nopong’ogo piny machon mokethego .
61003007	Kuom wach nogo ema omiyo polo gi piny masani nitie , kendo okan ni mach . Okan-gi nyaka chop odiechieng’no ma joma ochayo Nyasaye nong’adnigi bura mi notiekgi chuth .
61003008	To wiu kik wil gi gimoro achielni osiepena mageno : Ni kuom Ruoth odiechieng’ achiel chaire gi higini alufu achiel , kendo higini alufu achiel chaire gi odiechieng’ achiel .
61003009	Ruoth ok dhi mos kuom chopo singruokne , kaka jomoko paro . Un ema oweyonu thuolo mondo ulokru , nikech ok odwar ni ng’ato olal kata achiel , to odwaro mondo ji duto olokre owe richogi .
61003010	To odiechieng Ruoth nobi ka jakuo . E odiechieng’no polo noleny nono gi mor ma dino it , kendo gik mochue manie kor polo nowang’ mi keth chuth , to piny gi gik moko duto manie iye nolal nono .
61003011	Ka gigi duto ibiro kethi kama , loro onego ubed joma chalo nadi ? Onego udag ngima maler kendo moluoro Nyasaye ,
61003012	ka urito odiechieng’ mar Nyasaye , kendo ka utemo beru mondo ochop piyo . Odiechieng’no polo nowang’ kendo nokethe kendo chuech mag polo noleny kawang’ .
61003013	Wan to warito gik ma Nyasaye osesingonwa , ma gin polo manyien gi piny manyien , kama timbe makare lilo ema noyudre .
61003014	Emomiyo , osiepena mageno , ka pod urito odiechieng’no to temuru matek kaka unyalo mondo ubed joma ler maonge ketho e nyim Nyasaye , kendo beduru gi kuwe kode .
61003015	Beduru kung’eyo ni deko mar Ruodhwa oweyo mana thuolo mar yudo warruok , mana kaka Paulo owadwa mwageno be osendikonu gi rieko mane Nyasaye omiye .
61003016	Barupege duto ondiko machalre , kowuoyo e igi kuom wechegi . Barupege oting’o weche moko ma tiendgi tek ma joma kia gi jo hubagabaga gwenyo , mana kaka gig-wenyo Ndiko mamoko bende , to timgino biro kelo nigi chandruok .
61003017	Emomiyo , osiepena mageno , kaka koro useng’eyo wachni , ritreuru mondo kik ywau gi kethruok mag jomaricho mi uluar ua kama ber muchung’ie .
61003018	To dhiuru nyime kudongo e ng’wono kod ng’eyo ma ungo kuom Ruodhwa kendo Jawarwa Yesu Kristo . En ema oyud duong’ sani kendo nyaka chieng’ ! Amin .
62001001	Wandikonu kuom Wach mar ngima , mane nitie nyaka aa chakruok , ma wasewinjo kendo waseneno gi wengewa , kendo waserange maber mi wamule gi lwetewa .
62001002	Ngimani nofwenyore mi ne wanene omiyo wawuoyo kuome , kendo wanyisou wach ngima mochwere mane nigi Wuoro kendo mane onyiswa .
62001003	Wahulonu gima waseneno kendo winjo , mondo un bende ubed e achiel kodwa e lalruok . To lalruok marwa nie kindwa gi Wuoro kod Wuode , Yesu Kristo .
62001004	Wandikonu wachni mondo morwa obed mogundho kendo moromo chuth .
62001005	Puonj mane wayudo kuom Kristo kendo koro wanyisou ema : Nyasaye en ler , kendo mudho onge kuome chutho .
62001006	Omiyo ka wawacho ni wan e lalruok kode to pod wawuotho e mudho to wariambo kendo ok wawuothi e adiera .
62001007	To ka wawuotho e ler , kaka en bende enie ler to wan e lalruok ng’ato gi ng’ato , kendo remb Yesu Wuode pwodhowa e richo duto .
62001008	Ka wawacho ni waonge richo , to wawoundore kendwa , kendo adiera onge e iwa .
62001009	To ka wahulo richowa , en jaadiera kendo ng’ama kare kendo obiro weyonwa richowa mi opuodhwa kuom timbe duto maok odhi kare .
62001010	Ka wawacho ni pok watimo richo to wamiyo odoko ja miriambo kendo wachne onge gi thuolo e ngimawa .
62002001	Nyithinda mahero , andikonu wachni mondo kik utim richo . To kapo ng’ato otimo richo , to wan gi Jabura maloson-wa kendo kwayonwa Wuoro ; Jali en Yesu Kristo , Ng’at Makare .
62002002	En e misango magolo richowa , to ok marwa kende , to nyaka richo mar piny ngima .
62002003	Ka wamako kendo watimo chike Nyasaye eka wabedo gi ratiro ni wang’-eye .
62002004	To ng’at mawacho ni " Ang’eye " to ok tim gima ochiko en jamiriambo kendo adiera onge e iye .
62002005	To ka ng’ato ang’ata momako kendo orito chik Nyasaye to hera mar Nyasaye nenore kuome ratiro . Yo mwanyalo bedogo gadiera ni wan ei Nyasaye ema :
62002006	Ng’at mawacho ni en ei Nyasaye nyaka kit ngimane mapile chai gi mar Yesu .
62002007	Joherana , chik ma andikonuni ok nyien . En chik onogono machon musebedogo nyaka chakruok . Chik machonno en e wach ma usewinjo .
62002008	To kata kamano , andikonu chik manyien kendo adierane nenore kuom Kristo kendo e ngimau , nikech mudho aa to ler maradier koro rieny .
62002009	Ng’ato ang’ata ma wacho ni wuotho e ler to osin gi owadgi pod osiko e mudho .
62002010	Ng’at mohero owadgi to odak e ler , kendo ng’ama kamano onge obadho kuome manyalo miyo ochwanyre .
62002011	Ng’at mosin gi owadgi to nie mudho , kendo mudho nogo ema owuothoe , kokia kuma odhiye , nikech mudho odino wang’e .
62002012	Andikonu un nyithinda mageno nikech osewenu richou , kuom nyinge .
62002013	Andikonu un wuone nikech ung’eyo Jalo mane nitie nyaka aa chakruok . Andikonu , joma tindo , nikech useloyo ng’ama rach . Andikonu un nyithindo mageno nikech ung’eyo Wuoro .
62002014	Andikonu un wuone , nikech ung’eyo Jalo mane nitie nyaka aa chakruok . Andikonu un yawuowi ma tindo , nikech utegno , kendo wach Nyasaye odak e iwu kendo useloyo ng’ama rach .
62002015	Kik uher piny kata gimoro amora manie pinyni . Ka ng’ato ang’ata ohero piny , to hera mar Wuoro onge e iye .
62002016	Nimar gik moko duto manie piny , kaka gik maricho ma waneno kendo wagombo kod sunga ma ji sungorego kuom gik ma gin go , ok aa kuom Wuoro , to gia e piny .
62002017	Piny gi gombo duto mag piny nokadhi , to ng’at ma timo dwach Nyasaye nobed mangima nyaka chieng’ .
62002018	Nyithinda mageno , giko chiegni kendo kaka usewinjo ni jasik Kristo biro , koro wasik Kristo mathoth osefwenyore : Ma e kaka wang’eyo ni giko chiegni .
62002019	Chutho , jogi ne oa irwa to ne ok gin jowa . Nikech ka dine gin jowa to dine gisiko kodwa , nimar dhigino nyiso ayanga maler ni onge kata ng’ata achiel kuomgi mane ng’atwa .
62002020	Unto Roho Maler owirou omiyo ung’eyo adiera .
62002021	Omiyo koro andikonu ok nikech ukia adiera , to nikech ung’eye , kendo nikech ung’eyo ni onge miriambo mawuok e adiera .
62002022	Ja miriambo to kara en ng’a ? En ng’ama wacho ni Yesu ok en Kristo . Jalno e Jasik Kristo , nikech odagi Wuoro kaachiel gi Wuowi .
62002023	Ng’ama odagi Wuowi odagi Wuoro bende , to ng’ama orwake nigi Wuoro bende .
62002024	Kuom mano , neuru ni urito gima ne ukuongo winjo e chunyu . Ka usiko ukano gimane uwinjo mokwongo e chunyu , to ubiro siko e winjruok gi Wuowi kod Wuoro .
62002025	To ma e gima Kristo owuon nosingore ni nomiwa , ma en ngima mochwere .
62002026	Andikonu wechegi kuom jogo materno mondo owuondu .
62002027	To ne un , ma Roho Maler owirou kendo odak e iwu , ng’ato ok onego puonju . To kaka Roho museyudono puonjou kuom gik moko duto , kendo dak ma Roho odak godo e iwu en adiera maok miriambo mana kaka osepuonjouno , sikuru kuome .
62002028	Omiyo koro nyithinda mageno , sikuru kuome mondo ka ofwenyore to wabed gi chir kendo maonge wichkuot e nyime ka obiro .
62002029	Ka ung’eyo ni Kristo en ng’ama kare to onego ung’e bende ni ng’ato ka ng’ato matimo gima kare en nyathi Nyasaye .
62003001	Mano kaka hera ma Wuoro oherowago duong’ mondo oluongwa ni nyithind Nyasaye . Kendo mano e gima wan ! Gimomiyo piny , ok ong’eyowa en nikech piny ne ok ong’eye .
62003002	Osiepena mageno koro wan nythind Nyasaye , to kaka wabiro bedo achien pok onyiswa . To wang’eyo ni ka Kristo nofwenyre , to wanabed machal kode , nikech wananene kaka ochal .
62003003	Ng’ato ang’ata mangi genoni pwodhore owuon mondo osik koler mana kaka en bende oler .
62003004	Ji matimo richo ketho chik ; chutho , richo en ketho chik
62003005	To ung’eyo ni Kristo nofwenyore mondo ogol richowa . Ung’eyo bende ni richo onge kuome .
62003006	Ng’at man kuom Kristo ok sik katimo richo . Ng’at mosiko timo richo pok onene kendo okiaye .
62003007	Nyithinda mageno , kik uyie ng’ato owitu . Ng’at matimo gima kare en ng’ama kare , mana kaka En bende en Ng’ama kare .
62003008	Ng’at mosiko timo richo en ng’at Jachien , nikech Jachien osebedo ka timo richo nyaka a chakruok . Gimomiyo Wuod Nyasaye nobiro ne en ni mondo oketh tich Jachien .
62003009	Ng’ama Nyasaye onyuolo ok nyal dhi nyime katimo richo , nikech kit Nyasaye osiko kuome . Ok onyal timo richo nikech Nyasaye ema onyuole .
62003010	Kaka wanyalo ng’eyo pogruok manie kind nyithind Nyasaye gi nyithind Jachien e magi : Ng’at ma ok tim gima kare ok en nyathi Nyasaye , kata ng’ama ok ohero owadgi .
62003011	Wach mane uwinjo nyaka aa mokuongo ema : Nyaka waherre ng’ato gi ng’ato .
62003012	Kik wachal gi Kain mane en koth Ng’ama Rach , omiyo nonego owadgi ma hie . To nonego owadgi nang’o ? Nikech timbene ne richo , to timbe owadgi ne kare .
62003013	Kuom mano , owetena kik ubwogi ka jopiny sin kodu .
62003014	Wang’eyo ni wasekalo waa e tho mi wadonjo e ngima , nikech wahero owetewa . Ng’ama ok ohero owadgi osiko e tho .
62003015	Ng’ama osin gi owadgi en janek , to ung’eyo ni janek onge gi ngima mochwere
62003016	Ma e kaka wang’eyo gima hera en ; Kristo nochiwonwa ngimane . Wan bende onego wachiw ngimawa ni owetewa .
62003017	Ka ng’ato jamoko to oneno owadgi kochando to ok okeche , ere kaka ng’ama kamano nyalo wacho ni en gi hera mar Nyasaye ?
62003018	Nyithinda mageno kik wawach mana gi dhowa ni wahero j i , to waher ji gi tim kendo gi adiera .
62003019	Mano e yo mwa ng’eyogo ni wachung’ e adiera , kendo mabiro miyo chunywa bed gi chir e nyim Nyasaye
62003020	saa moro amor a ma chunywa ng’adonwa bura . Nimar Nyasaye duong’ moloyo chunywa , kendo ong’eyo gik moko duto .
62003021	Omiyo , osiepega mageno , ka chunywa ok ng’adnwa bura to wan gi chir e nyim Nyasaye .
62003022	To wayudo koa kuome , gimoro amora mwakwaye nikech wamako chikene kendo watimo gik mamore .
62003023	To ma e chikne : ni mondo wayie e nying Wuode Yesu Kristo kendo mondo waherre ng’ato gi ng’ato , mana kaka Kristo nochikowa .
62003024	Joma omako kendo orito chike Nyasaye ni kuome to en bende en kuomgi . To ma e kaka wang’eyo ni Nyasaye odak e iwa : Wang’eyo nikech Roho ma osemiyowa .
62004001	Osiepega mageno kik uyie roho duto , to temgiuru mondo ufweny ka bende gia kuom Nyasaye nikech jonabi mag miriambo mathoth osetuch e piny koni gi koni .
62004002	Ma e kaka unyalo ng’eyo Roho mar Nyasaye : Roho ma hulo ni Yesu Kristo nobiro e ringruok en roho moa kuom Nyasaye .
62004003	to roho moro amor a makwedo Yesu ok en roho mar Nyasaye . Chuny ma kama en mar Jasik Kristo ma usewinjo ni biro kendo makoro nie piny kata sani .
62004004	Ne un nyithinda mageno , unto un nyithind Nyasaye kendo useloyo jonabi mag miriambogo , nikech jal manie iu duong’ moloyo jal manie piny .
62004005	Gin jopiny , omiyo giwuoyo kuom gipinyni kendo piny winjogi .
62004006	Wan to wan jo Nyasaye omiyo joma ongeyo Nyasaye winjowa , to ng’at ma ok ng’at Nyasaye ok winjwa . Mani e yo mwang’eyogo Roho mar adier gi roho mar miriambo .
62004007	Osiepega mageno waherreuru ng’ato gi ng’ato nikech hera aa kuom Nyasaye . Ng’at mohero ji en nyathi Nyasaye kendo ong’eyo Nyasaye .
62004008	Ng’at ma ok ohero ji kia Nyasaye , nikech Nyasaye en hera .
62004009	Nyasaye nonyiso hera moherowago kama : Ne ooro Wuode ma miderma e piny mondo wabed mangima kuome .
62004010	Ma e gima hera en : ok ni wan ema ne wahero Nyasaye , to ni Nyasaye ema noherowa mi nooro Wuode kaka misango mar richowa .
62004011	Osiepega mageno , ka Nyasaye noherowa matut kamano to wan bende waherre ng’ato gi ng’ato .
62004012	Onge ng’ama oseneno Nyasaye , to ka waherore ng’ato gi ng’ato to Nyasaye odak e iwa , kendo herane ipuodho chuth e iwa .
62004013	Wang’eeyo ni wadok ei Nyasaye kendo en bende en eiwa , nikech osemiyowa Rohone .
62004014	Waseneno kendo wanyiso ji ni Wuoro oseoro Wuode mondo obed Jawar mar piny .
62004015	Ka ng’ato ang’ata ohulo ni Yesu en wuod Nyasaye , to Nyasaye odak e iye kendo en bende odak ei Nyasaye .
62004016	Omiyo koro wang’eyo kendo wageno kuom hera ma Nyasaye oherowago . Nyasaye en hera . Kendo ng’ato ang’ata mosiko e hera osiko kuom Nyasaye , kendo Nyasaye bende odak kuome .
62004017	E yo maka ma herawa nyaka nyisre chuth e ngimawa mondo chieng’ ng’ado bura wabed gi chir nikech e ngima mar pinyni wachal kode .
62004018	Onge luoro e hera ; hera maradier riembo luoro oko nikech luoro ema kelo kum . Jal mangi luoro ok puodhre ei Hera .
62004019	Wahero nikech Nyasaye noherowa mokuongo .
62004020	Ka ng’ato wacho ni , " Ahero Nyasaye " , to osin gi wadgi to en jamiriambo ; nikech ng’ama ok ohero wadgi , moseneno gi wang’e , ok nyal hero Nyasaye mapok oneno .
62004021	Chik ma osemiyowa en ma : Ng’at mohero Nyasaye nyaka her wadgi bende .
62005001	Ng’ato ang’ata moyie ni Yesu e Kristo en nyathi Nyasaye , kendo ng’ama ohero Wuoro hero nyathine bende .
62005002	Ma e kaka wang’eyo ni wahero nyithind Nyasaye : Ka wahero Nyasaye kendo wamako chikene .
62005003	Ma e kaka ihero Nyasaye : luor chikene . To chikene ok gin ting’ mapek
62005004	nikech ng’at ma Nyasaye onyuolo loyo piny . Ma e locho ma waloyogo piny ma en yiewa .
62005005	En ng’a moloyo piny ? Mana jalo moyie ni Yesu en Wuod Nyasaye
62005006	Yesu Kristo e Jal manobiro gi pi kod remo . Nobiro , ok gipi kende , to nobiro gi pi kod remo . Nenoni Roho Maler ema timo , nikech Roho en e adiera .
62005007	Nimar nitie joneno adek , ma gin :
62005008	Roho , pi kod remo , kendo jonenogi winjore kuom wachni .
62005009	Wayie gi nend dhano , to nend Nyasaye ema duong’ moloyo nikech en neno ma Nyasaye owuon osewacho kuom Wuode .
62005010	Ng’at moyie kuom Wuod Nyasaye nigi nenoni e chunye , to ng’ama ok oyie kuom Nyasaye miye odoko jamiriambo , nikech odagi yie gima Nyasaye osewacho kaka janeno kuom Wuode .
62005011	To ma e neno nogo : Nyasaye osemiyowa ngima mochwere ; kendo ngimani nikuom wuode .
62005012	Ng’at man gi Wuowi nigi ngima ; to ng’at ma onge gi Wuod Nyasaye onge gi ngimani .
62005013	Andikonu wechegi , un joma oyie kuom nying wuod Nyasaye , mondo ung’e ni un-gi ngima mochwere .
62005014	Ma e chir ma wango kawadhi e nyim Nyasaye ni ka wakwaye gimoro amora mowinjore gi dwache to owinjowa .
62005015	To ka wang’eyo ni owinjowa kwakwaye gimoro amora , to wang’eyo ni waseyudo gima wakwayono .
62005016	Ka ng’ato oneno wadgi katimo richo maok tere e tho , to owinjore olamne mondo Nyasaye omi jalno ngima . Awuoyo kuom joma richogi ok tergi e tho . To nitie richo matero ji e tho ; ma ok awach ni olamie Nyasaye .
62005017	Ketho duto gin richo , to nitie richo maok ter ji e tho .
62005018	Wang’eyo ni ng’ama Nyasaye onyuolo ok sik katimo richo , nikech Wuod Nyasaye orite kendo Ng’ama Rach ok nyal mule .
62005019	Wang’eyo ni wan nyithind Nyasaye , kendo ni piny duto nie bwo loch mar Ng’ama Rach .
62005020	Wang’eyo bende ni Wuod Nyasaye osebiro kendo osemiyowa rieko mar winjo tiend wach , mondo wang’e Jalo ma jaadiera ; Jal makoro wanie iye , ma en wuode Yesu Kristo . En e Nyasaye madier kendo ngima mochwere .
62005021	Nyithinda mageno tang’uru ni nyiseche madhano oloso .
63001001	Ne miyo moyier kod nyithinde mahero gadiera , to ok an kenda , to bende ji duto mong’eyo adiera
63001002	nikech adiera manie iwa nosiki kodwa nyaka chieng’ .
63001003	Ng’wono gi kech kod kuwe , moa kuom Wuoro kod Yesu Kristo , ma Wuod Wuoro , biro bedo kodwa e adiera kod hera .
63001004	Asebedo mamor sidang’ kuom ng’eyo ni nyithindi moko oluwo adiera kaka Wuoro chikowa .
63001005	Koro miyo mahero , akwayi ni mondo waherre ng’ato gi ng’ato ; Chik ma andikonini ok nyien ; en mana chik nogo mwasebedogo nyaka aa chakruok . Akwayo ni mondo waherre ng’ato ka ng’ato .
63001006	To ma e hera : ni mondo wawuoth ka wamako chikene . Mana kaka nuse winjo nyaka aa chakruok , chikne en ni mondo uwuothie e hera .
63001007	Jomiriambo mathoth , modagi yie ni Yesu Kristo ne obiro e ringruok , osebiro e piny . Ng’at ma kamano en jawuond ji , kendo en e Jasik Kristo .
63001008	Omiyo ritreuru mondo gima usetiyone kik lalnu , eka unuyud mich magu duto .
63001009	Ng’ato ang’ata mokadho kare , maok sik e puonj Kristo , oonge gi Nyasaye , to ng’at mosiko gi puonj nigi Wuoro kaachiel gi Wuowi .
63001010	Omiyo ka ng’ato obironu mapuonjo gima opogore gi puonj ni to kik oyiene odonj e odi kata rwake .
63001011	Ng’ato ang’ata morwake doko jakore e timbene maricho .
63001012	An gi mang’eny monego andiknu , to ok daher timo kamano gi kalatas kod wino . Kar timo kamano to agombo mondo alimu kendo alos kodu wang’ gi wang’ mondo eka morwa norom chuth .
63001013	Nyithind nyaminu moyier okowonu mosgi .
64001001	Ne osiepna mahero Gaius kendo ma gadiera .
64001002	Jaherana alamo ni mondo ibed gi ngima maber , kendo ni mondo gik moko duto odhini maber , mana kaka chunyi dhi maber .
64001003	Ne abedo mamor ahinya ka jowete moko nobiro kendo mowachona kaka isiko kiwuotho e adieranogo .
64001004	Onge gima mora moloyo winjo ni nyithinda wuotho e adiera .
64001005	Jaherana in jaadiera kuom gik mitimo ni jowete kata obedo ni gin joma ikia kamano .
64001006	Gisenyiso kanisa hera ma in-go . Ini tim maber kikowogi e wuodhgi e yo mowinjore ni Nyasaye .
64001007	Nikech Nyingno ema nomiyo giwuok gidhi , ka ok giyie kawo mich moro amora kuom joma ok oyie .
64001008	Omiyo nyaka wakony joma kamago , mondo eka wati kaachiel kodgi e tij adiera .
64001009	Ne andiko ni kanisa , to Diotrefe , mohero ketore mondo obed jatelo , ok oyie kodwa .
64001010	Omiyo ka abiro to abiro nyiso ji e lela gik motimo ; kaka okidhowa gi weche maricho . To ewi mano otamore ruako jowete mobiro , kendo otamo joma dwaro timo kamano , kendo oriembo jogo mondo oa e kanisa .
64001011	Jaherana , kik iluw timbe maricho , to luw tim maber . Ng’at matimo gima ber en ng’at Nyasaye , to ng’at matimo gima rach pok oneno Nyasaye .
64001012	Ji duto wuoyo maber kuom Demetrio , kata adiera wuon wuoyo kuome maber . Wan bende wawuoyo kuome maber , kendo ung’eyoni nendwa en adier .
64001013	An kod gik mang’eny monego andikni , to ok adwar ndikonigi kakonyora gi kalam gi wino .
64001014	To ageno nenoi mapiyo , eka wanawuo wang’ gi wang . ' Kuwe mondo obedni . Osiepe man ka ooroni mos . Mosnwa osiepe man kuno gi nyingegi .
64001015	
65001001	An Juda ma jatich Yesu Kristo , kendo ma owadgi Jakobo , Ne joma oseluongi , ma Nyasaye Wuoro ohero , kendo ma Yesu Kristo orito .
65001002	Mad kech gi kuwe kod hera mogundho obed kodu .
65001003	Osiepena mageno , kata obedo ni ne aikora ahinya mondo andiknu kuom wach warruok ma wan duto wango , naneno ni ber koro andiknu mondo ajiwu uked matek kuom wach yie mane ochiwne jomaler dichiel kendo mogik mondo oriti .
65001004	Nikech jomoko mane osendik kuomgi chon ni bura oloyo osedonjo e dieru ling’ling’ . Gin joma kia Nyasaye , ma loko ng’wono mar Nyasachwa doko negi thuolo mar timo richo , kendo madagi Yesu Kristo , ma en kende e Ruodhwa mamalo chutho .
65001005	Kata obedo ni useng’eyo wechegi duto to pod nyaka aparnu ni Ruoth noreso joge mogologi Misiri , to bang’e achien nokumo joma ne ok oyie .
65001006	Kata mana malaike mane ok obedo kuondegi mag loch mane omigi , mago mane owuok oweyo keregi mane oketgie , gin bende osekanogi e mudho mandiwa , kotwegi gi nyoroche maok chodi nyaka chieng , ' ka girito kum e odiechieng’ maduong’ .
65001007	Kamano bende Sodom gi Gomora , kaachiel gi mier moluorogi nej ochiwore ne chode gi anjawo . Gin gibedo kaka ranyisi mar joma ikumo kiwang’o e mach manyaka chieng’ .
65001008	Kamano bende e kaka jolekogi bende duwo ringregi giwegi kendo kwedo loch kendo wuoyo marach kuom chwech man giduong’ e polo .
65001009	To kata mana Mikael malaika maduong’ kane gilaro gi Jachien ringre Musa , ne ok ohedhore wuoyo kuome marach ka hangone wach , to nowacho mana ni , " Ruoth mondo okw-eri ! "
65001010	Jogi to wuoyo marach gi ayany kuom gimoro amora kata mana gik ma gikia tiendgi , kendo gik ma giketore ni ging’eyo , ka le maonge rieko , magi e gik matiekogi .
65001011	Ginine malit ! Giseluwo tim Kain , kendo gisemwomore e ketho mar Balaam nikech gidwaro mich , omiyo osetiekgi kaachiel gi Kora nikech giseng’anyo kaka Kora nong’anyo .
65001012	Jogi gin mbelni e nyasi mau mag hera , ma gichiemo kodu ka wengegi tek , gin jokwath mapidhore kendgi ! Gichalo rumbi ma yamo tero to ok kel koth kendo gichalo olemo mopidhi kinde opon bende gichalo gi yien maok nyag olemo e ndalo molemo rumoe kendo mopudh gi tiendegi , gionge tich nyandiriyo .
65001013	Gin apaka mager mar nam , madhuolo buoch fupgi kendo gichalo sulwe mabayo mosekan negi kum mar mudho mandiwa mosiko .
65001014	Enoka , mane odak e tieng’ mar abiriyo bang’ Adam , nokoro wach kuom jogi ni , " Neuru Ruoth biro gi joge maler tara gi gana kuom tara gi gana
65001015	mondo oyal ji duto kendo mondo okum joma richo duto kuom timbegi maricho ma gisetimo e yo maok mi Nyasaye duong’ kendo kuom weche maricho duto ma joricho mochayo Nyasaye oseyanyego .
65001016	Jogi gin jong’ur kendo gin jomany ketho kuom ji ; giluwo dwachgi giwegi maricho , bende giwuoyo gi sunga mathoth kuomgi giwegi . Kendo giwuondo ji gi weche mamit mondo giyud gik magidwaro .
65001017	To un osiepena mageno , paruru gik mane joote mag Ruodhwa Yesu Kristo okoro chon .
65001018	Ne giwachonu ni , " E ndalo giko jo jar ji nobedie ma nolu gombogi giwegi maricho . "
65001019	Magi e joma kelo pogruok e kindu , kendo gombogi mag ringruok ema chikogi , gionge Roho .
65001020	To un , osiepena mageno , gerreuru e yie maru maler , kendo lemuru ka un ei Roho Maler .
65001021	Sikuru e hera Nyasaye ka urito kech mar Ruodhwa Yesu Kristo mondo okelu e ngima mochwere .
65001022	Kechuru joma riwogi kiawa ,
65001023	yud-huru jomoko kuomgi ugol e mach mondo ures ngimagi , to moko kuomgi to kechuru kutang’ kendo kuluor , ka usin koda ka gi lepgi ma ringregi motop osemieno .
65001024	Ne En manyalo ritou mondo kik upodhi e richo , kendo manyalo kelou e nyim duong’ne ka uonge ketho kendo ka un gimor maduong’
65001025	mad duong’ makende , gi loch gi teko , kod nyalo odogne Nyasaye Jawarwa kuom Yesu Kristo Ruodhwa , e tienge duto , sani kendo nyaka chieng ! Amin .
66001001	Fweny ma Nyasaye nomiyo Yesu Kristo mondo onyisgo jotichne gigo manyaka timre mapiyo . Kristo nomiyo fwenyni ong’ere ka nooro malaikane mondo onyis Johana jatichne ,
66001002	manyiso gik moko duto manoneno ma en wach Nyasaye kod weche duto mane Yesu Kristo owacho .
66001003	Ng’atno masomo weche mokorgi kendo gin johawi jogo mawinjo wachni kendo kano weche mondiki e chunye ; nikech kinde chiegni .
66001004	An Johana ni kanise abiriyo manie piny Asia , Ng’wono kod kuwe moa kuom jamo mantie , mane nitie kendo mabiro betie , kendo moa kuom Roho abiriyo manie nyim kom duong’ne ,
66001005	kendo moa kuom Yesu Kristo , ma janeno maradier maok lokre , jal mane okwongo chier oa kuom jomotho , jaloch mar ruodhi manie piny . Ne en moherowa kendo ogonyowa kuom richowa gi rembe ,
66001006	mi omiyo wadoko oganda ruodhi , matiyone kaka jodolo mag Nyasache kendo Wuon mare-Duong’ gi loch obedne manyaka chieng’ ! Amin .
66001007	Neuru , obiro gi boche polo , kendo wenge duto nonene koda jogo mane ogure kendo Ogendini duto manie piny noywagre nikech en . Mano e kaka enobed ! Amin .
66001008	Ruoth Nyasaye wacho niya , " An e Chakruok kendo Giko , " " Jal mantie , Jal mane nitie kendo mabiro betie , Jal Manyalo Gik Moko Duto . "
66001009	An Johana ma owadu , kendo ma achiel kodu e sand gi Pinyruoth kod dhil e kinda marwa kuom Yesu , ne an e chula mar Fatimo nikech wach Nyasaye , kendo wuoyo katimo neno e lela kuom Yesu .
66001010	E odiechieng Ruoth , Roho nopong’a kendo ne awinjo duol maduong’ maywak ka tung’ e yo ka ng’eya .
66001011	" Ndik gik moko duto mineno e kitabu kendo orgi ne kanise abiriyogi : Efeso , gi Smurna , gi Pergamo , gi Thiatiro , Sarde gi Filadelfia kod Laodikia . "
66001012	Eka nalokora mondo ane ni en ng’ano mane loso koda : Kane alokora naneno Rachungi teyini abiriyo mag dhahabu ,
66001013	to e dier rachung teynigo ne nitie ng’ato machalo gi wuod dhano " morwakore gi kandhu mochopo nyakae tiende piny , Kendo kotueyo kore gi kamba mar dhahabu .
66001014	Wiye kod yie wiye ne rachar ka yie rombo , Kendo rachar ka pe , to wengene ne chalo gi mach makakni .
66001015	To tiendene ne pakni ka muia mopuodhi gi mach ; dwonde to ne mor ka pi mopong’ mawuo .
66001016	E lwete korachwich noting’o sulwe abiriyo , kendo ligangla mabith ma dhoge ariyo newuok e dhoge . To lend wang’e ne rieny ka chieng’ marieny mang’ang’ni .
66001017	Kane anene , napodho e tiende ka ng’at motho . Eka noyieyo lwete ma korachwich kuoma mowachona niya , " Kik iluor . An e Jal Mokuongo kendo Mogik .
66001018	An e Jal Mangima ; Ne atho , to koro angima nyaka chieng’ ! An-gi kifungu mag Tho kod mag piny joma otho .
66001019	Emomiyo , ndik gigo miseneno , gigo mantie kod gigo mabiro timore e kindego machien .
66001020	Tiend wach mopandi mar sulwe abiriyo mane ineno e lweta ma korachwich , kod rachung teyni abiriyogo mag dhahabu e mani : Sulwe abiriyogo e malaike mag kanise abiriyo , to rachung teyini abiriyo gin e kanise abiriyogo .
66002001	Ne malaika morito Efeso ndikne : Magi e weche jalo moting’o sulwe abiriyo e lwete korachwich kendo mawuotho e kind rachung teyni abiriyo mag dhahabu :
66002002	Ang’eyo timbegi , tij i matek , kod kindani . Ang’eyo ni isetiyo matek kendo isetimo kinda . Ang’eyo ni ok iwinjri gi joma richo . Ang’eyo ni isetemo joma luongore ni joote , to ok gin joote , ma iyudo ni gin jomiriambo .
66002003	Isetimo kinda kendo isebedo gi horuok e tembe nikech nyinga to ok iseol .
66002004	To kata kamano an kod wach achiel maok kare kuomi , iseweyo herani mokuongo .
66002005	Omiyo par kuma iae kipodho ! Lokri mondo itim gik mane itimo mokuongo . To ka ok ilokori to abiro biro mi agol rachung-tachi kare .
66002006	To kata kamano nitie tim maber mapuoyigo en ni isin gi timbe jo Nikolao ma an bende asin
66002007	Ng’at man gi it mondo owinj gima Roho wacho ni kanise . Ng’a molocho anami ratiro mar chamo olemb yadh ngima man e paradiso mar Nyasaye .
66002008	Ne malaika morito kanisa man Smurna ndikne : Magi e weche mag Jal Mokuongo kendo Mogik , Jal mane otho kendo ochako obet mangima .
66002009	Ang’eyo chandruok miyudo kod dhier mari-Chutho to in jamoko . Bende ang’eyo ayany majoma wuondore ni jo-Yahudi yanyigo to chutho mana oganda malamo Satan .
66002010	Kik iluor kuom sand ma ibiro yudo machiegni . Adier , anyisou ni Jachien biro tweyo jomoko kuomu e jela mondo otemugo kendo ubiro yudo sandruok kuom ndalo apar . Bed Jadiera nyaka kar tho to abiro miyi osimbo mar ngima .
66002011	Ng’at mangi it mondo owinj gima Roho wacho ni kanise . Ng’a molocho to tho mar ariyo ok notime gimoro kata matin .
66002012	Kuom malaika morito kanisa man Pergamo ndikne : Magi e weche Jalo mangi ligangla mabith ma dhoge ariyo :
66002013	Ang’eyo kama idakie , kama kom duong’ mar Satan nitie to kata kamano isebedo kirito nyinga . Bende ne ok ikwedo yie miyiego kuoma , kata mana e kinde mane Antipa janenona maradier mane onegi e dalau kama Satan odakie .
66002014	To kata kamano an kod weche matin kuomi : In kod jomoko kanyo maluwo puonj mar Balaam mane opuonjo Balak kaka onyalo ywayo jo-Israel mondo otim richo ka gichamo chiemo motimgo misango ni nyiseche manono kendo kuom richo mar chode .
66002015	To bende in kod jomoko maluwo puonj mag jo-Nikolao .
66002016	Emomiyo lok chunyi gi pachi ! Nikech ka ok ilokori to abiro biro mapiyo mondo aked kodgi gi ligangla mawuok e dhoga .
66002017	Ng’at mangi it mondo owinj gima Roho wacho ni kanise . Ng’a molocho abiro miyo manna moko mopandi . Bende abiro miye kidi marachar mondikie nying’ manyien maonge ng’ama ong’eyo makmana ng’at monwang’e .
66002018	Ne malaika morito kanisa man Thiatira ndikne : Magi e weche mag Wuod Nyasaye ma wengene chalo gi mach makakni to tiendene chai ka muia mapakni .
66002019	Ang’eyo timbeni , herani kod yie mari , tij i mar konyo ji , kod kindani . Kendo imedo tiyo maber moloyo kaka nitiyo mokuongo .
66002020	Kata kamano , an kodi gi wach moro maok ber kuomi , iyie gi dhako miluongo ni Jezebel maluongore ni janabi madhako . Owuondo jotichna kuom puonjne mondo otim chode kendo chamo chiemo motimgo misango ni nyiseche manono .
66002021	Ne amiye kinde mondo olokre owe timo richo kod chode to notamore .
66002022	Omiyo abiro bole e kitanda mar thagruok bende abiro miyo joma terore kode biro yudo thagruok malich ka ok giyie loko chunygi mi giweyo yorene .
66002023	Nyithinde bende abiro nego mi kanise biro ng’eyo ni An ema ang’eyo chunje gi paro mag ji kendo ni anapog ng’ato ka ng’ato kaka tichne chalo .
66002024	Koro awuoyo gi joma moko modong’ man Thiatira ne un maok umako puonjne kendo maok usepuonjoru puonj Satan miluongo ni maling’ ling’ maiye . Ok abi miyou ting’ moro amora
66002025	makmana anyisou ni makuru gima ungo nyaka abi .
66002026	To jal molocho kendo otimo dwarona nyaka giko , abiro miyo teko mar locho kuom ogendini .
66002027	Jal molochono noti tich loch gi odunga mar nyinyo , kendo noto ogendini matindo tindo ka ng’ama toyo agulu , ' mana kaka Wuora osemiya teko mar loch .
66002028	Abiro miye sulwe mar okinyi .
66002029	Ng’at mangi it mondo owinj gima Roho wacho ni kanise .
66003001	Ne malaika morito kanisa man Sarde ndikne : Magi e weche mag jalo moting’o Roho abiriyo mag Nyasaye kod sulwe abiriyo . Ang’eyo tichni ; kendo kaka igenoni in gi nying ni ingima to adiera isetho .
66003002	Omiyo chiew ! Jiw gima pod odong’no kendo chiegni tho , nimar timbeni ayudo korem e nyim Nyasaye .
66003003	Emomiyo par gik mane iseyudo kendo isewinjo , makgi , kendo lokri . Ka ok ichiew to abiro biro apoya ka-jakuo maok ibi ng’eyo saa ma anabiye iri .
66003004	Kata kamano nitie jomoko manok e Sarde maok osechido lepgi . Gin to gini wuothi koda ka girwakore gi lewni marachere nikech gin joma owinjore .
66003005	Ng’ama olocho bende norwakre gi lewni marachere kaka gin , bende ok naruch nyinge e kitap ngima , to abiro hulo nyinge e nyim Wuora gi malaikene .
66003006	Ng’at mangi it mondo owinj gima Roho wacho ni kanise .
66003007	Ne Malaika morito kanisa man Filadelfia ndikne : Magi e weche mag jamo maler kendo jaadier , moting’o kifungu mar Daudi . Gima oyawo to onge ng’ama nyalo loro ; kendo gima oloro to onge ng’ama nyalo yawo .
66003008	Ang’eyo timbeni . Omiyo ase yawoni dhoot kendo onge ng’ama nyalo lore . Ang’eyo ni in-gi teko matin to kata kamano iserito wachna kendo ok ise kweda .
66003009	Abiro miyo jogo malamo Satan , maluongore ni ok gin Jo-Yahudi kata obedo ni gin to giriambo ariamba . Abiro chunogi mondo gibi kendo gipodhi e tiendu mondo ging’e ni aherou .
66003010	Nikech iserito chikna ka ihoyori kuom tembe , abiro riti maber e kinde mar masira mabiro yudo piny ngima mondo otem ji modak e piny .
66003011	Abiro piyo . Omiyo mak gino main-go matek mondo kik ng’ato mayi osimboni .
66003012	Jal molocho anami obed siro e Hekalu mar Nyasacha . Ok nochak owuog kanyo nyaka chieng’ . Abiro ndiko kuome nying Nyasacha kod nying dala mar Nyasacha ma en Jerusalem manyien , mabiro aa e polo kuom Nyasacha kendo abiro ndiko kuome nyinga manyien .
66003013	Ng’at mangi it mondo owinj gima Roho wacho ni kanise .
66003014	Ne Malaika morito kanisa man Laudikia ndikne : Magi e weche moa kuom jal miluongo ni Amin ma jaadiera kendo janeno ma jaratiro , jalno ma jaloch kuom chuech duto mag Nyasaye .
66003015	Ang’eyo timbeni , ni ok ing’ich bende ok iliet . Dine berna kibedo kiliet kata ka ing’ich !
66003016	To nikech koro indhemndhem : ok iliet kata ok ing’ich , achiegni ng’ogi oko .
66003017	Iwacho ni , ' an jamoko , kendo aseyudo mwandu mathoth bende onge gima aremo to ok ing’eyo ni in ng’at mathagore mogik ; idhi-er , in ng’at monego okechi ; bende in muofu kendo in duk .
66003018	To ang’adoni rieko mondo ibi ing’iew kuoma dhahabu mopuodhi gi mach mondo ibed jamoko . Ng’iew lewni marachere kuoma mondo irwaki oumni dugi . Ng’iew yath kuoma mondo ithiedh go wang’i mondo inen .
66003019	Joma ahero ema akwero kendo akumo . Omiyo bed jadiera kendo ilok chunyi iwe timo richo .
66003020	Ne ! achung’ e dhoot kendo aduong’o , ka ng’ato ang’ata owinj o duonda mi oyawona dhoot to abiro donjo ire mi achiem kode to en bende ochiem koda .
66003021	Ng’ama olocho nami thuolo mar bedo koda e kom duong’na mana kaka an bende kane aselocho ne abedo gi wuora e kom duong’ne
66003022	Ng’at mangi it mondo owinj gima Roho wacho ni kanise .
66004001	Bang’e ne ang’icho mi aneno dhoot moyaw e polo . To duol machalo gi tung’ mane ase winjo mokuongo kawuoyo koda nowachoni , " Bi malo ka mondo anyisi gik mabiro timore bang’e " .
66004002	Gi e sano ne Roho Opong’a mi aneno kom duong’ e polo ka ng’ato obetie .
66004003	Ng’ama ne obetie komno ne kite nenore ka kite manengogi tek miluongo ni Jasper gi Sardus . Ndanya mar koth machalo Zumaridi ne oluoro kom duong’no koni gi koni .
66004004	Kom duong’no ne oluor gi kombe moko piero ariyo gi ang’wen ma jodongo piero ariyo gang’wen obedoe . Ne girwakore gi lewni marachere to e wigi ne girwake osimbo mar dhahabu .
66004005	Koa e kom duong’no , polo ne mil , kendo moor kendo riadore . E nyim kom duong’no ne nitie teyni abiriyo maliel . Magi e roho e abiriyo mag Nyasaye .
66004006	Bende e nyim komno ne nitie gimoro manenore ka nam ma rangine chalo gi glas to orieny ka pi . E dier komno tir kod alworane ne nitie gik moko ang’wen mangima mangi wenge mang’eny yo ka nyimgi kod yoka dier ng’egi .
66004007	Gima ngima mokuongo ne chalo gi sibuor , mar ariyo ne chalo gi ruadh bwoch , mar adek ne lend wang’e chalo gi mar dhano to mar ang’wen ne chalo gi ongo mafuyo .
66004008	Moro ka moro kuom gik mangimago ne nigi buombe auchiel kendo ne gin gi wenge mathoth moluoro dendgi nyaka e buo buombegi . Odiechieng’ gi otieno duto ne gi siko ka giwacho ni , " Maler , maler en Ruoth Nyasaye Manyalo Gik Moko Duto . En mane nitie to bende entie kawuono , to pod obiro betie . "
66004009	E seche duto ka gik mangimago ne chiwo pak , gi puoch kod erokamano ne Jal mane obedo e kom duong’ kendo mangima nyaka chieng’ ;
66004010	Jodongo piero ariyo gang’wen-go to ne podho e nyim ng’at mobet e kom duong’ ka gilamo jal mangima nyaka chieng’ . Ne gibolo osimbo maggi e nyim kom duong’ ka giwacho niya :
66004011	" Aa Ruodhwa kendo Nyasachwa iwinjori yudo duong’ gi pak kod teko , nimar ichweyo gik moko duto , kendo kuom dwaroni ne ochwe gi kendo gibedo mangima . "
66005001	Eka ne aneno kitabu majal mane obet oting’o e lwete ma korachwich , kitabuno ne ondiki koni gi koni kendo ne odine gi kido abiriyo motweye .
66005002	Eka ne aneno malaika maratego ka penjo gi duol maduong’ niya : " Ere ng’ama owinjore gonyo kidogi mondo kitabuni ? "
66005003	To ne ok oyudi ng’ato ang’ata e polo kata e piny mane nyalo elo kitabuno , kata mane nyalo rango iye .
66005004	Kuom mano ne aywak malit nikech ne onge ng’ama nyalo elo kitabuno mondo onyiswa gima ondiki e iye .
66005005	To achiel kuom Jodongogo nowachona ni , " We ywak ! Ne , Sibuor moa e dhood Juda ma Nyakwar Daudi oselocho kendo en ema , owinjore yawo kitabu modin gi kido abiriyogo . "
66005006	Eka ne aneno Nyarombo machalo ka gima ne osenegi kochungo e dier kom duong’ kolwore gi gik mangima ang’wen kod jodongo . Ne en gi tunge abiriyo gi wenge abiriyo mochung’ kar Roho abiriyo mag Nyasaye moseor e piny mangima .
66005007	Nobiro mi okawo kitabuno e lwedo korachwich mar jamo manobedo e kom duong’ .
66005008	E saa mane okawoe kitabuno gik mangima ang’wenka gi Jodongo Piero ariyo gang’wen-go ne opodho auma e nyim Nyarombo . Moro ka moro ne nigi thum kod tewni mag dhahabu ma ubani opong’o , magin lemo mag jomaler .
66005009	Kendo ne giwero wer manyien miwero ni : " In ema iwinjori kawo kitabuni , kendo gonyo kido molorego nikech in ema nonegi kendo rembi ne ing’iewogo ji ni Nyasaye , ji moa e dhoudi duto , kendo mawacho dhok duto gi ji duto kod pinje duto .
66005010	Isemiyo gibedo oganda joka ruoth kendo jodolo mondo gitine Nyasachwa , kendo ginibed joloch e piny . "
66005011	Eka ne ang’icho , kendo nawinjo dwond malaike mang’eny makwan-gi ne romo gana gi gana , tara gi gana kuom tara gi gana . Ne gilworo kom duong’ kaachiel gi gik mangimago kod Jodongo .
66005012	Ne giwer gi dwol maduong’ kama : " Duong’ odokne Nyarombo manonegi , mondo oyud loch gi mwandu , gi rieko gi luor gi duong’ kod pak . "
66005013	Eka nawinjo ka gik mangima duto manie polo kendo e piny kod e bwo piny kendo e nam , kendo gigo duto mochwe modak e igi , kawer niya : " Ne en mobet e kom duong’ to gi Nyarombo , Pak gi luor , duong’ kod loch obedne manyaka chieng’ ! "
66005014	Kendo gik mangima ang’wen-go nowacho niya " Amin " eka jodongogo nopodho piny mi gidende .
66006001	Eka naneno Nyarombo ka elo achiel kuom kido abiriyogo . Eka nawinjo duond achiel kuom gik mangima ang’wen-go kaluongo gi duol machalo ka mor polo , kawacho , " Bi ! "
66006002	Ne ang’icho mi aneno e nyima faras marachar . Ng’ama oidhe ne oting’o atung’ , kendo ne osidhne osimbo , ne owuok gi farase ka jaloch madhi mondo olochi .
66006003	Kane Nyarombo ne oyawo kido mar ariyo . Ne awinjo gima ng’ima mar ariyo kaluongo ni bi !
66006004	Eka faras machielo ma sifwal nobiro , ng’ama noidhe ne omi teko mondo ogol kwe e piny , mondo ji ochinjre kendgi . Ng’atno ne omi ligangla maduong !
66006005	Kane Nyarombo oyawo kido mar adek , ne awinjo gima ngima mar adek kawacho ni , bi . Ne ang’icho to e nyima kanyo ne nitiere faras marateng’ ! Ng’amo oidhe ne oting’o ratil e luete
66006006	Ne awinjo gima chalo gi duol e dier gik mangima angwen-go kawacho ni , " Koro gorogoro mar ngano ibiro ng’iew gi nengo maromre gi chudo michulo jatich e odiechieng’ achiel kendo nengo mar thowe gorogoro adek bende chai gi mar ngano , to nengo mo gi divai kik medi . "
66006007	Ka Nyarombo noyawo kido mar ang’wen , nawinjo duond gima ngima mar ang’wen kaluongo ni , " Bi ! "
66006008	Nang’icho to naneno faras ma rabuor e nyima ! Ng’at mane oidhe niluongoni Tho , to Kar Jo motho ne luwo bang’e machiegni . Ne omigi teko kuom bath piny moromo achiel kuom angwen mondo gineg gi ligangla kod kech gi dera kod le maricho mag bungu .
66006009	Kane oyawo kido mar abich , naneno e bwo kendo mar misango chunje jomoko mane osenegi nikech Wach Nyasaye , kendo nikech neno mane gisiko gihulo .
66006010	Eka negi ywak gi dwol maduong’ niya , " Nyaka karang’o , Yaye Ruoth Maratego , Maler kendo Maradier , ma ibiro ng’ado bura ni joma odak e piny . Ka ichulo kuor kuom rembwa ? "
66006011	To nomigi kandho marachar ng’ato ka ng’ato , kendo nowach-nigi ni mondo girit kuom kinde matin moromo , nyaka kwan mar jotich wetegi , kod jowetegi mibiro nego kaka gin , orom .
66006012	Ne ang’icho kane oyawo kido mar auchiel . Piny noyiengni matek . Mi chieng’ nolokore marateng’ ti , machal gi ogunia mirwako e kuyo molos gi yie diel , due bende nolokore makwar ka remo ;
66006013	kendo sulwe manie polo nolwar e piny mana kaka olemo machien mag ng’owu lwar koa kuom yadhe ka yamo mager kudho mauko yath .
66006014	Polo nolal nono ka kalatas mibano kendo gode duto gi chulni duto nogol oa kuonde mane gintie .
66006015	Eka ruodhi mag piny , gi ji madongo , kod jotelo mag lweny , gi jo mwandu , kod jomaroteke , kaachiel gi ji duto ma wasumbini , gi joma ni thuolo , giduto ne gipondo e rogo kendo e bwo lwendni mag gode .
66006016	Negilwongo kagiwacho ni gode gi lwendinigo ni , " Podhuru kuomwa mondo uumwa kupandowa ni wang’ Jal mobet e kom duong’no , kendo ne mirimb Nyarombo !
66006017	Nikech chieng’ maduong’ mitoyo negi mirima osechopo , to en ng’ama nyalo chung’ mondo osire .
66007001	Bang’e ne aneno malaike ang’wen kochung’ e tunge ang’wen mag piny , ka gimako yembe ang’wen mag piny , mondo gigeng’ yamo kik kudhi e piny kata e nam kata e yath moro amora .
66007002	Eka naneno malaika machielo kalor koa obiro piny kowuok e yor wuok chieng’ , koting’o kido mar Nyasaye mangima . Noluongo gi duol maduong’ malaike ang’wen mane osemi teko mondo ohiny piny kod nam .
66007003	Nowacho nigi , " Kik uhiny piny , kata nam , kata yiende nyaka chop waket kido e lend wang’jotich Nyasachwa . "
66007004	Bang’e nawinjo kar kwan joma ne oketnigi kido ne gin ji 144,000 mowuok e dhout Israel duto ,
66007005	Koa e dhood Juda nowal ji 12,000 , koa e dhood Ruben ji 12,000 , Koa e dhood Gad ji 12,000 ,
66007006	Koa e dhood Manase ji 12,000 , Koa dhood Naftali ji 12,000 , Koa dhood Manase ji 12,000 ,
66007007	Koa dhood Simeon ji 12,000 , Koa dhood Lawi ji 12,000 , Koa dhood Isakar ji 12,000 ,
66007008	Koa dhood Zebulunji 12,000 , Koa dhood Josef ji 12,000 , kendo dhood Benjamin ji 12,000 .
66007009	Bang’ mani ne ang’icho , mi naneno oganda mar ji mang’eny ma ok kwanre moa e pinje duto gi dhoudi kod ogendini kod dhok duto kochungo e nyim kom duong’ , kendo e nyim Nyarombo . Ne girwako kandhe marachere kendo giting’o othidhe e lwetgi .
66007010	Kendo negiywak giduol maduong’ ka giwacho niya : " Warruok en mar Nyasachwa mobedo e kom duong’ mar loch kendo ne Nyarombo . "
66007011	Malaike duto nochung’ kolworo lom duong’ kendo kolworo jodongo kod gik mangima ang’wen . Ne gikulore piny e nyim kom duong’ mi negi dendo Nyasaye .
66007012	Ka giwacho niya , " Amin ! Pak gi duong’ kod rieko gi erokamano gi luor kod teko gi nyalo obedni Nyasachwa , nyaka chieng’ . Amin !
66007013	Eka achiel kuom jodongogo nopenja niya , " Jogi morwakore gi lewni marachere gin ng’a gini , to bende gia kanye ? "
66007014	An to nadwoke ni , " Jaduong’ in e ma ing’eyo , an akiya . " Eka nowacho ni , " Jogi e joma owuok koa e sand mager ; giselwoko kandhe gi matar gi remb Nyarombo .
66007015	Ma , " emomiyo koro gin e nyim kom duong’ mar Nyasaye , ka gitiyone odiechieng’ gi otieno ei Hekalune ; to Jalno mobet e kom duong’ noumgi korieyo hema mare kuomgi .
66007016	Kech ok nokagi ngang’ kendo ; kata riyo ok nomak gi kendo . Chieng’ ok norieny kuomgi kata liet moro mager ok nowang’gi .
66007017	Nimar Nyarombo mobedo e kom loch mar Nyasaye nobed jakwadhgi ; notelnigi koterogi e sokni mag pi ngima . To Nyasaye noywe pi wang’ gi duto . "
66008001	Kane oyawo kido mar abiriyo , polo noling’ thi kuom kinde ma dirom nus saa .
66008002	Eka naneno malaike abiriyo mochungo e nyim Nyasaye , kendo nomigi tunge abiriyo .
66008003	Malaika moro machielo , nobiro mochungo but kendo mar misango , lot-ing’o tap ubani mar dhahabu . Nomiye ubani mang’eny mondo ochiw , magin jomaler duto e wi kendo mar misango molos gi dhahabu manie nyim kom duong’ .
66008004	Iro mar ubani moting’o lemo mag jomaler nodum kadhi malo e nyim Nyasaye koa e lwet malaika .
66008005	Bang’e malaika nokawo tap ubani , mi opong’e gi mach moa e kendo mar misango , eka nobole e piny . Bang’ mano polo noriadore matek , kendo omoor komil malich , kendo piny noyiengini .
66008006	Eka malaike abiriyo mane nigi turumbeta abiriyogo ne oikore goyo turumbeta-go .
66008007	Malaika mokwongo nogoyo turumbetane , to pe gi mach mokikore gi remo e manowuok , kendo nowitgi e piny . To bath piny moromo achiel kuom adek nowang’ , yien bende marom kamano nowang’ gi lum mang’ich duto nowang’ .
66008008	Malaika mar ariyo nogoyo turumbetane , mi gima chalo got maduong’ , ma liel gi mach , nowiti e nam . To bath nam moromo achiel kuom adek nolokore remo ,
66008009	momiyo achiel kuom adek mar gik mangima manie nam notho , kendo achiel kuom adek mar yiedhi manie nam nokethi .
66008010	Eka malaika mar adek nogoyo turumbetane mi sulwe maduong’ maliel ka toch nolwar oa e polo , nolwar kuom achiel mar adek mag aore , kendo kuom sokni duto .
66008011	Nying sulweno en , " Gima Kech , " kamano bende achiel kuom adek mar pi nolokore makech , kendo pige makechgo nomiyo ji mang’eny notho .
66008012	Kendo malaika mar ang’wen nogoyo turumbetane , mi achiel kuom adek mar chieng’ gi achiel kuom adek mar due , kod mar sulwe bende , notimo mudho , to achiel kuom adek mar odiechieng’ gi otieno notimo mudho .
66008013	Bang’e nang’icho mi awinjo ongo mahuyo e kor polo kaywak matek niya , " Lit ! Lit ! Lit ni joma odak e piny , nikech turumbeta modong’ ma malaike adek biro goyo .
66009001	Eka malaika mar abich nogoyo turumbeta , mi naneno sulwe moro mane oselwar e piny koa e polo . Sulweno ne omi kifungu mar Bur matut Maonge gikone .
66009002	Kane oyawo Burno , yiro nowuokie machalo gi ich mach maduong’ . Yirono moa e burno noimo chieng’ kod boche polo molokore marateng’ .
66009003	Kendo bonyo nowuok e yirono mopiyo e piny , to nomigi teko machalo gi teko thomoni manie piny .
66009004	To nokwergi ni kik giketh lum manie piny kata gimoro mang’ich kata yien , to ginyalo mana hinyo jogo maonge gi kido mar Nyasage e lenda wengegi .
66009005	Ne ok omigi teko mar negogi to nomigi thuolo mar sandogi kuom dweche abich . To rem mane jogo oyudo ne chalgi mano miyudo ka thomoni okayo dhano .
66009006	E ndalogo ji nodwar tho , to ok giniyude ; ginigomb mondo githo to tho noring-gi .
66009007	Bonyogo ne chalo gi farese moikore ni lweny E wigi negirwako gik machalo gi osimbo mag dhahabu , to lend wang’gi ne chalo gi lend wang’ dhano .
66009008	Yie wigi ne chalo gi yie wi mon , kendo lekegi ne chalo gi leke sibuoche .
66009009	Ne girwako gilweny mag akor machalo gi akor mar nyinyo , to buombegi ne goyo koko mana ka farese mang’eny kendo ka geche miywayo kadhiyo e lweny
66009010	Negin gi yiwgi makecho kaka thomoni kecho , to e yiwgigo negin gi teko mar sando kagikayogo ji kuom dueye abich .
66009011	Ruodhgi motelo nigi en malaika mar Bur Matut Maonge gikone manyinge miluongego gi dho Hibrania en Abadon , to gi dho Grik en Apolion .
66009012	Masira mokwongo osekadho , to masiche ariyo mamoko pod biro .
66009013	Bang’ mano malaika mar auchiel nogoyo turumbetane , mi nawinjo dwol moa e tunge mag kendo mar misango mar dhahabu manie nyim Nyasaye .
66009014	Eka duolno nowacho ni malaika mar auchiel man gi turumbeta niya , " Gony malaike ang’wen motue gibed thuolo gia e aora maduong’ mar Yufrate . "
66009015	To nogony malaike ang’wen-go mane oseiki ni saa-no gi odiechiengno kod dueno gi higano , mondo gineg achiel kuom adek mar ji duto .
66009016	Kwan mar jolweny moidho farese ne oromo tara mia ariyo . Ne awinjo kar kwan-gi .
66009017	To farese gi joithgi mane aneno e fwenynano ne chalo kama : joma noidhogi norwako akor mag nyinyo makwar kamach , kendo mambulu molil , kod ratong’ gweno . Wi faresego ne chalo gi wi sibuoche , to mach gi yiro kod pilni mach ne wuok e dhogi .
66009018	Masiche adekgo mag mach , yiro kod pilni mag mach manewuok e dho faresego nonego achiel kuom adek mar kwan ji duto .
66009019	Teko mane faresego nigo ne nie dhogi kendo e iwgi nikech iwgi ne chalo gi thuonde , man gi wiye ma gike-chogo ka gihinyogo ji .
66009020	To joma odong’ mane masichego ok onego , pod ne ok oloko chunygi oa kuom gik mane giloso kendo gichueyo gi lwetgi ; kendo ok giweyo lamo jochiende gi nyiseche manono molos gi dhahabu gi fedha kod muia gi kidi kod bao , ma gin gik maok nen kata winj wach , kata wuotho .
66009021	Bende ne ok giloko chunygi ka giweyo nek , kata timbe juok kata terruok kata kuo mane gibedo ka gitimo .
66010001	Eka naneno malaika machielo maratego , kabiro kolor oa e polo . Ne orwakore gi boch polo ka ndanya oumo wiye ; wang’e nechal gi chieng’ , kendo tiendene ne chalo gi sirni makakni ka mach .
66010002	Ne oting’o kitabu matin moel e lwete . Nonyono nam gitiende korachwich , to tiende ma koracham nonyonogo piny ,
66010003	kendo nokok gi dwol maduong’ machalo ka sibuor maruto . Bang’ losekok kamano to duonde mor polo abiriyo nowuoyo .
66010004	To kane mor polo abiriyogo osewuoyo kamano , ne adwaro ndiko gima giwacho , eka nawinjo dwol moro moa e polo mawa-chona niya , " Kik indik gima polo abiriyogo osewacho to ling’go ei chunyi . "
66010005	Eka malaika mane aneno konyono nam kod piny cha noting’o bade korachwich kochomo polo .
66010006	Kendo nokuong’ore gi nying’ Jal mangima nyaka chieng’ , jal manochueyo polo gi gigo duto manie iye , gi piny gi gik moko duto manie iye , kod nam gi gik moko duto manie iye kowacho niya , " Deko moro ok nochak obedie ngang’ !
66010007	To e ndalono , ma malaika mar abiriyono nogo turumbetane , eka wach mopondo mar Nyasaye nochopi , mana kaka nonyiso jotichne ma jonabi . "
66010008	Bang’ mano dwol mane awinjo ka wuoyo koa e polo cha ne ochako wuoyo koda kendo kowacho niya : " Dhiyo , ikaw kitabu moel manie lwet malaika monyono nam kod piny . "
66010009	Omiyo ne adhiyo ir malaikano , kendo makwaye mondo omiya kitabu matinno . To nowachona ni , " Kawe , mondo ichame . Obiro bedo makech e iyi , to e dhogi nobed mamit ka mor kich . "
66010010	Eka nakawo kitabu matinno manie lwet malaikano , mi achame , ne omit e dhoga ka mor kich to kane asechame nobedo makech e iya .
66010011	Bang’e ne owachna kendo niya , " Nyaka ichak ikor wach kuom ogendini mang’eny , gi pinje kod dhok ma ji wacho gi ruodhi . "
66011001	Eka nomiya modi machalo gi luth mar pimo ; kendo nowachna niya , " Aa malo idhiyo ipim Hekalu mar Nyasaye kod kendo mar misango , kendo ikwan joma lemo kanyono !
66011002	To iwe laru maoko manie nyim Hekalu kik ipime , nikech osemiye Ogendini , kendo gibiro nyone gi tiendegi kagiketho Dala Maler kuom dueye piero ang’wen gariyo .
66011003	To abiro miyo jonenona ariyo morwakore gi gunia teko , kendo ginihul wach Nyasaye kuom ndalo alufu achiel gi mia ariyo kod piero auchiel .
66011004	Magi gin e yiende ariyo mag Zeituni , kod rachung teyni ariyo mochung’ e nyim kom Ruodh piny .
66011005	Ka ng’ato moro amora dwaro hinyogi , to mach wuok e dhogi matieko wasikgi . Mano e kaka ng’ato moro amora madwaro hinyogi notho .
66011006	Jogi nigi teko mar loro polo mondo koth kik chue e ndalo ma gihuloe wach . To bende gin gi teko mar loko pi obed remo kendo kelo tuoche yembe mopogore opogore e piny e kinde mora amora magidwaro .
66011007	To ka gisetieko hulo wach gi , ondiek mawuok Bur Matut maonge gikone noked kodgi , mi nologi kendo negogi .
66011008	Ringregi noriere koriyo e yo mar dala maduong’no , ma iluongo gi ngero Sodom kod Misri , dalano e kama nogurie Ruodhgi .
66011009	To ji moa e ogendini duto gi dhoudi , kod dhok duto ma ji wacho gi pinje duto , norang ringregi kuom ndalo adek gi nus , kendo ok giniyie mondo oyik-gi .
66011010	Ji duto modak e piny nogo siboi kuom thogi , ka gimor kendo gimiyore chiwo , nikech jonabi ariyogo nosebedo kasando ji modak e piny .
66011011	To bang’ ndalo adek gi nus much ngima mar Nyasaye nodonjo e igi , mi ne gichung’ gi tiendegi , kendo luoro maduong’ nomako joma ne onenogi .
66011012	Bang’ mano negiwinjo dwol maduong’ koa e polo kawachonigi niya , " Biuru malo ka ! " Mi ne gidhiyo e polo malo ei bor polo moumogi , ka wasikgi nenogi .
66011013	Gi e saa nogo piny noyiengni matek , mi bath dalano achiel kuom apar nomukore mogore piny , kendo ji alufu abiriyo notho e yiengni mar pinyno to joma nodong’ nobwok malich , kendo negimiyo Nyasach Polo duong’ !
66011014	Masira mar ariyo osekadho , neuru , masirano mar adek biro biro piyo .
66011015	Eka malaika mar abiriyo nogoyo turumbetane , to dwonde moko nokok matek ei polo , kagiwacho niya : " Loch mar pinyni koro osedoko mar Ruodhwa kendo mar Kristo , kendo enolochi nyaka chieng’ . "
66011016	To jodongogo piero ariyo gang’wen mane obedo e kombegi mag duong’ e nyim Nyasaye , nokulore piny auma kendo ne gidendo Nyasaye ,
66011017	Ka giwacho niya : " Wagoyoni erokamano , aa Ruoth Nyasaye Manyalo Gik Moko Duto ! In Mantie , kendo mane nitie , nikech isekawo teko mari maduong’ , mi koro ichako locho .
66011018	Nyiego nomako pinje mag ogendini , to koro mirimbi osechopo . Kinde osechopo mar ng’ado bura neorno tho , kendo chiwo mich ni jotichni ma jonabi , gi jogi maler kod jogo moluoro nyingi , jomatindo gi jomadongo . Kendo tieko jogo maketho piny . "
66011019	Eka Hekalu mar Nyasaye noyaw e polo , kendo Sandug Muma nonenore ei Hekalu ; to mil polo marieny mager gi riadruok , koko kod mor polo gi yiengni mar piny nobetie kod pe nochue mang’eny .
66012001	Bang’ mano ranyisi malich nonenore ei polo : ne en dhako morwakore gi chieng’ , to due onyono e tiende , kendo wiye nosidhie osimb sulwe apar gariyo .
66012002	Ne en-gi ich , kendo noywak ka en girem nikech muoch ne kaye kodwaro nyuol .
66012003	Eka ranyisi machielo bende nonenore ei polo : ne en thuol mang’ongo , makwar mangi wiye abiriyo kod tunge apar gi osimbo iriyo mosidhi e wiyege
66012004	Iwe noyweyo achiel kuom adek mar sulwe manie polo mi opudho kendo owitogi e piny . Thuol malichno nochungo nyim dhakono mane chiegni nyuol , mondo ocham nyathine kosenywole .
66012005	Dhakono nonywolo nyathi ma wuowi , nyathi madichwo mabiro locho korito ogendni gi ludh nyinyo . To nyathineno noyudhi moter malo ir Nyasaye e kom duong’ne .
66012006	Dhakono noringo modhiyo e thim kuma ne Nyasaye oselosone kama nibiro ritee kuom ndalo alufu achiel gi mia ariyo kod piero auchiel .
66012007	Eka lweny nochakore e polo . Mikael gi malaike mage nokedo gi thuol malichno , to thuondno gi malaike mage bende nokedo kodgi .
66012008	To thuol ne onge teko moromo , mi nologi kendo ne oriembgi kargi e polo .
66012009	Eka thuol malichno nowit modire mwalo e piny , thuol mang’ongo machon miluongo ni Jachien kata Satan , mawuondo piny ngima . Nowite modire e piny , kaachiel kod malaike mage bende .
66012010	Eka ne awinjo duol maduong’ moa e polo , kawacho niya , " Koro warruok giteko kod pinyruodh Nyasachwa , gi loch mar Kristo osechopo . Nikech Jahang jowetewa , mahangonegi e nyim Nyasachwa odiechieng’ gi otieno , osewit modir e piny .
66012011	To ne giloye gi remb Nyarombo kendo gi Wach Nyasaye mane gihulo , bende ne ok gihero ngimagi ahinya mane nyalo miyo giluor tho .
66012012	Emomiyo moruru un polo , kod joma odak eiye ! To mano kaka nobed malit ne piny gi nam , nikech Jachien oselor obiro iru ! En gi mirima mager nikech ong’eyo ni odong’ne mana ndalo matin kende . "
66012013	To kane thuol malichno oneno ni ose-wite modire e piny , ne olawo dhako mane onywolo nyathi ma wuowi cha .
66012014	Dhakono nomi fcuombe ariyo mag ongo maduong’ mondo ohugo ochopgo kama nolosne thim , kuma ne idhi ritee kuom higni adek gi nus kama thuol ok nenyal chopoe ire .
66012015	Eka thuol nong’ogo pi moa e dhoge mamol ka aora mondo oyuogo dhakono gi apaka mamol .
66012016	To piny noyawo dhoge , momodho pi duto mane thuol ong’ogono , mi nokonyo dhakono .
66012017	Eka thuol mang’ongono ne okecho gi dhakono , nodhiyo mondo oked gi nyithind dhalono modong’ , morito chike Nyasaye kendo osiko motegno kahulo wach Yesu . Kendo thuol nochung’ e dho nam .
66013001	Eka naneno ondiek moro magalagala kawuok aa e nam . Ne en gi tunge apar kod wiye abiriyo . To nosidho osimbo apar e tungegego , kendo wich ka wich nondikie nying marach mayanyo Nyasaye .
66013002	Ondiek mane aneno ne chalo gi kwach , to tiendege ne chalo tiende dubu , kendo dhoge ne chalo gi dho sibuor . To thuol mang’ongono nomiyo ondiegino tekone gi kome mar duong’ gi lochne duto .
66013003	Achiel kuom wiye ondiek magalagalano mar tho ne nenore ka gima ne nigi adhola malich to adholano malich mar tho nosechango . Jopiny mangima nohum nono , kendo negiluwo bang’ ondiegino .
66013004	To ji nolamo thuol mang’ongono nikech nosemiyo ondiek malichno tekone owuon kendo negilamo ondiek malichno ka gipenjo niya . " En ng’ano machal gi Ondiek malich ? " Ere ng’ato ma nyalo kedo kode ? "
66013005	Ondiegi malichno nomi dhok mar wacho weche mag sungruok kod ayany , kendo ne oyiene bedo gi loch kuom dueye piero ang’wen gariyo .
66013006	Eka nochako wuoyo koyanyo Nyasaye kendo koketho nyinge kod kar dakne , kaachiel gi joma odakie polo .
66013007	Bende nomiye teko mondo oked gi jomaler mag Nyasaye kendo ologi bende nomiye loch kuom dhoudi duto , gi ogendini kod dhok duto miwacho gi pinje duto .
66013008	Ji duto modak e piny biro lamo ondiek malichno , jogo ma nyinggi ok ondiki e kitabu mar ngima mar Nyarombo manoyang’ chakre chwech piny .
66013009	Ng’at mangi it , mondo owinji !
66013010	Ka ng’ato onego otue to tuejno ema nodhiye . Kendo ka ng’ato onego negi gi ligangla , liganglano ema nonegego . Ma dwaro bedo jakinda modhil kod yie motegno kuom jotich Nyasaye moyiedhi .
66013011	Eka naneno ondiek malich machielo kawuok ei piny . Ne en gi tunge ariyo machalo gi mar nyarombo , to nowuoyo kaka thuol mang’ongo .
66013012	Notiyo gi teko duto mar ondiek malich mokwongo ka en e nyim ondiegino . Eka nomiyo piny gi ji duto modak eiye olamo ondiek malich mok-wongono , ma wiye ne nigi adhola malich manogo lero mar tho nosechango .
66013013	Notimo honni madongo ma kata mana mach nomiyo lor a e polo , kabiro e piny ka ji duto neno .
66013014	To nowuondo ji modakie piny , nikech honni mane omiye teko mondo otim e nyim ondiek malich mokwongo . Ne ogolo chik mondo gilosi gima ket ma imiyogo duong’ ondiek malich mokuongo mane ohiny gi ligangla to ok otho .
66013015	Nomiye teko mondo omi gima ket mar ondiek malich mokwongo muya , mondo owuo kendo oneni jogo duto mane otamore lamo gima ketno onegi .
66013016	Bende nochuno ji duto , jomatindo gi jomadongo jomwandu kod jochan , wasumbini gi joma ni thoulo , mondo oket alama e rwetegi ma korachwich kata e lenda wengegi .
66013017	Mondo omi ng’ato ang’ata kik ng’iew kata uso gimoro amora , makmana ka en gi alamano ma en nying ondiek malichno kata kwan mar nyinge .
66013018	To ng’eyo tiend wachni dwaro rieko , Ng’at man gi ng’eyo matut , mondo okwan namba mar ondiek , nikech nambano en mar nying dhano . Nambano en mia auchiel gi piero auchiel gauchiel .
66014001	a Eka ne ang’icho kendo naneno Nyarombo kochung’ e wi Got Sayun . To ne en kod ji alufu mia achiel gi piero ang’wen gang’wen kendo nyinge owuon gi nying Wuon mare nondik e lenda wengegi .
66014002	Kendo ne awinjo dwol moro moa e polo ka mor ka mor pi aora maringo matek kendo ka mor mar polo . Dwolno mane awinjo ne chalo gi jo thumbe mag nyatiti magoyo nyatiti .
66014003	To ne giwero wer manyien ka gichungo e nyim kom duong’ , kendo e nyim gik mangima ang’wen kod jodongogo . Bende ne onge ng’ato mane nyalo puonj ore wero wendni makmana ji alufu mia achiel gi piero ang’wen gang’wen ( 144,000 ) mane gin joma nores koa e piny .
66014004	Jogi e joma ne ok odwanyore gi mon , to ne giritore maler . Giluwo bang’ Nyarombo kamoro amora modhiye . Nong’iewgi koa kuom ji kendo mobedo kaka olembe mokwongo chiek michiwo ni Nyasaye kod Nyarombo .
66014005	Miriambo ne ok owuok e dhogi , gionge gi ketho moro amora .
66014006	Eka ne aneno malaika moro ka huyo e kor polo . Ne en gi Wach Maber mochwere ma olando ni ji duto modak e piny ne pinje duto , gi dhoudi duto kod dhok duto gi ogendini duto .
66014007	Nokok gi dwol maduong’ kowacho niya , " Luoruru Nyasaye kendo miyeuru duong’ , nikech saa ma ong’adoe bura osechopo ! Lamuru Jal mane ochueyo polo gi piny , kod nam gi sokni mag pi . "
66014008	Eka malaika mar ariyo nobiro kowacho niya , " Yaye ! Babulon Dala Maduong’ osepodho piny ! Osepodho Piny ! En e dhako cha mane omiyo ogendini duto omadho divai mar mer mar terruokne .
66014009	Bang’ mano , malaika mar adek nobiro bang’gi kowacho gi duol maduong’ niya , " Ka ng’ato ang’ata olamo ondiek malich kod gima ket kode , kendo ondikne alama e lenda wang’e kata e lwete ,
66014010	ng’atno , bende , nyaka nomadh divai mar mirimb Nyasaye , moseol mopong’ thich giteko moo ei kikombe mar mirimbe . Noyud sand ei mach makakni e nyim malaika maler , kendo e nyim Nyarombo .
66014011	To yich mach mar sandgino dhi malo nyaka chieng’ . Jogo malamo ondiek malich kod gima ket kode , kata jogo mondiknegi alama mar nyinge , ok noyud yueyo odiechieng’ kata otieno .
66014012	Ka eri ema kinda kod dhil mar jomaler , mag Nyasaye dwarore , jogo marito chike mag Nyasaye , kendo osiko koyie kuom Yesu .
66014013	Eka nawinjo dwol moa e polo kawacho niya , " Ndik ni , Chakre kawuononi , jogo gin johawi matho ka gin ei Ruoth ! " Roho bende wacho ni , " Ee , gin johawi adier , nikech giniyue kuom tichgi matek , nimar timbegi noluwgi . "
66014014	To ne ang’icho , mi naneno e nyima bor polo marachar , to ewi bor polono ne nitie ng’ama obetie " machalo gi wuod dhano . " Nosidho osimbo mar dhahabu e wiye , kendo ne oting’o pala mabith mar keyo e lwete .
66014015	Eka malaika machielo nowuok oa e Hekalu kaluongo gi duol maduong’ jal mobedo e bor polono niya , " Kaw pandi mar keyo mondo ike , nikech saa mar keyo osechopo , nimar cham manie piny osechiek . "
66014016	Omiyo jal mane obet e bor polo notiyo gi pande mar keyo e piny , mi nokayo piny ka cham .
66014017	To malaika machielo nowuok oa e Hekalu manie polo , en bende ne en gi pala mabith mar keyo .
66014018	Eka malaika moro machielo , mane nigi teko kuom mach , nobiro kowuok e kar kendo mar misango kendo norwongo gi dwol maduong’ jamo mane nigi pala mabich mar keyo no wachone niya , " Kaw pandi mabithno mar keyo mondo ikago olemb mzabibu mag piny , nikech olembege ochiek ahinya ! "
66014019	Omiyo malaikano notiyo gi pande mar keyo e piny , ne okayo olembe mzabibu kendo noketogi kar biyo mzabibu maduong’ mar mirimb Nyasaye .
66014020	Olembego ne obi kinyonogi gi tielo e kar bichono e pap oko mar dala , to remo nochuer kamol kawuok kar bichono , mochopo mabor moromo kilomita mia adek koa e dala , to tut remono ne nyalo romo mita achiel gi nus .
66015001	Eka ne aneno ei polo ranyisi machielo malich ahinya : Ne aneno Malaike , abiriyo , moting’o masiche abiriyo mogik nikech kuomgi mirimb Nyasaye ochopo kare .
66015002	Ne aneno gima chalo nam mar glas moru gi mach to e bathe kanyo ne aneno joma oseloyo ondiek malichno kod kido machalo kode to gi namba mar nyinge kochung’ . Ne giting’o nyatiti mane omigi gi Nyasaye ,
66015003	ka giwero wend Musa jatich Nyasaye gi wend Nyarombo kama : " Yaye ; mano kaka tijeni dongo kendo lich aa Ruoth Nyasaye Manyalo Gik Moko Duto . Yoreni ni kare kendo gin adiera , Aa Ruodh ogendini manyaka nene .
66015004	En ng’a maok nyal luori aa Ruoth , maok nyal miyo nyingi duong ? Nikech in kendi ema iler , ogendini duto nobi nyimi mondo olami , nimar timbeni makare osefwenyore ratiro . "
66015005	Eka-ne ang’iyo mi aneno ka Hekalu mar Hemb Rapar oyawore e polo .
66015006	Malaike abiriyo moting’o masiche abiriyo nowuok e hekalu . Ne giruakore gi lewni maler mapakni kendo manyilni to ne gitweyo kamba mar dhahabu e korgi .
66015007	Achiel kuom gik mangima ang’wen ka ne omiyo malaike abiriyogo tewni abiriyo mag dhahabu mopong’ , gi mirimb Nyasaye , Nyasaye mosiko nyaka chieng’ .
66015008	Hekalu ne iye opong’ gi iro moa e duong’ maler mar Nyasaye kod tekone . To onge ng’ama ne nyalo donjo ei hekalu kapok masiche abiriyo mag malaike abiriyogo orumo .
66016001	Eka ne awinjo duol maduong’ kakok koa ei hekalu ka wuoyo gi malaike abiriyogo kawachonigi niya " Koro dhiuru , mondo upuk tewni abiriyo mopong’ gi mirimb Nyasaye e piny . "
66016002	Malaika mokuongo nodhi mopuko tape e piny , mi adhonde malich mang’ue marach ne omako ji duto mane nigi alama mar ondiek malich kendo mane lamo gima ket lode .
66016003	Malaika mar ariyo noolo tape e nembe mi pi nembegi nolokore machal remb ng’at motho , kendo gik mangima duto modak e nembego ne otho .
66016004	Malaika mar adek noolo tape e aore gi sokni mag pi kendo pigegi ne olokore remo .
66016005	Bang’e ne awinjo malaika mochung’ne pige kawacho niya : " In kare kuom kelo kumgi , Aa Ng’ama ler mantie bende mane nitie , nikech iseng’ado bura kare ;
66016006	nimar jogi ne osechwero remb jogi maler , gi jonabi , mane onegi to koro isemiyo gimadho remo mana kaka owinjore kodgi . "
66016007	Eka ne awinjo duol kawuok e kendo mar misango kawacho niya , " Ee Ruoth Nyasaye Manyalo Gik Moko Duto kumni nikare kendo gin adieri . "
66016008	Malaika mar ang’wen noolo tape e wang’ chieng’ mi chieng’ nomi teko mar wang’o ji gi mach mager .
66016009	Liet mager mar chieng’ nowang’ogi to ne gidhi nyime mana giyanyo nying Nyasaye man giteko mar geng’o masichego , kendo ne gitamore hulo richogi mondo gimiye duong’ .
66016010	Eka malaika mar abich noolo tape e wi kom duong’ mar ondiek malichno , to piny ruodhe nolokore mudho . Ji nokayo lewgi nikech rem malit mane gin-go
66016011	kendo ne giyanyo Nyasach polo nikech rem mane gin-go gi adhondegi ; to kata kamano ne gitamore lokore kuom richo mane gisetimo .
66016012	Bang’e malaika mar auchiel noolo tape e aora maduong’ mar Yufret , mi pige noduono mondo yo olosre ni ruodhi mane biro koa yo wuok chieng’ .
66016013	Eka naneno jochiende adek machalo ogwende , ne giwuok e dho Thuol maduong’ kendo e dho ondiek malich kendo e dho Janabi mar miriambo .
66016014	Gin chunje mag jochiende matimo timbe honni kendo gidhi ir ruodhi duto mag piny ngima mondo gichokgi ni lweny ma nobedie chieng’ maduong’
66016015	" Neuru ! Abiro ka jakuo ! Ng’atno en jahawi ma nonwang’ kaneno kendo ma orwako lepe mondo wiye kik kuodi ka oyude duk .
66016016	Bang’ mano chunjego nochoko ruod-higo kanyakla kama iluongo gi dho Hibrania ni Armagedon .
66016017	Kendo malaika mar abiriyo bende noolo tape e yamo ; eka duol maduong’ nowuok koa ei Hekalu e nyim kom maduong’ mar loch kawacho niya , " Osetimore ! "
66016018	Bang’ mano , ne nitie mil polo makakni , koriadore kod mor polo gi yiengni malich mar piny . Piny noyiengni matek mapok oyiengni kamano nyaka aa chuech dhano . Adiera chutho ne en yiengni mar piny marachie moloyo .
66016019	Dala maduong’ nobarore mopogore didek kendo mier madongo mag pinje ogendini nomukore mogore piny . Nyasaye noparo Babulon dala maduong’ , mi ne omiye kikombe mopong’ gi divai mar mirimbe mager .
66016020	Chula ka chula nolal nono kendo gode duto bende nolal kamano .
66016021	Pe madongo dongo ma pek moro ka moro dirom kilo piero abich , noa e polo mogoyo ji . To ne giyango Nyasaye nikech masich peno , nimar ne en masira marach , moloyo !
66017001	Eka achiel kuom malaike abiriyo mane nigi tewni abiriyo nobiro ira , mowachona niya ; " Bi mondo anyisi kum mar jachode maduong’ mobet ewi pige mang’eny .
66017002	En ema ruodhi mag piny noterore kode , kendo ji duto modak e piny bende osemadho divai mar terruokne mi omer . "
66017003	Bang’e malaika nokawa kapong’ gi Roho kendo otera e thim . Ekanyono naneno dhako moro koidho ondiek malich makwar , ma dende duto nochadhore gi nyinge mag ayany , kendo ne en gi wiye abiriyo kod tunge apar .
66017004	Dhakono norwakore gi lewni maralik gi makwar , kendo nolichore gi dhahabu kod kite mabeyo manengogi tek gi Mu . To noting’o e lwete kikombe mar dhahabu , mopong’ gi gik modwanyore kod timbe mochido mag terruokne .
66017005	Kendo nyingni nondik e lenda wang’e niya : " HONO , BABULON MADUOng’ MIN JOCHODE DUTO , KENDO MIN GIK MODWANYORE MAG PINY . "
66017006	Bende ne aneno dhakono komer gi remb jomaler mag Nyasaye , remb jogo mane ohulo ni Yesu e Ruoth . Kane Anene Ne Awuoro Ahinya .
66017007	Eka malaika cha nopenja ni , " Ere gima omiyo iwuoro kamano ? Abiro nyisi tiend wach mopondo mar dhakono kod mar ondiek malich moidho gi wiye abiriyo kod tunge apar .
66017008	Ondiek malich mane ineno , yande nitie , to tinde oonge kendo obiro wuok oa e Bur Matut Maonge Gikone ka odhiyo e kar tethruokne . Ji duto modak e piny , ma nyingegi ok ondiki e kitap ngima nyaka aa chakruok mar piny nowuor ka gineno ondiek malichno , nikech yande entie to tinde oonge , to nochak oduogi-kendo .
66017009	" Ng’eyo tiend wachni dwaro paro matut mangi rieko . Wiye abiriyogo gin gode abiriyo ma dhakono obetie .
66017010	To bende gin ruodhi abiriyo . Ma abich kuomgi osepodho , to achiel pod nitie , to machielo pod ok obiro ; to kapo ni obiro to nobedi kuom thuolo mabor matin .
66017011	Ondiek malichno ma yande nitie , to tinde oonge , en ruoth mar aboro . Bende en achiel kuom ruodhi abiriyogo , kendo odhiyo e kar kethruokne .
66017012	Tunge apargo mane ineno , gin ruodhi apar ma pok oyudo pinyruoth to ibiro miyogi teko mar locho kuom saa achiel kende , kaka ruodhi kaachiel gi ondiek malichno .
66017013	Gin duto gin gi paro achiel kendo ginichiw tekogi kod lochgi ni ondiek malichno .
66017014	Giniked gi Nyarombo , to Nyarombo nologi nikech en e Jaduong’ mar jodongo , kendo Ruodh ruodhi , to jogo manobed kode , gin joge moluongi , jomoyier gi jogo maluwe gadiera . "
66017015	Eka malaikano nowachona niya , " Pigego mane ineno ma dhako ma jachode obedoe , gin ji gi ogendini mang’eny kod dhout pinje gi joma wacho dhok mopogore opogore .
66017016	To ondiek malichno gi tunge apargo mane ineno biro bedo mager kod dhakono ma jachode . Ginihinye kagitieke kendo weye duk ; ginicham ringe , ma giniwang’e te gi mach .
66017017	Nimar Nyasaye oseketo e chunygi mondo gitim gima odwaro ka gimiyo ondiek lochgi mondo olochi , nyaka wach Nyasaye ochopi .
66017018	Dhakono mane ineno en e dala maduong’ man gi loch kuom ruodhi mag piny . "
66018001	Bang’ mani ne aneno malaika machielo kalor piny aa e polo . Ne en gi teko maduong’ , kendo lerne ne menyo piny .
66018002	Nokok gi dwol maduong’ kowacho niya , " Yaye ! Babulon dala maduong’ osepodho ! Osepodho ! Osedoko kar dak mar jochiende , kendo odoko gunda ma chuny duto mochido odakie , kaachiel gi winy duto makelo luoro gi mago maok ler makuero .
66018003	Mano osetimore nikech ogendini e pinje duto osemadho divai mar neko mag terruokne , Ruodhi mag piny oseterore kode , kendo jo-ohala mag piny bende osedoko jomwandu nikech ohala ma ngimane oyombore mane odhialorego . "
66018004	Eka nawinjo dwol moro machielo moa e polo kawacho niya : " Un joga , wuoguru ua kuome , mondo kik ubed achiel kode e richone , mondo omi kik un wang’ masichene ,
66018005	nikech richone osebi-wore mochopo e polo malo , kendo Nyasaye koro o separo timbene mamonogo .
66018006	Timneuru kaka oseti-mono ! Medneuru nyadiriyo kuom gik ma osetimo ! Losneuru mathne mane omiyo ji e kikombene nyadiriyo .
66018007	Miyeuru sand kod ywagruok mang’eny marom gi duong’ kod dhialruok mar ngima moyom-bore manodakie kendo manomiyore owuon . Nosungore kowacho e chunye niya , ' Abedo kaka ruoth madhako , ok an chie liel kendo ok ane gima dimi aywag ngang’ .
66018008	Emomiyo masichege chieng’ moro achiel noloye : masichego gin tho gi ywagruok kod kech . Mach nowang’e kendo tieke duto , nikech Ruoth Nyasaye mang’adone bura , nigi teko maduong’ moloyo ! '
66018009	" To ruodhi mag piny mane oterore kode , kendo bedo kode e ngima moyom-bore noywage kendo sedo kod nyinge ka gineno yiro madum ka owang’ .
66018010	Ginichung’ mabor ka giluoro sandne kendo ka giywak niya , " To mano kaka lit ! To mano kaka lit ! " Yaye dala maduong’ . Yaye Babulon ; dala maduong’ mangi teko ! Kethruokni osechoponi kuom saa achiel kende ! "
66018011	" Johala mag piny noywage ka giden-go , nikech onge ng’at ma nochak ong’iew mwandugi kendo .
66018012	Mwandugigo gin : dhahabu gi fedha kod kite mabeyo manengogi tek gi lulu kod lewni mabeyo , gi lewni maralik , lewni mareprep kod lewni makwar gi yien duto madum tik mamit , gi gik moko duto molos gi lak liech , gi yien ma neng’ogi tek kod molos gi nyinyo , kod muia kendo molos gi kite mabeyo ,
66018013	kod gik moko kaka dalasini gi gik mang’ue ng’ar ; kaka ubani gi mor wir madum tik mamit kod uvumba gi divai kod mor mzabibu gi mogo mayom gi ngano kod dhok gi rombe gi farese gi geche lweny kod ringruok gi chunje ji bende .
66018014	" Giniwach niya , ' Olembe ma yande igombo oserumoni . Mwandugi duto kod gik mabeyo malombo wang’ oselal chutho , ok nibed kodgi kendo ngang’ . '
66018015	Jo-ohala mane ouso gigegi kendo obedo momewo nikech gigege nochung’ mabor , ka giluor nikech sandruokne . Giniywagi kagidengo ,
66018016	kendo goyo nduru ka giwacho niya : " Mano kaka lit ! Mano kaka lit , Yaye dala maduong’ morwakore gi lewni mabeyo kod lewni mareprep gi makwar , mapakni gi dhahabu gi kite mabeyo manengogi tek kod lulu !
66018017	Mano kaka mwandu mathoth kama osekethi motieki kuom saa achiel kende ! ' " Jotend yiedhi duto , gi jowuoth duto mawuotho gi yiedhi kod jokwang’ yiedhi gi jogo duto ma loko ohala e nam , ginichung’ gichien .
66018018	Ka gineno yiche dum kowang’ gini wach niya : ' Bende ne nitie dala moro machalo gi dala maduong’ni ?
66018019	Giniket buru e wigi kendo goyo nduru ka giywak niya : " Mano kaka lit ! Mano kaka lit , Yaye dala maduong’ Kama ji duto mane nigi Yiedhi e nam , nobedo joma omewo nikech mwandune . Mano kaka osekethe kendo otieke chutho mana kuom saa achiel kende .
66018020	Yaye polo bed maraor kuom kethne . Un jomaler mag Nyasaye gi joote kod jonabi , beduru mamor ! Nyasaye oseng’adone bura kendo kume nikech timbe mane otimonu .
66018021	Eka malaika maratego nokawo kidi machalo gi pong’ rego maduong’ , noting’e kendo nobologo e nam , kowacho niya : " Mana gi gero malich kama , e kaka Babulon dala maduong’ nomuki kendo ok nonene ngang’ .
66018022	Wende jogo thum nyatiti gi jower , kod jogo asili gi jogo tung’ , ok nowinji e iyi kendo ngang’ . Kata johala moro amora ok noyud e iyi kendo ngang’ , bende dwond pong’ marego ok nowinj kendo e iyi ngang’ .
66018023	Ler mar taya ok norieny kendo e iyi chutho . Dwond wuon kisera gi dwond miaha bende ok nowinj eiyi kendo ngang’ . Jolok ohala magi ne gin ji madongo e piny . To pinje duto nobaro mokethore nikech wuondni kod timbeni mayore mag juok .
66018024	Ne oyud kuome remb jonabi gi remb jomaler , kod remb ji duto mane osene-giepiny .
66019001	Bang’ mani , nawinjo gima chalo kJ gi koko maduong’ mar oganda ei polo kawacho niya : " Haleluya ! Warruok gi duong’ kod teko odok ne Nyasachwa ,
66019002	nikech buchene gin adiera kendo kare . Oseng’ado bura ni jachodeno maduong’ mane oketho piny gi terruokne . Adier Nyasaye osekume nikech nonego jotich Nyasaye . '
66019003	Eka ne gigoyo koko kendo niya : " Haleluya ! Iro moa kuome kowang’ nodum mochuere manyaka chieng’ . "
66019004	To jodongo piero ariyo gang’wen gi gik mangima ang’wen kande , nopodho piny auma kendo ma gi dendo Nyasaye mane obedo e kom duong’ mar loch . Negiywak niya : Amin ! Haleluya ! "
66019005	Eka dwol noa e kom duong’ mar loch , kawacho niya : " Pakuru Nyasachwa , un jotichne duto , un joge moluore , jomatindo kod jo madongo ! "
66019006	Bang’e ne awinjo gima chalo gi koko oganda mang’eny machalo gi koko mar pige maringo matek , bende machalo gi polo mamor matek , kawacho niya : " Ruoth omi duong’ ! Haleluya ! Nimar Ruoth Nyasaye Manyalo Gik Moko Duto , olocho .
66019007	Wabed moil kendo mamor ahinya kendo wamiyeuru duong’ ! Nikech kinde mar arus mar Nyarombo osechopo , to miahane oseikore .
66019008	Osemiye law maber mareprep , mapichni kendo maler , mondo orwaki . ( Law maberno ochungo kar timbe makare mag jomaler . )
66019009	Eka malaikano nowachona ni , Ndik kama : Jogo gin johawi moluongi e chiemb arus mar Nyarombo ! ' Eka nomedo wacho niya , " Magi gin weche ma adier mag Nyasaye . "
66019010	Eka napodho piny e tiende mondo alame . To nowachona niya , " Ngang’ ! Kik itim kamano ! An bende an mana jatich wadu kaachiel gi joweteni mohulo gichir wach kuom Yesu . Nyasaye kende ema owinjore ilam ! Wach adierano mar Yesu e ma kelo koro wach mar jonabi . "
66019011	Eka naneno polo koyawore kendo naneno faras marachar kochungo e nyima ma jaithne iluongo ni Jaratiro , kendo Jaadiera . Ong’ado buchege e yo makare kendo okedo lwenjege gi ratiro .
66019012	Wengene chalo mach makakni to osimbe mang’eny ni e wiye . En gi nying’ mondik kuome , maonge ng’ama ong’eyo , makmana en owuon .
66019013	Kendo orwakore gi kandho moling’ e remo , to nyinge en Wach Nyasaye .
66019014	Ogend lweny mag polo neluwe , ka giidho farese marachere kendo ka girwakore gi lewni mabeyo mareprep marochere kendo maler .
66019015	To ligangla mabith wuok e dhoge ma ochwowogo ogendini manie pinje . Obiro locho korito-gi gi ludh nyinyo . To enonyon-gi ka jabi-cho mar divai kotoyo mirimb Nyasaye Manyalo Gik Moko Duto kuomgi .
66019016	En gi nying mondik e kandhone kendo e bamne ni : RUODH RUODHI , KENDO JADUOng’ MAR JODONGO .
66019017	To bang’e ne aneno malaika moro kochung’e wang’ chieng’ ; nogoyo koko gi dwol maduong’ ne winy duto mane huyo e kor polo niya , " Biuru , uchokru kaachiel e kar chiemo maduong’ mar Nyasaye ,
66019018	mondo ucham ringre ruodhi , gi ringre jotend lweny kod ringre joma rateke , gi ringre farese kod joithgi kaachiel gi ringre ji duto , joma ni thuolo gi wasumbini , joma tindo gi joma dongo .
66019019	Eka naneno ondiek malichno gi ruodhi mag piny kod cgen-dinigi mag lweny kochokore kaachiel mondo giked gi Jalno moidho faras kod ogandane mar lweny .
66019020	To ne omak ondiek malichno kaachiel gi janabi mar miriambo , mane o setimo timbe honni e nyinge . Honnigo ema ne osewuondogo joma ne oketinigi alama mar ondiek malichno kendo negilamo gima ket kode . Kargi gik moko ariyogi ne owitgi kagingi-ma e ataro mar mach maliel mager .
66019021	To jogegi mane odong’ noneg gi ligangla mane owuok e dho jaidh faras , kendo winy duto nokidho ringregi .
66020001	Eka naneno malaika kalor oa e polo , koting’o e lwete kifungu mar Bur Matut Maonge gikone kod nyororo maduong’ .
66020002	Ne omako matek Thuol maduong’no , thuol machon cha , ma en Jachien kata Satan , kendo notueye kuom higni alufu achiel .
66020003	Ne owite e Bur Matut Maonge gikone , kendo nolorone modi-none e iye , mondo kik ochak owuond ogendini mag pinje ngang’ nyaka higni alufu achielgo rum . To bang’e nogonye mondo obed thuolo kuom kinde matin .
66020004	Bang’ mano , ne aneno kombe mag loch , majoma ne obet e kombego nosemi teko mar ng’ado bura . Bende ne aneno chunje joma ne ong’ad wiyegi nikech wach yie margi motegno mane gihulo kuom Yesu kendo wach Nyasaye mane guando . Jogi ne ok olamo ondiek malichno kata gima ket kode kendo alama mare ne ok oket e lenda wengegi kata lwetegi . Ne gidoko mangima kendo negilocho gi Kristo kuom higni alufu achiel .
66020005	Ma e chier mokwongo . ( To jo motho manodong’ mane ok ochier e chierni , ne ok odoko mangima nyaka higni alufu achielgo nommo . )
66020006	Gin johawi kendo mopuodhi jogo mochier e chier mokwongo . Tho mar ariyo onge gi teko kuomgi , to ginibed jodolo mag Nyasaye kendo mag Kristo kendo giniloch kode kuom higini alufu achiel .
66020007	To bang’ ka higni alufu achiel oserumo , Satan nogony mobed thuolo koa e bur mane otueye ,
66020008	kendo nowuog oko kodhiyo mondo owuond ogendini duto mag tunge ang’wen mag piny , ma gin Gog gi Magog , kendo nochokgi kaachiel mondo gidhi e lweny To kar kwan-gi romre gi kuoyo manie dho nam .
66020009	Ne giwuotho mi gik-wako piny te , kendo ne gilworo kar jot mar jo-Nyasaye , dala maduong’ ma ohero . To mach ne oa e polo mobiro e piny kendo nowang’ogi motiekogi .
66020010	To Jachien , mane owuondogi ne owit e ataro mar mach maliel mager , kama ondiek malichno gi janabi majawuondno nowitie . Kanyono nosandgie odiechieng’ gi otieno nyaka chieng’ .
66020011	Eka naneno kom mar loch maduong’ marachar kaachiel gi jal manobedo e komno . Piny gi polo noringo oa e nyime kendo ne gilal maok nonegi kendo .
66020012	To ne aneno jo motho , jotelo madongo gi jomatindo , ne gichungo e nyim kom maduong’ mar loch , kendo kitepe noyaw . Kitabu moro noyaw , ma en kitap ngima . Jomothogo nong’ad nigi bura koluwore kod gik mane gisetimo kaka ondiki e kite-pego .
66020013	Nam nogolo oko jomotho manie iye , to Tho gi Piny Joma otho nogolo oko jomotho manie igi , kendo ng’ato ka ng’ato nong’adne bura koluwore kod gik mane osetimo .
66020014	Eka tho gi Piny Joma otho nowiti e ataro mar mach . Ataro mar machno e tho mar ariyo .
66020015	Ng’ato ang’ata ma nyinge ne ok onwang’ kondiki e kitap ngima , nowit e ataro mar mach .
66021001	Eka ne aneno polo manyien gi piny manyien . Polo mokwongo gi piny mokwongo noselal , to nam bende noselal kamano .
66021002	Bang’e naneno Dalano Maler , ma en Jerusalem manyien kalor piny oa e polo ir Nyasaye , ka oikore ka miaha morwakore maber ni chuore .
66021003	To ne awinjo dwol maduong’ moa e kom duong’ mar loch mawacho niya , " Koro kar dak mar Nyasaye ni kod ji kendo enodag kodgi , ginibed joge , to Nyasaye owuon enobed kodgi kendo nobed Nyasachgi .
66021004	Enoywe pi wengegi duto . Tho kata ywak gi nduru kod rem ok nochak obedie kendo ngang’ , nikech gik machon oserumo ' .
66021005	Jal manobed e kom duong’ mar loch nowacho niya , ' Neuru ! Aloso gik moko duto bedo manyien ! " Eka nowacho kendo niya , " Ndik mani , nikech wechegi gin migeno kendo gin adiera . "
66021006	Bang’ mano nowachona niya : " Osetimore . An e Alfa gi Omega , Chakruok gi Giko , Ng’at ma riyo oloyo anami modho pi soko mar ngima , nono ma onge nengo .
66021007	Ng’at molocho noyud gigi duto kaka gir keni , kendo anabed Nyasache , to en obed wuoda .
66021008	To jomalu-or , gi joma ok oyie kod jokoko gi jonek kod jomaterore , gi jojuogi gi jomalamo nyiseche manono kod jomiriambo duto , kargi nobed mana ataro mar mach maliel mager , ma en tho mar ariyo !
66021009	Eka achiel kuom malaike abiriyogo mane nigi tewni abiriyo moting’o masiche abiriyo mogik nobiro ira mowachona niya , " Bi , mondo anyisi miaha ma en chi Nyarombo . "
66021010	To malaikano noting’a kapong’ gi roho motera malo e wi got maduong’ kendo mabor , mi nonyisa Jerusalem , Dala Maler , kalor piny aa e polo ir Nyasaye .
66021011	Ne orieny gi ler mar duong’ Nyasaye , to lerne ne rieny ka kidi ma nengone tek , kaka jaspa maler ahinya .
66021012	Ne en gi ohinga maduong’ kendo mabor man gi dhorangeye apar gariyo kendo man gi malaike apar-gariyo e dhorangeyego . E dhorangeyego nondikie nying ogendini apar gariyo mag Israel .
66021013	Dhorangeye adek ne ni yo wuok chieng’ , to adek yo nyandwat , kendo adek yo milambo gi adek mamoko yo podho chieng’ .
66021014	To ohinga mar dalano ne nigi misingi apar gariyo , mane ondikie nying joote apar gariyo mag Nyarombo .
66021015	Malaikano mane owuoyo koda , ne nigi luth mar rapim molos gi dhahabu mipimogo dalano , gi dhorangeyene kod ohingane .
66021016	Dalano noger ma bethene ang’wen romore , borne rom gi lachne . Nopimo dala gi luth kendo noyudo ni borne gi lachne kod kaka oidho malo ne romo kilomita alufu ariyo gi mia ariyo maromore .
66021017	Ne opimo ohingane bende , mi oyudo ni pek mar kore oromo bede mia achiel gi piero ang’wen gang’wen , kipimo gi bat mar dhano , ma en rapim mane malaika otiyogo .
66021018	Ohingano noger gi jaspa , to dala hie ne dhahabu lilo marieny ka glas maler .
66021019	Misingi mar ohinga mar dala nokedi gi kite mabeyo duto ma nengogi tek . Misingi mokwongo nolos gi jaspa , to mar ariyo ne safir , eka mar adek ne kalke-do kendo mar ang’wen ne zumaridi ,
66021020	to mar abich ne sardonikso , mar auchiel ne sardius , eka mar abiriyo ne krusolith , to mar aboro ne berul , mar ochiko ne topaz , to mar apar ne kruskopraso , kendo mar apar gachiel ne huakintho , to mar apar gariyo ne amethusto .
66021021	Dhorangeye apar gariyogo ne gin kite mag lulu ma nengogi tek , kendo dhorangach ka dhorangach nolos gi lulu achiel achiel moriwore . Yor dalano ne dhahabu lilo marieny maler ka glas .
66021022	To ne ok aneno Hekalu ie dalano , nikech Ruoth Nyasaye Manyalo Gik Moko Duto kod Nyarombo ema obedo Hekalu mare .
66021023	Dalano ok dwar chieng’ kata due mondo orienyne , nimar dwong’ Nyasaye ema miye ler , kendo Nyarombo e tache .
66021024	Ogendini mag pinje nowuothi e lerne , kendo ruodhi mag pinje nokel bergi e iye .
66021025	Dhorangeyene ok nolor odiechieng’ moro amora , to otieno bende ok nobedie ngang’ kuro .
66021026	Duong’ gi mwandu mag ogendini mag pinje nokel e iye .
66021027	To gimoro amora ma ok ler , kata ng’ato matimo gik mamono , kata mariambo , ok nodonjie , makmana jogo ma nyinggi ondiki e kitap Nyarombo mar ngima kende .
66022001	Bang’e eka malaika nonyisa aora mar pi mar ngima , marieny maler ahinya , kendo mamol kaa e kom duong’ mar loch mar Nyasaye gi mar Nyarombo ,
66022002	ne omol e dier yo maduong’ mar dalano . To bath aora koni gi koni ne nitie yath mar ngima konyago olembe apar gariyo kendo ne onyago olem-begego due ka due , bende ite yadhno ema ithiedhogo ogendini mag pinje .
66022003	Kuong’ moro amora ok nobedie kendo . Kom duong’ mar loch Nyasaye gi mar Nyarombo ema nobedie ei dalano , to jotichne notine .
66022004	Gininene wang’ gi wang’ kendo nyinge nobed e lenda wengegi .
66022005	Otieno ok nobedie kendo ngang’ . Ok ginidwar ler mar taya kata ler mar chieng’ , nikech Ruoth Nyasaye ema nomigi ler . To ginilochi nyaka chieng’ .
66022006	Eka malaikano nowachona niya , " Wechegi gin weche migeno kendo ma adiera . To Ruoth ma Nyasach chunje mag jonabi , nooro malaikane mondo onyis jotichne gik mabiro timore mapiyo . "
66022007	" Neuru abiro mapiyo ! Ng’atno en jahawi momako weche mokor manie kitabuni ! "
66022008	An , Johana ema nawinjo gigi kendo ne anenogi . To kane asewinjogi kendo nenogi , napodho piny e tiend malaikano mane nyisagi .
66022009	To nowachona niya , " Kik itim kamano . An bende an jatich wadu matiyo kodi kaachiel gi joweteni ma jonabi gi jogo duto morito weche manie kitabuni . Mi Nyasaye duong’ ! "
66022010	Bang’ mano nowachona niya , " Kik iling’ mak ihulo weche mokor manie kitabuni , nikech kindeno ma gigo onego timre chiegni .
66022011	We ng’at matimo richo odhi nyime kod timo richo ; kendo ng’at ma chunye ochido odhi nyime timo timbe mochido ; to ng’at matimo makare bende odhi nyime gi timo makare , to ng’at maler odhi nyime gi bedo maler . "
66022012	" Ne , abiro piyo ! Ating’o michna , to abiro miyo ng’ato ka ng’ato koluwore kod gima osetimo .
66022013	An Alfa gi Omega , Jal Mwokongo kendo Mogik kendo An e Chakruok gi Giko .
66022014	" Johawi gin jogo ma lwoko kand-hogi maler , mondo omi gibed gi ratiro mar chamo olemb yath mar ngimano kendo gikadh ka gidonjo e dhorangeye mag dalano .
66022015	To guogi , gi jojuogi , gi jomaterore kod jonek , gi joma lamo nyiseche manono kod ji duto ma ohero miriambo kendo matimo gik maok adiera , duto nobed oko . "
66022016	" An , Yesu aseoro malaikana mondo ohulni wechegi ilonygo kanise . An Tiend anyuola kendo Koth Daudi , to bende an Sulwe Maler mar Okinyi . "
66022017	Roho gi miaha wacho ni , " Bi ! " To ng’ato mawinjo , bende owach niya , " Bi ! " Ng’ama riyo oloyo , mondo obi , kendo ng’at mohero , mondo obi oyud pi ngima mochiw nono .
66022018	An Johana asiemo ng’ato ka ng’ato mawinjo wechegi mokor mag kitabuni kama : Ka ng’ato moro nomed gimoro amora e wechegi , Nyasaye nomedne ng’atno masiche mondik e kitabuni .
66022019	To bende ka ng’ato moro nogol oko weche manie kitabuni mar koro , Nyasaye nogol oko kamaye pokne manie yath mar ngima kendo manie dala maler , mondiki e kitabuni .
66022020	Jal mawacho wechegi wacho kendo niya , " Ee , Abiro mapiyo . " Amin ! Bi , Ruoth Yesu .
66022021	Ng’wono mar Ruodhwa Yesu obed gi jo-Nyasaye . Amin .
