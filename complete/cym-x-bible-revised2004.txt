# language_name:        Cymraeg (Welsh)
# closest ISO 639-3:    cym
# ISO_15924:            Latn
# year_short:           2004
# year_long:            1588 William Morgan's Bible<br>1988 British & Foreign Bible Society<br>2004 BCN (Revised)
# vernacular_title:     Beibl Cymraeg Newydd Diwygiedig
# english_title:        The Revised New Welsh Bible<br>The Bible in Welsh
# URL:                  https://www.bible.com/de/bible/394/gen.1.bcn
# copyright_short:      © British & Foreign Bible Society 2004
# copyright_long:       This translation, published by the British & Foreign Bible Society, was published in 1988. If you are interested in obtaining a printed copy, please contact the British & Foreign Bible Society at www.biblesociety.org.uk.<br>The New Welsh Bible (BCN) Revised Standard Bible for Welsh speakers and learners in the twenty-first century. The whole denominations Welsh has supported this contemporary translation and is the translation used in congregations and schools across Wales. The text of the BCN (Revised) The Voice, a verbal version of the New Testament published in 2005. The BCN (Revised) was first published in 2004 and there are a significant number of amendments on the subject of the BCN published in 1988. It is a worthy successor to William Morgan's Bible (1588) volume which in turn is regarded as the most influential book published in Welsh. The BCN (Revised) maintains the integrity and dignity of the William Morgan Bible in its meaning to a new generation of readers Welsh.<br>Y Beibl Cymraeg Newydd (Diwygiedig) yw'r cyfieithiad safonol o'r Beibl ar gyfer siaradwyr Cymraeg a dysgwyr yn yr unfed ganrif ar hugain. Y mae'r holl enwadau Cymraeg wedi cefnogi'r cyfieithiad cyfoes hwn a dyma'r cyfieithiad a ddefnyddir mewn cynulleidfaoedd ac ysgolion ar draws Cymru. Defnyddiwyd testun y BCN (Diwygiedig) ar Y Llais, sef fersiwn y Testament Newydd ar lafar a gyhoeddwyd yn 2005.<br>Cafodd y BCN (Diwygiedig) ei gyhoeddi gyntaf yn 2004 a cheir nifer sylweddol o ddiwygiadau ar destun y BCN a gyhoeddwyd yn 1988. Y mae'n olynydd teilwng i Feibl William Morgan (1588) cyfrol sydd yn ei thro'n cael ei ystyried fel y llyfr mwyaf dylanwadol a gyhoeddwyd yn y Gymraeg. Y mae'r BCN ( Diwygiedig) yn cadw cywirdeb ac urddas Beibl William Morgan wrth egluro'i ystyr i genhedlaeth newydd o ddarllenwyr Cymraeg.
# notes:                
40001001	Dyma restr achau Iesu Grist , Mab Dafydd , mab Abraham .
40001002	Yr oedd Abraham yn dad i Isaac , Isaac yn dad i Jacob , a Jacob yn dad i Jwda a'i frodyr .
40001003	Yr oedd Jwda yn dad i Peres a Sera , a Tamar yn fam iddynt ; yr oedd Peres yn dad i Hesron , Hesron i Ram ,
40001004	Ram i Amminadab , Amminadab i Nahson , Nahson i Salmon ;
40001005	yr oedd Salmon yn dad i Boas , a Rahab yn fam iddo , Boas yn dad i Obed , a Ruth yn fam iddo , Obed yn dad i Jesse ,
40001006	a Jesse yn dad i'r Brenin Dafydd . Yr oedd Dafydd yn dad i Solomon , a gwraig Ureia yn fam iddo ,
40001007	yr oedd Solomon yn dad i Rehoboam , Rehoboam yn dad i Abeia , ac Abeia'n dad i Asa .
40001008	Yr oedd Asa'n dad i Jehosaffat , Jehosaffat i Joram , Joram i Usseia ,
40001009	Usseia i Jotham , Jotham i Ahas , Ahas i Heseceia ,
40001010	Heseceia i Manasse , Manasse i Amon , ac Amon i Joseia .
40001011	Yr oedd Joseia yn dad i Jechoneia a'i frodyr yng nghyfnod y gaethglud i Fabilon .
40001012	Ar ôl y gaethglud i Fabilon , yr oedd Jechoneia yn dad i Salathiel , Salathiel i Sorobabel ,
40001013	Sorobabel i Abiwd , Abiwd i Eliacim , Eliacim i Asor ,
40001014	Asor i Sadoc , Sadoc i Achim , Achim i Eliwd ,
40001015	Eliwd i Eleasar , Eleasar i Mathan , a Mathan i Jacob .
40001016	Yr oedd Jacob yn dad i Joseff , gŵr Mair , a hi a roddodd enedigaeth i Iesu , a elwid y Meseia .
40001017	Felly , pedair ar ddeg yw cyfanrif y cenedlaethau o Abraham hyd Ddafydd , a phedair ar ddeg o Ddafydd hyd y gaethglud i Fabilon , a phedair ar ddeg hefyd o'r gaethglud i Fabilon hyd y Meseia .
40001018	Fel hyn y bu genedigaeth Iesu Grist . Pan oedd Mair ei fam wedi ei dyweddïo i Joseff , cyn iddynt ddod at ei gilydd fe gafwyd ei bod hi'n feichiog o'r Ysbryd Glân .
40001019	A chan ei fod yn ddyn cyfiawn , ond heb ddymuno ei chywilyddio'n gyhoeddus , penderfynodd Joseff , ei gŵr , ei gollwng ymaith yn ddirgel .
40001020	Ond wedi iddo gynllunio felly , dyma angel yr Arglwydd yn ymddangos iddo mewn breuddwyd , a dweud , “ Joseff fab Dafydd , paid ag ofni cymryd Mair yn wraig i ti , oherwydd y mae'r hyn a genhedlwyd ynddi yn deillio o'r Ysbryd Glân .
40001021	Bydd yn esgor ar fab , a gelwi ef Iesu , am mai ef a wareda ei bobl oddi wrth eu pechodau . ”
40001022	A digwyddodd hyn oll fel y cyflawnid y gair a lefarwyd gan yr Arglwydd trwy'r proffwyd :
40001023	“ Wele , bydd y wyryf yn beichiogi , ac yn esgor ar fab , a gelwir ef Immanuel ” , hynny yw , o'i gyfieithu , “ Y mae Duw gyda ni ” .
40001024	A phan ddeffrôdd Joseff o'i gwsg , gwnaeth fel yr oedd angel yr Arglwydd wedi gorchymyn , a chymryd Mair yn wraig iddo .
40001025	Ond ni chafodd gyfathrach â hi hyd nes iddi esgor ar fab ; a galwodd ef Iesu .
40002001	Wedi i Iesu gael ei eni ym Methlehem Jwdea yn nyddiau'r Brenin Herod , daeth seryddion o'r dwyrain i Jerwsalem
40002002	a holi , “ Ble mae'r hwn a anwyd yn frenin yr Iddewon ? Oherwydd gwelsom ei seren ef ar ei chyfodiad , a daethom i'w addoli . ”
40002003	A phan glywodd y Brenin Herod hyn , cythruddwyd ef , a Jerwsalem i gyd gydag ef .
40002004	Galwodd ynghyd yr holl brif offeiriaid ac ysgrifenyddion y bobl , a holi ganddynt ble yr oedd y Meseia i gael ei eni .
40002005	Eu hateb oedd , “ Ym Methlehem Jwdea , oherwydd felly yr ysgrifennwyd gan y proffwyd :
40002006	“ ‘ A thithau Bethlehem yng ngwlad Jwda , nid y lleiaf wyt ti o lawer ymysg tywysogion Jwda , canys ohonot ti y daw allan arweinydda fydd yn fugail ar fy mhobl Israel . ’ ”
40002007	Yna galwodd Herod y seryddion yn ddirgel ato , a holodd hwy'n fanwl pa bryd yr oedd y seren wedi ymddangos .
40002008	Anfonodd hwy i Fethlehem gan ddweud , “ Ewch , a chwiliwch yn fanwl am y plentyn , a phan fyddwch wedi dod o hyd iddo , rhowch wybod i mi er mwyn i minnau hefyd fynd a'i addoli . ”
40002009	Wedi gwrando ar y brenin aethant ar eu taith , a dyma'r seren a welsent ar ei chyfodiad yn mynd o'u blaen hyd nes iddi ddod ac aros uwchlaw'r man lle'r oedd y plentyn .
40002010	A phan welsant y seren , yr oeddent yn llawen dros ben .
40002011	Daethant i'r tŷ a gweld y plentyn gyda Mair ei fam ; syrthiasant i lawr a'i addoli , ac wedi agor eu trysorau offrymasant iddo anrhegion , aur a thus a myrr .
40002012	Yna , ar ôl cael eu rhybuddio mewn breuddwyd i beidio â dychwelyd at Herod , aethant yn ôl i'w gwlad ar hyd ffordd arall .
40002013	Wedi iddynt ymadael , dyma angel yr Arglwydd yn ymddangos i Joseff mewn breuddwyd , ac yn dweud , “ Cod , a chymer y plentyn a'i fam gyda thi , a ffo i'r Aifft , ac aros yno hyd nes y dywedaf wrthyt , oherwydd y mae Herod yn mynd i chwilio am y plentyn er mwyn ei ladd . ”
40002014	Yna cododd Joseff , a chymerodd y plentyn a'i fam gydag ef liw nos , ac ymadael i'r Aifft .
40002015	Arhosodd yno hyd farwolaeth Herod , fel y cyflawnid y gair a lefarwyd gan yr Arglwydd trwy'r proffwyd : “ O'r Aifft y gelwais fy mab . ”
40002016	Yna , pan ddeallodd Herod iddo gael ei dwyllo gan y seryddion , aeth yn gynddeiriog , a rhoddodd orchymyn i ladd pob bachgen ym Methlehem a'r holl gyffiniau oedd yn ddwyflwydd oed neu lai , gan gyfrif o'r amser yr holodd ef y seryddion .
40002017	Felly y cyflawnwyd y gair a lefarwyd trwy Jeremeia'r proffwyd :
40002018	“ Clywyd llef yn Rama , wylofain a galaru dwys ; Rachel yn wylo am ei phlant , ac ni fynnai ei chysuro , am nad oeddent mwy . ”
40002019	Ar ôl i Herod farw , dyma angel yr Arglwydd yn ymddangos mewn breuddwyd i Joseff yn yr Aifft ,
40002020	ac yn dweud , “ Cod , a chymer y plentyn a'i fam gyda thi , a dos i wlad Israel , oherwydd bu farw y rhai oedd yn ceisio bywyd y plentyn . ”
40002021	Yna cododd Joseff , a chymerodd y plentyn a'i fam gydag ef , a mynd i wlad Israel .
40002022	Ond wedi clywed bod Archelaus yn teyrnasu dros Jwdea yn lle ei dad Herod , daeth ofn ar Joseff fynd yno . Cafodd ei rybuddio mewn breuddwyd , ac ymadawodd i barthau Galilea ,
40002023	ac ymsefydlodd mewn tref a elwid Nasareth , fel y cyflawnid y gair a lefarwyd trwy'r proffwydi : “ Gelwir ef yn Nasaread . ”
40003001	Yn y dyddiau hynny daeth Ioan Fedyddiwr , gan bregethu'r genadwri hon yn anialwch Jwdea :
40003002	“ Edifarhewch , oherwydd y mae teyrnas nefoedd wedi dod yn agos . ”
40003003	Dyma'r hwn y soniwyd amdano gan y proffwyd Eseia pan ddywedodd : “ Llais un yn galw yn yr anialwch , ‘ Paratowch ffordd yr Arglwydd , unionwch y llwybrau iddo . ’ ”
40003004	Yr oedd dillad Ioan o flew camel , a gwregys o groen am ei ganol , a'i fwyd oedd locustiaid a mêl gwyllt .
40003005	Yr oedd trigolion Jerwsalem a Jwdea i gyd , a'r holl wlad o amgylch yr Iorddonen ,
40003006	yn mynd allan ato , ac yn cael eu bedyddio ganddo yn afon Iorddonen , gan gyffesu eu pechodau .
40003007	A phan welodd Ioan lawer o'r Phariseaid a'r Sadwceaid yn dod i'w bedyddio ganddo , dywedodd wrthynt : “ Chwi epil gwiberod , pwy a'ch rhybuddiodd i ffoi rhag y digofaint sydd i ddod ?
40003008	Dygwch ffrwyth gan hynny a fydd yn deilwng o'ch edifeirwch .
40003009	A pheidiwch â meddwl dweud wrthych eich hunain , ‘ Y mae gennym Abraham yn dad ’ , oherwydd rwy'n dweud wrthych y gall Duw godi plant i Abraham o'r cerrig hyn .
40003010	Ac y mae'r fwyell eisoes wrth wraidd y coed ; felly , y mae pob coeden nad yw'n dwyn ffrwyth da yn cael ei thorri i lawr a'i bwrw i'r tân .
40003011	Yr wyf fi yn eich bedyddio â dŵr i edifeirwch ; ond y mae'r hwn sydd yn dod ar f'ôl i yn gryfach na mi , un nad wyf fi'n deilwng i gario'i sandalau . Bydd ef yn eich bedyddio â'r Ysbryd Glân ac â thân .
40003012	Y mae ei wyntyll yn barod yn ei law , a bydd yn nithio'n lân yr hyn a ddyrnwyd , ac yn casglu ei rawn i'r ysgubor . Ond am yr us , bydd yn llosgi hwnnw â thân anniffoddadwy . ”
40003013	Yna daeth Iesu o Galilea i'r Iorddonen at Ioan i'w fedyddio ganddo .
40003014	Ceisiodd Ioan ei rwystro , gan ddweud , “ Myfi sydd ag angen fy medyddio gennyt ti , ac a wyt ti yn dod ataf fi ? ”
40003015	Meddai Iesu wrtho , “ Gad i hyn fod yn awr , oherwydd fel hyn y mae'n weddus i ni gyflawni popeth y mae cyfiawnder yn ei ofyn . ” Yna gadodd Ioan iddo ddod .
40003016	Bedyddiwyd Iesu , ac yna , pan gododd allan o'r dŵr , dyma'r nefoedd yn agor iddo , a gwelodd Ysbryd Duw yn disgyn fel colomen ac yn dod arno .
40003017	A dyma lais o'r nefoedd yn dweud , “ Hwn yw fy Mab , yr Anwylyd ; ynddo ef yr wyf yn ymhyfrydu . ”
40004001	Yna arweiniwyd Iesu i'r anialwch gan yr Ysbryd , i gael ei demtio gan y diafol .
40004002	Wedi iddo ymprydio am ddeugain dydd a deugain nos daeth arno eisiau bwyd .
40004003	A daeth y temtiwr a dweud wrtho , “ Os Mab Duw wyt ti , dywed wrth y cerrig hyn am droi'n fara . ”
40004004	Ond atebodd Iesu ef , “ Y mae'n ysgrifenedig : “ ‘ Nid ar fara yn unig y bydd rhywun fyw , ond ar bob gair sy'n dod allano enau Duw . ’ ”
40004005	Yna cymerodd y diafol ef i'r ddinas sanctaidd , a'i osod ar dŵr uchaf y deml ,
40004006	a dweud wrtho , “ Os Mab Duw wyt ti , bwrw dy hun i lawr ; oherwydd y mae'n ysgrifenedig : “ ‘ Rhydd orchymyn i'w angylion amdanat ; byddant yn dy godi ar eu dwylorhag iti daro dy droed yn erbyn carreg . ’ ”
40004007	Dywedodd Iesu wrtho , “ Y mae'n ysgrifenedig drachefn : ‘ Paid â gosod yr Arglwydd dy Dduw ar ei brawf . ’ ”
40004008	Unwaith eto cymerodd y diafol ef i fynydd uchel iawn , a dangos iddo holl deyrnasoedd y byd a'u gogoniant ,
40004009	a dweud wrtho , “ Y rhain i gyd a roddaf i ti , os syrthi i lawr a'm haddoli i . ”
40004010	Yna dywedodd Iesu wrtho , “ Dos ymaith , Satan ; oherwydd y mae'n ysgrifenedig : “ ‘ Yr Arglwydd dy Dduw a addoli , ac ef yn unig a wasanaethi . ’ ”
40004011	Yna gadawodd y diafol ef , a daeth angylion a gweini arno .
40004012	Ar ôl iddo glywed bod Ioan wedi ei garcharu , aeth Iesu ymaith i Galilea .
40004013	A chan adael Nasareth aeth i fyw i Gapernaum , tref ar lan y môr yng nghyffiniau Sabulon a Nafftali ,
40004014	fel y cyflawnid y gair a lefarwyd trwy Eseia'r proffwyd :
40004015	“ Gwlad Sabulon a gwlad Nafftali , ar y ffordd i'r môr , tu hwnt i'r Iorddonen , Galilea'r Cenhedloedd ;
40004016	y bobl oedd yn trigo mewn tywyllwcha welodd oleuni mawr , ac ar drigolion tir cysgod angauy gwawriodd goleuni . ”
40004017	O'r amser hwnnw y dechreuodd Iesu bregethu'r genadwri hon : “ Edifarhewch , oherwydd y mae teyrnas nefoedd wedi dod yn agos . ”
40004018	Wrth gerdded ar lan Môr Galilea gwelodd Iesu ddau frawd , Simon , a elwid Pedr , ac Andreas ei frawd , yn bwrw rhwyd i'r môr ; pysgotwyr oeddent .
40004019	A dywedodd wrthynt , “ Dewch ar fy ôl i , ac fe'ch gwnaf yn bysgotwyr dynion . ”
40004020	Gadawsant eu rhwydau ar unwaith a'i ganlyn ef .
40004021	Ac wedi iddo fynd ymlaen oddi yno gwelodd ddau frawd arall , Iago fab Sebedeus ac Ioan ei frawd , yn y cwch gyda Sebedeus eu tad yn cyweirio eu rhwydau . Galwodd hwythau ,
40004022	ac ar unwaith , gan adael y cwch a'u tad , canlynasant ef .
40004023	Yr oedd yn mynd o amgylch Galilea gyfan , dan ddysgu yn eu synagogau hwy a phregethu efengyl y deyrnas , ac iacháu pob afiechyd a phob llesgedd ymhlith y bobl .
40004024	Aeth y sôn amdano trwy Syria gyfan ; dygasant ato yr holl gleifion oedd yn dioddef dan amrywiol afiechydon , y rhai oedd yn cael eu llethu gan boenau , y rhai oedd wedi eu meddiannu gan gythreuliaid , y rhai'n dioddef o ffitiau , a'r rhai oedd wedi eu parlysu ; ac fe iachaodd ef hwy .
40004025	A dilynwyd ef gan dyrfaoedd mawr o Galilea a'r Decapolis , a Jerwsalem a Jwdea , a'r tu hwnt i'r Iorddonen .
40005001	Pan welodd Iesu y tyrfaoedd , aeth i fyny'r mynydd , ac wedi iddo eistedd i lawr daeth ei ddisgyblion ato .
40005002	Dechreuodd eu hannerch a'u dysgu fel hyn :
40005003	“ Gwyn eu byd y rhai sy'n dlodion yn yr ysbryd , oherwydd eiddynt hwy yw teyrnas nefoedd .
40005004	Gwyn eu byd y rhai sy'n galaru , oherwydd cânt hwy eu cysuro .
40005005	Gwyn eu byd y rhai addfwyn , oherwydd cânt hwy etifeddu'r ddaear .
40005006	Gwyn eu byd y rhai sy'n newynu a sychedu am gyfiawnder , oherwydd cânt hwy eu digon .
40005007	Gwyn eu byd y rhai trugarog , oherwydd cânt hwy dderbyn trugaredd .
40005008	Gwyn eu byd y rhai pur eu calon , oherwydd cânt hwy weld Duw .
40005009	Gwyn eu byd y tangnefeddwyr , oherwydd cânt hwy eu galw'n blant i Dduw .
40005010	Gwyn eu byd y rhai a erlidiwyd yn achos cyfiawnder , oherwydd eiddynt hwy yw teyrnas nefoedd .
40005011	“ Gwyn eich byd pan fydd pobl yn eich gwaradwyddo a'ch erlid , ac yn dweud pob math o ddrygair celwyddog yn eich erbyn , o'm hachos i .
40005012	Llawenhewch a gorfoleddwch , oherwydd y mae eich gwobr yn fawr yn y nefoedd ; felly yn wir yr erlidiwyd y proffwydi oedd o'ch blaen chwi .
40005013	“ Chwi yw halen y ddaear ; ond os cyll yr halen ei flas , â pha beth yr helltir ef ? Nid yw'n dda i ddim bellach ond i'w luchio allan a'i sathru dan draed .
40005014	Chwi yw goleuni'r byd . Ni ellir cuddio dinas a osodir ar fryn .
40005015	Ac nid oes neb yn goleuo cannwyll ac yn ei rhoi dan lestr , ond yn hytrach ar ganhwyllbren , a bydd yn rhoi golau i bawb sydd yn y tŷ .
40005016	Felly boed i'ch goleuni chwithau lewyrchu gerbron eraill , er mwyn iddynt weld eich gweithredoedd da chwi a gogoneddu eich Tad , yr hwn sydd yn y nefoedd .
40005017	“ Peidiwch â thybio i mi ddod i ddileu'r Gyfraith na'r proffwydi ; ni ddeuthum i ddileu ond i gyflawni .
40005018	Yn wir , rwy'n dweud wrthych , hyd nes i nef a daear ddarfod , ni dderfydd yr un llythyren na'r un manylyn lleiaf o'r Gyfraith nes i'r cwbl ddigwydd .
40005019	Am hynny , pwy bynnag fydd yn dirymu un o'r gorchmynion lleiaf hyn ac yn dysgu i eraill wneud felly , gelwir ef y lleiaf yn nheyrnas nefoedd . Ond pwy bynnag a'i ceidw ac a'i dysg i eraill , gelwir hwnnw'n fawr yn nheyrnas nefoedd .
40005020	Rwy'n dweud wrthych , oni fydd eich cyfiawnder chwi yn rhagori llawer ar eiddo'r ysgrifenyddion a'r Phariseaid , nid ewch byth i mewn i deyrnas nefoedd .
40005021	“ Clywsoch fel y dywedwyd wrth y rhai gynt , ‘ Na ladd ; pwy bynnag sy'n lladd , bydd yn atebol i farn . ’
40005022	Ond rwyf fi'n dweud wrthych y bydd pob un sy'n ddig wrth ei frawd yn atebol i farn . Pwy bynnag sy'n sarhau ei frawd , bydd yn atebol i'r llys , a phwy bynnag sy'n dweud wrtho , ‘ Y ffŵl ’ , bydd yn ateb am hynny yn nhân uffern .
40005023	Felly os wyt yn cyflwyno dy offrwm wrth yr allor , ac yno'n cofio bod gan dy frawd rywbeth yn dy erbyn ,
40005024	gad dy offrwm yno o flaen yr allor , a dos ymaith ; myn gymod yn gyntaf â'th frawd , ac yna tyrd a chyflwyno dy offrwm .
40005025	Os bydd rhywun yn dy gymryd i'r llys , bydd barod i ddod i gytundeb buan tra byddwch ar y ffordd yno , rhag i'th wrthwynebydd dy draddodi i'r barnwr , ac i'r barnwr dy roi i'r swyddog , ac i ti gael dy fwrw i garchar .
40005026	Yn wir , rwy'n dweud wrthyt , ni ddoi di byth allan oddi yno cyn talu'n ôl y geiniog olaf .
40005027	“ Clywsoch fel y dywedwyd , ‘ Na odineba . ’
40005028	Ond rwyf fi'n dweud wrthych fod pob un sy'n edrych mewn blys ar wraig eisoes wedi cyflawni godineb â hi yn ei galon .
40005029	Os yw dy lygad de yn achos cwymp iti , tyn ef allan a'i daflu oddi wrthyt ; y mae'n fwy buddiol iti golli un o'th aelodau na bod dy gorff cyfan yn cael ei daflu i uffern .
40005030	Ac os yw dy law dde yn achos cwymp iti , tor hi ymaith a'i thaflu oddi wrthyt ; y mae'n fwy buddiol iti golli un o'th aelodau na bod dy gorff cyfan yn mynd i uffern .
40005031	“ Dywedwyd hefyd , ‘ Pwy bynnag sy'n ysgaru ei wraig , rhodded iddi lythyr ysgar . ’
40005032	Ond rwyf fi'n dweud wrthych fod pob un sy'n ysgaru ei wraig , ar wahân i achos o anffyddlondeb , yn peri iddi hi odinebu , ac y mae'r sawl sy'n priodi gwraig a ysgarwyd yn godinebu .
40005033	“ Clywsoch hefyd fel y dywedwyd wrth y rhai gynt , ‘ Na thynga lw twyllodrus ’ , a ‘ Rhaid iti gadw pob llw a roist i'r Arglwydd . ’
40005034	Ond rwyf fi'n dweud wrthych : peidiwch â thyngu llw o gwbl ; nac i'r nef , gan mai gorsedd Duw ydyw ;
40005035	nac i'r ddaear , gan mai ei droedfainc ef ydyw ; nac i Jerwsalem , gan mai dinas y Brenin mawr ydyw .
40005036	Paid â thyngu chwaith i'th ben , oherwydd ni elli wneud un blewyn yn wyn nac yn ddu .
40005037	Ond boed eich ‘ ie ’ yn ‘ ie ’ , a'ch ‘ nage ’ yn ‘ nage ’ ; beth bynnag sy'n ychwanegol at hyn o'r Un drwg y mae .
40005038	“ Clywsoch fel y dywedwyd , ‘ Llygad am lygad , a dant am ddant . ’
40005039	Ond rwyf fi'n dweud wrthych : peidiwch â gwrthsefyll y sawl sy'n gwneud drwg i chwi . Os bydd rhywun yn dy daro ar dy foch dde , tro'r llall ato hefyd .
40005040	Ac os bydd rhywun am fynd â thi i gyfraith a chymryd dy grys , gad iddo gael dy fantell hefyd .
40005041	Ac os bydd rhywun yn dy orfodi i'w ddanfon am un cilomedr , dos gydag ef ddau .
40005042	Rho i'r sawl sy'n gofyn gennyt , a phaid â throi i ffwrdd oddi wrth y sawl sydd am fenthyca gennyt .
40005043	“ Clywsoch fel y dywedwyd , ‘ Câr dy gymydog , a chasâ dy elyn . ’
40005044	Ond rwyf fi'n dweud wrthych : carwch eich gelynion , a gweddïwch dros y rhai sy'n eich erlid ;
40005045	felly fe fyddwch yn blant i'ch Tad sydd yn y nefoedd , oherwydd y mae ef yn peri i'w haul godi ar y drwg a'r da , ac yn rhoi glaw i'r cyfiawn a'r anghyfiawn .
40005046	Os carwch y rhai sy'n eich caru chwi , pa wobr sydd i chwi ? Onid yw hyd yn oed y casglwyr trethi yn gwneud cymaint â hynny ?
40005047	Ac os cyfarchwch eich cydnabod yn unig , pa ragoriaeth sydd yn hynny ? Onid yw'r Cenhedloedd hyd yn oed yn gwneud cymaint â hynny ?
40005048	Felly byddwch chwi'n berffaith fel y mae eich Tad nefol yn berffaith .
40006001	“ Cymerwch ofal i beidio â chyflawni eich dyletswyddau crefyddol o flaen eraill , er mwyn cael eich gweld ganddynt ; os gwnewch , nid oes gwobr i chwi gan eich Tad , yr hwn sydd yn y nefoedd .
40006002	“ Felly , pan fyddi'n rhoi elusen , paid â chanu utgorn o'th flaen , fel y mae'r rhagrithwyr yn gwneud yn y synagogau ac yn yr heolydd , er mwyn cael eu canmol gan eraill . Yn wir , rwy'n dweud wrthych , y mae eu gwobr ganddynt eisoes .
40006003	Ond pan fyddi di'n rhoi elusen , paid â gadael i'th law chwith wybod beth y mae dy law dde yn ei wneud .
40006004	Felly bydd dy elusen di yn y dirgel , a bydd dy Dad , sydd yn gweld yn y dirgel , yn dy wobrwyo .
40006005	“ A phan fyddwch yn gweddïo , peidiwch â bod fel y rhagrithwyr ; oherwydd y maent hwy'n hoffi gweddïo ar eu sefyll yn y synagogau ac ar gonglau'r heolydd , er mwyn cael eu gweld gan eraill . Yn wir , rwy'n dweud wrthych , y mae eu gwobr ganddynt eisoes .
40006006	Ond pan fyddi di'n gweddïo , dos i mewn i'th ystafell , ac wedi cau dy ddrws gweddïa ar dy Dad sydd yn y dirgel , a bydd dy Dad sydd yn gweld yn y dirgel yn dy wobrwyo .
40006007	Ac wrth weddïo , peidiwch â phentyrru geiriau fel y mae'r Cenhedloedd yn gwneud ; y maent hwy'n tybied y cânt eu gwrando am eu haml eiriau .
40006008	Peidiwch felly â bod yn debyg iddynt hwy , oherwydd y mae eich Tad yn gwybod cyn i chwi ofyn iddo beth yw eich anghenion .
40006009	Felly , gweddïwch chwi fel hyn : “ ‘ Ein Tad yn y nefoedd , sancteiddier dy enw ;
40006010	deled dy deyrnas ; gwneler dy ewyllys , ar y ddaear fel yn y nef .
40006011	Dyro inni heddiw ein bara beunyddiol ;
40006012	a maddau inni ein troseddau , fel yr ŷm ni wedi maddau i'r rhai a droseddodd yn ein herbyn ;
40006013	a phaid â'n dwyn i brawf , ond gwared ni rhag yr Un drwg . ’
40006014	“ Oherwydd os maddeuwch i eraill eu camweddau , bydd eich Tad nefol hefyd yn maddau i chwi .
40006015	Ond os na faddeuwch i eraill eu camweddau , ni fydd eich Tad chwaith yn maddau eich camweddau chwi .
40006016	“ A phan fyddwch yn ymprydio , peidiwch â bod yn wynepdrist fel y rhagrithwyr ; y maent hwy'n anffurfio eu hwynebau er mwyn i eraill gael gweld eu bod yn ymprydio . Yn wir , rwy'n dweud wrthych , y mae eu gwobr ganddynt eisoes .
40006017	Ond pan fyddi di'n ymprydio , eneinia dy ben a golch dy wyneb ,
40006018	fel nad pobl a gaiff weld dy fod yn ymprydio , ond yn hytrach dy Dad sydd yn y dirgel ; a bydd dy Dad , sydd yn gweld yn y dirgel , yn dy wobrwyo .
40006019	“ Peidiwch â chasglu ichwi drysorau ar y ddaear , lle mae gwyfyn a rhwd yn difa , a lle mae lladron yn torri trwodd ac yn lladrata .
40006020	Casglwch ichwi drysorau yn y nef , lle nad yw gwyfyn na rhwd yn difa , a lle nad yw lladron yn torri trwodd nac yn lladrata .
40006021	Oherwydd lle mae dy drysor , yno hefyd y bydd dy galon .
40006022	“ Y llygad yw cannwyll y corff ; felly os bydd dy lygad yn hael , bydd dy gorff yn llawn goleuni .
40006023	Ond os bydd dy lygad yn drachwantus , bydd dy gorff yn llawn tywyllwch . Ac os yw'r goleuni sydd ynot yn dywyllwch , mor fawr yw'r tywyllwch !
40006024	“ Ni all neb wasanaethu dau feistr ; oherwydd bydd un ai'n casáu'r naill ac yn caru'r llall , neu'n deyrngar i'r naill ac yn dirmygu'r llall . Ni allwch wasanaethu Duw a Mamon .
40006025	“ Am hynny rwy'n dweud wrthych , peidiwch â phryderu am eich bywyd , beth i'w fwyta na'i yfed , nac am eich corff , beth i'w wisgo ; onid oes mwy i fywyd rhywun na bwyd , a mwy i'w gorff na dillad ?
40006026	Edrychwch ar adar yr awyr : nid ydynt yn hau nac yn medi nac yn casglu i ysguboriau , ac eto y mae eich Tad nefol yn eu bwydo . Onid ydych chwi yn llawer mwy gwerthfawr na hwy ?
40006027	P'run ohonoch a all ychwanegu un funud at ei oes trwy bryderu ?
40006028	A pham yr ydych yn pryderu am ddillad ? Ystyriwch lili'r maes , pa fodd y maent yn tyfu ; nid ydynt yn llafurio nac yn nyddu .
40006029	Ond rwy'n dweud wrthych , nid oedd gan hyd yn oed Solomon yn ei holl ogoniant wisg i'w chymharu ag un o'r rhain .
40006030	Os yw Duw yn dilladu felly laswellt y maes , sydd yno heddiw ac yfory yn cael ei daflu i'r ffwrn , onid llawer mwy y dillada chwi , chwi o ychydig ffydd ?
40006031	Peidiwch felly â phryderu a dweud , ‘ Beth yr ydym i'w fwyta ? ’ neu ‘ Beth yr ydym i'w yfed ? ’ neu ‘ Beth yr ydym i'w wisgo ? ’
40006032	Dyna'r holl bethau y mae'r Cenhedloedd yn eu ceisio ; y mae eich Tad nefol yn gwybod fod arnoch angen y rhain i gyd .
40006033	Ond ceisiwch yn gyntaf deyrnas Dduw a'i gyfiawnder ef , a rhoir y pethau hyn i gyd yn ychwaneg i chwi .
40006034	Peidiwch felly â phryderu am yfory , oherwydd bydd gan yfory ei bryder ei hun . Digon i'r diwrnod ei drafferth ei hun .
40007001	“ Peidiwch â barnu , rhag ichwi gael eich barnu ;
40007002	oherwydd fel y byddwch chwi'n barnu y cewch chwithau eich barnu , ac â'r mesur a rowch y rhoir i chwithau .
40007003	Pam yr wyt yn edrych ar y brycheuyn sydd yn llygad dy gyfaill , a thithau heb sylwi ar y trawst sydd yn dy lygad dy hun ?
40007004	Neu sut y dywedi wrth dy gyfaill , ‘ Gad imi dynnu allan y brycheuyn o'th lygad di ’ , a dyna drawst yn dy lygad dy hun ?
40007005	Ragrithiwr , yn gyntaf tyn y trawst allan o'th lygad dy hun , ac yna fe weli yn ddigon eglur i dynnu'r brycheuyn o lygad dy gyfaill .
40007006	Peidiwch â rhoi'r hyn sy'n sanctaidd i'r cŵn , na thaflu eich perlau o flaen y moch , rhag iddynt eu sathru dan eu traed , a throi arnoch a'ch rhwygo .
40007007	“ Gofynnwch , ac fe roddir i chwi ; ceisiwch , ac fe gewch ; curwch , ac fe agorir i chwi .
40007008	Oherwydd y mae pawb sy'n gofyn yn derbyn , a'r sawl sy'n ceisio yn cael , ac i'r un sy'n curo agorir y drws .
40007009	Pwy ohonoch , os bydd ei blentyn yn gofyn am fara , a rydd iddo garreg ?
40007010	Neu os bydd yn gofyn am bysgodyn , a rydd iddo sarff ?
40007011	Am hynny , os ydych chwi , sy'n ddrwg , yn medru rhoi rhoddion da i'ch plant , gymaint mwy y rhydd eich Tad sydd yn y nefoedd bethau da i'r rhai sy'n gofyn ganddo !
40007012	Pa beth bynnag y dymunwch i eraill ei wneud i chwi , gwnewch chwithau felly iddynt hwy ; hyn yw'r Gyfraith a'r proffwydi .
40007013	“ Ewch i mewn trwy'r porth cyfyng ; oherwydd llydan yw'r porth ac eang yw'r ffordd sy'n arwain i ddistryw , a llawer yw'r rhai sy'n mynd ar hyd-ddi .
40007014	Ond cyfyng yw'r porth a chul yw'r ffordd sy'n arwain i fywyd , ac ychydig yw'r rhai sy'n ei chael .
40007015	“ Gochelwch rhag gau broffwydi , sy'n dod atoch yng ngwisg defaid , ond sydd o'u mewn yn fleiddiaid rheibus .
40007016	Wrth eu ffrwythau yr adnabyddwch hwy . Ai oddi ar ddrain y mae casglu grawnwin neu oddi ar ysgall ffigys ?
40007017	Felly y mae pob coeden dda yn dwyn ffrwyth da , a choeden wael yn dwyn ffrwyth drwg .
40007018	Ni all coeden dda ddwyn ffrwyth drwg , na choeden wael ffrwyth da .
40007019	Y mae pob coeden nad yw'n dwyn ffrwyth da yn cael ei thorri i lawr a'i bwrw i'r tân .
40007020	Felly , wrth eu ffrwythau yr adnabyddwch hwy .
40007021	“ Nid pawb sy'n dweud wrthyf , ‘ Arglwydd , Arglwydd ’ , fydd yn mynd i mewn i deyrnas nefoedd , ond y sawl sy'n gwneud ewyllys fy Nhad , yr hwn sydd yn y nefoedd .
40007022	Bydd llawer yn dweud wrthyf yn y dydd hwnnw , ‘ Arglwydd , Arglwydd , oni fuom yn proffwydo yn dy enw di , ac yn dy enw di yn bwrw allan gythreuliaid , ac yn dy enw di yn cyflawni gwyrthiau lawer ? ’
40007023	Ac yna dywedaf wrthynt yn eu hwynebau , ‘ Nid adnabûm erioed mohonoch ; ewch ymaith oddi wrthyf , chwi ddrwgweithredwyr . ’
40007024	“ Pob un felly sy'n gwrando ar y geiriau hyn o'r eiddof ac yn eu gwneud , fe'i cyffelybir i un call , a adeiladodd ei dŷ ar y graig .
40007025	Disgynnodd y glaw a daeth y llifogydd , a chwythodd y gwyntoedd a tharo yn erbyn y tŷ hwnnw , ond ni syrthiodd , am ei fod wedi ei sylfaenu ar y graig .
40007026	A phob un sy'n gwrando ar y geiriau hyn o'r eiddof a heb eu gwneud , fe'i cyffelybir i un ffôl , a adeiladodd ei dŷ ar y tywod .
40007027	A disgynnodd y glaw a daeth y llifogydd , a chwythodd y gwyntoedd a tharo yn erbyn y tŷ hwnnw , ac fe syrthiodd , a dirfawr oedd ei gwymp . ”
40007028	Pan orffennodd Iesu lefaru'r geiriau hyn , synnodd y tyrfaoedd at yr hyn yr oedd yn ei ddysgu ;
40007029	oherwydd yr oedd yn eu dysgu fel un ag awdurdod ganddo , ac nid fel eu hysgrifenyddion .
40008001	Wedi iddo ddod i lawr o'r mynydd dilynodd tyrfaoedd mawr ef .
40008002	A dyma ddyn gwahanglwyfus yn dod ato ac yn syrthio o'i flaen a dweud , “ Syr , os mynni , gelli fy nglanhau . ”
40008003	Estynnodd Iesu ei law a chyffwrdd ag ef gan ddweud , “ Yr wyf yn mynnu , glanhaer di . ” Ac ar unwaith glanhawyd ei wahanglwyf .
40008004	Meddai Iesu wrtho , “ Gwylia na ddywedi wrth neb , ond dos a dangos dy hun i'r offeiriad , ac offryma'r rhodd a orchmynnodd Moses , yn dystiolaeth gyhoeddus . ”
40008005	Ar ôl iddo fynd i mewn i Gapernaum daeth canwriad ato ac erfyn arno :
40008006	“ Syr , y mae fy ngwas yn gorwedd yn y tŷ wedi ei barlysu , mewn poenau enbyd . ”
40008007	Dywedodd Iesu wrtho , “ Fe ddof fi i'w iacháu . ”
40008008	Atebodd y canwriad , “ Syr , nid wyf yn deilwng i ti ddod dan fy nho ; ond dywed air yn unig , a chaiff fy ngwas ei iacháu .
40008009	Oherwydd dyn sydd dan awdurdod wyf finnau , a chennyf filwyr danaf ; byddaf yn dweud wrth hwn , ‘ Dos ’ , ac fe â , ac wrth un arall , ‘ Tyrd ’ , ac fe ddaw , ac wrth fy ngwas , ‘ Gwna hyn ’ , ac fe'i gwna . ”
40008010	Pan glywodd Iesu hyn , fe ryfeddodd , a dywedodd wrth y rhai oedd yn ei ddilyn , “ Yn wir , rwy'n dweud wrthych , ni chefais gan neb yn Israel ffydd mor fawr .
40008011	Rwy'n dweud wrthych y daw llawer o'r dwyrain a'r gorllewin a chymryd eu lle yn y wledd gydag Abraham ac Isaac a Jacob yn nheyrnas nefoedd .
40008012	Ond caiff plant y deyrnas eu bwrw allan i'r tywyllwch eithaf ; bydd yno wylo a rhincian dannedd . ”
40008013	A dywedodd Iesu wrth y canwriad , “ Dos ymaith ; boed iti fel y credaist . ” Ac fe iachawyd ei was y munud hwnnw .
40008014	Pan ddaeth i dŷ Pedr , gwelodd Iesu ei fam-yng-nghyfraith ef yn gorwedd yn wael dan dwymyn .
40008015	Fe gyffyrddodd â'i llaw , a gadawodd y dwymyn hi , ac fe gododd a dechrau gweini arno .
40008016	Gyda'r nos daethant â llawer oedd wedi eu meddiannu gan gythreuliaid ato , ac fe fwriodd allan yr ysbrydion â'i air , ac iacháu pawb oedd yn glaf ;
40008017	fel y cyflawnid y gair a lefarwyd trwy Eseia'r proffwyd : “ Ef a gymerodd ein gwendidauac a ddug ymaith ein clefydau . ”
40008018	Pan welodd Iesu dyrfa o'i amgylch , rhoddodd orchymyn i groesi i'r ochr draw .
40008019	Daeth un o'r ysgrifenyddion a dweud wrtho , “ Athro , canlynaf di lle bynnag yr ei . ”
40008020	Meddai Iesu wrtho , “ Y mae gan y llwynogod ffeuau , a chan adar yr awyr nythod , ond gan Fab y Dyn nid oes lle i roi ei ben i lawr . ”
40008021	Dywedodd un arall o'i ddisgyblion wrtho , “ Arglwydd , caniatâ imi yn gyntaf fynd a chladdu fy nhad . ”
40008022	Ond meddai Iesu wrtho , “ Canlyn fi , a gad i'r meirw gladdu eu meirw eu hunain . ”
40008023	Aeth Iesu i mewn i'r cwch , a chanlynodd ei ddisgyblion ef .
40008024	A dyma storm fawr yn codi ar y môr , nes bod y cwch yn cael ei guddio gan y tonnau ; ond yr oedd ef yn cysgu .
40008025	Daethant ato a'i ddeffro a dweud , “ Arglwydd , achub ni , y mae ar ben arnom . ”
40008026	A dywedodd wrthynt , “ Pam y mae arnoch ofn , chwi o ychydig ffydd ? ” Yna cododd a cheryddodd y gwyntoedd a'r môr , a bu tawelwch mawr .
40008027	Synnodd y bobl a dweud , “ Pa fath ddyn yw hwn ? Y mae hyd yn oed y gwyntoedd a'r môr yn ufuddhau iddo . ”
40008028	Wedi iddo fynd i'r ochr draw , i wlad y Gadareniaid , daeth i'w gyfarfod ddau ddyn oedd wedi eu meddiannu gan gythreuliaid , yn dod allan o blith y beddau ; yr oeddent mor ffyrnig fel na allai neb fynd heibio'r ffordd honno .
40008029	A dyma hwy'n gweiddi , “ Beth sydd a fynni di â ni , Fab Duw ? A ddaethost yma cyn yr amser i'n poenydio ni ? ”
40008030	Cryn bellter oddi wrthynt yr oedd cenfaint fawr o foch yn pori .
40008031	Ymbiliodd y cythreuliaid arno , “ Os wyt yn ein bwrw ni allan , anfon ni i'r genfaint moch . ”
40008032	Meddai ef wrthynt , “ Ewch . ” Ac fe aethant allan o'r dynion a mynd i mewn i'r moch . A dyma'r genfaint i gyd yn rhuthro dros y dibyn i'r môr , a threngi yn y dyfroedd .
40008033	Ffodd eu bugeiliaid , a mynd am y dref i adrodd yr holl hanes , a'r hyn oedd wedi digwydd i'r dynion a fu ym meddiant cythreuliaid .
40008034	A dyma'r holl dref yn mynd allan i gyfarfod â Iesu , ac wedi ei weld , yn erfyn arno symud o'u gororau .
40009001	Aeth Iesu i mewn i gwch a chroesi'r môr a dod i'w dref ei hun .
40009002	A dyma hwy'n dod â dyn wedi ei barlysu ato , yn gorwedd ar wely . Pan welodd Iesu eu ffydd hwy dywedodd wrth y claf , “ Cod dy galon , fy mab ; maddeuwyd dy bechodau . ”
40009003	A dyma rai o'r ysgrifenyddion yn dweud ynddynt eu hunain , “ Y mae hwn yn cablu . ”
40009004	Deallodd Iesu eu meddyliau ac meddai , “ Pam yr ydych yn meddwl pethau drwg yn eich calonnau ?
40009005	Oherwydd p'run sydd hawsaf , ai dweud , ‘ Maddeuwyd dy bechodau ’ , ai ynteu dweud , ‘ Cod a cherdda ’ ?
40009006	Ond er mwyn i chwi wybod fod gan Fab y Dyn awdurdod i faddau pechodau ar y ddaear ” — yna meddai wrth y claf , “ Cod , a chymer dy wely a dos adref . ”
40009007	A chododd ac aeth ymaith i'w gartref .
40009008	Pan welodd y tyrfaoedd hyn daeth ofn arnynt a rhoesant ogoniant i Dduw , yr hwn a roddodd y fath awdurdod i ddynion .
40009009	Wrth fynd heibio oddi yno gwelodd Iesu ddyn a elwid Mathew yn eistedd wrth y dollfa , a dywedodd wrtho , “ Canlyn fi . ” Cododd yntau a chanlynodd ef .
40009010	Ac yr oedd wrth bryd bwyd yn ei dŷ , a dyma lawer o gasglwyr trethi ac o bechaduriaid yn dod ac yn cydfwyta gyda Iesu a'i ddisgyblion .
40009011	A phan welodd y Phariseaid , dywedasant wrth ei ddisgyblion , “ Pam y mae eich athro yn bwyta gyda chasglwyr trethi a phechaduriaid ? ”
40009012	Clywodd Iesu , a dywedodd , “ Nid ar y cryfion ond ar y cleifion y mae angen meddyg .
40009013	Ond ewch a dysgwch beth yw ystyr hyn , ‘ Trugaredd a ddymunaf , nid aberth ’ . Oherwydd i alw pechaduriaid , nid rhai cyfiawn , yr wyf fi wedi dod . ”
40009014	Yna daeth disgyblion Ioan ato a dweud , “ Pam yr ydym ni a'r Phariseaid yn ymprydio llawer , ond dy ddisgyblion di ddim yn ymprydio ? ”
40009015	Dywedodd Iesu wrthynt , “ A all gwesteion priodas alaru cyhyd ag y mae'r priodfab gyda hwy ? Ond fe ddaw dyddiau pan ddygir y priodfab oddi wrthynt , ac yna yr ymprydiant .
40009016	Ni fydd neb yn gwnïo clwt o frethyn heb ei bannu ar hen ddilledyn ; oherwydd fe dynn y clwt wrth y dilledyn , ac fe â'r rhwyg yn waeth .
40009017	Ni fydd pobl chwaith yn tywallt gwin newydd i hen grwyn ; os gwnânt , fe rwygir y crwyn , fe gollir y gwin a difethir y crwyn . Ond byddant yn tywallt gwin newydd i grwyn newydd , ac fe gedwir y ddau . ”
40009018	Tra oedd ef yn siarad fel hyn â hwy , dyma ryw lywodraethwr yn dod ato ac ymgrymu iddo a dweud , “ Y mae fy merch newydd farw ; ond tyrd a rho dy law arni , ac fe fydd fyw . ”
40009019	A chododd Iesu a dilynodd ef gyda'i ddisgyblion .
40009020	A dyma wraig ac arni waedlif ers deuddeng mlynedd yn dod ato o'r tu ôl ac yn cyffwrdd ag ymyl ei fantell .
40009021	Oherwydd yr oedd hi wedi dweud ynddi ei hun , “ Dim ond imi gyffwrdd â'i fantell , fe gaf fy iacháu . ”
40009022	A throes Iesu , a gwelodd hi , ac meddai , “ Cod dy galon , fy merch ; y mae dy ffydd wedi dy iacháu di . ” Ac iachawyd y wraig o'r munud hwnnw .
40009023	Pan ddaeth Iesu i dŷ'r llywodraethwr , a gweld y pibyddion a'r dyrfa mewn cynnwrf ,
40009024	dywedodd , “ Ewch ymaith , oherwydd nid yw'r eneth wedi marw ; cysgu y mae . ” Dechreusant chwerthin am ei ben .
40009025	Ac wedi i'r dyrfa gael ei gyrru allan , aeth ef i mewn a gafael yn ei llaw , a chododd yr eneth .
40009026	Ac aeth yr hanes am hyn allan i'r holl ardal honno .
40009027	Wrth i Iesu fynd oddi yno dilynodd dau ddyn dall ef gan weiddi , “ Trugarha wrthym ni , Fab Dafydd . ”
40009028	Wedi iddo ddod i'r tŷ daeth y deillion ato , a gofynnodd Iesu iddynt , “ A ydych yn credu y gallaf wneud hyn ? ” Dywedasant wrtho , “ Ydym , syr . ”
40009029	Yna cyffyrddodd â'u llygaid a dweud , “ Yn ôl eich ffydd boed i chwi . ”
40009030	Agorwyd eu llygaid , a rhybuddiodd Iesu hwy yn llym , “ Gofalwch na chaiff neb wybod . ”
40009031	Ond aethant allan a thaenu'r hanes amdano yn yr holl ardal honno .
40009032	Fel yr oeddent yn mynd ymaith , dyma rywrai'n dwyn ato ddyn mud wedi ei feddiannu gan gythraul .
40009033	Wedi i'r cythraul gael ei fwrw allan , llefarodd y mudan ; a rhyfeddodd y tyrfaoedd gan ddweud , “ Ni welwyd erioed y fath beth yn Israel . ”
40009034	Ond dywedodd y Phariseaid , “ Trwy bennaeth y cythreuliaid y mae'n bwrw allan gythreuliaid . ”
40009035	Yr oedd Iesu'n mynd o amgylch yr holl drefi a'r pentrefi , dan ddysgu yn eu synagogau hwy , a phregethu efengyl y deyrnas , ac iacháu pob afiechyd a phob llesgedd .
40009036	A phan welodd ef y tyrfaoedd tosturiodd wrthynt am eu bod yn flinderus a diymadferth fel defaid heb fugail .
40009037	Yna meddai wrth ei ddisgyblion , “ Y mae'r cynhaeaf yn fawr ond y gweithwyr yn brin ;
40009038	deisyfwch felly ar Arglwydd y cynhaeaf anfon gweithwyr i'w gynhaeaf . ”
40010001	Wedi galw ato ei ddeuddeg disgybl rhoddodd Iesu iddynt awdurdod dros ysbrydion aflan , i'w bwrw allan , ac i iacháu pob afiechyd a phob llesgedd .
40010002	A dyma enwau'r deuddeg apostol : yn gyntaf Simon , a elwir Pedr , ac Andreas ei frawd , ac Iago fab Sebedeus , ac Ioan ei frawd ,
40010003	Philip a Bartholomeus , Thomas a Mathew'r casglwr trethi , Iago fab Alffeus , a Thadeus ,
40010004	Simon y Selot , a Jwdas Iscariot , yr un a'i bradychodd ef .
40010005	Y deuddeg hyn a anfonodd Iesu allan wedi rhoi'r gorchmynion yma iddynt : “ Peidiwch â mynd i gyfeiriad y Cenhedloedd , a pheidiwch â mynd i mewn i un o drefi'r Samariaid .
40010006	Ewch yn hytrach at ddefaid colledig tŷ Israel .
40010007	Ac wrth fynd cyhoeddwch y genadwri : ‘ Y mae teyrnas nefoedd wedi dod yn agos . ’
40010008	Iachewch y cleifion , cyfodwch y meirw , glanhewch y gwahanglwyfus , bwriwch allan gythreuliaid ; derbyniasoch heb dâl , rhowch heb dâl .
40010009	Peidiwch â chymryd aur nac arian na phres yn eich gwregys ,
40010010	na chod i'r daith nac ail grys na sandalau na ffon . Y mae'r gweithiwr yn haeddu ei fwyd .
40010011	I ba dref neu bentref bynnag yr ewch , holwch pwy sy'n deilwng yno , ac arhoswch yno hyd nes y byddwch yn ymadael â'r ardal .
40010012	A phan fyddwch yn mynd i mewn i dŷ , cyfarchwch y tŷ .
40010013	Ac os bydd y tŷ yn deilwng , doed eich tangnefedd arno . Ond os na fydd y tŷ yn deilwng , dychweled eich tangnefedd atoch .
40010014	Ac os bydd rhywun yn gwrthod eich derbyn a gwrthod gwrando ar eich geiriau , ewch allan o'r tŷ hwnnw neu'r dref honno ac ysgydwch y llwch oddi ar eich traed .
40010015	Yn wir , rwy'n dweud wrthych y caiff tir Sodom a Gomorra lai i'w ddioddef yn Nydd y Farn na'r dref honno .
40010016	“ Dyma fi yn eich anfon allan fel defaid i blith bleiddiaid ; felly byddwch yn gall fel seirff ac yn ddiniwed fel colomennod .
40010017	Gochelwch rhag pobl ; oherwydd fe'ch traddodant chwi i lysoedd , ac fe'ch fflangellant yn eu synagogau .
40010018	Cewch eich dwyn o flaen llywodraethwyr a brenhinoedd o'm hachos i , i ddwyn tystiolaeth iddynt ac i'r Cenhedloedd .
40010019	Pan draddodant chwi , peidiwch â phryderu pa fodd na pha beth i lefaru , oherwydd fe roddir i chwi y pryd hwnnw eiriau i'w llefaru .
40010020	Nid chwi sydd yn llefaru , ond Ysbryd eich Tad sy'n llefaru ynoch chwi .
40010021	Bradycha brawd ei frawd i farwolaeth , a thad ei blentyn , a chyfyd plant yn erbyn eu rhieni a pheri eu lladd .
40010022	A chas fyddwch gan bawb o achos fy enw i ; ond y sawl sy'n dyfalbarhau i'r diwedd a gaiff ei achub .
40010023	Pan erlidiant chwi mewn un dref , ffowch i un arall . Yn wir , rwy'n dweud wrthych , ni fyddwch wedi cwblhau trefi Israel cyn dyfod Mab y Dyn .
40010024	“ Nid yw disgybl yn well na'i athro na gwas yn well na'i feistr .
40010025	Digon i'r disgybl yw bod fel ei athro , a'r gwas fel ei feistr . Os galwasant feistr y tŷ yn Beelsebwl , pa faint mwy ei deulu ?
40010026	“ Peidiwch â'u hofni hwy . Oherwydd nid oes dim wedi ei guddio na ddatguddir , na dim yn guddiedig na cheir ei wybod .
40010027	Yr hyn a ddywedaf wrthych yn y tywyllwch , dywedwch ef yng ngolau dydd ; a'r hyn a sibrydir i'ch clust , cyhoeddwch ef ar bennau'r tai .
40010028	A pheidiwch ag ofni'r rhai sy'n lladd y corff , ond na allant ladd yr enaid ; ofnwch yn hytrach yr hwn sy'n gallu dinistrio'r enaid a'r corff yn uffern .
40010029	Oni werthir dau aderyn y to am geiniog ? Eto nid oes un ohonynt yn syrthio i'r ddaear heb eich Tad .
40010030	Amdanoch chwi , y mae hyd yn oed pob blewyn o wallt eich pen wedi ei rifo .
40010031	Peidiwch ag ofni felly ; yr ydych chwi'n werth mwy na llawer o adar y to .
40010032	“ Pwy bynnag fydd yn fy arddel i gerbron eraill , byddaf finnau hefyd yn eu harddel hwy gerbron fy Nhad , yr hwn sydd yn y nefoedd .
40010033	Ond pwy bynnag fydd yn fy ngwadu i gerbron eraill , byddaf finnau hefyd yn eu gwadu hwy gerbron fy Nhad , yr hwn sydd yn y nefoedd .
40010034	“ Peidiwch â meddwl mai i ddwyn heddwch i'r ddaear y deuthum ; nid i ddwyn heddwch y deuthum ond cleddyf .
40010035	Oherwydd deuthum i rannu “ ‘ dyn yn erbyn ei dad , a merch yn erbyn ei mam , a merch-yng-nghyfraith yn erbyn ei mam-yng-nghyfraith ;
40010036	a gelynion rhywun fydd ei deulu ei hun ’ .
40010037	“ Nid yw'r sawl sy'n caru tad neu fam yn fwy na myfi yn deilwng ohonof fi ; ac nid yw'r sawl sy'n caru mab neu ferch yn fwy na myfi yn deilwng ohonof fi .
40010038	A'r sawl nad yw'n cymryd ei groes ac yn canlyn ar fy ôl i , nid yw'n deilwng ohonof fi .
40010039	Yr un sy'n ennill ei fywyd a'i cyll , a'r un sy'n colli ei fywyd er fy mwyn i a'i hennill .
40010040	“ Y mae'r sawl sy'n eich derbyn chwi yn fy nerbyn i , a'r sawl sy'n fy nerbyn i yn derbyn yr hwn a'm hanfonodd i .
40010041	Pwy bynnag sy'n derbyn proffwyd am ei fod yn broffwyd , fe gaiff wobr proffwyd , a phwy bynnag sy'n derbyn un cyfiawn am ei fod yn un cyfiawn , fe gaiff wobr un cyfiawn .
40010042	A phwy bynnag a rydd gymaint â chwpanaid o ddŵr oer i un o'r rhai bychain hyn am ei fod yn ddisgybl , yn wir , rwy'n dweud wrthych , ni chyll ei wobr . ”
40011001	Pan orffennodd Iesu ddysgu ei ddeuddeg disgybl , symudodd oddi yno er mwyn dysgu a phregethu yn eu trefi hwy .
40011002	Pan glywodd Ioan yn y carchar am weithredoedd Crist , anfonodd trwy ei ddisgyblion
40011003	a gofyn iddo , “ Ai ti yw'r hwn sydd i ddod , ai am rywun arall yr ydym i ddisgwyl ? ”
40011004	Ac atebodd Iesu hwy , “ Ewch a dywedwch wrth Ioan yr hyn yr ydych yn ei glywed ac yn ei weld .
40011005	Y mae'r deillion yn cael eu golwg yn ôl , y cloffion yn cerdded , y gwahangleifion yn cael eu glanhau a'r byddariaid yn clywed , y meirw yn codi , y tlodion yn cael clywed y newydd da .
40011006	Gwyn ei fyd y sawl na fydd yn cwympo o'm hachos i . ”
40011007	Wrth i ddisgyblion Ioan fynd ymaith , dechreuodd Iesu sôn am Ioan wrth y tyrfaoedd . “ Beth yr aethoch allan i'r anialwch i edrych arno ? Ai brwynen yn siglo yn y gwynt ?
40011008	Beth yr aethoch allan i'w weld ? Ai un wedi ei wisgo mewn dillad esmwyth ? Yn nhai brenhinoedd y mae'r rhai sy'n gwisgo dillad esmwyth .
40011009	Beth yr aethoch allan i'w weld ? Ai proffwyd ? Ie , meddaf wrthych , a mwy na phroffwyd .
40011010	Dyma'r un y mae'n ysgrifenedig amdano : “ ‘ Wele fi'n anfon fy nghennad o'th flaen , i baratoi'r ffordd ar dy gyfer . ’
40011011	“ Yn wir , rwy'n dweud wrthych , ni chododd ymhlith meibion gwragedd neb mwy na Ioan Fedyddiwr ; ac eto y mae'r lleiaf yn nheyrnas nefoedd yn fwy nag ef .
40011012	O ddyddiau Ioan Fedyddiwr hyd yn awr y mae teyrnas nefoedd yn cael ei threisio , a threiswyr sy'n ei chipio hi .
40011013	Hyd at Ioan y proffwydodd yr holl broffwydi a'r Gyfraith ;
40011014	ac os mynnwch dderbyn hynny , ef yw Elias sydd ar ddod .
40011015	Y sawl sydd â chlustiau ganddo , gwrandawed .
40011016	“ Â phwy y cymharaf y genhedlaeth hon ? Y mae'n debyg i blant yn eistedd yn y marchnadoedd ac yn galw ar ei gilydd :
40011017	“ ‘ Canasom ffliwt i chwi , ac ni ddawnsiasoch ; canasom alarnad , ac nid wylasoch . ’
40011018	“ Oherwydd daeth Ioan , un nad yw'n bwyta nac yn yfed , ac y maent yn dweud , ‘ Y mae cythraul ynddo . ’
40011019	Daeth Mab y Dyn , un sy'n bwyta ac yn yfed , ac y maent yn dweud , ‘ Dyma feddwyn glwth , cyfaill i gasglwyr trethi a phechaduriaid . ’ Ac eto profir gan ei gweithredoedd fod doethineb Duw yn iawn . ”
40011020	Yna dechreuodd geryddu'r trefi lle y gwnaed y rhan fwyaf o'i wyrthiau , am nad oeddent wedi edifarhau .
40011021	“ Gwae di , Chorasin ! Gwae di , Bethsaida ! Oherwydd petai'r gwyrthiau a wnaed ynoch chwi wedi eu gwneud yn Tyrus a Sidon , buasent wedi edifarhau erstalwm mewn sachliain a lludw .
40011022	Ond rwy'n dweud wrthych , caiff Tyrus a Sidon lai i'w ddioddef yn Nydd y Farn na chwi .
40011023	A thithau , Capernaum , “ ‘ A ddyrchefir di hyd nef ? Byddi'n disgyn hyd Hades . ’ “ Oherwydd petai'r gwyrthiau a wnaed ynot ti wedi eu gwneud yn Sodom , buasai'n sefyll hyd heddiw .
40011024	Ond rwy'n dweud wrthych y caiff tir Sodom lai i'w ddioddef yn Nydd y Farn na thi . ”
40011025	Yr amser hwnnw dywedodd Iesu , “ Yr wyf yn dy foliannu di , O Dad , Arglwydd nef a daear , am iti guddio'r pethau hyn rhag y doethion a'r deallusion , a'u datguddio i rai bychain ;
40011026	ie , O Dad , oherwydd felly y rhyngodd dy fodd di .
40011027	Traddodwyd i mi bob peth gan fy Nhad . Nid oes neb yn adnabod y Mab , ond y Tad , ac nid oes neb yn adnabod y Tad , ond y Mab a'r rhai hynny y mae'r Mab yn dewis ei ddatguddio iddynt .
40011028	Dewch ataf fi , bawb sy'n flinedig ac yn llwythog , ac fe roddaf fi orffwystra i chwi .
40011029	Cymerwch fy iau arnoch a dysgwch gennyf , oherwydd addfwyn ydwyf a gostyngedig o galon , ac fe gewch orffwystra i'ch eneidiau .
40011030	Y mae fy iau i yn hawdd ei dwyn , a'm baich i yn ysgafn . ”
40012001	Yr amser hwnnw aeth Iesu drwy'r caeau ŷd ar y Saboth ; yr oedd eisiau bwyd ar ei ddisgyblion , a dechreusant dynnu tywysennau a'u bwyta .
40012002	Pan welodd y Phariseaid hynny , meddent wrtho , “ Edrych , y mae dy ddisgyblion yn gwneud peth sy'n groes i'r Gyfraith ar y Saboth . ”
40012003	Dywedodd yntau wrthynt , “ Onid ydych wedi darllen beth a wnaeth Dafydd , pan oedd eisiau bwyd arno ef a'r rhai oedd gydag ef ?
40012004	Sut yr aeth i mewn i dŷ Dduw a sut y bwytasant y torthau cysegredig , nad oedd yn gyfreithlon iddo ef na'r rhai oedd gydag ef eu bwyta , ond i'r offeiriaid yn unig ?
40012005	Neu onid ydych wedi darllen yn y Gyfraith fod yr offeiriaid ar y Saboth yn y deml yn halogi'r Saboth ond eu bod yn ddieuog ?
40012006	Rwy'n dweud wrthych fod rhywbeth mwy na'r deml yma .
40012007	Pe buasech wedi deall beth yw ystyr y dywediad , ‘ Trugaredd a ddymunaf , nid aberth ’ , ni fuasech wedi condemnio'r dieuog .
40012008	Oherwydd y mae Mab y Dyn yn arglwydd ar y Saboth . ”
40012009	Symudodd oddi yno a daeth i'w synagog hwy .
40012010	Yno yr oedd dyn a chanddo law ddiffrwyth . Gofynasant i Iesu , er mwyn cael cyhuddiad i'w ddwyn yn ei erbyn , “ A yw'n gyfreithlon iacháu ar y Saboth ? ”
40012011	Dywedodd yntau wrthynt , “ Pwy ohonoch a chanddo un ddafad , os syrth honno i bydew ar y Saboth , na fydd yn gafael ynddi a'i chodi ?
40012012	Gymaint mwy gwerthfawr yw dyn na dafad . Am hynny y mae'n gyfreithlon gwneud da ar y Saboth . ”
40012013	Yna dywedodd wrth y dyn , “ Estyn dy law . ” Estynnodd yntau hi , a gwnaed ei law yn holliach fel y llall .
40012014	Ac fe aeth y Phariseaid allan a chynllwyn yn ei erbyn , sut i'w ladd .
40012015	Ond daeth Iesu i wybod hyn , ac aeth ymaith oddi yno . Dilynodd llawer ef , ac fe iachaodd bawb ohonynt ,
40012016	a rhybuddiodd hwy i beidio â'i wneud yn hysbys ,
40012017	fel y cyflawnid y gair a lefarwyd trwy Eseia'r proffwyd :
40012018	“ Dyma fy ngwas , yr un a ddewisais , fy anwylyd , yr ymhyfrydodd fy enaid ynddo . Rhoddaf fy Ysbryd arno , a bydd yn cyhoeddi barn i'r Cenhedloedd .
40012019	Ni fydd yn ymrafael nac yn gweiddi , ac ni chlyw neb ei lais ef yn yr heolydd .
40012020	Ni fydd yn mathru corsen doredig , nac yn diffodd cannwyll sy'n mygu , nes iddo ddwyn barn i fuddugoliaeth .
40012021	Ac yn ei enw ef y bydd gobaith y Cenhedloedd . ”
40012022	Yna dygwyd ato ddyn â chythraul ynddo , yn ddall a mud ; iachaodd Iesu ef , nes bod y mudan yn llefaru ac yn gweld .
40012023	A synnodd yr holl dyrfaoedd a dweud , “ A yw'n bosibl mai hwn yw Mab Dafydd ? ”
40012024	Ond pan glywodd y Phariseaid dywedasant , “ Nid yw hwn yn bwrw allan gythreuliaid ond trwy Beelsebwl , pennaeth y cythreuliaid . ”
40012025	Deallodd Iesu eu meddyliau a dywedodd wrthynt , “ Caiff pob teyrnas a ymrannodd yn ei herbyn ei hun ei difrodi , ac ni bydd yr un dref na thŷ a ymrannodd yn ei erbyn ei hun yn sefyll .
40012026	Ac os yw Satan yn bwrw allan Satan , y mae wedi ymrannu yn ei erbyn ei hun ; sut felly y saif ei deyrnas ?
40012027	Ac os trwy Beelsebwl yr wyf fi'n bwrw allan gythreuliaid , trwy bwy y mae eich disgyblion chwi yn eu bwrw allan ? Am hynny hwy fydd yn eich barnu .
40012028	Ond os trwy Ysbryd Duw yr wyf fi'n bwrw allan gythreuliaid , yna y mae teyrnas Dduw wedi cyrraedd atoch .
40012029	Neu sut y gall rhywun fynd i mewn i dŷ un cryf ac ysbeilio'i ddodrefn heb yn gyntaf rwymo'r un cryf ? Wedyn caiff ysbeilio'i dŷ ef .
40012030	Os nad yw rhywun gyda mi , yn fy erbyn i y mae , ac os nad yw'n casglu gyda mi , gwasgaru y mae .
40012031	Am hynny rwy'n dweud wrthych , maddeuir pob pechod a chabledd i bobl , ond y cabledd yn erbyn yr Ysbryd ni faddeuir mohono .
40012032	Caiff pwy bynnag a ddywed air yn erbyn Mab y Dyn , faddeuant ; ond pwy bynnag a'i dywed yn erbyn yr Ysbryd Glân , ni chaiff faddeuant nac yn yr oes hon nac yn yr oes sydd i ddod .
40012033	“ Naill ai cyfrifwch y goeden yn dda a'i ffrwyth yn dda , neu cyfrifwch y goeden yn wael a'i ffrwyth yn wael . Wrth ei ffrwyth y mae'r goeden yn cael ei hadnabod .
40012034	Chwi epil gwiberod , sut y gallwch lefaru pethau da , a chwi eich hunain yn ddrwg ? Oherwydd yn ôl yr hyn sy'n llenwi'r galon y mae'r genau'n llefaru .
40012035	Y mae'r dyn da o'i drysor da yn dwyn allan bethau da , a'r dyn drwg o'i drysor drwg yn dwyn allan bethau drwg .
40012036	Rwy'n dweud wrthych am bob gair di-fudd a lefara pobl , fe roddant gyfrif amdano yn Nydd y Farn .
40012037	Oherwydd wrth dy eiriau y cei dy gyfiawnhau , ac wrth dy eiriau y cei dy gondemnio . ”
40012038	Yna dywedodd rhai o'r ysgrifenyddion a'r Phariseaid wrtho , “ Athro , fe garem weld arwydd gennyt . ”
40012039	Atebodd yntau , “ Cenhedlaeth ddrygionus ac annuwiol sy'n ceisio arwydd , eto ni roddir arwydd iddi ond arwydd y proffwyd Jona .
40012040	Oherwydd fel y bu Jona ym mol y morfil am dri diwrnod a thair nos , felly y bydd Mab y Dyn yn nyfnder y ddaear am dri diwrnod a thair nos .
40012041	Bydd pobl Ninefe yn codi yn y Farn gyda'r genhedlaeth hon ac yn ei chondemnio hi ; oherwydd edifarhasant hwy dan genadwri Jona , ac yr ydych chwi'n gweld yma beth mwy na Jona .
40012042	Bydd Brenhines y De yn codi yn y Farn gyda'r genhedlaeth hon ac yn ei chondemnio ; oherwydd daeth hi o eithafoedd y ddaear i glywed doethineb Solomon , ac yr ydych chwi'n gweld yma beth mwy na Solomon .
40012043	“ Pan fydd ysbryd aflan yn mynd allan o rywun , bydd yn rhodio trwy fannau sychion gan geisio gorffwysfa , ac nid yw yn ei gael .
40012044	Yna y mae'n dweud , ‘ Mi ddychwelaf i'm cartref , y lle y deuthum ohono . ’ Wedi cyrraedd , y mae'n ei gael yn wag , wedi ei ysgubo a'i osod mewn trefn .
40012045	Yna y mae'n mynd ac yn cymryd gydag ef saith ysbryd arall mwy drygionus nag ef ei hun ; y maent yn dod i mewn ac yn ymgartrefu yno ; ac y mae cyflwr olaf y dyn hwnnw yn waeth na'r cyntaf . Felly hefyd y bydd i'r genhedlaeth ddrwg hon . ”
40012046	Tra oedd ef yn dal i siarad â'r tyrfaoedd , yr oedd ei fam a'i frodyr yn sefyll y tu allan yn ceisio siarad ag ef .
40012047	Dywedodd rhywun wrtho , “ Dacw dy fam a'th frodyr yn sefyll y tu allan yn ceisio siarad â thi . ”
40012048	Atebodd Iesu ef , “ Pwy yw fy mam , a phwy yw fy mrodyr ? ”
40012049	A chan estyn ei law at ei ddisgyblion dywedodd , “ Dyma fy mam a'm brodyr i .
40012050	Oherwydd pwy bynnag sy'n gwneud ewyllys fy Nhad , yr hwn sydd yn y nefoedd , y mae hwnnw'n frawd i mi , ac yn chwaer , ac yn fam . ”
40013001	Y diwrnod hwnnw aeth Iesu allan o'r tŷ ac eisteddodd ar lan y môr .
40013002	Daeth tyrfaoedd mawr ynghyd ato , nes iddo fynd ac eistedd mewn cwch , ac yr oedd yr holl dyrfa yn sefyll ar y lan .
40013003	Fe lefarodd lawer wrthynt ar ddamhegion , gan ddweud : “ Aeth heuwr allan i hau .
40013004	Ac wrth iddo hau , syrthiodd peth had ar hyd y llwybr , a daeth yr adar a'i fwyta .
40013005	Syrthiodd peth arall ar leoedd creigiog , lle na chafodd fawr o bridd , a thyfodd yn gyflym am nad oedd iddo ddyfnder daear .
40013006	Ond wedi i'r haul godi fe'i llosgwyd , ac am nad oedd iddo wreiddyn fe wywodd .
40013007	Syrthiodd hadau eraill ymhlith y drain , a thyfodd y drain a'u tagu .
40013008	A syrthiodd eraill ar dir da a ffrwytho , peth ganwaith cymaint , a pheth drigain , a pheth ddeg ar hugain .
40013009	Y sawl sydd â chlustiau ganddo , gwrandawed . ”
40013010	Daeth y disgyblion a dweud wrtho , “ Pam yr wyt yn siarad wrthynt ar ddamhegion ? ”
40013011	Atebodd yntau , “ I chwi y mae gwybod cyfrinachau teyrnas nefoedd wedi ei roi , ond iddynt hwy nis rhoddwyd .
40013012	Oherwydd i'r sawl y mae ganddo y rhoir , a bydd ganddo fwy na digon ; ond oddi ar yr sawl nad oes ganddo y dygir hyd yn oed hynny sydd ganddo .
40013013	Am hynny yr wyf yn siarad wrthynt ar ddamhegion ; oherwydd er iddynt edrych nid ydynt yn gweld , ac er iddynt wrando nid ydynt yn clywed nac yn deall .
40013014	A chyflawnir ynddynt hwy y broffwydoliaeth gan Eseia sy'n dweud : “ ‘ Er clywed a chlywed , ni ddeallwch ddim ; er edrych ac edrych , ni welwch ddim .
40013015	Canys brasawyd calon y bobl yma , y mae eu clyw yn drwm , a'u llygaid wedi cau ; rhag iddynt weld â'u llygaid , a chlywed â'u clustiau , a deall â'u calon , a throi'n ôl , i mi eu hiacháu . ’
40013016	“ Ond gwyn eu byd eich llygaid chwi am eu bod yn gweld , a'ch clustiau chwi am eu bod yn clywed .
40013017	Yn wir , rwy'n dweud wrthych fod llawer o broffwydi a rhai cyfiawn wedi dyheu am weld y pethau yr ydych chwi yn eu gweld , ac nis gwelsant , a chlywed y pethau yr ydych chwi yn eu clywed , ac nis clywsant .
40013018	“ Gwrandewch chwithau felly ar ddameg yr heuwr .
40013019	Pan fydd unrhyw un yn clywed gair y deyrnas heb ei ddeall , daw'r Un drwg a chipio'r hyn a heuwyd yn ei galon . Dyma'r un sy'n derbyn yr had ar hyd y llwybr .
40013020	A'r un sy'n derbyn yr had ar leoedd creigiog , dyma'r un sy'n clywed y gair ac yn ei dderbyn ar ei union yn llawen .
40013021	Ond nid oes ganddo wreiddyn ynddo'i hunan , a thros dro y mae'n para ; pan ddaw gorthrymder neu erlid o achos y gair , fe gwymp ar unwaith .
40013022	Yr un sy'n derbyn yr had ymhlith y drain , dyma'r un sy'n clywed y gair , ond y mae gofal y byd hwn a hudoliaeth golud yn tagu'r gair , ac y mae'n mynd yn ddiffrwyth .
40013023	A'r un sy'n derbyn yr had ar dir da , dyma'r un sy'n clywed y gair ac yn ei ddeall , ac yn dwyn ffrwyth ac yn rhoi peth ganwaith cymaint , a pheth drigain , a pheth ddeg ar hugain . ”
40013024	Cyflwynodd Iesu ddameg arall iddynt : “ Y mae teyrnas nefoedd yn debyg i ddyn a heuodd had da yn ei faes .
40013025	Ond pan oedd pawb yn cysgu , daeth ei elyn a hau efrau ymysg yr ŷd a mynd ymaith .
40013026	Pan eginodd y cnwd a dwyn ffrwyth , yna ymddangosodd yr efrau hefyd .
40013027	Daeth gweision gŵr y tŷ a dweud wrtho , ‘ Syr , onid had da a heuaist yn dy faes ? O ble felly y daeth efrau iddo ? ’
40013028	Atebodd yntau , ‘ Gelyn a wnaeth hyn . ’ Meddai'r gweision wrtho , ‘ A wyt am i ni fynd allan a chasglu'r efrau ? ’
40013029	‘ Na , ’ meddai ef , ‘ wrth gasglu'r efrau fe allwch ddiwreiddio'r ŷd gyda hwy .
40013030	Gadewch i'r ddau dyfu gyda'i gilydd hyd y cynhaeaf , ac yn amser y cynhaeaf dywedaf wrth y medelwyr , “ Casglwch yr efrau yn gyntaf , a rhwymwch hwy'n sypynnau i'w llosgi , ond crynhowch yr ŷd i'm hysgubor . ” ’ ”
40013031	A dyma ddameg arall a gyflwynodd iddynt : “ Y mae teyrnas nefoedd yn debyg i hedyn mwstard , a gymerodd rhywun a'i hau yn ei faes .
40013032	Dyma'r lleiaf o'r holl hadau , ond wedi iddo dyfu , ef yw'r mwyaf o'r holl lysiau , a daw yn goeden , fel bod adar yr awyr yn dod ac yn nythu yn ei changhennau . ”
40013033	Llefarodd ddameg arall wrthynt : “ Y mae teyrnas nefoedd yn debyg i lefain ; y mae gwraig yn ei gymryd , ac yn ei gymysgu â thri mesur o flawd gwenith , nes lefeinio'r cwbl . ”
40013034	Dywedodd Iesu'r holl bethau hyn ar ddamhegion wrth y tyrfaoedd ; heb ddameg ni fyddai'n llefaru dim wrthynt ,
40013035	fel y cyflawnid y gair a lefarwyd trwy'r proffwyd : “ Agoraf fy ngenau ar ddamhegion , traethaf bethau sy'n guddiedig er seiliad y byd . ”
40013036	Yna , wedi gollwng y tyrfaoedd , daeth i'r tŷ . A daeth ei ddisgyblion ato a dweud , “ Eglura i ni ddameg yr efrau yn y maes . ”
40013037	Dywedodd yntau , “ Yr un sy'n hau'r had da yw Mab y Dyn .
40013038	Y maes yw'r byd . Yr had da yw plant y deyrnas ; yr efrau yw plant yr Un drwg ,
40013039	a'r gelyn a'u heuodd yw'r diafol ; y cynhaeaf yw diwedd amser , a'r medelwyr yw'r angylion .
40013040	Yn union fel y cesglir yr efrau a'u llosgi yn y tân , felly y bydd yn niwedd amser .
40013041	Bydd Mab y Dyn yn anfon ei angylion , a byddant yn casglu allan o'i deyrnas ef bopeth sy'n peri tramgwydd , a'r rhai sy'n gwneud anghyfraith ,
40013042	a byddant yn eu taflu i'r ffwrnais danllyd ; bydd yno wylo a rhincian dannedd .
40013043	Yna bydd y rhai cyfiawn yn disgleirio fel yr haul yn nheyrnas eu Tad . Y sawl sydd â chlustiau ganddo , gwrandawed .
40013044	“ Y mae teyrnas nefoedd yn debyg i drysor wedi ei guddio mewn maes ; pan ddaeth rhywun o hyd iddo , fe'i cuddiodd , ac yn ei lawenydd y mae'n mynd ac yn gwerthu'r cwbl sydd ganddo , ac yn prynu'r maes hwnnw .
40013045	“ Eto y mae teyrnas nefoedd yn debyg i fasnachwr sy'n chwilio am berlau gwych .
40013046	Wedi iddo ddarganfod un perl gwerthfawr , aeth i ffwrdd a gwerthu'r cwbl oedd ganddo , a'i brynu .
40013047	“ Eto y mae teyrnas nefoedd yn debyg i rwyd a fwriwyd i'r môr ac a ddaliodd bysgod o bob math .
40013048	Pan oedd yn llawn , tynnodd dynion hi i'r lan ac eistedd i lawr a chasglu'r rhai da i lestri a thaflu'r rhai gwael i ffwrdd .
40013049	Felly y bydd yn niwedd amser ; bydd yr angylion yn mynd allan ac yn gwahanu'r drwg o blith y cyfiawn ,
40013050	ac yn eu taflu i'r ffwrnais danllyd ; bydd yno wylo a rhincian dannedd .
40013051	“ A ydych wedi deall yr holl bethau hyn ? ” Dywedasant wrtho , “ Ydym . ”
40013052	“ Am hynny , ” meddai ef wrthynt , “ y mae pob ysgrifennydd a ddaeth yn ddisgybl yn nheyrnas nefoedd yn debyg i berchen tŷ sydd yn dwyn allan o'i drysorfa bethau newydd a hen . ”
40013053	Pan orffennodd Iesu'r damhegion hyn , aeth oddi yno .
40013054	Ac wedi dod i fro ei febyd , yr oedd yn dysgu yn eu synagog hwy , nes iddynt synnu a dweud , “ O ble y cafodd hwn y ddoethineb hon a'r gweithredoedd nerthol hyn ?
40013055	Onid mab y saer yw hwn ? Onid Mair yw enw ei fam ef , ac Iago a Joseff a Simon a Jwdas yn frodyr iddo ?
40013056	Ac onid yw ei chwiorydd i gyd yma gyda ni ? O ble felly y cafodd hwn yr holl bethau hyn ? ”
40013057	Yr oedd ef yn peri tramgwydd iddynt . Dywedodd Iesu wrthynt , “ Nid yw proffwyd heb anrhydedd ond yn ei fro ei hun ac yn ei gartref . ”
40013058	Ac ni wnaeth lawer o wyrthiau yno o achos eu hanghrediniaeth .
40014001	Yr amser hwnnw clywodd Herod y tetrarch y sôn am Iesu ,
40014002	a dywedodd wrth ei weision , “ Ioan Fedyddiwr yw hwn ; y mae ef wedi ei godi oddi wrth y meirw , a dyna pam y mae'r gweithredoedd nerthol ar waith ynddo ef . ”
40014003	Oherwydd yr oedd Herod wedi dal Ioan a'i roi yn rhwym yng ngharchar o achos Herodias , gwraig Philip ei frawd .
40014004	Yr oedd Ioan wedi dweud wrtho , “ Nid yw'n gyfreithlon i ti ei chael hi . ”
40014005	Ac er bod Herod yn dymuno ei ladd , yr oedd arno ofn y bobl , am eu bod yn ystyried Ioan yn broffwyd .
40014006	Pan oedd Herod yn dathlu ei ben-blwydd , dawnsiodd merch Herodias gerbron y cwmni a phlesio Herod
40014007	gymaint nes iddo addo ar ei lw roi iddi beth bynnag a ofynnai .
40014008	Ar gyfarwyddyd ei mam , dywedodd hi , “ Rho i mi , yma ar ddysgl , ben Ioan Fedyddiwr . ”
40014009	Aeth y brenin yn drist , ond oherwydd ei lw ac oherwydd ei westeion gorchmynnodd ei roi iddi ,
40014010	ac anfonodd i dorri pen Ioan yn y carchar .
40014011	Daethpwyd â'i ben ef ar ddysgl a'i roi i'r eneth , ac aeth hi ag ef i'w mam .
40014012	Yna daeth ei ddisgyblion a mynd â'r corff ymaith a'i gladdu , ac aethant ac adrodd yr hanes wrth Iesu .
40014013	Pan glywodd Iesu , aeth oddi yno mewn cwch i le unig o'r neilltu . Ond clywodd y tyrfaoedd , a dilynasant ef dros y tir o'r trefi .
40014014	Pan laniodd Iesu , gwelodd dyrfa fawr , a thosturiodd wrthynt ac iacháu eu cleifion hwy .
40014015	Fel yr oedd yn nosi daeth ei ddisgyblion ato a dweud , “ Y mae'r lle yma'n unig ac y mae hi eisoes yn hwyr . Gollwng y tyrfaoedd , iddynt fynd i'r pentrefi i brynu bwyd iddynt eu hunain . ”
40014016	Meddai Iesu wrthynt , “ Nid oes rhaid iddynt fynd ymaith . Rhowch chwi rywbeth i'w fwyta iddynt . ”
40014017	Meddent hwy wrtho , “ Nid oes gennym yma ond pum torth a dau bysgodyn . ”
40014018	Meddai yntau , “ Dewch â hwy yma i mi . ”
40014019	Ac wedi gorchymyn i'r tyrfaoedd eistedd ar y glaswellt , cymerodd y pum torth a'r ddau bysgodyn , a chan edrych i fyny i'r nef a bendithio , torrodd y torthau a rhoddodd hwy i'r disgyblion , a'r disgyblion i'r tyrfaoedd .
40014020	Bwytasant oll a chael digon , a chodasant ddeuddeg basgedaid lawn o'r tameidiau oedd dros ben .
40014021	Ac yr oedd y rhai oedd yn bwyta tua phum mil o wŷr , heblaw gwragedd a phlant .
40014022	Yna'n ddi-oed gwnaeth i'r disgyblion fynd i'r cwch a hwylio o'i flaen i'r ochr draw , tra byddai ef yn gollwng y tyrfaoedd .
40014023	Wedi eu gollwng aeth i fyny'r mynydd o'r neilltu i weddïo , a phan aeth hi'n hwyr yr oedd yno ar ei ben ei hun .
40014024	Yr oedd y cwch eisoes gryn bellter oddi wrth y tir , ac mewn helbul gan y tonnau , oherwydd yr oedd y gwynt yn ei erbyn .
40014025	Rhwng tri a chwech o'r gloch y bore daeth ef atynt dan gerdded ar y môr .
40014026	Pan welodd y disgyblion ef yn cerdded ar y môr , dychrynwyd hwy nes dweud , “ Drychiolaeth yw ” , a gweiddi gan ofn .
40014027	Ond ar unwaith siaradodd Iesu â hwy . “ Codwch eich calon , ” meddai , “ myfi yw ; peidiwch ag ofni . ”
40014028	Atebodd Pedr ef , “ Arglwydd , os tydi yw , gorchymyn i mi ddod atat ar y tonnau . ”
40014029	Meddai Iesu , “ Tyrd . ” Disgynnodd Pedr o'r cwch a cherddodd ar y tonnau , a daeth at Iesu .
40014030	Ond pan welodd rym y gwynt brawychodd , ac wrth ddechrau suddo gwaeddodd , “ Arglwydd , achub fi . ”
40014031	Estynnodd Iesu ei law ar unwaith a gafael ynddo gan ddweud , “ Ti o ychydig ffydd , pam y petrusaist ? ”
40014032	Ac wedi iddynt ddringo i'r cwch , gostegodd y gwynt .
40014033	Yna addolodd y rhai oedd yn y cwch ef , gan ddweud , “ Yn wir , Mab Duw wyt ti . ”
40014034	Wedi croesi'r môr daethant i dir yn Genesaret .
40014035	Adnabu pobl y lle hwnnw ef , ac anfonasant i'r holl gymdogaeth honno , a daethant â'r cleifion i gyd ato ,
40014036	ac erfyn arno am iddynt gael yn unig gyffwrdd ag ymyl ei fantell . A llwyr iachawyd pawb a gyffyrddodd ag ef .
40015001	Yna daeth Phariseaid ac ysgrifenyddion o Jerwsalem at Iesu a dweud ,
40015002	“ Pam y mae dy ddisgyblion di yn troseddu yn erbyn traddodiad yr hynafiaid ? Oherwydd nid ydynt yn golchi eu dwylo pan fyddant yn bwyta'u bwyd . ”
40015003	Atebodd yntau hwy , “ A pham yr ydych chwithau yn troseddu yn erbyn gorchymyn Duw er mwyn eich traddodiad ?
40015004	Oherwydd dywedodd Duw , ‘ Anrhydedda dy dad a'th fam ’ , a ‘ Bydded farw'n gelain y sawl a felltithia ei dad neu ei fam . ’
40015005	Ond yr ydych chwi'n dweud , ‘ Os dywed rhywun wrth ei dad neu ei fam , “ Offrwm i Dduw yw beth bynnag y gallasit ei dderbyn yn gymorth gennyf fi ” , ni chaiff anrhydeddu ei dad . ’
40015006	Ac yr ydych wedi dirymu gair Duw er mwyn eich traddodiad chwi .
40015007	Ragrithwyr , da y proffwydodd Eseia amdanoch :
40015008	“ ‘ Y mae'r bobl hyn yn fy anrhydeddu â'u gwefusau , ond y mae eu calon ymhell oddi wrthyf ;
40015009	yn ofer y maent yn fy addoli , gan ddysgu gorchmynion dynol fel athrawiaethau . ’ ”
40015010	Galwodd y dyrfa ato a dywedodd wrthynt , “ Gwrandewch a deallwch .
40015011	Nid yr hyn sy'n mynd i mewn i enau rhywun sy'n ei halogi , ond yr hyn sy'n dod allan o'i enau , dyna sy'n halogi rhywun . ”
40015012	Yna daeth ei ddisgyblion a dweud wrtho , “ A wyddost fod y Phariseaid wedi eu tramgwyddo wrth glywed dy eiriau ? ”
40015013	Atebodd yntau , “ Pob planhigyn na phlannodd fy Nhad nefol , fe'i diwreiddir .
40015014	Gadewch iddynt ; arweinwyr dall i ddeillion ydynt . Os bydd rhywun dall yn arwain rhywun dall , bydd y ddau yn syrthio i bydew . ”
40015015	Dywedodd Pedr wrtho , “ Eglura'r ddameg hon inni . ”
40015016	Meddai Iesu , “ A ydych chwithau'n dal mor ddiddeall ?
40015017	Oni welwch fod popeth sy'n mynd i mewn i'r genau yn mynd i'r cylla ac yn cael ei yrru allan i'r geudy ?
40015018	Ond y mae'r pethau sy'n dod allan o'r genau yn dod o'r galon , a dyna'r pethau sy'n halogi rhywun .
40015019	Oherwydd o'r galon y daw cynllunio drygionus , llofruddio , godinebu , puteinio , lladrata , camdystiolaethu , a chablu .
40015020	Dyma'r pethau sy'n halogi rhywun ; ond bwyta â dwylo heb eu golchi , nid yw hynny'n halogi neb . ”
40015021	Aeth Iesu allan oddi yno ac ymadawodd i barthau Tyrus a Sidon .
40015022	A dyma wraig oedd yn Gananees o'r cyffiniau hynny yn dod ymlaen gan weiddi , “ Syr , trugarha wrthyf , Fab Dafydd ; y mae fy merch wedi ei meddiannu gan gythraul ac yn dioddef yn enbyd . ”
40015023	Ond nid atebodd ef un gair iddi . A daeth ei ddisgyblion ato a gofyn iddo , “ Gyr hi i ffwrdd , oherwydd y mae'n gweiddi ar ein hôl . ”
40015024	Atebodd yntau , “ Ni'm hanfonwyd at neb ond at ddefaid colledig tŷ Israel . ”
40015025	Ond daeth hithau ac ymgrymu iddo gan ddweud , “ Syr , helpa fi . ”
40015026	Atebodd Iesu , “ Nid yw'n deg cymryd bara'r plant a'i daflu i'r cŵn . ”
40015027	Dywedodd hithau , “ Gwir , syr , ond y mae hyd yn oed y cŵn yn bwyta o'r briwsion sy'n syrthio oddi ar fwrdd eu meistri . ”
40015028	Yna atebodd Iesu hi , “ Wraig , mawr yw dy ffydd ; boed iti fel y mynni . ” Ac fe iachawyd ei merch o'r munud hwnnw .
40015029	Symudodd Iesu oddi yno ac aeth gerllaw Môr Galilea , ac i fyny'r mynydd . Eisteddodd yno ,
40015030	a daeth tyrfaoedd mawr ato yn dwyn gyda hwy y cloff a'r dall , yr anafus a'r mud , a llawer eraill ; gosodasant hwy wrth ei draed , ac iachaodd ef hwy ,
40015031	er syndod i'r dyrfa wrth weld y mud yn llefaru , yr anafus yn holliach , y cloff yn cerdded a'r dall yn gweld ; a rhoesant ogoniant i Dduw Israel .
40015032	Galwodd Iesu ei ddisgyblion ato , ac meddai , “ Yr wyf yn tosturio wrth y dyrfa , oherwydd y maent wedi bod gyda mi dridiau erbyn hyn , ac nid oes ganddynt ddim i'w fwyta . Ac ni fynnaf eu hanfon ymaith ar eu cythlwng , rhag iddynt lewygu ar y ffordd . ”
40015033	Dywedodd y disgyblion wrtho , “ O ble , mewn lle anial , y cawn ddigon o fara i fwydo tyrfa mor fawr ? ”
40015034	Gofynnodd Iesu iddynt , “ Pa sawl torth sydd gennych ? ” “ Saith , ” meddent hwythau , “ ac ychydig bysgod bychain . ”
40015035	Gorchmynnodd i'r dyrfa eistedd ar y ddaear .
40015036	Yna cymerodd y saith torth a'r pysgod , ac wedi diolch fe'u torrodd a'u rhoi i'r disgyblion , a'r disgyblion i'r tyrfaoedd .
40015037	Bwytasant oll a chael digon , a chodasant lond saith cawell o'r tameidiau oedd dros ben .
40015038	Yr oedd y rhai oedd yn bwyta yn bedair mil o wŷr , heblaw gwragedd a phlant .
40015039	Wedi gollwng y tyrfaoedd aeth Iesu i mewn i'r cwch a daeth i gyffiniau Magadan .
40016001	Daeth y Phariseaid a'r Sadwceaid ato , ac i roi prawf arno gofynasant iddo ddangos iddynt arwydd o'r nef .
40016002	Ond atebodd ef hwy , “ Gyda'r nos fe ddywedwch , ‘ Bydd yn dywydd teg , oherwydd y mae'r wybren yn goch . ’
40016003	Ac yn y bore , ‘ Bydd yn stormus heddiw , oherwydd y mae'r wybren yn goch ac yn gymylog . ’ Gwyddoch sut i ddehongli golwg y ffurfafen , ond ni allwch ddehongli arwyddion yr amserau .
40016004	Cenhedlaeth ddrygionus ac annuwiol sy'n ceisio arwydd , eto ni roddir arwydd iddi ond arwydd Jona . ” A gadawodd hwy a mynd ymaith .
40016005	Pan ddaeth y disgyblion i'r ochr draw yr oeddent wedi anghofio dod â bara .
40016006	Meddai Iesu wrthynt , “ Gwyliwch a gochelwch rhag surdoes y Phariseaid a'r Sadwceaid . ”
40016007	Ac yr oeddent hwy'n trafod ymhlith ei gilydd gan ddweud , “ Ni ddaethom â bara . ”
40016008	Deallodd Iesu a dywedodd , “ Chwi o ychydig ffydd , pam yr ydych yn trafod ymhlith eich gilydd nad oes gennych fara ? A ydych eto heb weld ?
40016009	Onid ydych yn cofio'r pum torth i'r pum mil a pha sawl basgedaid a gymerasoch i fyny ?
40016010	Nac ychwaith y saith torth i'r pedair mil a pha sawl llond cawell a gymerasoch ?
40016011	Sut na welwch nad ynglŷn â bara y dywedais wrthych ? Gochelwch , meddaf , rhag surdoes y Phariseaid a'r Sadwceaid . ”
40016012	Yna y deallasant iddo lefaru nid am ochel rhag surdoes y torthau , ond rhag yr hyn a ddysgai'r Phariseaid a'r Sadwceaid .
40016013	Daeth Iesu i barthau Cesarea Philipi , a holodd ei ddisgyblion : “ Pwy y mae pobl yn dweud yw Mab y Dyn ? ”
40016014	Dywedasant hwythau , “ Mae rhai'n dweud Ioan Fedyddiwr , ac eraill Elias , ac eraill drachefn , Jeremeia neu un o'r proffwydi . ”
40016015	“ A chwithau , ” meddai wrthynt , “ pwy meddwch chwi ydwyf fi ? ”
40016016	Atebodd Simon Pedr , “ Ti yw'r Meseia , Mab y Duw byw . ”
40016017	Dywedodd Iesu wrtho , “ Gwyn dy fyd , Simon fab Jona , oherwydd nid cig a gwaed a ddatguddiodd hyn iti ond fy Nhad , sydd yn y nefoedd .
40016018	Ac rwyf fi'n dweud wrthyt mai ti yw Pedr , ac ar y graig hon yr adeiladaf fy eglwys , ac ni chaiff holl bwerau Hades y trechaf arni .
40016019	Rhoddaf iti allweddau teyrnas nefoedd , a beth bynnag a waherddi ar y ddaear a waherddir yn y nefoedd , a beth bynnag a ganiatei ar y ddaear a ganiateir yn y nefoedd . ”
40016020	Yna gorchmynnodd i'w ddisgyblion beidio â dweud wrth neb mai ef oedd y Meseia .
40016021	O'r amser hwnnw y dechreuodd Iesu ddangos i'w ddisgyblion fod yn rhaid iddo fynd i Jerwsalem , a dioddef llawer gan yr henuriaid a'r prif offeiriaid a'r ysgrifenyddion , a'i ladd , a'r trydydd dydd ei gyfodi .
40016022	A chymerodd Pedr ef a dechrau ei geryddu gan ddweud , “ Na ato Duw , Arglwydd . Ni chaiff hyn ddigwydd i ti . ”
40016023	Troes yntau , a dywedodd wrth Pedr , “ Dos ymaith o'm golwg , Satan ; maen tramgwydd ydwyt imi , oherwydd nid ar bethau Duw y mae dy fryd ond ar bethau dynol . ”
40016024	Yna dywedodd Iesu wrth ei ddisgyblion , “ Os myn neb ddod ar fy ôl i , rhaid iddo ymwadu ag ef ei hun a chodi ei groes a'm canlyn i .
40016025	Oherwydd pwy bynnag a fyn gadw ei fywyd , fe'i cyll , ond pwy bynnag a gyll ei fywyd er fy mwyn i , fe'i caiff .
40016026	Pa elw a gaiff rhywun os ennill yr holl fyd a fforffedu ei fywyd ? Neu beth a rydd rhywun yn gyfnewid am ei fywyd ?
40016027	Oherwydd y mae Mab y Dyn ar ddyfod yng ngogoniant ei Dad gyda'i angylion , ac yna fe dâl i bob un yn ôl ei ymddygiad .
40016028	Yn wir , rwy'n dweud wrthych , y mae rhai o'r sawl sy'n sefyll yma na phrofant flas marwolaeth nes iddynt weld Mab y Dyn yn dyfod yn ei deyrnas . ”
40017001	Ymhen chwe diwrnod dyma Iesu'n cymryd Pedr ac Iago ac Ioan ei frawd , ac yn mynd â hwy i fynydd uchel o'r neilltu .
40017002	A gweddnewidiwyd ef yn eu gŵydd hwy , a disgleiriodd ei wyneb fel yr haul , ac aeth ei ddillad yn wyn fel y goleuni .
40017003	A dyma Moses ac Elias yn ymddangos iddynt , yn ymddiddan ag ef .
40017004	A dywedodd Pedr wrth Iesu , “ Arglwydd , y mae'n dda ein bod ni yma ; os mynni , gwnaf yma dair pabell , un i ti ac un i Moses ac un i Elias . ”
40017005	Tra oedd ef yn dal i siarad , dyma gwmwl golau yn cysgodi drostynt , a llais o'r cwmwl yn dweud , “ Hwn yw fy Mab , yr Anwylyd ; ynddo ef yr wyf yn ymhyfrydu ; gwrandewch arno . ”
40017006	A phan glywodd y disgyblion hyn syrthiasant ar eu hwynebau a chydiodd ofn mawr ynddynt .
40017007	Daeth Iesu atynt a chyffwrdd â hwy gan ddweud , “ Codwch , a pheidiwch ag ofni . ”
40017008	Ac wedi edrych i fyny ni welsant neb ond Iesu yn unig .
40017009	Wrth iddynt ddod i lawr o'r mynydd gorchmynnodd Iesu iddynt , “ Peidiwch â dweud wrth neb am y weledigaeth nes y bydd Mab y Dyn wedi ei gyfodi oddi wrth y meirw . ”
40017010	Gofynnodd y disgyblion iddo , “ Pam y mae'r ysgrifenyddion yn dweud bod yn rhaid i Elias ddod yn gyntaf ? ”
40017011	Atebodd yntau , “ Bydd Elias yn dod ac yn adfer pob peth .
40017012	Ond rwy'n dweud wrthych fod Elias eisoes wedi dod , ond iddynt fethu ei adnabod , a gwneud iddo beth bynnag a fynnent ; felly hefyd y mae Mab y Dyn yn mynd i ddioddef ar eu llaw . ”
40017013	Yna deallodd y disgyblion mai am Ioan Fedyddiwr y bu'n sôn wrthynt .
40017014	Pan ddaethant at y dyrfa , daeth dyn at Iesu gan benlinio o'i flaen a dweud ,
40017015	“ Syr , tosturia wrth fy mab , oherwydd y mae'n dioddef o ffitiau ac yn dioddef yn enbyd , yn cwympo'n aml i'r tân ac yn aml i'r dŵr .
40017016	Deuthum ag ef at dy ddisgyblion di , ac ni allasant hwy ei iacháu . ”
40017017	Atebodd Iesu , “ O genhedlaeth ddi-ffydd a gwyrgam , pa hyd y byddaf gyda chwi ? Pa hyd y goddefaf chwi ? Dewch ag ef yma ataf fi . ”
40017018	Ceryddodd Iesu y cythraul , ac aeth allan ohono , ac fe iachawyd y bachgen o'r munud hwnnw .
40017019	Yna daeth y disgyblion at Iesu o'r neilltu a dweud , “ Pam na allem ni ei fwrw ef allan ? ”
40017020	Meddai ef wrthynt , “ Am fod eich ffydd chwi mor wan . Yn wir , rwy'n dweud wrthych , os bydd gennych ffydd gymaint â hedyn mwstard , fe ddywedwch wrth y mynydd hwn , ‘ Symud oddi yma draw ’ , a symud a wna . Ac ni fydd dim yn amhosibl i chwi .
40017022	Pan oeddent gyda'i gilydd yng Ngalilea dywedodd Iesu wrthynt , “ Y mae Mab y Dyn i'w draddodi i ddwylo pobl ,
40017023	ac fe'i lladdant ef , a'r trydydd dydd fe'i cyfodir . ” Ac aethant yn drist iawn .
40017024	Wedi iddynt ddod i Gapernaum , daeth y rhai oedd yn casglu treth y deml at Pedr a gofyn , “ Onid yw eich athro yn talu treth y deml ? ”
40017025	“ Ydyw , ” meddai Pedr . Pan aeth i'r tŷ , achubodd Iesu'r blaen arno trwy ofyn , “ Simon , beth yw dy farn di ? Gan bwy y mae brenhinoedd y byd yn derbyn tollau a threthi ? Ai gan eu dinasyddion eu hunain ynteu gan estroniaid ? ”
40017026	“ Gan estroniaid , ” meddai Pedr . Dywedodd Iesu wrtho , “ Felly y mae'r dinasyddion yn rhydd o'r dreth .
40017027	Ond rhag i ni beri tramgwydd iddynt , dos at y môr a bwrw fachyn iddo , a chymer y pysgodyn cyntaf a ddaw i fyny . Agor ei geg ac fe gei ddarn arian . Cymer hwnnw a rho ef iddynt drosof fi a thithau . ”
40018001	Yr amser hwnnw daeth y disgyblion at Iesu a gofyn , “ Pwy sydd fwyaf yn nheyrnas nefoedd ? ”
40018002	Galwodd Iesu blentyn ato , a'i osod yn eu canol hwy ,
40018003	a dywedodd , “ Yn wir , rwy'n dweud wrthych , heb gymryd eich troi a dod fel plant , nid ewch fyth i mewn i deyrnas nefoedd .
40018004	Pwy bynnag , felly , fydd yn ei ddarostwng ei hun i fod fel y plentyn hwn , dyma'r un sydd fwyaf yn nheyrnas nefoedd .
40018005	A phwy bynnag sy'n derbyn un plentyn fel hwn yn fy enw i , y mae'n fy nerbyn i .
40018006	“ Ond pwy bynnag sy'n achos cwymp i un o'r rhai bychain hyn sy'n credu ynof fi , byddai'n well iddo pe crogid maen melin mawr am ei wddf a'i foddi yn eigion y môr .
40018007	Gwae'r byd oherwydd achosion cwymp ; y maent yn rhwym o ddod , ond gwae'r sawl sy'n gyfrifol am achos cwymp .
40018008	Os yw dy law neu dy droed yn achos cwymp i ti , tor hi ymaith a'i thaflu oddi wrthyt ; y mae'n well iti fynd i mewn i'r bywyd yn anafus neu'n gloff , na chael dy daflu , a dwy law neu ddau droed gennyt , i'r tân tragwyddol .
40018009	Ac os yw dy lygad yn achos cwymp i ti , tyn ef allan a'i daflu oddi wrthyt ; y mae'n well iti fynd i mewn i'r bywyd yn unllygeidiog na chael dy daflu , a dau lygad gennyt , i dân uffern .
40018010	“ Gwyliwch rhag i chwi ddirmygu un o'r rhai bychain hyn ; oherwydd rwy'n dweud wrthych fod eu hangylion hwy yn y nefoedd bob amser yn edrych ar wyneb fy Nhad sydd yn y nefoedd .
40018012	Beth yw eich barn chwi ? Os bydd gan rywun gant o ddefaid a bod un ohonynt yn mynd ar grwydr , oni fydd yn gadael y naw deg a naw ar y mynyddoedd ac yn mynd i chwilio am yr un sydd ar grwydr ?
40018013	Ac os daw o hyd iddi , yn wir , rwy'n dweud wrthych , y mae'n llawenhau mwy amdani nag am y naw deg a naw nad aethant ar grwydr .
40018014	Felly nid ewyllys eich Tad , yr hwn sydd yn y nefoedd , yw bod un o'r rhai bychain hyn ar goll .
40018015	“ Os pecha dy gyfaill yn dy erbyn , dos a dangos ei fai iddo , o'r neilltu rhyngot ti ac ef . Os bydd yn gwrando arnat , fe enillaist dy gyfaill .
40018016	Ond os na fydd yn gwrando , cymer gyda thi un neu ddau arall , er mwyn i bob peth sefyll ar air dau neu dri o dystion .
40018017	Os bydd yn gwrthod gwrando arnynt hwy , dywed wrth yr eglwys ; ac os bydd yn gwrthod gwrando ar yr eglwys , cyfrifa ef fel un o'r Cenhedloedd a'r casglwr trethi .
40018018	“ Yn wir , rwy'n dweud wrthych , pa bethau bynnag a waherddwch ar y ddaear , fe'u gwaherddir yn y nef , a pha bethau bynnag a ganiatewch ar y ddaear , fe'u caniateir yn y nef .
40018019	A thrachefn rwy'n dweud wrthych , os bydd dau ohonoch yn cytuno ar y ddaear i ofyn am unrhyw beth , fe'i rhoddir iddynt gan fy Nhad , yr hwn sydd yn y nefoedd .
40018020	Oherwydd lle y mae dau neu dri wedi dod ynghyd yn fy enw i , yr wyf yno yn eu canol . ”
40018021	Yna daeth Pedr a gofyn iddo , “ Arglwydd , pa sawl gwaith y mae fy nghyfaill i bechu yn fy erbyn a minnau i faddau iddo ? Ai hyd seithwaith ? ”
40018022	Meddai Iesu wrtho , “ Nid hyd seithwaith a ddywedaf wrthyt , ond hyd saith deg seithwaith .
40018023	Am hynny y mae teyrnas nefoedd yn debyg i frenin a benderfynodd adolygu cyfrifon ei weision .
40018024	Dechreuodd ar y gwaith , a dygwyd ato was oedd yn ei ddyled o ddeng mil o godau o arian .
40018025	A chan na allai dalu gorchmynnodd ei feistr iddo gael ei werthu , ynghyd â'i wraig a'i blant a phopeth a feddai , er mwyn talu'r ddyled .
40018026	Syrthiodd y gwas ar ei liniau o flaen ei feistr a dweud , ‘ Bydd yn amyneddgar wrthyf , ac fe dalaf y cwbl iti . ’
40018027	A thosturiodd meistr y gwas hwnnw wrtho ; gollyngodd ef yn rhydd a maddau'r ddyled iddo .
40018028	Aeth y gwas hwnnw allan a daeth o hyd i un o'i gydweision a oedd yn ei ddyled ef o gant o ddarnau arian ; ymaflodd ynddo gerfydd ei wddf gan ddweud , ‘ Tâl dy ddyled . ’
40018029	Syrthiodd ei gydwas i lawr a chrefodd arno , ‘ Bydd yn amyneddgar wrthyf , ac fe dalaf iti . ’
40018030	Ond gwrthododd ; yn hytrach fe aeth a'i fwrw i garchar hyd nes y talai'r ddyled .
40018031	Pan welodd ei gydweision beth oedd wedi digwydd , fe'u blinwyd yn fawr iawn , ac aethant ac adrodd yr holl hanes wrth eu meistr .
40018032	Yna galwodd ei feistr ef ato , ac meddai , ‘ Y gwas drwg , fe faddeuais i yr holl ddyled honno i ti , am iti grefu arnaf .
40018033	Oni ddylit tithau fod wedi trugarhau wrth dy gydwas , fel y gwneuthum i wrthyt ti ? ’
40018034	Ac yn ei ddicter traddododd ei feistr ef i'r poenydwyr hyd nes y talai'r ddyled yn llawn .
40018035	Felly hefyd y gwna fy Nhad nefol i chwithau os na faddeuwch bob un i'w gyfaill o'ch calon . ”
40019001	Pan orffennodd Iesu lefaru'r geiriau hyn , ymadawodd â Galilea a daeth i diriogaeth Jwdea y tu hwnt i'r Iorddonen .
40019002	Dilynodd tyrfaoedd mawr ef , ac iachaodd hwy yno .
40019003	Daeth Phariseaid ato i roi prawf arno gan ofyn , “ A yw'n gyfreithlon i ŵr ysgaru ei wraig am unrhyw reswm a fyn ? ”
40019004	Atebodd yntau gan ofyn , “ Onid ydych wedi darllen mai yn wryw a benyw y gwnaeth y Creawdwr hwy o'r dechreuad ? ”
40019005	A dywedodd , “ Dyna pam y bydd dyn yn gadael ei dad a'i fam ac yn glynu wrth ei wraig , a bydd y ddau yn un cnawd .
40019006	Gan hynny nid dau mohonynt mwyach , ond un cnawd . Felly , yr hyn a gysylltodd Duw , ni ddylai neb ei wahanu . ”
40019007	Meddent hwy wrtho , “ Pam felly y gorchmynnodd Moses roi llythyr ysgar iddi a'i hanfon ymaith ? ”
40019008	Atebodd ef hwy , “ Oherwydd eich ystyfnigrwydd y rhoddodd Moses ganiatâd ichwi i ysgaru eich gwragedd , ond nid felly yr oedd o'r dechreuad .
40019009	Rwy'n dweud wrthych , pwy bynnag sy'n ysgaru ei wraig , ond am anffyddlondeb , ac yn priodi un arall , y mae'n godinebu . ”
40019010	Dywedodd ei ddisgyblion wrtho , “ Os dyma'r sefyllfa rhwng dyn a'i wraig , y mae'n well peidio â phriodi . ”
40019011	Atebodd yntau , “ Nid peth i bawb yw derbyn y gair hwn , dim ond i'r rhai a ddoniwyd felly .
40019012	Y mae rhai eunuchiaid sydd felly o groth eu mam , rhai sydd wedi eu gwneud yn eunuchiaid gan eraill , a rhai eto sydd wedi eu gwneud eu hunain yn eunuchiaid er mwyn teyrnas nefoedd . Boed i'r sawl sy'n gallu derbyn hyn ei dderbyn . ”
40019013	Yna daethpwyd â phlant ato , iddo roi ei ddwylo arnynt a gweddïo . Ceryddodd y disgyblion hwy ,
40019014	ond dywedodd Iesu , “ Gadewch i'r plant ddod ataf fi a pheidiwch â'u rhwystro , oherwydd i rai fel hwy y mae teyrnas nefoedd yn perthyn . ”
40019015	Ac wedi rhoi ei ddwylo arnynt , aeth oddi yno .
40019016	Dyma ddyn yn dod ato ac yn gofyn , “ Athro , pa beth da a wnaf i gael bywyd tragwyddol ? ”
40019017	A dywedodd Iesu wrtho , “ Pam yr wyt yn fy holi am yr hyn sy'n dda ? Un yn unig sy'n dda . Ond os mynni fynd i mewn i'r bywyd , cadw'r gorchmynion . ”
40019018	Meddai yntau wrtho , “ Pa rai ? ” Atebodd Iesu , “ ‘ Na ladd , na odineba , na ladrata , na chamdystiolaetha ,
40019019	anrhydedda dy dad a'th fam ’ , a ‘ Câr dy gymydog fel ti dy hun . ’ ”
40019020	Dywedodd y dyn ifanc wrtho , “ Yr wyf wedi cadw'r rhain i gyd . Beth arall sydd eisiau ? ”
40019021	Meddai Iesu wrtho , “ Os mynni fod yn berffaith , dos , gwerth dy eiddo a dyro i'r tlodion , a chei drysor yn y nefoedd ; a thyrd , canlyn fi . ”
40019022	Ond pan glywodd y dyn ifanc y gair hwn , aeth ymaith yn drist , oherwydd yr oedd yn berchen meddiannau lawer .
40019023	Dywedodd Iesu wrth ei ddisgyblion , “ Yn wir , rwy'n dweud wrthych mai anodd fydd hi i rywun cyfoethog fynd i mewn i deyrnas nefoedd .
40019024	Rwy'n dweud wrthych eto , y mae'n haws i gamel fynd trwy grau nodwydd nag i rywun cyfoethog fynd i mewn i deyrnas Dduw . ”
40019025	Pan glywodd y disgyblion hyn , synasant yn fawr ac meddent , “ Pwy felly all gael ei achub ? ”
40019026	Edrychodd Iesu arnynt a dywedodd wrthynt , “ Gyda dynion y mae hyn yn amhosibl , ond gyda Duw y mae pob peth yn bosibl . ”
40019027	Yna atebodd Pedr ef , “ Dyma ni wedi gadael pob peth a'th ganlyn di . Beth felly a gawn ni ? ”
40019028	Dywedodd Iesu wrthynt , “ Yn wir , rwy'n dweud wrthych , pan enir yr oes newydd , pan fydd Mab y Dyn yn eistedd ar ei orsedd ogoneddus , byddwch chwi a'm canlynodd i hefyd yn eistedd ar ddeuddeg gorsedd gan farnu deuddeg llwyth Israel .
40019029	A phob un a adawodd dai neu frodyr neu chwiorydd neu dad neu fam neu blant neu diroedd er mwyn fy enw i , caiff dderbyn ganwaith cymaint ac etifeddu bywyd tragwyddol .
40019030	Ond bydd llawer o'r rhai blaenaf yn olaf , ac o'r rhai olaf yn flaenaf .
40020001	“ Y mae teyrnas nefoedd yn debyg i berchen tŷ a aeth allan gyda'r bore bach i gyflogi gweithwyr i'w winllan .
40020002	Cytunodd â'r gweithwyr am dâl o un darn arian y dydd ac anfonodd hwy i'w winllan .
40020003	Aeth allan eilwaith tua naw o'r gloch y bore , a gwelodd eraill yn sefyll yn segur yn y farchnad .
40020004	Dywedodd wrthynt hwythau , ‘ Ewch chwi hefyd i'r winllan , ac fe dalaf i chwi beth bynnag fydd yn deg ’ ;
40020005	ac aethant yno . Yna fe aeth allan eto tua chanol dydd , a thua thri o'r gloch y prynhawn , a gwneud fel o'r blaen .
40020006	Tua phump o'r gloch aeth allan a dod o hyd i eraill yn sefyll yno , ac meddai wrthynt , ‘ Pam yr ydych yn sefyll yma drwy'r dydd yn segur ? ’
40020007	‘ Am na chyflogodd neb ni , ’ oedd eu hateb . ‘ Ewch chwi hefyd i'r winllan , ’ meddai ef .
40020008	Gyda'r nos dyma berchen y winllan yn dweud wrth ei oruchwyliwr , ‘ Galw'r gweithwyr , a thâl eu cyflog iddynt , gan ddechrau gyda'r rhai diwethaf a dibennu gyda'r cyntaf . ’
40020009	Daeth y rhai a gyflogwyd tua phump o'r gloch , a derbyniasant un darn arian yr un .
40020010	A phan ddaeth y rhai a gyflogwyd gyntaf , tybiasant y caent fwy , ond un darn arian yr un a gawsant hwythau hefyd .
40020011	Ac wedi eu cael dechreusant rwgnach yn erbyn y perchen tŷ
40020012	gan ddweud , ‘ Dim ond un awr y gweithiodd y rhai diwethaf yma , a gwnaethost hwy'n gyfartal â ni , sydd wedi llafurio drwy'r dydd yn y gwres tanbaid . ’
40020013	Ond atebodd y meistr : ‘ Gyfaill , ’ meddai wrth un ohonynt , ‘ nid wyf yn gwneud cam â thi . Onid am un darn arian y cytunaist â mi ?
40020014	Cymer yr hyn sydd i ti a dos ymaith . Rwy'n dewis rhoi i'r olaf yma fel i tithau .
40020015	Onid yw'n gyfreithlon imi wneud fel rwy'n dewis â'm heiddo fy hun ? Neu ai cenfigen yw dy ymateb i'm haelioni ?
40020016	Felly bydd y rhai olaf yn flaenaf a'r rhai blaenaf yn olaf . ’ ”
40020017	Wrth fynd i fyny i Jerwsalem cymerodd Iesu'r deuddeg disgybl ar wahân , ac ar y ffordd dywedodd wrthynt ,
40020018	“ Dyma ni'n mynd i fyny i Jerwsalem ; fe gaiff Mab y Dyn ei draddodi i'r prif offeiriaid a'r ysgrifenyddion ; condemniant ef i farwolaeth ,
40020019	a'i drosglwyddo i'r Cenhedloedd i'w watwar a'i fflangellu a'i groeshoelio ; ac ar y trydydd dydd fe'i cyfodir . ”
40020020	Yna daeth mam meibion Sebedeus ato gyda'i meibion , gan ymgrymu a gofyn ffafr ganddo .
40020021	Meddai ef wrthi , “ Beth a fynni ? ” Atebodd , “ Gorchymyn fod i'm dau fab hyn gael eistedd , un ar dy law dde ac un ar dy law chwith yn dy deyrnas . ”
40020022	Atebodd Iesu , “ Ni wyddoch beth yr ydych yn ei ofyn . A allwch chwi yfed y cwpan yr wyf fi i'w yfed ? ” “ Gallwn , ” meddent .
40020023	Dywedodd wrthynt , “ Cewch yfed fy nghwpan i , ond eistedd ar fy llaw dde ac ar fy llaw chwith , nid gennyf fi y mae'r hawl i roi hynny ; y mae'n perthyn i'r rhai y mae wedi ei ddarparu ar eu cyfer gan fy Nhad . ”
40020024	Pan glywodd y deg , aethant yn ddig wrth y ddau frawd .
40020025	Galwodd Iesu hwy ato ac meddai , “ Gwyddoch fod llywodraethwyr y Cenhedloedd yn arglwyddiaethu arnynt , a'u gwŷr mawr yn dangos eu hawdurdod drostynt .
40020026	Ond nid felly y mae i fod yn eich plith chwi ; yn hytrach , pwy bynnag sydd am fod yn fawr yn eich plith , rhaid iddo fod yn was i chwi ,
40020027	a phwy bynnag sydd am fod yn flaenaf yn eich plith , rhaid iddo fod yn gaethwas i chwi ,
40020028	fel Mab y Dyn , na ddaeth i gael ei wasanaethu ond i wasanaethu , ac i roi ei einioes yn bridwerth dros lawer . ”
40020029	Fel yr oeddent yn mynd allan o Jericho , dilynodd tyrfa fawr ef .
40020030	Yr oedd dau ddyn dall yn eistedd ar fin y ffordd , a phan glywsant fod Iesu yn mynd heibio , gwaeddasant , “ Syr , trugarha wrthym , Fab Dafydd . ”
40020031	Ceryddodd y dyrfa hwy a dweud wrthynt am dewi , ond gweiddi'n fwy byth a wnaethant , “ Syr , trugarha wrthym , Fab Dafydd . ”
40020032	Safodd Iesu , a'u galw a dweud , “ Beth yr ydych am i mi ei wneud i chwi ? ”
40020033	Meddent hwy wrtho , “ Syr , mae arnom eisiau i'n llygaid gael eu hagor . ”
40020034	Tosturiodd Iesu wrthynt a chyffyrddodd â'u llygaid , a chawsant eu golwg yn ôl yn y fan , a chanlynasant ef .
40021001	Pan ddaethant yn agos i Jerwsalem a chyrraedd Bethffage a Mynydd yr Olewydd , anfonodd Iesu ddau ddisgybl
40021002	gan ddweud wrthynt , “ Ewch i'r pentref sydd gyferbyn â chwi , ac yn syth fe gewch asen wedi ei rhwymo , ac ebol gyda hi . Gollyngwch hwy a dewch â hwy ataf .
40021003	Ac os dywed rhywun rywbeth wrthych , dywedwch , ‘ Y mae ar y Meistr eu hangen ’ ; a bydd yn eu rhoi ar unwaith . ”
40021004	Digwyddodd hyn fel y cyflawnid y gair a lefarwyd trwy'r proffwyd :
40021005	“ Dywedwch wrth ferch Seion , ‘ Wele dy frenin yn dod atat , yn ostyngedig ac yn marchogaeth ar asyn , ac ar ebol , llwdn anifail gwaith . ’ ”
40021006	Aeth y disgyblion a gwneud fel y gorchmynnodd Iesu iddynt ;
40021007	daethant â'r asen a'r ebol ato , a rhoesant eu mentyll ar eu cefn , ac eisteddodd Iesu arnynt .
40021008	Taenodd tyrfa fawr iawn eu mentyll ar y ffordd , ac yr oedd eraill yn torri canghennau o'r coed ac yn eu taenu ar y ffordd .
40021009	Ac yr oedd y tyrfaoedd ar y blaen iddo a'r rhai o'r tu ôl yn gweiddi : “ Hosanna i Fab Dafydd ! Bendigedig yw'r un sy'n dod yn enw'r Arglwydd . Hosanna yn y goruchaf ! ”
40021010	Pan ddaeth ef i mewn i Jerwsalem cynhyrfwyd y ddinas drwyddi . Yr oedd pobl yn gofyn , “ Pwy yw hwn ? ” ,
40021011	a'r tyrfaoedd yn ateb , “ Y proffwyd Iesu yw hwn , o Nasareth yng Ngalilea . ”
40021012	Aeth Iesu i mewn i'r deml , a bwriodd allan bawb oedd yn prynu ac yn gwerthu yn y deml ; taflodd i lawr fyrddau'r cyfnewidwyr arian a chadeiriau'r rhai oedd yn gwerthu colomennod ,
40021013	a dywedodd wrthynt , “ Y mae'n ysgrifenedig : “ ‘ Gelwir fy nhŷ i yn dŷ gweddi , ond yr ydych chwi yn ei wneud yn ogof lladron . ’ ”
40021014	A daeth deillion a chloffion ato yn y deml , ac iachaodd hwy .
40021015	Ond pan welodd y prif offeiriaid a'r ysgrifenyddion y rhyfeddodau a wnaeth , a'r plant yn gweiddi yn y deml , “ Hosanna i Fab Dafydd ! ” , aethant yn ddig ,
40021016	a dywedasant wrtho , “ A wyt yn clywed beth y mae'r rhain yn ei ddweud ? ” Atebodd Iesu , “ Ydwyf . Onid ydych erioed wedi darllen : ‘ O enau babanod a phlant sugno y darperaist fawl i ti dy hun ’ ? ”
40021017	Yna gadawodd Iesu hwy ac aeth allan o'r ddinas i Fethania , a threuliodd y nos yno .
40021018	Yn y bore , wrth iddo ddychwelyd i'r ddinas , daeth chwant bwyd arno .
40021019	A phan welodd ffigysbren ar fin y ffordd aeth ato , ond ni chafodd ddim arno ond dail yn unig . Dywedodd wrtho , “ Na fydded ffrwyth arnat ti byth mwy . ” Ac ar unwaith crinodd y ffigysbren .
40021020	Pan welodd y disgyblion hyn , fe ryfeddasant a dweud , “ Sut y crinodd y ffigysbren ar unwaith ? ”
40021021	Atebodd Iesu hwy , “ Yn wir , rwy'n dweud wrthych , os bydd gennych ffydd , heb amau dim , nid yn unig fe wnewch yr hyn a wnaed i'r ffigysbren , ond hyd yn oed os dywedwch wrth y mynydd hwn , ‘ Coder di a bwrier di i'r môr ’ , hynny a fydd .
40021022	A beth bynnag oll y gofynnwch amdano mewn gweddi , os ydych yn credu , fe'i cewch . ”
40021023	Daeth Iesu i'r deml , a phan oedd yn dysgu yno daeth y prif offeiriaid a henuriaid y bobl ato a gofyn , “ Trwy ba awdurdod yr wyt ti'n gwneud y pethau hyn ? Pwy roddodd i ti'r awdurdod hwn ? ”
40021024	Atebodd Iesu hwy , “ Fe ofynnaf finnau un peth i chwi , ac os atebwch hwnnw , fe ddywedaf finnau wrthych trwy ba awdurdod yr wyf yn gwneud y pethau hyn .
40021025	Bedydd Ioan , o ble yr oedd ? Ai o'r nef ai o'r byd daearol ? ” Dechreusant ddadlau â'i gilydd a dweud , “ Os dywedwn , ‘ O'r nef ’ , fe ddywed wrthym , ‘ Pam , ynteu , na chredasoch ef ? ’
40021026	Ond os dywedwn , ‘ O'r byd daearol ’ , y mae arnom ofn y dyrfa , oherwydd y mae pawb yn dal fod Ioan yn broffwyd . ”
40021027	Atebasant Iesu , “ Ni wyddom ni ddim . ” Ac meddai yntau wrthynt , “ Ni ddywedaf finnau chwaith wrthych chwi trwy ba awdurdod yr wyf yn gwneud y pethau hyn .
40021028	“ Ond beth yw eich barn chwi ar hyn ? Yr oedd dyn a chanddo ddau fab . Aeth at y cyntaf a dweud , ‘ Fy mab , dos heddiw a gweithia yn y winllan . ’
40021029	Atebodd yntau , ‘ Na wnaf ’ ; ond yn ddiweddarach newidiodd ei feddwl a mynd .
40021030	Yna fe aeth y tad at y mab arall a gofyn yr un modd . Atebodd hwnnw , ‘ Fe af fi , syr ’ ; ond nid aeth .
40021031	P'run o'r ddau a gyflawnodd ewyllys y tad ? ” “ Y cyntaf , ” meddent . Dywedodd Iesu wrthynt , “ Yn wir , rwy'n dweud wrthych fod y casglwyr trethi a'r puteiniaid yn mynd i mewn i deyrnas Dduw o'ch blaen chwi .
40021032	Oherwydd daeth Ioan atoch yn dangos ffordd cyfiawnder , ac ni chredasoch ef . Ond fe gredodd y casglwyr trethi a'r puteiniaid ef . A chwithau , ar ôl ichwi weld hynny , ni newidiasoch eich meddwl a dod i'w gredu .
40021033	“ Gwrandewch ar ddameg arall . Yr oedd rhyw berchen tŷ a blannodd winllan ; cododd glawdd o'i hamgylch , a chloddio cafn i'r gwinwryf ynddi , ac adeiladu tŵr . Gosododd hi i denantiaid , ac aeth oddi cartref .
40021034	A phan ddaeth amser y cynhaeaf yn agos , anfonodd ei weision at y tenantiaid i dderbyn ei ffrwythau .
40021035	Daliodd y tenantiaid ei weision ; curasant un , a lladd un arall a llabyddio un arall .
40021036	Anfonodd drachefn weision eraill , mwy ohonynt na'r rhai cyntaf , a gwnaeth y tenantiaid yr un modd â hwy .
40021037	Yn y diwedd anfonodd atynt ei fab , gan ddweud , ‘ Fe barchant fy mab . ’
40021038	Ond pan welodd y tenantiaid y mab dywedasant wrth ei gilydd , ‘ Hwn yw'r etifedd ; dewch , lladdwn ef , a meddiannwn ei etifeddiaeth . ’
40021039	A chymerasant ef , a'i fwrw allan o'r winllan , a'i ladd .
40021040	Felly pan ddaw perchen y winllan , beth a wna i'r tenantiaid hynny ? ”
40021041	“ Fe lwyr ddifetha'r dyhirod , ” meddent wrtho , “ a gosod y winllan i denantiaid eraill , rhai fydd yn rhoi'r ffrwythau iddo yn eu tymhorau . ”
40021042	Dywedodd Iesu wrthynt , “ Onid ydych erioed wedi darllen yn yr Ysgrythurau : “ ‘ Y maen a wrthododd yr adeiladwyr , hwn a ddaeth yn faen y gongl ; gan yr Arglwydd y gwnaethpwyd hyn , ac y mae'n rhyfeddol yn ein golwg ni ’ ?
40021043	“ Am hynny rwy'n dweud wrthych y cymerir teyrnas Dduw oddi wrthych chwi , ac fe'i rhoddir i genedl sy'n dwyn ei ffrwythau hi .
40021044	A'r sawl sy'n syrthio ar y maen hwn , fe'i dryllir ; pwy bynnag y syrth y maen arno , fe'i maluria . ”
40021045	Pan glywodd y prif offeiriaid a'r Phariseaid ei ddamhegion , gwyddent mai amdanynt hwy yr oedd yn sôn .
40021046	Yr oeddent yn ceisio ei ddal , ond yr oedd arnynt ofn y tyrfaoedd , am eu bod hwy yn ei gyfrif ef yn broffwyd .
40022001	A llefarodd Iesu drachefn wrthynt ar ddamhegion .
40022002	“ Y mae teyrnas nefoedd , ” meddai , “ yn debyg i frenin a drefnodd wledd briodas i'w fab .
40022003	Anfonodd ei weision i alw'r gwahoddedigion i'r neithior , ond nid oeddent am ddod .
40022004	Anfonodd eilwaith weision eraill gan ddweud , ‘ Dywedwch wrth y gwahoddedigion , “ Dyma fi wedi paratoi fy ngwledd , y mae fy mustych a'm llydnod pasgedig wedi eu lladd , a phopeth yn barod ; dewch i'r neithior . ” ’
40022005	Ond ni chymerodd y gwahoddedigion sylw , ac aethant ymaith , un i'w faes , ac un arall i'w fasnach .
40022006	A gafaelodd y lleill yn ei weision a'u cam-drin yn warthus a'u lladd .
40022007	Digiodd y brenin , ac anfonodd ei filwyr i ddifetha'r llofruddion hynny a llosgi eu tref .
40022008	Yna meddai wrth ei weision , ‘ Y mae'r wledd briodas yn barod , ond nid oedd y gwahoddedigion yn deilwng .
40022009	Ewch felly i bennau'r strydoedd , a gwahoddwch bwy bynnag a gewch yno i'r wledd briodas . ’
40022010	Ac fe aeth y gweision hynny allan i'r ffyrdd a chasglu ynghyd bawb a gawsant yno , yn ddrwg a da . A llanwyd neuadd y wledd briodas gan westeion .
40022011	Aeth y brenin i mewn i gael golwg ar y gwesteion , a gwelodd yno ddyn heb wisg briodas amdano .
40022012	Meddai wrtho , ‘ Gyfaill , sut y daethost i mewn yma heb wisg briodas ? ’ A thrawyd y dyn yn fud .
40022013	Yna dywedodd y brenin wrth ei wasanaethyddion , ‘ Rhwymwch ei draed a'i ddwylo a bwriwch ef i'r tywyllwch eithaf ; bydd yno wylo a rhincian dannedd . ’
40022014	Y mae llawer , yn wir , wedi eu gwahodd , ond ychydig wedi eu hethol . ”
40022015	Yna fe aeth y Phariseaid a chynllwynio sut i'w rwydo ar air .
40022016	A dyma hwy'n anfon eu disgyblion ato gyda'r Herodianiaid i ddweud , “ Athro , gwyddom dy fod yn gwbl eirwir , ac yn dysgu ffordd Duw yn unol â'r gwirionedd ; ni waeth gennyt am neb , ac yr wyt yn ddi-dderbyn-wyneb .
40022017	Dywed wrthym , felly , beth yw dy farn : a yw'n gyfreithlon talu treth i Gesar , ai nid yw ? ”
40022018	Deallodd Iesu eu dichell a dywedodd , “ Pam yr ydych yn rhoi prawf arnaf , ragrithwyr ?
40022019	Dangoswch i mi ddarn arian y dreth . ” Daethant â darn arian iddo ,
40022020	ac meddai ef wrthynt , “ Llun ac arysgrif pwy sydd yma ? ”
40022021	Dywedasant wrtho , “ Cesar . ” Yna meddai ef wrthynt , “ Talwch felly bethau Cesar i Gesar , a phethau Duw i Dduw . ”
40022022	Pan glywsant hyn rhyfeddasant , a gadawsant ef a mynd ymaith .
40022023	Yr un diwrnod daeth ato Sadwceaid yn dweud nad oes dim atgyfodiad .
40022024	Gofynasant iddo , “ Athro , dywedodd Moses , ‘ Os bydd rhywun farw heb blant ganddo , y mae ei frawd i briodi'r wraig ac i godi plant i'w frawd . ’
40022025	Yr oedd saith o frodyr yn ein plith ; priododd y cyntaf , a bu farw , a chan nad oedd plant ganddo gadawodd ei wraig i'w frawd .
40022026	A'r un modd yr ail a'r trydydd , hyd at y seithfed .
40022027	Yn olaf oll bu farw'r wraig .
40022028	Yn yr atgyfodiad , felly , gwraig p'run o'r saith fydd hi ? Oherwydd cafodd pob un hi'n wraig . ”
40022029	Atebodd Iesu hwy , “ Yr ydych yn cyfeiliorni am nad ydych yn deall na'r Ysgrythurau na gallu Duw .
40022030	Oherwydd yn yr atgyfodiad ni phriodant ac ni phriodir hwy ; y maent fel angylion yn y nef .
40022031	Ond ynglŷn ag atgyfodiad y meirw , onid ydych wedi darllen y gair a lefarwyd wrthych gan Dduw ,
40022032	‘ Myfi , Duw Abraham a Duw Isaac a Duw Jacob ydwyf ’ ? Nid Duw'r meirw yw ef , ond y rhai byw . ”
40022033	A phan glywodd y tyrfaoedd yr oeddent yn synnu at yr hyn yr oedd yn ei ddysgu .
40022034	Clywodd y Phariseaid iddo roi taw ar y Sadwceaid , a daethant at ei gilydd .
40022035	Ac i roi prawf arno , gofynnodd un ohonynt , ac yntau'n athro'r Gyfraith ,
40022036	“ Athro , pa orchymyn yw'r mwyaf yn y Gyfraith ? ”
40022037	Dywedodd Iesu wrtho , “ ‘ Câr yr Arglwydd dy Dduw â'th holl galon ac â'th holl enaid ac â'th holl feddwl . ’
40022038	Dyma'r gorchymyn cyntaf a'r pwysicaf .
40022039	Ac y mae'r ail yn debyg iddo : ‘ Câr dy gymydog fel ti dy hun . ’
40022040	Ar y ddau orchymyn hyn y mae'r holl Gyfraith a'r proffwydi yn dibynnu . ”
40022041	Yr oedd y Phariseaid wedi ymgynnull , a gofynnodd Iesu iddynt ,
40022042	“ Beth yw eich barn chwi ynglŷn â'r Meseia ? Mab pwy ydyw ? ” “ Mab Dafydd , ” meddent wrtho .
40022043	“ Sut felly , ” gofynnodd Iesu , “ y mae Dafydd trwy'r Ysbryd yn ei alw'n Arglwydd , pan ddywed :
40022044	“ ‘ Dywedodd yr Arglwydd wrth fy Arglwydd i , “ Eistedd ar fy neheulawnes imi osod dy elynion dan dy draed ” ’ ?
40022045	“ Os yw Dafydd felly yn ei alw'n Arglwydd , sut y mae'n fab iddo ? ”
40022046	Ac nid oedd neb yn gallu ateb gair iddo , ac o'r diwrnod hwnnw ni feiddiodd neb ei holi ddim mwy .
40023001	Yna llefarodd Iesu wrth y tyrfaoedd a'i ddisgyblion .
40023002	Dywedodd : “ Y mae'r ysgrifenyddion a'r Phariseaid yn eistedd yng nghadair Moses .
40023003	Felly gwnewch a chadwch bopeth a ddywedant wrthych , ond peidiwch â dilyn eu hymddygiad , oherwydd siarad y maent , heb weithredu .
40023004	Y maent yn rhwymo beichiau trymion ac anodd eu dwyn , ac yn eu gosod ar ysgwyddau pobl , ond nid ydynt hwy eu hunain yn fodlon codi bys i'w symud .
40023005	Cyflawnant eu holl weithredoedd er mwyn cael eu gweld gan eraill . Y maent yn gwneud eu phylacterau'n llydan ac ymylon eu mentyll yn llaes ;
40023006	y maent yn hoffi cael y seddau anrhydedd mewn gwleddoedd a'r prif gadeiriau yn y synagogau ,
40023007	a chael cyfarchiadau yn y marchnadoedd a'u galw gan bobl yn ‘ Rabbi ’ .
40023008	Ond peidiwch chwi â chymryd eich galw yn ‘ Rabbi ’ , oherwydd un athro sydd gennych , a chymrodyr ydych chwi i gyd .
40023009	A pheidiwch â galw neb yn dad ichwi ar y ddaear , oherwydd un tad sydd gennych chwi , sef eich Tad nefol .
40023010	A pheidiwch â chymryd eich galw'n arweinwyr chwaith , oherwydd un arweinydd sydd gennych , sef y Meseia .
40023011	Rhaid i'r un mwyaf ohonoch fod yn was i chwi .
40023012	Darostyngir pwy bynnag fydd yn ei ddyrchafu ei hun , a dyrchefir pwy bynnag fydd yn ei ddarostwng ei hun .
40023013	“ Gwae chwi , ysgrifenyddion a Phariseaid , ragrithwyr , oherwydd yr ydych yn cau drws teyrnas nefoedd yn wyneb pobl ; nid ydych yn mynd i mewn eich hunain , nac yn gadael i'r rhai sydd am fynd i mewn wneud hynny .
40023015	“ Gwae chwi , ysgrifenyddion a Phariseaid , ragrithwyr , oherwydd yr ydych yn cwmpasu môr a thir i wneud un proselyt , ac wedi ei gael fe'i gwnewch yn ddwywaith cymaint o blentyn uffern ag yr ydych chwi .
40023016	“ Gwae chwi , arweinwyr dall sy'n dweud , ‘ Os bydd rhywun yn tyngu llw i'r deml , nid yw hynny'n golygu dim ; ond os bydd yn tyngu i'r aur sydd yn y deml , y mae rhwymedigaeth arno . ’
40023017	Ffyliaid a deillion , p'run sydd fwyaf , yr aur , ynteu'r deml sy'n gwneud yr aur yn gysegredig ?
40023018	A thrachefn fe ddywedwch , ‘ Os bydd rhywun yn tyngu llw i'r allor , nid yw hynny'n golygu dim ; ond os bydd yn tyngu i'r offrwm sydd ar yr allor , y mae rhwymedigaeth arno . ’
40023019	Ddeillion , p'run sydd fwyaf , yr offrwm , ynteu'r allor sy'n gwneud yr offrwm yn gysegredig ?
40023020	Felly y mae'r sawl sy'n tyngu llw i'r allor yn tyngu iddi hi ac i bopeth sydd arni ,
40023021	ac y mae'r sawl sy'n tyngu llw i'r deml yn tyngu iddi hi ac i'r hwn sy'n preswylio ynddi .
40023022	Ac y mae'r sawl sy'n tyngu llw i'r nef yn tyngu i orsedd Duw ac i'r hwn sy'n eistedd arni .
40023023	“ Gwae chwi , ysgrifenyddion a Phariseaid , ragrithwyr , oherwydd yr ydych yn talu degwm o fintys ac anis a chwmin , ond gadawsoch heibio bethau trymach y Gyfraith , cyfiawnder a thrugaredd a ffyddlondeb , yr union bethau y dylasech ofalu amdanynt , heb adael heibio'r lleill .
40023024	Arweinwyr dall ! Yr ydych yn hidlo'r gwybedyn ac yn llyncu'r camel .
40023025	“ Gwae chwi , ysgrifenyddion a Phariseaid , ragrithwyr , oherwydd yr ydych yn glanhau'r tu allan i'r cwpan a'r ddysgl , ond y tu mewn y maent yn llawn trachwant a hunanfoddhad .
40023026	Y Pharisead dall , glanha'n gyntaf y tu mewn i'r cwpan , fel y bydd y tu allan iddo hefyd yn lân .
40023027	“ Gwae chwi , ysgrifenyddion a Phariseaid , ragrithwyr , oherwydd yr ydych yn debyg i feddau wedi eu gwyngalchu , sydd o'r tu allan yn ymddangos yn hardd , ond y tu mewn y maent yn llawn o esgyrn y meirw a phob aflendid .
40023028	Felly hefyd yn allanol yr ydych chwithau yn ymddangos i bobl yn gyfiawn , ond oddi mewn yr ydych yn llawn rhagrith ac anghyfraith .
40023029	“ Gwae chwi , ysgrifenyddion a Phariseaid , ragrithwyr , oherwydd yr ydych yn adeiladu beddau'r proffwydi ac yn addurno beddfeini'r rhai cyfiawn ,
40023030	ac yn dweud , ‘ Pe baem ni'n byw yn nyddiau ein hynafiaid , ni fyddem wedi ymuno gyda hwy i dywallt gwaed y proffwydi . ’
40023031	Felly yr ydych yn tystio yn eich erbyn eich hunain eich bod yn blant i'r rhai a lofruddiodd y proffwydi .
40023032	Ewch chwithau ymlaen i orffen yr hyn a ddechreuodd eich hynafiaid .
40023033	Chwi seirff ac epil gwiberod , sut y dihangwch rhag barn uffern ?
40023034	Am hynny dyma fi'n anfon atoch broffwydi a rhai doeth a rhai dysgedig ; byddwch yn lladd ac yn croeshoelio rhai ohonynt , ac yn fflangellu eraill yn eich synagogau , a'u herlid o un dref i'r llall .
40023035	Felly , ar eich pen chwi y bydd yr holl waed diniwed a dywalltwyd ar y ddaear , o waed Abel gyfiawn hyd at waed Sechareia fab Beracheia , a lofruddiasoch rhwng y cysegr a'r allor .
40023036	Yn wir , rwy'n dweud wrthych , ar ben y genhedlaeth hon y bydd yr holl bethau hyn .
40023037	“ Jerwsalem , Jerwsalem , tydi sy'n lladd y proffwydi ac yn llabyddio'r rhai a anfonwyd atat , mor aml y dymunais gasglu dy blant ynghyd , fel y mae iâr yn casglu ei chywion dan ei hadenydd , ond gwrthod a wnaethoch .
40023038	Wele , y mae eich tŷ yn cael ei adael yn anghyfannedd .
40023039	Oherwydd rwy'n dweud wrthych , ni chewch fy ngweld o hyn allan hyd y dydd pan ddywedwch , ‘ Bendigedig yw'r un sy'n dod yn enw'r Arglwydd . ’ ”
40024001	Aeth Iesu allan o'r deml , a phan oedd ar ei ffordd oddi yno daeth ei ddisgyblion ato i dynnu ei sylw at adeiladau'r deml .
40024002	Dywedodd yntau wrthynt , “ Oni welwch yr holl bethau hyn ? Yn wir , rwy'n dweud wrthych , ni adewir yma faen ar faen ; ni bydd yr un heb ei fwrw i lawr . ”
40024003	Fel yr oedd yn eistedd ar Fynydd yr Olewydd daeth y disgyblion ato o'r neilltu a gofyn , “ Dywed wrthym pa bryd y bydd hyn , a beth fydd yr arwydd o'th ddyfodiad ac o ddiwedd amser ? ”
40024004	Atebodd Iesu hwy , “ Gwyliwch na fydd i neb eich twyllo .
40024005	Oherwydd fe ddaw llawer yn fy enw i gan ddweud , ‘ Myfi yw'r Meseia ’ , ac fe dwyllant lawer .
40024006	Byddwch yn clywed am ryfeloedd a sôn am ryfeloedd ; gofalwch beidio â chyffroi , oherwydd rhaid i hyn ddigwydd , ond nid yw'r diwedd eto .
40024007	Oblegid cyfyd cenedl yn erbyn cenedl , a theyrnas yn erbyn teyrnas , a bydd adegau o newyn a daeargrynfâu mewn mannau .
40024008	Ond dechrau'r gwewyr fydd hyn oll .
40024009	Yna fe'ch traddodir i gael eich cosbi a'ch lladd , a chas fyddwch gan bob cenedl o achos fy enw i .
40024010	A'r pryd hwnnw bydd llawer yn cwympo ymaith ; byddant yn bradychu ei gilydd ac yn casáu ei gilydd .
40024011	Fe gyfyd llawer o broffwydi gau a thwyllant lawer .
40024012	Ac am fod drygioni yn amlhau bydd cariad llawer iawn yn oeri .
40024013	Ond y sawl sy'n dyfalbarhau i'r diwedd a gaiff ei achub .
40024014	Ac fe gyhoeddir yr Efengyl hon am y deyrnas drwy'r byd i gyd fel tystiolaeth i'r holl genhedloedd , ac yna y daw'r diwedd .
40024015	“ Felly , pan welwch ‘ y ffieiddbeth diffeithiol ’ , y soniodd y proffwyd Daniel amdano , yn sefyll yn y lle sanctaidd ” ( dealled y darllenydd )
40024016	“ yna ffoed y rhai sydd yn Jwdea i'r mynyddoedd .
40024017	Y sawl sydd ar ben y tŷ , peidied â mynd i lawr i gipio'i bethau o'i dŷ ;
40024018	a'r sawl sydd yn y cae , peidied â throi yn ei ôl i gymryd ei fantell .
40024019	Gwae'r gwragedd beichiog a'r rhai sy'n rhoi'r fron yn y dyddiau hynny !
40024020	A gweddïwch na fyddwch yn gorfod ffoi yn y gaeaf nac ar y Saboth ,
40024021	oblegid y pryd hwnnw bydd gorthrymder mawr na fu ei debyg o ddechrau'r byd hyd yn awr , ac na fydd byth chwaith .
40024022	Ac oni bai fod y dyddiau hynny wedi eu byrhau , ni fuasai neb byw wedi ei achub ; ond er mwyn yr etholedigion fe fyrheir y dyddiau hynny .
40024023	Yna , os dywed rhywun wrthych , ‘ Edrych , dyma'r Meseia ’ , neu ‘ Dacw ef ’ , peidiwch â'i gredu .
40024024	Oherwydd fe gyfyd gau feseiau a gau broffwydi , a rhoddant arwyddion mawr a rhyfeddodau nes arwain ar gyfeiliorn hyd yn oed yr etholedigion , petai hynny'n bosibl .
40024025	Yn awr yr wyf wedi dweud wrthych ymlaen llaw .
40024026	Felly , os dywedant wrthych , ‘ Dyma ef yn yr anialwch ’ , peidiwch â mynd allan ; neu os dywedant , ‘ Dyma ef mewn ystafelloedd o'r neilltu ’ , peidiwch â'u credu .
40024027	Oherwydd fel y mae'r fellten yn dod o'r dwyrain ac yn goleuo hyd at y gorllewin , felly y bydd dyfodiad Mab y Dyn .
40024028	Lle bynnag y bydd y gelain , yno yr heidia'r fwlturiaid .
40024029	“ Yn union ar ôl gorthrymder y dyddiau hynny , “ ‘ Tywyllir yr haul , ni rydd y lloer ei llewyrch , syrth y sêr o'r nef , ac ysgydwir nerthoedd y nefoedd . ’
40024030	“ A'r pryd hwnnw ymddengys arwydd Mab y Dyn yn y nef ; y pryd hwnnw bydd holl lwythau'r ddaear yn galaru , a gwelant Fab y Dyn yn dyfod ar gymylau'r nef gyda nerth a gogoniant mawr .
40024031	Ac fe anfona ei angylion wrth sain utgorn mawr , a byddant yn cynnull ei etholedigion o'r pedwar gwynt , o un eithaf i'r nefoedd hyd at y llall .
40024032	“ Dysgwch wers oddi wrth y ffigysbren . Pan fydd ei gangen yn ir ac yn dechrau deilio , gwyddoch fod yr haf yn agos .
40024033	Felly chwithau , pan welwch yr holl bethau hyn , byddwch yn gwybod ei fod yn agos , wrth y drws .
40024034	Yn wir , rwy'n dweud wrthych , nid â'r genhedlaeth hon heibio nes i'r holl bethau hyn ddigwydd .
40024035	Y nef a'r ddaear , ânt heibio , ond fy ngeiriau i , nid ânt heibio ddim .
40024036	“ Ond am y dydd hwnnw a'r awr ni ŵyr neb , nac angylion y nef , na'r Mab , neb ond y Tad yn unig .
40024037	Fel y bu yn nyddiau Noa , felly hefyd y bydd yn nyfodiad Mab y Dyn .
40024038	Fel yr oedd pobl yn y dyddiau cyn y dilyw yn bwyta ac yn yfed , yn cymryd gwragedd ac yn cael gwŷr , hyd y dydd yr aeth Noa i mewn i'r arch ,
40024039	ac ni wyddent ddim hyd nes y daeth y dilyw a'u hysgubo ymaith i gyd ; felly hefyd y bydd yn nyfodiad Mab y Dyn .
40024040	Y pryd hwnnw bydd dau yn y cae ; cymerir un a gadewir y llall .
40024041	Bydd dwy wraig yn malu yn y felin ; cymerir un a gadewir y llall .
40024042	Byddwch wyliadwrus gan hynny ; oherwydd ni wyddoch pa ddydd y daw eich Arglwydd .
40024043	Ond gwybyddwch hyn : pe buasai meistr y tŷ yn gwybod pa amser y byddai'r lleidr yn dod , buasai ar ei wyliadwriaeth ac ni fuasai wedi caniatáu iddo dorri i mewn i'w dŷ .
40024044	Am hynny chwithau hefyd , byddwch barod , oherwydd pryd na thybiwch y daw Mab y Dyn .
40024045	“ Pwy ynteu yw'r gwas ffyddlon a chall a osodwyd gan ei feistr dros weision y tŷ , i roi eu bwyd iddynt yn ei bryd ?
40024046	Gwyn ei fyd y gwas hwnnw a geir yn gwneud felly gan ei feistr pan ddaw ;
40024047	yn wir , rwy'n dweud wrthych y gesyd ef dros ei holl eiddo .
40024048	Ond os yw'r gwas hwnnw'n ddrwg , ac os dywed yn ei galon , ‘ Y mae fy meistr yn oedi ’ ,
40024049	a dechrau curo'i gydweision , a bwyta ac yfed gyda'r meddwon ,
40024050	yna bydd meistr y gwas hwnnw yn cyrraedd ar ddiwrnod annisgwyl iddo ef ac ar awr nas gŵyr ;
40024051	ac fe'i cosba yn llym , a gosod ei le gyda'r rhagrithwyr ; bydd yno wylo a rhincian dannedd .
40025001	“ Y pryd hwnnw bydd teyrnas nefoedd yn debyg i ddeg o enethod a gymerodd eu lampau a mynd allan i gyfarfod â'r priodfab .
40025002	Yr oedd pump ohonynt yn ffôl a phump yn gall .
40025003	Cymerodd y rhai ffôl eu lampau ond heb gymryd olew gyda hwy ,
40025004	ond cymerodd y rhai call , gyda'u lampau , olew mewn llestri .
40025005	Gan fod y priodfab yn hwyr yn dod aethant i gyd i hepian a chysgu .
40025006	Ac ar ganol nos daeth gwaedd : ‘ Dyma'r priodfab , ewch allan i'w gyfarfod . ’
40025007	Yna cododd y genethod hynny i gyd a pharatoi eu lampau .
40025008	Dywedodd y rhai ffôl wrth y rhai call , ‘ Rhowch i ni beth o'ch olew , oherwydd y mae'n lampau ni yn diffodd . ’
40025009	Atebodd y rhai call , ‘ Na yn wir , ni fydd digon i ni ac i chwithau . Gwell i chwi fynd at y gwerthwyr a phrynu peth i chwi eich hunain . ’
40025010	A thra oeddent yn mynd i brynu'r olew , cyrhaeddodd y priodfab , ac aeth y rhai oedd yn barod i mewn gydag ef i'r wledd briodas , a chlowyd y drws .
40025011	Yn ddiweddarach dyma'r genethod eraill yn dod ac yn dweud , ‘ Syr , syr , agor y drws i ni . ’
40025012	Atebodd yntau , ‘ Yn wir , rwy'n dweud wrthych , nid wyf yn eich adnabod . ’
40025013	Byddwch wyliadwrus gan hynny , oherwydd ni wyddoch na'r dydd na'r awr .
40025014	“ Y mae fel dyn a oedd yn mynd oddi cartref ac a alwodd ei weision a rhoi ei eiddo yn eu gofal .
40025015	I un fe roddodd bum cod o arian , i un arall ddwy , i un arall un , i bob un yn ôl ei allu , ac fe aeth oddi cartref .
40025016	Ar unwaith aeth yr un a dderbyniodd bum cod a masnachu â hwy , ac fe enillodd atynt bump arall .
40025017	Felly hefyd enillodd yr un a gafodd ddwy god ddwy arall atynt .
40025018	Ond y sawl a dderbyniodd un god , aeth ef ymaith a chloddio twll yn y ddaear a chuddio arian ei feistr .
40025019	Ymhen cryn dipyn o amser daeth meistr y gweision hynny yn ôl ac fe adolygodd eu cyfrifon hwy .
40025020	Daeth yr un a dderbyniodd bum cod a chyflwyno iddo bump arall . ‘ Meistr , ’ meddai , ‘ rhoddaist bum cod o arian yn fy ngofal ; dyma bum cod arall a enillais i atynt . ’
40025021	‘ Ardderchog , fy ngwas da a ffyddlon , ’ meddai ei feistr wrtho , ‘ buost yn ffyddlon wrth ofalu am ychydig , fe osodaf lawer yn dy ofal ; tyrd i ymuno yn llawenydd dy feistr . ’
40025022	Yna daeth yr un â'r ddwy god , a dywedodd , ‘ Meistr , rhoddaist ddwy god o arian yn fy ngofal ; dyma ddwy god arall a enillais i atynt . ’
40025023	Meddai ei feistr wrtho , ‘ Ardderchog , fy ngwas da a ffyddlon ; buost yn ffyddlon wrth ofalu am ychydig , fe osodaf lawer yn dy ofal ; tyrd i ymuno yn llawenydd dy feistr . ’
40025024	Yna daeth yr un oedd wedi derbyn un god , a dywedodd , ‘ Meistr , gwyddwn dy fod yn ddyn caled , yn medi lle heuodd eraill ac yn casglu lle gwasgarodd eraill .
40025025	Yn fy ofn euthum a chuddio dy god o arian yn y ddaear . Dyma i ti dy eiddo yn ôl . ’
40025026	Atebodd ei feistr ef , ‘ Y gwas drwg a diog , yr oeddit yn gwybod , meddi , fy mod yn medi lle heuodd eraill ac yn casglu lle gwasgarodd eraill .
40025027	Dylit felly fod wedi gosod fy arian yn y banc , a buasai fy eiddo wedi ennill llog erbyn i mi ddod i'w hawlio .
40025028	Felly cymerwch y god o arian oddi arno a rhowch hi i'r un a chanddo ddeg cod .
40025029	Oherwydd i bawb y mae ganddo y rhoddir , a bydd ar ben ei ddigon , ond oddi ar yr hwn nad oes ganddo fe gymerir hyd yn oed hynny sydd ganddo .
40025030	A bwriwch y gwas diwerth i'r tywyllwch eithaf ; bydd yno wylo a rhincian dannedd . ’
40025031	“ Pan ddaw Mab y Dyn yn ei ogoniant , a'r holl angylion gydag ef , yna bydd yn eistedd ar orsedd ei ogoniant .
40025032	Fe gesglir yr holl genhedloedd ger ei fron , a bydd ef yn eu didoli oddi wrth ei gilydd , fel y mae bugail yn didoli'r defaid oddi wrth y geifr ,
40025033	ac fe esyd y defaid ar ei law dde a'r geifr ar y chwith .
40025034	Yna fe ddywed y Brenin wrth y rhai ar y dde iddo , ‘ Dewch , chwi sydd dan fendith fy Nhad , i etifeddu'r deyrnas a baratowyd ichwi er seiliad y byd .
40025035	Oherwydd bûm yn newynog a rhoesoch fwyd imi , bûm yn sychedig a rhoesoch ddiod imi , bûm yn ddieithr a chymerasoch fi i'ch cartref ;
40025036	bûm yn noeth a rhoesoch ddillad amdanaf , bûm yn glaf ac ymwelsoch â mi , bûm yng ngharchar a daethoch ataf . ’
40025037	Yna bydd y rhai cyfiawn yn ei ateb : ‘ Arglwydd , ’ gofynnant , ‘ pryd y'th welsom di'n newynog a'th borthi , neu'n sychedig a rhoi diod iti ?
40025038	A phryd y'th welsom di'n ddieithr a'th gymryd i'n cartref , neu'n noeth a rhoi dillad amdanat ?
40025039	Pryd y'th welsom di'n glaf neu yng ngharchar ac ymweld â thi ? ’
40025040	A bydd y Brenin yn eu hateb , ‘ Yn wir , rwy'n dweud wrthych , yn gymaint ag ichwi ei wneud i un o'r lleiaf o'r rhain , fy nghymrodyr , i mi y gwnaethoch . ’
40025041	“ Yna fe ddywed wrth y rhai ar y chwith , ‘ Ewch oddi wrthyf , chwi sydd dan felltith , i'r tân tragwyddol a baratowyd i'r diafol a'i angylion .
40025042	Bûm yn newynog ac ni roesoch fwyd imi , bûm yn sychedig ac ni roesoch ddiod imi ;
40025043	bûm yn ddieithr ac ni chymerasoch fi i'ch cartref , yn noeth ac ni roesoch ddillad amdanaf , yn glaf ac yng ngharchar ac nid ymwelsoch â mi . ’
40025044	Yna atebant hwythau : ‘ Arglwydd , ’ gofynnant , ‘ pryd y'th welsom di'n newynog neu'n sychedig neu'n ddieithr neu'n noeth neu'n glaf neu yng ngharchar heb weini arnat ? ’
40025045	A bydd ef yn eu hateb , ‘ Yn wir , rwy'n dweud wrthych , yn gymaint ag ichwi beidio â'i wneud i un o'r rhai lleiaf hyn , nis gwnaethoch i minnau chwaith . ’
40025046	Ac fe â'r rhain ymaith i gosb dragwyddol , ond y rhai cyfiawn i fywyd tragwyddol . ”
40026001	Pan orffennodd Iesu lefaru'r holl eiriau hyn , dywedodd wrth ei ddisgyblion ,
40026002	“ Gwyddoch fod y Pasg yn dod ymhen deuddydd , ac fe draddodir Mab y Dyn i'w groeshoelio . ”
40026003	Yna daeth y prif offeiriaid a henuriaid y bobl ynghyd yng nghyntedd yr archoffeiriad , a elwid Caiaffas ,
40026004	a chynllwyn i ddal Iesu trwy ddichell a'i ladd .
40026005	Ond dweud yr oeddent , “ Nid yn ystod yr ŵyl , rhag digwydd cynnwrf ymhlith y bobl . ”
40026006	Pan oedd Iesu ym Methania yn nhŷ Simon y gwahanglwyfus ,
40026007	daeth gwraig ato a chanddi ffiol alabastr o ennaint gwerthfawr , a thywalltodd yr ennaint ar ei ben tra oedd ef wrth bryd bwyd .
40026008	Pan welodd y disgyblion hyn , aethant yn ddig a dweud , “ I ba beth y bu'r gwastraff hwn ?
40026009	Oherwydd gallesid gwerthu'r ennaint hwn am lawer o arian a'i roi i'r tlodion . ”
40026010	Sylwodd Iesu ar hyn a dywedodd wrthynt , “ Pam yr ydych yn poeni'r wraig ? Oherwydd gweithred brydferth a wnaeth hi i mi .
40026011	Y mae'r tlodion gyda chwi bob amser , ond ni fyddaf fi gyda chwi bob amser .
40026012	Wrth dywallt yr ennaint hwn ar fy nghorff , fy mharatoi yr oedd hi ar gyfer fy nghladdu .
40026013	Yn wir , rwy'n dweud wrthych , pa le bynnag y pregethir yr Efengyl yma yn yr holl fyd , adroddir hefyd yr hyn a wnaeth hon , er cof amdani . ”
40026014	Yna aeth un o'r Deuddeg , hwnnw a elwid Jwdas Iscariot , at y prif offeiriaid
40026015	a dweud , “ Beth a rowch imi os bradychaf ef i chwi ? ” Talasant iddo ddeg ar hugain o ddarnau arian ;
40026016	ac o'r pryd hwnnw dechreuodd geisio cyfle i'w fradychu ef .
40026017	Ar ddydd cyntaf gŵyl y Bara Croyw daeth y disgyblion at Iesu a gofyn , “ Ble yr wyt ti am inni baratoi i ti fwyta gwledd y Pasg ? ”
40026018	Dywedodd yntau , “ Ewch i'r ddinas at ddyn arbennig a dywedwch wrtho , ‘ Y mae'r Athro'n dweud , “ Y mae fy amser i'n agos ; yn dy dŷ di yr wyf am gadw'r Pasg gyda'm disgyblion . ” ’ ”
40026019	A gwnaeth y disgyblion fel y gorchmynnodd Iesu iddynt , a pharatoesant wledd y Pasg .
40026020	Gyda'r nos yr oedd wrth y bwrdd gyda'r Deuddeg .
40026021	Ac fel yr oeddent yn bwyta , dywedodd Iesu , “ Yn wir , rwy'n dweud wrthych y bydd i un ohonoch fy mradychu i . ”
40026022	A chan dristáu yn fawr dechreusant ddweud wrtho , bob un ohonynt , “ Nid myfi yw , Arglwydd ? ”
40026023	Atebodd yntau , “ Un a wlychodd ei law gyda mi yn y ddysgl , hwnnw a'm bradycha i .
40026024	Y mae Mab y Dyn yn wir yn ymadael , fel y mae'n ysgrifenedig amdano , ond gwae'r dyn hwnnw y bradychir Mab y Dyn ganddo ! Da fuasai i'r dyn hwnnw petai heb ei eni . ”
40026025	Dywedodd Jwdas ei fradychwr , “ Nid myfi yw , Rabbi ? ” Meddai Iesu wrtho , “ Ti a ddywedodd hynny . ”
40026026	Ac wrth iddynt fwyta , cymerodd Iesu fara , ac wedi bendithio fe'i torrodd a'i roi i'r disgyblion , a dywedodd , “ Cymerwch , bwytewch ; hwn yw fy nghorff . ”
40026027	A chymerodd gwpan , ac wedi diolch fe'i rhoddodd iddynt gan ddweud , “ Yfwch ohono , bawb ,
40026028	oherwydd hwn yw fy ngwaed i , gwaed y cyfamod , a dywelltir dros lawer er maddeuant pechodau .
40026029	Rwy'n dweud wrthych nad yfaf o hyn allan o hwn , ffrwyth y winwydden , hyd y dydd hwnnw pan yfaf ef yn newydd gyda chwi yn nheyrnas fy Nhad . ”
40026030	Ac wedi iddynt ganu emyn aethant allan i Fynydd yr Olewydd .
40026031	Yna dywedodd Iesu wrthynt , “ Fe ddaw cwymp i bob un ohonoch chwi o'm hachos i heno , oherwydd y mae'n ysgrifenedig : “ ‘ Trawaf y bugail , a gwasgerir defaid y praidd . ’
40026032	“ Ond wedi i mi gael fy nghyfodi af o'ch blaen chwi i Galilea . ”
40026033	Atebodd Pedr ef , “ Er iddynt gwympo bob un o'th achos di , ni chwympaf fi byth . ”
40026034	Meddai Iesu wrtho , “ Yn wir , rwy'n dweud wrthyt y bydd i ti heno , cyn i'r ceiliog ganu , fy ngwadu i deirgwaith . ”
40026035	“ Hyd yn oed petai'n rhaid imi farw gyda thi , ” meddai Pedr wrtho , “ ni'th wadaf byth . ” Ac felly y dywedodd y disgyblion i gyd .
40026036	Yna daeth Iesu gyda hwy i le a elwir Gethsemane , ac meddai wrth y disgyblion , “ Eisteddwch yma tra byddaf fi'n mynd fan draw i weddïo . ”
40026037	Ac fe gymerodd gydag ef Pedr a dau fab Sebedeus ; a dechreuodd deimlo tristwch a thrallod dwys .
40026038	Yna meddai wrthynt , “ Y mae f'enaid yn drist iawn hyd at farw . Arhoswch yma a gwyliwch gyda mi . ”
40026039	Aeth ymlaen ychydig , a syrthiodd ar ei wyneb gan weddïo , “ Fy Nhad , os yw'n bosibl , boed i'r cwpan hwn fynd heibio i mi ; ond nid fel y mynnaf fi , ond fel y mynni di . ”
40026040	Daeth yn ôl at y disgyblion a'u cael hwy'n cysgu , ac meddai wrth Pedr , “ Felly ! Oni allech wylio am un awr gyda mi ?
40026041	Gwyliwch , a gweddïwch na ddewch i gael eich profi . Y mae'r ysbryd yn barod ond y cnawd yn wan . ”
40026042	Aeth ymaith drachefn yr ail waith a gweddïo , “ Fy Nhad , os nad yw'n bosibl i'r cwpan hwn fynd heibio heb i mi ei yfed , gwneler dy ewyllys di . ”
40026043	A phan ddaeth yn ôl fe'u cafodd hwy'n cysgu eto , oherwydd yr oedd eu llygaid yn drwm .
40026044	Ac fe'u gadawodd eto a mynd ymaith i weddïo y drydedd waith , gan lefaru'r un geiriau drachefn .
40026045	Yna daeth at y disgyblion a dweud wrthynt , “ A ydych yn dal i gysgu a gorffwys ? Dyma'r awr yn agos , a Mab y Dyn yn cael ei fradychu i ddwylo pechaduriaid .
40026046	Codwch ac awn . Dyma fy mradychwr yn agosáu . ”
40026047	Yna , tra oedd yn dal i siarad , dyma Jwdas , un o'r Deuddeg , yn dod , a chydag ef dyrfa fawr yn dwyn cleddyfau a phastynau , wedi eu hanfon gan y prif offeiriaid a henuriaid y bobl .
40026048	Rhoddodd ei fradychwr arwydd iddynt gan ddweud , “ Yr un a gusanaf yw'r dyn ; daliwch ef . ”
40026049	Ac yn union aeth at Iesu a dweud , “ Henffych well , Rabbi ” , a chusanodd ef .
40026050	Dywedodd Iesu wrtho , “ Gyfaill , gwna'r hyn yr wyt yma i'w wneud . ” Yna daethant a rhoi eu dwylo ar Iesu a'i ddal .
40026051	A dyma un o'r rhai oedd gyda Iesu yn estyn ei law ac yn tynnu ei gleddyf a tharo gwas yr archoffeiriad a thorri ei glust i ffwrdd .
40026052	Yna dywedodd Iesu wrtho , “ Rho dy gleddyf yn ôl yn ei le , oherwydd bydd pawb sy'n cymryd y cleddyf yn marw trwy'r cleddyf .
40026053	A wyt yn tybio na allwn ddeisyf ar fy Nhad , ac na roddai i mi yn awr fwy na deuddeg lleng o angylion ?
40026054	Ond sut felly y cyflawnid yr Ysgrythurau sy'n dweud mai fel hyn y mae'n rhaid iddi ddigwydd ? ”
40026055	A'r pryd hwnnw dywedodd Iesu wrth y dyrfa , “ Ai fel at leidr , â chleddyfau a phastynau , y daethoch allan i'm dal i ? Yr oeddwn yn eistedd beunydd yn y deml yn dysgu , ac ni ddaliasoch fi .
40026056	Ond digwyddodd hyn oll fel y cyflawnid yr hyn a ysgrifennodd y proffwydi . ” Yna gadawodd y disgyblion ef bob un , a ffoi .
40026057	Aeth y rhai oedd wedi dal Iesu ag ef ymaith i dŷ Caiaffas yr archoffeiriad , lle'r oedd yr ysgrifenyddion a'r henuriaid wedi dod ynghyd .
40026058	Canlynodd Pedr ef o hirbell hyd at gyntedd yr archoffeiriad , ac wedi mynd i mewn eisteddodd gyda'r gwasanaethwyr , i weld y diwedd .
40026059	Yr oedd y prif offeiriaid a'r holl Sanhedrin yn ceisio camdystiolaeth yn erbyn Iesu , er mwyn ei roi i farwolaeth ,
40026060	ond ni chawsant ddim , er i lawer o dystion gau ddod ymlaen . Yn y diwedd daeth dau ymlaen
40026061	a dweud , “ Dywedodd hwn , ‘ Gallaf fwrw i lawr deml Duw , ac ymhen tridiau ei hadeiladu . ’ ”
40026062	Yna cododd yr archoffeiriad ar ei draed a dweud wrtho , “ Onid atebi ddim ? Beth am dystiolaeth y rhain yn dy erbyn ? ”
40026063	Parhaodd Iesu'n fud ; a dywedodd yr archoffeiriad wrtho , “ Yr wyf yn rhoi siars i ti dyngu yn enw'r Duw byw a dweud wrthym ai ti yw'r Meseia , Mab Duw . ”
40026064	Dywedodd Iesu wrtho , “ Ti a ddywedodd hynny ; ond rwy'n dweud wrthych : “ ‘ O hyn allan fe welwch Fab y Dynyn eistedd ar ddeheulaw'r Galluac yn dyfod ar gymylau'r nef . ’ ”
40026065	Yna rhwygodd yr archoffeiriad ei ddillad a dweud , “ Cabledd ! Pa raid i ni wrth dystion bellach ? Yr ydych newydd glywed ei gabledd .
40026066	Sut y barnwch chwi ? ” Atebasant , “ Y mae'n haeddu marwolaeth . ”
40026067	Yna poerasant ar ei wyneb a'i gernodio ; trawodd rhai ef
40026068	a dweud , “ Proffwyda i ni , Feseia ! Pwy a'th drawodd ? ”
40026069	Yr oedd Pedr yn eistedd y tu allan yn y cyntedd . A daeth un o'r morynion ato a dweud , “ Yr oeddit tithau hefyd gyda Iesu'r Galilead . ”
40026070	Ond gwadodd ef o flaen pawb a dweud , “ Nid wyf yn gwybod am beth yr wyt ti'n sôn . ”
40026071	Ac wedi iddo fynd allan i'r porth , gwelodd morwyn arall ef a dweud wrth y rhai oedd yno , “ Yr oedd hwn gyda Iesu'r Nasaread . ”
40026072	Gwadodd yntau drachefn â llw , “ Nid wyf yn adnabod y dyn . ”
40026073	Ymhen ychydig , dyma'r rhai oedd yn sefyll yno yn dod at Pedr ac yn dweud wrtho , “ Yn wir yr wyt ti hefyd yn un ohonynt , achos y mae dy acen yn dy fradychu . ”
40026074	Yna dechreuodd yntau regi a thyngu , “ Nid wyf yn adnabod y dyn . ” Ac ar unwaith fe ganodd y ceiliog .
40026075	Cofiodd Pedr y gair a lefarodd Iesu , “ Cyn i'r ceiliog ganu , fe'm gwedi i deirgwaith . ” Aeth allan ac wylo'n chwerw .
40027001	Pan ddaeth yn ddydd , cynllwyniodd yr holl brif offeiriaid a henuriaid y bobl yn erbyn Iesu i'w roi i farwolaeth .
40027002	Rhwymasant ef a mynd ag ef ymaith a'i drosglwyddo i Pilat , y rhaglaw .
40027003	Yna pan welodd Jwdas , ei fradychwr , fod Iesu wedi ei gondemnio , bu'n edifar ganddo ac aeth â'r deg darn arian ar hugain yn ôl at y prif offeiriaid a'r henuriaid .
40027004	Dywedodd , “ Pechais trwy fradychu dyn dieuog . ” “ Beth yw hynny i ni ? ” meddent hwy . “ Rhyngot ti a hynny . ”
40027005	A thaflodd Jwdas yr arian i lawr yn y deml ac ymadael ; aeth ymaith , ac fe'i crogodd ei hun .
40027006	Wedi iddynt dderbyn yr arian , dywedodd y prif offeiriaid , “ Nid yw'n gyfreithlon ei roi yn nhrysorfa'r deml , gan mai pris gwaed ydyw . ”
40027007	Ac wedi ymgynghori , prynasant Faes y Crochenydd â'r arian , fel mynwent i ddieithriaid .
40027008	Dyna pam y gelwir y maes hwnnw hyd heddiw yn Faes y Gwaed .
40027009	Felly y cyflawnwyd y gair a lefarwyd trwy Jeremeia'r proffwyd : “ Cymerasant y deg darn arian ar hugain , pris y sawl y rhoddodd rhai o blant Israel bris arno ,
40027010	a'u gwario i brynu maes y crochenydd , fel y gorchmynnodd yr Arglwydd i mi . ”
40027011	Safodd Iesu gerbron y rhaglaw ; a holodd y rhaglaw ef : “ Ai ti yw Brenin yr Iddewon ? ” Atebodd Iesu , “ Ti sy'n dweud hynny . ”
40027012	A phan gyhuddwyd ef gan y prif offeiriaid a'r henuriaid , nid atebodd ddim .
40027013	Yna meddai Pilat wrtho , “ Onid wyt yn clywed faint o dystiolaeth y maent yn ei dwyn yn dy erbyn ? ”
40027014	Ond ni roes ef iddo ateb i gymaint ag un cyhuddiad , er syndod mawr i'r rhaglaw .
40027015	Ar yr ŵyl yr oedd y rhaglaw yn arfer rhyddhau i'r dyrfa un carcharor o'u dewis hwy .
40027016	A'r pryd hwnnw yr oedd carcharor adnabyddus yn y ddalfa , o'r enw Iesu Barabbas .
40027017	Felly , wedi iddynt ymgynnull , gofynnodd Pilat iddynt , “ Pwy a fynnwch i mi ei ryddhau i chwi , Iesu Barabbas ynteu Iesu a elwir y Meseia ? ”
40027018	Oherwydd gwyddai mai o genfigen y traddodasant ef .
40027019	A thra oedd Pilat yn eistedd ar y brawdle anfonodd ei wraig neges ato , yn dweud , “ Paid â chael dim i'w wneud â'r dyn cyfiawn yna , oherwydd cefais lawer o ofid mewn breuddwyd neithiwr o'i achos ef . ”
40027020	Ond perswadiodd y prif offeiriaid a'r henuriaid y tyrfaoedd i ofyn am ryddhau Barabbas a rhoi Iesu i farwolaeth .
40027021	Atebodd y rhaglaw gan ofyn iddynt , “ P'run o'r ddau a fynnwch i mi ei ryddhau i chwi ? ”
40027022	“ Barabbas , ” meddent hwy . “ Beth , ynteu , a wnaf â Iesu a elwir y Meseia ? ” gofynnodd Pilat iddynt . Atebasant i gyd , “ Croeshoelier ef . ”
40027023	“ Ond pa ddrwg a wnaeth ef ? ” meddai yntau . Gwaeddasant hwythau yn uwch byth , “ Croeshoelier ef . ”
40027024	Pan welodd Pilat nad oedd dim yn tycio ond yn hytrach bod cynnwrf yn codi , cymerodd ddŵr , a golchodd ei ddwylo o flaen y dyrfa , a dweud , “ Yr wyf fi'n ddieuog o waed y dyn hwn ; chwi fydd yn gyfrifol . ”
40027025	Ac atebodd yr holl bobl , “ Boed ei waed arnom ni ac ar ein plant . ”
40027026	Yna rhyddhaodd Pilat iddynt Barabbas , a thraddododd Iesu , ar ôl ei fflangellu , i'w groeshoelio .
40027027	Yna cymerodd milwyr y rhaglaw Iesu i'r Praetoriwm a chynnull yr holl fintai o'i gwmpas .
40027028	Wedi diosg ei ddillad , rhoesant glogyn ysgarlad amdano ;
40027029	plethasant goron o ddrain a'i gosod ar ei ben , a gwialen yn ei law dde . Aethant ar eu gliniau o'i flaen a'i watwar : “ Henffych well , Frenin yr Iddewon ! ”
40027030	Poerasant arno , a chymryd y wialen a'i guro ar ei ben .
40027031	Ac wedi iddynt ei watwar , tynasant y clogyn oddi amdano a'i wisgo ef â'i ddillad ei hun , a mynd ag ef ymaith i'w groeshoelio .
40027032	Wrth fynd allan daethant ar draws dyn o Cyrene o'r enw Simon , a gorfodi hwnnw i gario ei groes ef .
40027033	Daethant i le a elwir Golgotha , hynny yw , “ Lle Penglog ” ,
40027034	ac yno rhoesant iddo i'w yfed win wedi ei gymysgu â bustl , ond ar ôl iddo ei brofi , gwrthododd ei yfed .
40027035	Croeshoeliasant ef , ac yna rhanasant ei ddillad , gan fwrw coelbren ,
40027036	ac eisteddasant yno i'w wylio .
40027037	Uwch ei ben gosodwyd y cyhuddiad yn ei erbyn mewn ysgrifen : “ Hwn yw Iesu , Brenin yr Iddewon . ”
40027038	Yna croeshoeliwyd gydag ef ddau leidr , un ar y dde ac un ar y chwith .
40027039	Yr oedd y rhai oedd yn mynd heibio yn ei gablu ef , yn ysgwyd eu pennau
40027040	ac yn dweud , “ Ti sydd am fwrw'r deml i lawr a'i hadeiladu mewn tridiau , achub dy hun , os Mab Duw wyt ti , a disgyn oddi ar y groes . ”
40027041	A'r un modd yr oedd y prif offeiriaid hefyd , ynghyd â'r ysgrifenyddion a'r henuriaid , yn ei watwar ac yn dweud ,
40027042	“ Fe achubodd eraill ; ni all ei achub ei hun . Brenin Israel yn wir ! Disgynned yn awr oddi ar y groes ac fe gredwn ynddo .
40027043	Ymddiriedodd yn Nuw ; boed i Dduw ei waredu yn awr , os yw â'i fryd arno , oherwydd dywedodd , ‘ Mab Duw ydwyf . ’ ”
40027044	Yr un modd , yr oedd hyd yn oed y lladron a groeshoeliwyd gydag ef yn ei wawdio .
40027045	O ganol dydd , daeth tywyllwch dros yr holl wlad hyd dri o'r gloch y prynhawn .
40027046	A thua thri o'r gloch gwaeddodd Iesu â llef uchel , “ Eli , Eli , lema sabachthani ” , hynny yw , “ Fy Nuw , fy Nuw , pam yr wyt wedi fy ngadael ? ”
40027047	O glywed hyn , meddai rhai o'r sawl oedd yn sefyll yno , “ Y mae hwn yn galw ar Elias . ”
40027048	Ac ar unwaith fe redodd un ohonynt a chymryd ysbwng a'i lenwi â gwin sur a'i ddodi ar flaen gwialen a'i gynnig iddo i'w yfed .
40027049	Ond yr oedd y lleill yn dweud , “ Gadewch inni weld a ddaw Elias i'w achub . ”
40027050	Gwaeddodd Iesu drachefn â llef uchel , a bu farw .
40027051	A dyma len y deml yn cael ei rhwygo yn ddwy o'r pen i'r gwaelod . Siglwyd y ddaear a holltwyd y creigiau ;
40027052	agorwyd y beddau a chyfodwyd cyrff llawer o'r saint oedd wedi huno .
40027053	Ac ar ôl atgyfodiad Iesu , daethant allan o'u beddau a mynd i mewn i'r ddinas sanctaidd , ac fe'u gwelwyd gan lawer .
40027054	Ond pan welodd y canwriad , a'r rhai oedd gydag ef yn gwylio Iesu , y daeargryn a'r cwbl oedd yn digwydd , daeth ofn mawr arnynt a dywedasant , “ Yn wir , Mab Duw oedd hwn . ”
40027055	Yr oedd yno lawer o wragedd yn edrych o hirbell , rhai oedd wedi canlyn Iesu o Galilea i weini arno ;
40027056	yn eu plith yr oedd Mair Magdalen , Mair mam Iago a Joseff , a mam meibion Sebedeus .
40027057	Pan aeth yn hwyr , daeth dyn cyfoethog o Arimathea o'r enw Joseff , a oedd yntau wedi dod yn ddisgybl i Iesu .
40027058	Aeth hwn at Pilat a gofyn am gorff Iesu ; yna gorchmynnodd Pilat ei roi iddo .
40027059	Cymerodd Joseff y corff a'i amdói mewn lliain glân ,
40027060	a'i osod yn ei fedd newydd ef ei hun , yr oedd wedi ei naddu yn y graig . Yna treiglodd faen mawr wrth ddrws y bedd ac aeth ymaith .
40027061	Ac yr oedd Mair Magdalen a'r Fair arall yno yn eistedd gyferbyn â'r bedd .
40027062	Trannoeth , y dydd ar ôl y Paratoad , daeth y prif offeiriaid a'r Phariseaid ynghyd at Pilat
40027063	a dweud , “ Syr , daeth i'n cof fod y twyllwr yna , pan oedd eto'n fyw , wedi dweud , ‘ Ar ôl tridiau fe'm cyfodir . ’
40027064	Felly rho orchymyn i'r bedd gael ei warchod yn ddiogel hyd y trydydd dydd , rhag i'w ddisgyblion ddod a'i ladrata a dweud wrth y bobl , ‘ Y mae wedi ei gyfodi oddi wrth y meirw ’ , ac felly bod y twyll olaf yn waeth na'r cyntaf . ”
40027065	Dywedodd Pilat wrthynt , “ Cymerwch warchodlu ; ewch a gwnewch y bedd mor ddiogel ag y gallwch . ”
40027066	Aethant hwythau a diogelu'r bedd trwy selio'r maen , a gosod y gwarchodlu wrth law .
40028001	Ar ôl y Saboth , a dydd cyntaf yr wythnos ar wawrio , daeth Mair Magdalen a'r Fair arall i edrych ar y bedd .
40028002	A bu daeargryn mawr ; daeth angel yr Arglwydd i lawr o'r nef , ac aeth at y maen a'i dreiglo i ffwrdd ac eistedd arno .
40028003	Yr oedd ei wedd fel mellten a'i wisg yn wyn fel eira .
40028004	Yn eu dychryn o'i weld , crynodd y gwarchodwyr , ac aethant fel rhai marw .
40028005	Ond llefarodd yr angel wrth y gwragedd : “ Peidiwch chwi ag ofni , ” meddai . “ Gwn mai ceisio Iesu , a groeshoeliwyd , yr ydych .
40028006	Nid yw ef yma , oherwydd y mae wedi ei gyfodi , fel y dywedodd y byddai ; dewch i weld y man lle y bu'n gorwedd .
40028007	Ac yna ewch ar frys i ddweud wrth ei ddisgyblion , ‘ Y mae wedi ei gyfodi oddi wrth y meirw , ac yn awr y mae'n mynd o'ch blaen chwi i Galilea ; yno y gwelwch ef . ’ Dyna fy neges i chwi . ”
40028008	Aethant ymaith ar frys oddi wrth y bedd , mewn ofn a llawenydd mawr , a rhedeg i ddweud wrth ei ddisgyblion .
40028009	A dyma Iesu'n cyfarfod â hwy a dweud , “ Henffych well ! ” Aethant ato a gafael yn ei draed a'i addoli .
40028010	Yna meddai Iesu wrthynt , “ Peidiwch ag ofni ; ewch a dywedwch wrth fy mrodyr am fynd i Galilea , ac yno fe'm gwelant i . ”
40028011	Tra oedd y gwragedd ar eu ffordd , dyma rai o'r gwarchodlu yn mynd i'r ddinas ac yn dweud wrth y prif offeiriaid am yr holl bethau a ddigwyddodd .
40028012	Ac wedi iddynt ymgynnull gyda'r henuriaid ac ymgynghori , rhoesant swm sylweddol o arian i'r milwyr ,
40028013	gan ddweud wrthynt , “ Dywedwch fod ei ddisgyblion ef wedi dod yn y nos , a'i ladrata tra oeddech chwi'n cysgu .
40028014	Ac os daw hyn i glyw y rhaglaw , fe'i perswadiwn ni ef a sicrhau na fydd raid ichwi bryderu . ”
40028015	Cymerodd y milwyr yr arian a gwneud fel y cawsant eu cyfarwyddo . Taenwyd y stori hon ar led ymysg Iddewon hyd y dydd heddiw .
40028016	Aeth yr un disgybl ar ddeg i Galilea i'r mynydd lle y trefnodd Iesu iddynt fod ;
40028017	a phan welsant ef addolasant ef , er bod rhai yn amau .
40028018	Daeth Iesu atynt a llefaru wrthynt : “ Rhoddwyd i mi , ” meddai , “ bob awdurdod yn y nef ac ar y ddaear .
40028019	Ewch , gan hynny , a gwnewch ddisgyblion o'r holl genhedloedd , gan eu bedyddio hwy yn enw'r Tad a'r Mab a'r Ysbryd Glân ,
40028020	a dysgu iddynt gadw'r holl orchmynion a roddais i chwi . Ac yn awr , yr wyf fi gyda chwi yn wastad hyd ddiwedd amser . ”
41001001	Dechrau Efengyl Iesu Grist , Mab Duw .
41001002	Fel y mae'n ysgrifenedig yn y proffwyd Eseia : “ Wele fi'n anfon fy nghennad o'th flaeni baratoi dy ffordd .
41001003	Llais un yn galw yn yr anialwch , ‘ Paratowch ffordd yr Arglwydd , unionwch y llwybrau iddo ’ ” —
41001004	ymddangosodd Ioan Fedyddiwr yn yr anialwch , yn cyhoeddi bedydd edifeirwch yn foddion maddeuant pechodau .
41001005	Ac yr oedd holl wlad Jwdea , a holl drigolion Jerwsalem , yn mynd allan ato , ac yn cael eu bedyddio ganddo yn afon Iorddonen , gan gyffesu eu pechodau .
41001006	Yr oedd Ioan wedi ei wisgo mewn dillad o flew camel a gwregys o groen am ei ganol , a locustiaid a mêl gwyllt oedd ei fwyd .
41001007	A dyma'i genadwri : “ Y mae un cryfach na mi yn dod ar f'ôl i . Nid wyf fi'n deilwng i blygu a datod carrai ei sandalau ef .
41001008	Â dŵr y bedyddiais i chwi , ond â'r Ysbryd Glân y bydd ef yn eich bedyddio . ”
41001009	Yn y dyddiau hynny daeth Iesu o Nasareth Galilea , a bedyddiwyd ef yn afon Iorddonen gan Ioan .
41001010	Ac yna , wrth iddo godi allan o'r dŵr , gwelodd y nefoedd yn rhwygo'n agored a'r Ysbryd fel colomen yn disgyn arno .
41001011	A daeth llais o'r nefoedd : “ Ti yw fy Mab , yr Anwylyd ; ynot ti yr wyf yn ymhyfrydu . ”
41001012	Ac yna gyrrodd yr Ysbryd ef ymaith i'r anialwch ,
41001013	a bu yn yr anialwch am ddeugain diwrnod yn cael ei demtio gan Satan . Yr oedd yng nghanol yr anifeiliaid gwylltion , a'r angylion oedd yn gweini arno .
41001014	Wedi i Ioan gael ei garcharu daeth Iesu i Galilea gan gyhoeddi Efengyl Duw a dweud :
41001015	“ Y mae'r amser wedi ei gyflawni ac y mae teyrnas Dduw wedi dod yn agos . Edifarhewch a chredwch yr Efengyl . ”
41001016	Wrth gerdded ar lan Môr Galilea gwelodd Iesu Simon a'i frawd Andreas yn bwrw rhwyd i'r môr ; pysgotwyr oeddent .
41001017	Dywedodd Iesu wrthynt , “ Dewch ar fy ôl i , ac fe'ch gwnaf yn bysgotwyr dynion . ”
41001018	A gadawsant eu rhwydau ar unwaith a'i ganlyn ef .
41001019	Wedi iddo fynd ymlaen ychydig gwelodd Iago fab Sebedeus ac Ioan ei frawd ; yr oeddent wrthi'n cyweirio'r rhwydau yn y cwch .
41001020	Galwodd hwythau ar unwaith , a chan adael eu tad Sebedeus yn y cwch gyda'r gweision , aethant ymaith ar ei ôl ef .
41001021	Daethant i Gapernaum , ac yna , ar y Saboth , aeth ef i mewn i'r synagog a dechrau dysgu .
41001022	Yr oedd y bobl yn synnu at yr hyn yr oedd yn ei ddysgu , oherwydd yr oedd yn eu dysgu fel un ag awdurdod ganddo , ac nid fel yr ysgrifenyddion .
41001023	Yn eu synagog yr oedd dyn ag ysbryd aflan ynddo . Gwaeddodd hwnnw ,
41001024	gan ddweud , “ Beth sydd a fynni di â ni , Iesu o Nasareth ? A wyt ti wedi dod i'n difetha ni ? Mi wn pwy wyt ti — Sanct Duw . ”
41001025	Ceryddodd Iesu ef â'r geiriau : “ Taw , a dos allan ohono . ”
41001026	A chan ei ysgytian a rhoi bloedd uchel , aeth yr ysbryd aflan allan ohono .
41001027	Syfrdanwyd pawb , nes troi a holi ei gilydd , “ Beth yw hyn ? Dyma ddysgeidiaeth newydd ac iddi awdurdod ! Y mae hwn yn gorchymyn hyd yn oed yr ysbrydion aflan , a hwythau'n ufuddhau iddo . ”
41001028	Ac aeth y sôn amdano ar led ar unwaith trwy holl gymdogaeth Galilea .
41001029	Ac yna , wedi dod allan o'r synagog , aethant i dŷ Simon ac Andreas gydag Iago ac Ioan .
41001030	Ac yr oedd mam-yng-nghyfraith Simon yn gorwedd yn wael dan dwymyn . Dywedasant wrtho amdani yn ddi-oed ;
41001031	aeth yntau ati a gafael yn ei llaw a'i chodi . Gadawodd y dwymyn hi , a dechreuodd hithau weini arnynt .
41001032	Gyda'r nos , a'r haul wedi machlud , yr oeddent yn dwyn ato yr holl gleifion a'r rhai oedd wedi eu meddiannu gan gythreuliaid .
41001033	Ac yr oedd yr holl dref wedi ymgynnull wrth y drws .
41001034	Iachaodd ef lawer oedd yn glaf dan amrywiol afiechydon , a bwriodd allan lawer o gythreuliaid , ac ni adawai i'r cythreuliaid ddweud gair , oherwydd eu bod yn ei adnabod .
41001035	Bore trannoeth yn gynnar iawn , cododd ef ac aeth allan . Aeth ymaith i le unig , ac yno yr oedd yn gweddïo .
41001036	Aeth Simon a'i gymdeithion i chwilio amdano ;
41001037	ac wedi dod o hyd iddo dywedasant wrtho , “ Y mae pawb yn dy geisio di . ”
41001038	Dywedodd yntau wrthynt , “ Awn ymlaen i'r trefi nesaf , imi gael pregethu yno hefyd ; oherwydd i hynny y deuthum allan . ”
41001039	Ac fe aeth drwy holl Galilea gan bregethu yn eu synagogau hwy a bwrw allan gythreuliaid .
41001040	Daeth dyn gwahanglwyfus ato ac erfyn arno ar ei liniau a dweud , “ Os mynni , gelli fy nglanhau . ”
41001041	A chan dosturio estynnodd ef ei law a chyffwrdd ag ef a dweud wrtho , “ Yr wyf yn mynnu , glanhaer di . ”
41001042	Ymadawodd y gwahanglwyf ag ef ar unwaith , a glanhawyd ef .
41001043	Ac wedi ei rybuddio'n llym gyrrodd Iesu ef ymaith ar ei union ,
41001044	a dweud wrtho , “ Gwylia na ddywedi ddim wrth neb , ond dos a dangos dy hun i'r offeiriad , ac offryma dros dy lanhad yr hyn a orchmynnodd Moses , yn dystiolaeth gyhoeddus . ”
41001045	Ond aeth yntau allan a dechrau rhoi'r hanes i gyd ar goedd a'i daenu ar led , fel na allai Iesu mwyach fynd i mewn yn agored i unrhyw dref . Yr oedd yn aros y tu allan , mewn lleoedd unig , ac eto yr oedd pobl yn dod ato o bob cyfeiriad .
41002001	Pan ddychwelodd i Gapernaum ymhen rhai dyddiau , aeth y newydd ar led ei fod gartref .
41002002	Daeth cynifer ynghyd fel nad oedd mwyach le i neb hyd yn oed wrth y drws . Ac yr oedd yn llefaru'r gair wrthynt .
41002003	Daethant â dyn wedi ei barlysu ato , a phedwar yn ei gario .
41002004	A chan eu bod yn methu dod â'r claf ato oherwydd y dyrfa , agorasant do'r tŷ lle'r oedd , ac wedi iddynt dorri trwodd dyma hwy'n gollwng i lawr y fatras yr oedd y claf yn gorwedd arni .
41002005	Pan welodd Iesu eu ffydd hwy dywedodd wrth y claf , “ Fy mab , maddeuwyd dy bechodau . ”
41002006	Ac yr oedd rhai o'r ysgrifenyddion yn eistedd yno ac yn meddwl ynddynt eu hunain ,
41002007	“ Pam y mae hwn yn siarad fel hyn ? Y mae'n cablu . Pwy ond Duw yn unig a all faddau pechodau ? ”
41002008	Deallodd Iesu ar unwaith yn ei ysbryd eu bod yn meddwl felly ynddynt eu hunain , ac meddai wrthynt , “ Pam yr ydych yn meddwl pethau fel hyn ynoch eich hunain ?
41002009	P'run sydd hawsaf , ai dweud wrth y claf , ‘ Maddeuwyd dy bechodau ’ , ai ynteu dweud , ‘ Cod , a chymer dy fatras a cherdda ’ ?
41002010	Ond er mwyn i chwi wybod fod gan Fab y Dyn awdurdod i faddau pechodau ar y ddaear ” — meddai wrth y claf ,
41002011	“ Dyma fi'n dweud wrthyt , cod , a chymer dy fatras a dos adref . ”
41002012	A chododd y dyn , cymryd ei fatras ar ei union a mynd allan yn eu gŵydd hwy oll , nes bod pawb yn synnu ac yn gogoneddu Duw gan ddweud , “ Ni welsom erioed y fath beth . ”
41002013	Aeth allan eto i lan y môr ; ac yr oedd yr holl dyrfa'n dod ato , ac yntau'n eu dysgu hwy .
41002014	Ac wrth fynd heibio gwelodd Lefi fab Alffeus yn eistedd wrth y dollfa , a dywedodd wrtho , “ Canlyn fi . ” Cododd yntau a chanlynodd ef .
41002015	Ac yr oedd wrth bryd bwyd yn ei dŷ , ac yr oedd llawer o gasglwyr trethi ac o bechaduriaid yn cydfwyta gyda Iesu a'i ddisgyblion — oherwydd yr oedd llawer ohonynt yn ei ganlyn ef .
41002016	A phan welodd yr ysgrifenyddion o blith y Phariseaid ei fod yn bwyta gyda'r pechaduriaid a'r casglwyr trethi , dywedasant wrth ei ddisgyblion , “ Pam y mae ef yn bwyta gyda chasglwyr trethi a phechaduriaid ? ”
41002017	Clywodd Iesu , a dywedodd wrthynt , “ Nid ar y cryfion , ond ar y cleifion , y mae angen meddyg ; i alw pechaduriaid , nid rhai cyfiawn , yr wyf fi wedi dod . ”
41002018	Yr oedd disgyblion Ioan a'r Phariseaid yn ymprydio . A daeth rhywrai ato a gofyn iddo , “ Pam y mae disgyblion Ioan a disgyblion y Phariseaid yn ymprydio , ond dy ddisgyblion di ddim yn ymprydio ? ”
41002019	Dywedodd Iesu wrthynt , “ A all gwesteion priodas ymprydio tra bydd y priodfab gyda hwy ? Cyhyd ag y mae ganddynt y priodfab gyda hwy , ni allant ymprydio .
41002020	Ond fe ddaw dyddiau pan ddygir y priodfab oddi wrthynt , ac yna fe ymprydiant y diwrnod hwnnw .
41002021	“ Ni fydd neb yn gwnïo clwt o frethyn heb ei bannu ar hen ddilledyn ; os gwna , fe dynn y clwt wrth y dilledyn , y newydd wrth yr hen , ac fe â'r rhwyg yn waeth .
41002022	Ac ni fydd neb yn tywallt gwin newydd i hen grwyn ; os gwna , fe rwyga'r gwin y crwyn ac fe gollir y gwin a'r crwyn hefyd . Ond y maent yn rhoi gwin newydd mewn crwyn newydd . ”
41002023	Un Saboth yr oedd yn mynd trwy'r caeau ŷd , a dechreuodd ei ddisgyblion dynnu'r tywysennau wrth fynd .
41002024	Ac meddai'r Phariseaid wrtho , “ Edrych , pam y maent yn gwneud peth sy'n groes i'r Gyfraith ar y Saboth ? ”
41002025	Dywedodd yntau wrthynt , “ Onid ydych chwi erioed wedi darllen beth a wnaeth Dafydd , pan oedd mewn angen , ac eisiau bwyd arno ef a'r rhai oedd gydag ef ?
41002026	Sut yr aeth i mewn i dŷ Dduw , yn amser Abiathar yr archoffeiriad , a bwyta'r torthau cysegredig nad yw'n gyfreithlon i neb eu bwyta ond yr offeiriaid ; ac fe'u rhoddodd hefyd i'r rhai oedd gydag ef ? ”
41002027	Dywedodd wrthynt hefyd , “ Y Saboth a wnaethpwyd er mwyn dyn , ac nid dyn er mwyn y Saboth .
41002028	Felly y mae Mab y Dyn yn arglwydd hyd yn oed ar y Saboth . ”
41003001	Aeth i mewn eto i'r synagog , ac yno yr oedd dyn a chanddo law wedi gwywo .
41003002	Ac yr oeddent â'u llygaid arno i weld a fyddai'n iacháu'r dyn ar y Saboth , er mwyn cael cyhuddiad i'w ddwyn yn ei erbyn .
41003003	A dywedodd wrth y dyn â'r llaw ddiffrwyth , “ Saf yn y canol . ”
41003004	Yna dywedodd wrthynt , “ A yw'n gyfreithlon gwneud da ar y Saboth , ynteu gwneud drwg , achub bywyd , ynteu lladd ? ” Yr oeddent yn fud .
41003005	Yna edrychodd o gwmpas arnynt mewn dicter , yn drist oherwydd eu hystyfnigrwydd , a dywedodd wrth y dyn , “ Estyn dy law . ” Estynnodd yntau hi , a gwnaed ei law yn iach .
41003006	Ac fe aeth y Phariseaid allan ar eu hunion a chynllwyn â'r Herodianiaid yn ei erbyn , sut i'w ladd .
41003007	Aeth Iesu ymaith gyda'i ddisgyblion i lan y môr , ac fe ddilynodd tyrfa fawr o Galilea .
41003008	Ac o Jwdea a Jerwsalem , o Idwmea a'r tu hwnt i'r Iorddonen a chylch Tyrus a Sidon , daeth tyrfa fawr ato , wedi iddynt glywed y fath bethau mawr yr oedd ef yn eu gwneud .
41003009	A dywedodd wrth ei ddisgyblion am gael cwch yn barod iddo rhag i'r dyrfa wasgu arno .
41003010	Oherwydd yr oedd wedi iacháu llawer , ac felly yr oedd yr holl gleifion yn ymwthio ato i gyffwrdd ag ef .
41003011	Pan fyddai'r ysbrydion aflan yn ei weld , byddent yn syrthio o'i flaen ac yn gweiddi , “ Ti yw Mab Duw . ”
41003012	A byddai yntau yn eu rhybuddio hwy yn bendant i beidio â'i wneud yn hysbys .
41003013	Aeth i fyny i'r mynydd a galwodd ato y rhai a fynnai ef , ac aethant ato .
41003014	Penododd ddeuddeg er mwyn iddynt fod gydag ef , ac er mwyn eu hanfon hwy i bregethu
41003015	ac i feddu awdurdod i fwrw allan gythreuliaid .
41003016	Felly y penododd y Deuddeg , ac ar Simon rhoes yr enw Pedr ;
41003017	yna Iago fab Sebedeus , ac Ioan brawd Iago , a rhoes arnynt hwy yr enw Boanerges , hynny yw , “ Meibion y Daran ” ;
41003018	ac Andreas a Philip a Bartholomeus a Mathew a Thomas , ac Iago fab Alffeus , a Thadeus , a Simon y Selot ,
41003019	a Jwdas Iscariot , yr un a'i bradychodd ef .
41003020	Daeth i'r tŷ ; a dyma'r dyrfa'n ymgasglu unwaith eto , nes eu bod yn methu cymryd pryd o fwyd hyd yn oed .
41003021	A phan glywodd ei deulu , aethant allan i'w atal ef , oherwydd dweud yr oeddent , “ Y mae wedi colli arno'i hun . ”
41003022	A'r ysgrifenyddion hefyd , a oedd wedi dod i lawr o Jerwsalem , yr oeddent hwythau'n dweud , “ Y mae Beelsebwl ynddo ” , a , “ Trwy bennaeth y cythreuliaid y mae'n bwrw allan gythreuliaid . ”
41003023	Galwodd hwy ato ac meddai wrthynt ar ddamhegion : “ Pa fodd y gall Satan fwrw allan Satan ?
41003024	Os bydd teyrnas yn ymrannu yn ei herbyn ei hun , ni all y deyrnas honno sefyll .
41003025	Ac os bydd tŷ yn ymrannu yn ei erbyn ei hun , ni all y tŷ hwnnw sefyll .
41003026	Ac os yw Satan wedi codi yn ei erbyn ei hun ac ymrannu , ni all yntau sefyll ; y mae ar ben arno .
41003027	Eithr ni all neb fynd i mewn i dŷ'r un cryf ac ysbeilio'i ddodrefn heb yn gyntaf rwymo'r un cryf ; wedyn caiff ysbeilio'i dŷ ef .
41003028	Yn wir , rwy'n dweud wrthych , maddeuir popeth i blant y ddaear , eu pechodau a'u cableddau , beth bynnag fyddant ;
41003029	ond pwy bynnag a gabla yn erbyn yr Ysbryd Glân , ni chaiff faddeuant byth ; y mae'n euog o bechod tragwyddol . ”
41003030	Dywedodd hyn oherwydd iddynt ddweud , “ Y mae ysbryd aflan ynddo . ”
41003031	A daeth ei fam ef a'i frodyr , a chan sefyll y tu allan anfonasant ato i'w alw .
41003032	Yr oedd tyrfa'n eistedd o'i amgylch , ac meddent wrtho , “ Dacw dy fam a'th frodyr a'th chwiorydd y tu allan yn dy geisio . ”
41003033	Atebodd hwy , “ Pwy yw fy mam i a'm brodyr ? ”
41003034	A chan edrych ar y rhai oedd yn eistedd yn gylch o'i gwmpas , dywedodd , “ Dyma fy mam a'm brodyr i .
41003035	Pwy bynnag sy'n gwneud ewyllys Duw , y mae hwnnw'n frawd i mi , ac yn chwaer , ac yn fam . ”
41004001	Dechreuodd ddysgu eto ar lan y môr . A daeth tyrfa mor fawr ynghyd ato nes iddo fynd ac eistedd mewn cwch ar y môr ; ac yr oedd yr holl dyrfa ar y tir wrth ymyl y môr .
41004002	Yr oedd yn dysgu llawer iddynt ar ddamhegion , ac wrth eu dysgu meddai :
41004003	“ Gwrandewch ! Aeth heuwr allan i hau .
41004004	Ac wrth iddo hau , syrthiodd peth had ar hyd y llwybr , a daeth yr adar a'i fwyta .
41004005	Syrthiodd peth arall ar dir creigiog , lle ni chafodd fawr o bridd , a thyfodd yn gyflym am nad oedd iddo ddyfnder daear ;
41004006	a phan gododd yr haul fe'i llosgwyd , ac am nad oedd iddo wreiddyn fe wywodd .
41004007	Syrthiodd peth arall ymhlith y drain , a thyfodd y drain a'i dagu , ac ni roddodd ffrwyth .
41004008	A syrthiodd hadau eraill ar dir da , a chan dyfu a chynyddu yr oeddent yn ffrwytho ac yn cnydio hyd ddeg ar hugain a hyd drigain a hyd ganwaith cymaint . ”
41004009	Ac meddai , “ Y sawl sydd â chlustiau ganddo i wrando , gwrandawed . ”
41004010	Pan oedd wrtho'i hun , dechreuodd y rhai oedd o'i gwmpas gyda'r Deuddeg ei holi am y damhegion .
41004011	Ac meddai wrthynt , “ I chwi y mae cyfrinach teyrnas Dduw wedi ei rhoi ; ond i'r rheini sydd oddi allan y mae popeth ar ddamhegion ,
41004012	fel “ ‘ er edrych ac edrych , na welant , ac er clywed a chlywed , na ddeallant , rhag iddynt droi'n ôl a derbyn maddeuant . ’ ”
41004013	Ac meddai wrthynt , “ Onid ydych yn deall y ddameg hon ? Sut ynteu yr ydych yn mynd i ddeall yr holl ddamhegion ?
41004014	Y mae'r heuwr yn hau y gair .
41004015	Dyma'r rhai ar hyd y llwybr lle'r heuir y gair : cyn gynted ag y clywant , daw Satan ar unwaith a chipio'r gair sydd wedi ei hau ynddynt .
41004016	A dyma'r rhai sy'n derbyn yr had ar dir creigiog : pan glywant hwy'r gair , derbyniant ef ar eu hunion yn llawen ;
41004017	ond nid oes ganddynt wreiddyn ynddynt eu hunain , a thros dro y maent yn para . Yna pan ddaw gorthrymder neu erlid o achos y gair , fe gwympant ar unwaith .
41004018	Ac y mae eraill sy'n derbyn yr had ymhlith y drain : dyma'r rhai sydd wedi clywed y gair ,
41004019	ond y mae gofalon y byd hwn a hudoliaeth golud a chwantau am bopeth o'r fath yn dod i mewn ac yn tagu'r gair , ac y mae'n mynd yn ddiffrwyth .
41004020	A dyma'r rheini a dderbyniodd yr had ar dir da : y maent hwy'n clywed y gair ac yn ei groesawu , ac yn dwyn ffrwyth hyd ddeg ar hugain a hyd drigain a hyd ganwaith cymaint . ”
41004021	Dywedodd wrthynt , “ A fydd rhywun yn dod â channwyll i'w dodi dan lestr neu dan wely ? Onid yn hytrach i'w dodi ar ganhwyllbren ?
41004022	Oherwydd nid oes dim yn guddiedig ond i gael ei amlygu , ac ni bu dim dan gêl ond i ddod i'r amlwg .
41004023	Os oes gan rywun glustiau i wrando , gwrandawed . ”
41004024	Dywedodd wrthynt hefyd , “ Ystyriwch yr hyn a glywch . Â'r mesur y rhowch y rhoir i chwithau , a rhagor a roir ichwi .
41004025	Oherwydd i'r sawl y mae ganddo y rhoir , ac oddi ar y sawl nad oes ganddo y cymerir hyd yn oed hynny sydd ganddo . ”
41004026	Ac meddai , “ Fel hyn y mae teyrnas Dduw : bydd dyn yn bwrw'r had ar y ddaear
41004027	ac yna'n cysgu'r nos a chodi'r dydd , a'r had yn egino ac yn tyfu mewn modd nas gŵyr ef .
41004028	Ohoni ei hun y mae'r ddaear yn dwyn ffrwyth , eginyn yn gyntaf , yna tywysen , yna ŷd llawn yn y dywysen .
41004029	A phan fydd y cnwd wedi aeddfedu , y mae'n bwrw iddi ar unwaith â'r cryman , gan fod y cynhaeaf wedi dod . ”
41004030	Meddai eto , “ Pa fodd y cyffelybwn deyrnas Dduw , neu ar ba ddameg y cyflwynwn hi ?
41004031	Y mae'n debyg i hedyn mwstard ; pan heuir ef ar y ddaear , hwn yw'r lleiaf o'r holl hadau sydd ar y ddaear ,
41004032	ond wedi ei hau , y mae'n tyfu ac yn mynd yn fwy na'r holl lysiau , ac yn dwyn canghennau mor fawr nes bod adar yr awyr yn gallu nythu dan ei gysgod . ”
41004033	Ar lawer o'r fath ddamhegion yr oedd ef yn llefaru'r gair wrthynt , yn ôl fel y gallent wrando ;
41004034	heb ddameg ni fyddai'n llefaru dim wrthynt . Ond o'r neilltu byddai'n egluro popeth i'w ddisgyblion ei hun .
41004035	A'r diwrnod hwnnw , gyda'r nos , dywedodd wrthynt , “ Awn drosodd i'r ochr draw . ”
41004036	A gadawsant y dyrfa , a mynd ag ef yn y cwch fel yr oedd ; yr oedd cychod eraill hefyd gydag ef .
41004037	Cododd tymestl fawr o wynt , ac yr oedd y tonnau'n ymdaflu i'r cwch , nes ei fod erbyn hyn yn llenwi .
41004038	Yr oedd ef yn starn y cwch yn cysgu ar glustog . Deffroesant ef a dweud wrtho , “ Athro , a wyt ti'n hidio dim ei bod ar ben arnom ? ”
41004039	Ac fe ddeffrôdd a cheryddu'r gwynt a dweud wrth y môr , “ Bydd ddistaw ! Bydd dawel ! ” Gostegodd y gwynt , a bu tawelwch mawr .
41004040	A dywedodd wrthynt , “ Pam y mae arnoch ofn ? Sut yr ydych heb ffydd o hyd ? ”
41004041	Daeth ofn dirfawr arnynt , ac meddent wrth ei gilydd , “ Pwy ynteu yw hwn ? Y mae hyd yn oed y gwynt a'r môr yn ufuddhau iddo . ”
41005001	Daethant i'r ochr draw i'r môr i wlad y Geraseniaid .
41005002	A phan ddaeth allan o'r cwch , ar unwaith daeth i'w gyfarfod o blith y beddau ddyn ag ysbryd aflan ynddo .
41005003	Yr oedd hwn yn cartrefu ymhlith y beddau , ac ni allai neb mwyach ei rwymo hyd yn oed â chadwyn ,
41005004	oherwydd yr oedd wedi cael ei rwymo'n fynych â llyffetheiriau ac â chadwynau , ond yr oedd y cadwynau wedi eu rhwygo ganddo a'r llyffetheiriau wedi eu dryllio ; ac ni fedrai neb ei ddofi .
41005005	Ac yn wastad , nos a dydd , ymhlith y beddau ac ar y mynyddoedd , byddai'n gweiddi ac yn ei anafu ei hun â cherrig .
41005006	A phan welodd Iesu o bell , rhedodd a syrthio ar ei liniau o'i flaen ,
41005007	a gwaeddodd â llais uchel , “ Beth sydd a fynni di â mi , Iesu , Mab y Duw Goruchaf ? Yn enw Duw , paid â'm poenydio . ”
41005008	Oherwydd yr oedd Iesu wedi dweud wrtho , “ Dos allan , ysbryd aflan , o'r dyn . ”
41005009	A gofynnodd iddo , “ Beth yw dy enw ? ” Meddai yntau wrtho , “ Lleng yw fy enw , oherwydd y mae llawer ohonom . ”
41005010	Ac yr oedd yn ymbil yn daer arno beidio â'u gyrru allan o'r wlad .
41005011	Yr oedd yno ar lethr y mynydd genfaint fawr o foch yn pori .
41005012	Ac ymbiliodd yr ysbrydion aflan arno , “ Anfon ni i'r moch ; gad i ni fynd i mewn iddynt hwy . ”
41005013	Ac fe ganiataodd iddynt . Aeth yr ysbrydion aflan allan o'r dyn ac i mewn i'r moch ; a rhuthrodd y genfaint dros y dibyn i'r môr , tua dwy fil ohonynt , a boddi yn y môr .
41005014	Ffodd bugeiliaid y moch ac adrodd yr hanes yn y dref ac yn y wlad , a daeth y bobl i weld beth oedd wedi digwydd .
41005015	Daethant at Iesu a gweld y dyn , hwnnw yr oedd y lleng cythreuliaid wedi bod ynddo , yn eistedd â'i ddillad amdano ac yn ei iawn bwyll ; a daeth arnynt ofn .
41005016	Adroddwyd wrthynt gan y rhai oedd wedi gweld beth oedd wedi digwydd i'r dyn ym meddiant cythreuliaid , a'r hanes am y moch hefyd .
41005017	A dechreusant erfyn arno fynd ymaith o'u gororau .
41005018	Ac wrth iddo fynd i mewn i'r cwch , yr oedd y dyn a oedd wedi bod ym meddiant y cythreuliaid yn erfyn arno am gael bod gydag ef .
41005019	Ni adawodd iddo , ond meddai wrtho , “ Dos adref at dy bobl dy hun a mynega iddynt gymaint y mae'r Arglwydd wedi ei wneud drosot , a'r modd y tosturiodd wrthyt . ”
41005020	Aeth yntau ymaith a dechrau cyhoeddi yn y Decapolis gymaint yr oedd Iesu wedi ei wneud drosto ; ac yr oedd pawb yn rhyfeddu .
41005021	Wedi i Iesu groesi'n ôl yn y cwch i'r ochr arall , daeth tyrfa fawr ynghyd ato , ac yr oedd ar lan y môr .
41005022	Daeth un o arweinwyr y synagog , o'r enw Jairus , a phan welodd ef syrthiodd wrth ei draed
41005023	ac ymbil yn daer arno : “ Y mae fy merch fach , ” meddai , “ ar fin marw . Tyrd a rho dy ddwylo arni , iddi gael ei gwella a byw . ”
41005024	Ac aeth Iesu ymaith gydag ef . Yr oedd tyrfa fawr yn ei ganlyn ac yn gwasgu arno .
41005025	Ac yr oedd yno wraig ac arni waedlif ers deuddeng mlynedd .
41005026	Yr oedd wedi dioddef yn enbyd dan driniaeth llawer o feddygon , ac wedi gwario'r cwbl oedd ganddi , a heb gael dim lles ond yn hytrach mynd yn waeth .
41005027	Yr oedd hon wedi clywed am Iesu , a daeth o'r tu ôl iddo yn y dyrfa a chyffwrdd â'i fantell ,
41005028	oherwydd yr oedd hi wedi dweud , “ Os cyffyrddaf hyd yn oed â'i ddillad ef , fe gaf fy iacháu . ”
41005029	A sychodd llif ei gwaed hi yn y fan , a daeth hithau i wybod yn ei chorff ei bod wedi ei hiacháu o'i chlwyf .
41005030	Ac ar unwaith deallodd Iesu ynddo'i hun fod y nerth oedd yn tarddu ynddo wedi mynd allan , a throes yng nghanol y dyrfa , a gofyn , “ Pwy gyffyrddodd â'm dillad ? ”
41005031	Meddai ei ddisgyblion wrtho , “ Yr wyt yn gweld y dyrfa'n gwasgu arnat ac eto'n gofyn , ‘ Pwy gyffyrddodd â mi ? ’ ”
41005032	Ond daliodd ef i edrych o'i gwmpas i weld yr un oedd wedi gwneud hyn .
41005033	Daeth y wraig , dan grynu yn ei braw , yn gwybod beth oedd wedi digwydd iddi , a syrthiodd o'i flaen ef a dweud wrtho'r holl wir .
41005034	Dywedodd yntau wrthi hi , “ Ferch , y mae dy ffydd wedi dy iacháu di . Dos mewn tangnefedd , a bydd iach o'th glwyf . ”
41005035	Tra oedd ef yn llefaru , daeth rhywrai o dŷ arweinydd y synagog a dweud , “ Y mae dy ferch wedi marw ; pam yr wyt yn poeni'r Athro bellach ? ”
41005036	Ond anwybyddodd Iesu y neges , a dywedodd wrth arweinydd y synagog , “ Paid ag ofni , dim ond credu . ”
41005037	Ac ni adawodd i neb ganlyn gydag ef ond Pedr ac Iago ac Ioan , brawd Iago .
41005038	Daethant i dŷ arweinydd y synagog , a gwelodd gynnwrf , a phobl yn wylo ac yn dolefain yn uchel .
41005039	Ac wedi mynd i mewn dywedodd wrthynt , “ Pam yr ydych yn llawn cynnwrf ac yn wylo ? Nid yw'r plentyn wedi marw , cysgu y mae . ”
41005040	Dechreusant chwerthin am ei ben . Gyrrodd yntau bawb allan , a chymryd tad y plentyn a'i mam a'r rhai oedd gydag ef , a mynd i mewn lle'r oedd y plentyn .
41005041	Ac wedi gafael yn llaw'r plentyn dyma fe'n dweud wrthi , “ Talitha cŵm , ” sy'n golygu , “ Fy ngeneth , rwy'n dweud wrthyt , cod . ”
41005042	Cododd yr eneth ar unwaith a dechrau cerdded , oherwydd yr oedd yn ddeuddeng mlwydd oed . A thrawyd hwy yn y fan â syndod mawr .
41005043	A rhoddodd ef orchymyn pendant iddynt nad oedd neb i gael gwybod hyn , a dywedodd am roi iddi rywbeth i'w fwyta .
41006001	Aeth oddi yno a daeth i fro ei febyd , a'i ddisgyblion yn ei ganlyn .
41006002	A phan ddaeth y Saboth dechreuodd ddysgu yn y synagog . Yr oedd llawer yn synnu wrth wrando , ac meddent , “ O ble y cafodd hwn y pethau hyn ? A beth yw'r ddoethineb a roed i hwn , a'r fath weithredoedd nerthol sy'n cael eu gwneud trwyddo ef ?
41006003	Onid hwn yw'r saer , mab Mair a brawd Iago a Joses a Jwdas a Simon ? Ac onid yw ei chwiorydd yma gyda ni ? ” Yr oedd ef yn peri tramgwydd iddynt .
41006004	Meddai Iesu wrthynt , “ Nid yw proffwyd heb anrhydedd ond yn ei fro ei hun ac ymhlith ei geraint ac yn ei gartref . ”
41006005	Ac ni allai wneud unrhyw wyrth yno , ond rhoi ei ddwylo ar ychydig gleifion a'u hiacháu .
41006006	Rhyfeddodd at eu hanghrediniaeth . Yr oedd yn mynd o amgylch y pentrefi dan ddysgu .
41006007	A galwodd y Deuddeg ato a dechrau eu hanfon allan bob yn ddau . Rhoddodd iddynt awdurdod dros ysbrydion aflan ,
41006008	a gorchmynnodd iddynt beidio â chymryd dim ar gyfer y daith ond ffon yn unig ; dim bara , dim cod , dim pres yn eu gwregys ;
41006009	sandalau am eu traed , ond heb wisgo ail grys .
41006010	Ac meddai wrthynt , “ Lle bynnag yr ewch i mewn i dŷ , arhoswch yno nes y byddwch yn ymadael â'r ardal .
41006011	Ac os bydd unrhyw le yn gwrthod eich derbyn , a phobl yn gwrthod gwrando arnoch , ewch allan oddi yno ac ysgydwch ymaith y llwch fydd dan eich traed , yn rhybudd iddynt . ”
41006012	Felly aethant allan a phregethu ar i bobl edifarhau ,
41006013	ac yr oeddent yn bwrw allan gythreuliaid lawer , ac yn eneinio llawer o gleifion ag olew ac yn eu hiacháu .
41006014	Clywodd y Brenin Herod am hyn , oherwydd yr oedd enw Iesu wedi dod yn hysbys . Yr oedd pobl yn dweud , “ Ioan Fedyddiwr sydd wedi ei godi oddi wrth y meirw , a dyna pam y mae'r gweithredoedd nerthol ar waith ynddo ef . ”
41006015	Yr oedd eraill yn dweud , “ Elias ydyw ” ; ac eraill wedyn , “ Proffwyd yw , fel un o'r proffwydi gynt . ”
41006016	Ond pan glywodd Herod , dywedodd , “ Ioan , yr un y torrais i ei ben , sydd wedi ei gyfodi . ”
41006017	Oherwydd yr oedd Herod wedi anfon a dal Ioan , a'i roi yn rhwym yng ngharchar o achos Herodias , gwraig Philip ei frawd , am ei fod wedi ei phriodi .
41006018	Yr oedd Ioan wedi dweud wrth Herod , “ Nid yw'n gyfreithlon iti gael gwraig dy frawd . ”
41006019	Ac yr oedd Herodias yn dal dig wrtho ac yn dymuno ei ladd , ond ni allai ,
41006020	oherwydd yr oedd ar Herod ofn Ioan , am ei fod yn gwybod mai gŵr cyfiawn a sanctaidd ydoedd . Yr oedd yn ei gadw dan warchodaeth ; a byddai'n gwrando arno'n llawen , er ei fod , ar ôl gwrando , mewn penbleth fawr .
41006021	Daeth cyfle un diwrnod , pan wnaeth Herod wledd ar ei ben-blwydd i'w bendefigion a'i gadfridogion a gwŷr blaenllaw Galilea .
41006022	Daeth merch Herodias i mewn , a dawnsio a phlesio Herod a'i westeion . Dywedodd y brenin wrth yr eneth , “ Gofyn imi am y peth a fynni , ac fe'i rhof iti . ”
41006023	A gwnaeth lw difrifol iddi , “ Beth bynnag a ofynni gennyf , rhof ef iti , hyd at hanner fy nheyrnas . ”
41006024	Aeth allan a dywedodd wrth ei mam , “ Am beth y caf ofyn ? ” Dywedodd hithau , “ Pen Ioan Fedyddiwr . ”
41006025	A brysiodd yr eneth ar unwaith i mewn at y brenin a gofyn , “ Yr wyf am iti roi imi , y munud yma , ben Ioan Fedyddiwr ar ddysgl . ”
41006026	Aeth y brenin yn drist iawn , ond oherwydd ei lw , ac oherwydd y gwesteion , penderfynodd beidio â thorri ei air iddi .
41006027	Ac yna anfonodd y brenin ddienyddiwr a gorchymyn iddo ddod â phen Ioan . Fe aeth hwnnw , a thorrodd ei ben ef yn y carchar ,
41006028	a dod ag ef ar ddysgl a'i roi i'r eneth ; a rhoddodd yr eneth ef i'w mam .
41006029	A phan glywodd ei ddisgyblion , daethant , a mynd â'i gorff ymaith a'i ddodi mewn bedd .
41006030	Daeth yr apostolion ynghyd at Iesu a dweud wrtho am yr holl bethau yr oeddent wedi eu gwneud a'u dysgu .
41006031	A dywedodd wrthynt , “ Dewch chwi eich hunain o'r neilltu i le unig a gorffwyswch am dipyn . ” Oherwydd yr oedd llawer yn mynd a dod , ac nid oedd cyfle iddynt hyd yn oed i fwyta .
41006032	Ac aethant ymaith yn y cwch i le unig o'r neilltu .
41006033	Gwelodd llawer hwy'n mynd , a'u hadnabod , a rhedasant ynghyd i'r fan , dros y tir o'r holl drefi , a chyrraedd o'u blaen .
41006034	Pan laniodd Iesu gwelodd dyrfa fawr , a thosturiodd wrthynt am eu bod fel defaid heb fugail ; a dechreuodd ddysgu llawer iddynt .
41006035	Pan oedd hi eisoes wedi mynd yn hwyr ar y dydd daeth ei ddisgyblion ato a dweud , “ Y mae'r lle yma'n unig ac y mae hi eisoes yn hwyr .
41006036	Gollwng hwy , iddynt fynd i'r wlad a'r pentrefi o amgylch i brynu tipyn o fwyd iddynt eu hunain . ”
41006037	Atebodd yntau hwy , “ Rhowch chwi rywbeth i'w fwyta iddynt . ” Meddent wrtho , “ A ydym i fynd i brynu bara gwerth dau gant o ddarnau arian , a'i roi iddynt i'w fwyta ? ”
41006038	Meddai yntau wrthynt , “ Pa sawl torth sydd gennych ? Ewch i edrych . ” Ac wedi cael gwybod dywedasant , “ Pump , a dau bysgodyn . ”
41006039	Gorchmynnodd iddynt beri i bawb eistedd yn gwmnïoedd ar y glaswellt .
41006040	Ac eisteddasant yn rhesi , bob yn gant a hanner cant .
41006041	Yna cymerodd y pum torth a'r ddau bysgodyn , a chan edrych i fyny i'r nef a bendithio , torrodd y torthau a'u rhoi i'w ddisgyblion i'w gosod gerbron y bobl ; rhannodd hefyd y ddau bysgodyn rhwng pawb .
41006042	Bwytasant oll a chael digon .
41006043	A chodasant ddeuddeg basgedaid o dameidiau bara , a pheth o'r pysgod .
41006044	Ac yr oedd y rhai oedd wedi bwyta'r torthau yn bum mil o wŷr .
41006045	Yna'n ddi-oed gwnaeth i'w ddisgyblion fynd i'r cwch a hwylio o'i flaen i'r ochr draw , i Bethsaida , tra byddai ef yn gollwng y dyrfa .
41006046	Ac wedi canu'n iach iddynt aeth ymaith i'r mynydd i weddïo .
41006047	Pan aeth hi'n hwyr yr oedd y cwch ar ganol y môr , ac yntau ar ei ben ei hun ar y tir .
41006048	A gwelodd hwy mewn helbul wrth rwyfo , oherwydd yr oedd y gwynt yn eu herbyn , a rhywbryd rhwng tri a chwech o'r gloch y bore daeth ef atynt dan gerdded ar y môr . Yr oedd am fynd heibio iddynt ;
41006049	ond pan welsant ef yn cerdded ar y môr , tybiasant mai drychiolaeth ydoedd , a gwaeddasant ,
41006050	oherwydd gwelodd pawb ef , a dychrynwyd hwy . Siaradodd yntau â hwy ar unwaith a dweud wrthynt , “ Codwch eich calon ; myfi yw ; peidiwch ag ofni . ”
41006051	Dringodd i'r cwch atynt , a gostegodd y gwynt . Yr oedd eu syndod yn fawr dros ben ,
41006052	oblegid nid oeddent wedi deall ynglŷn â'r torthau ; yr oedd eu meddwl wedi caledu .
41006053	Wedi croesi at y tir daethant i Genesaret ac angori wrth y lan .
41006054	Pan ddaethant allan o'r cwch , adnabu'r bobl ef ar unwaith ,
41006055	a dyma redeg o amgylch yr holl fro honno a dechrau cludo'r cleifion ar fatresi i ble bynnag y clywent ei fod ef .
41006056	A phle bynnag y byddai'n mynd , i bentrefi neu i drefi neu i'r wlad , yr oeddent yn gosod y rhai oedd yn wael yn y marchnadleoedd , ac yn erfyn arno am iddynt gael dim ond cyffwrdd ag ymyl ei fantell . A phawb a gyffyrddodd ag ef , iachawyd hwy .
41007001	Ymgasglodd y Phariseaid ato , a rhai ysgrifenyddion oedd wedi dod o Jerwsalem .
41007002	A gwelsant fod rhai o'i ddisgyblion ef yn bwyta'u bwyd â dwylo halogedig , hynny yw , heb eu golchi .
41007003	( Oherwydd nid yw'r Phariseaid , na neb o'r Iddewon , yn bwyta heb olchi eu dwylo hyd yr arddwrn , gan lynu wrth draddodiad yr hynafiaid ;
41007004	ac ni fyddant byth yn bwyta , ar ôl dod o'r farchnad , heb ymolchi ; ac y mae llawer o bethau eraill a etifeddwyd ganddynt i'w cadw , megis golchi cwpanau ac ystenau a llestri pres . )
41007005	Gofynnodd y Phariseaid a'r ysgrifenyddion iddo , “ Pam nad yw dy ddisgyblion di'n dilyn traddodiad yr hynafiaid , ond yn bwyta'u bwyd â dwylo halogedig ? ”
41007006	Dywedodd yntau wrthynt , “ Da y proffwydodd Eseia amdanoch chwi ragrithwyr , fel y mae'n ysgrifenedig : “ ‘ Y mae'r bobl hyn yn fy anrhydeddu â'u gwefusau , ond y mae eu calon ymhell oddi wrthyf ;
41007007	yn ofer y maent yn fy addoli , gan ddysgu gorchmynion dynol fel athrawiaethau . ’
41007008	“ Yr ydych yn anwybyddu gorchymyn Duw ac yn glynu wrth draddodiad dynol . ”
41007009	Meddai hefyd wrthynt , “ Rhai da ydych chwi am wrthod gorchymyn Duw er mwyn cadarnhau eich traddodiad eich hunain .
41007010	Oherwydd dywedodd Moses , ‘ Anrhydedda dy dad a'th fam ’ , a , ‘ Bydded farw'n gelain y sawl a felltithia ei dad neu ei fam . ’
41007011	Ond yr ydych chwi'n dweud , ‘ Os dywed rhywun wrth ei dad neu ei fam , “ Corban ( hynny yw , Offrwm i Dduw ) yw beth bynnag y gallasit ei dderbyn yn gymorth gennyf fi ” , ’
41007012	ni adewch iddo mwyach wneud dim i'w dad neu i'w fam .
41007013	Yr ydych yn dirymu gair Duw trwy'r traddodiad a drosglwyddir gennych . Ac yr ydych yn gwneud llawer o bethau cyffelyb i hynny . ”
41007014	Galwodd y dyrfa ato drachefn ac meddai wrthynt , “ Gwrandewch arnaf bawb , a deallwch .
41007015	Nid oes dim sy'n mynd i mewn i rywun o'r tu allan iddo yn gallu ei halogi ; ond y pethau sy'n dod allan o rywun , dyna sy'n ei halogi . ”
41007017	Ac wedi iddo fynd i'r tŷ oddi wrth y dyrfa , dechreuodd ei ddisgyblion ei holi am y ddameg .
41007018	Meddai yntau wrthynt , “ A ydych chwithau hefyd yr un mor ddiddeall ? Oni welwch na all dim sy'n mynd i mewn i rywun o'r tu allan ei halogi ,
41007019	oherwydd nid yw'n mynd i'w galon ond i'w gylla , ac yna y mae'n mynd allan i'r geudy ? ” Felly y cyhoeddodd ef yr holl fwydydd yn lân .
41007020	Ac meddai , “ Yr hyn sy'n dod allan o rywun , dyna sy'n ei halogi .
41007021	Oherwydd o'r tu mewn , o galon dynion , y daw allan feddyliau drwg , puteinio , lladrata , llofruddio ,
41007022	godinebu , trachwantu , anfadwaith , twyll , anlladrwydd , cenfigen , cabledd , balchder , ynfydrwydd ;
41007023	o'r tu mewn y mae'r holl ddrygau hyn yn dod ac yn halogi rhywun . ”
41007024	Cychwynnodd oddi yno ac aeth ymaith i gyffiniau Tyrus . Aeth i dŷ , ac ni fynnai i neb wybod ; ond ni lwyddodd i ymguddio .
41007025	Ar unwaith clywodd gwraig amdano , gwraig yr oedd gan ei merch fach ysbryd aflan , a daeth a syrthiodd wrth ei draed ef .
41007026	Groeges oedd y wraig , Syropheniciad o genedl ; ac yr oedd yn gofyn iddo fwrw'r cythraul allan o'i merch .
41007027	Meddai yntau wrthi , “ Gad i'r plant gael digon yn gyntaf ; nid yw'n deg cymryd bara'r plant a'i daflu i'r cŵn . ”
41007028	Atebodd hithau ef , “ Syr , y mae hyd yn oed y cŵn o dan y bwrdd yn bwyta o friwsion y plant . ”
41007029	“ Am iti ddweud hynny , ” ebe yntau , “ dos adref ; y mae'r cythraul wedi mynd allan o'th ferch . ”
41007030	Aeth hithau adref a chafodd y plentyn yn gorwedd ar y gwely , a'r cythraul wedi mynd ymaith .
41007031	Dychwelodd drachefn o gyffiniau Tyrus , a daeth drwy Sidon at Fôr Galilea trwy ganol bro'r Decapolis .
41007032	Dygasant ato ddyn byddar oedd prin yn gallu siarad , a cheisio ganddo roi ei law arno .
41007033	Cymerodd yntau ef o'r neilltu oddi wrth y dyrfa ar ei ben ei hun ; rhoes ei fysedd yn ei glustiau , poerodd , a chyffyrddodd â'i dafod ;
41007034	a chan edrych i fyny i'r nef ochneidiodd a dweud wrtho , “ Ephphatha ” , hynny yw , “ Agorer di ” .
41007035	Agorwyd ei glustiau ar unwaith , a datodwyd rhwym ei dafod a dechreuodd lefaru'n eglur .
41007036	A gorchmynnodd iddynt beidio â dweud wrth neb ; ond po fwyaf yr oedd ef yn gorchymyn iddynt , mwyaf yn y byd yr oeddent hwy'n cyhoeddi'r peth .
41007037	Yr oeddent yn synnu'n fawr dros ben , gan ddweud , “ Da y gwnaeth ef bob peth ; y mae'n gwneud hyd yn oed i fyddariaid glywed ac i fudion lefaru . ”
41008001	Yn y dyddiau hynny , a'r dyrfa unwaith eto'n fawr a heb ddim i'w fwyta , galwodd ei ddisgyblion ato , ac meddai wrthynt ,
41008002	“ Yr wyf yn tosturio wrth y dyrfa , oherwydd y maent wedi bod gyda mi dridiau erbyn hyn , ac nid oes ganddynt ddim i'w fwyta .
41008003	Ac os anfonaf hwy adref ar eu cythlwng , llewygant ar y ffordd ; y mae rhai ohonynt wedi dod o bell . ”
41008004	Atebodd ei ddisgyblion ef , “ Sut y gall neb gael digon o fara i fwydo'r rhain mewn lle anial fel hyn ? ”
41008005	Gofynnodd iddynt , “ Pa sawl torth sydd gennych ? ” “ Saith , ” meddent hwythau .
41008006	Gorchmynnodd i'r dyrfa eistedd ar y ddaear . Yna cymerodd y saith torth , ac wedi diolch fe'u torrodd a'u rhoi i'w ddisgyblion i'w gosod gerbron ; ac fe'u gosodasant gerbron y dyrfa .
41008007	Ac yr oedd ganddynt ychydig o bysgod bychain ; ac wedi eu bendithio , dywedodd am osod y rhain hefyd ger eu bron .
41008008	Bwytasant a chael digon , a chodasant y tameidiau oedd yn weddill , lond saith cawell .
41008009	Yr oedd tua phedair mil ohonynt . Gollyngodd hwy ymaith .
41008010	Ac yna aeth i mewn i'r cwch gyda'i ddisgyblion , a daeth i ardal Dalmanwtha .
41008011	Daeth y Phariseaid allan a dechrau dadlau ag ef . Yr oeddent yn ceisio ganddo arwydd o'r nef , i roi prawf arno .
41008012	Ochneidiodd yn ddwys ynddo'i hun . “ Pam , ” meddai , “ y mae'r genhedlaeth hon yn ceisio arwydd ? Yn wir , rwy'n dweud wrthych , ni roddir arwydd i'r genhedlaeth hon . ”
41008013	A gadawodd hwy a mynd i'r cwch drachefn a hwylio ymaith i'r ochr draw .
41008014	Yr oeddent wedi anghofio dod â bara , ac nid oedd ganddynt ond un dorth gyda hwy yn y cwch .
41008015	A dechreuodd eu siarsio , gan ddweud , “ Gwyliwch , ymogelwch rhag surdoes y Phariseaid a surdoes Herod . ”
41008016	Ac yr oeddent yn trafod ymhlith ei gilydd y ffaith nad oedd ganddynt fara .
41008017	Deallodd yntau hyn , ac meddai wrthynt , “ Pam yr ydych yn trafod nad oes gennych fara ? A ydych eto heb weld na deall ? A yw eich meddwl wedi troi'n ystyfnig ?
41008018	A llygaid gennych , onid ydych yn gweld , ac a chlustiau gennych , onid ydych yn clywed ? Onid ydych yn cofio ?
41008019	Pan dorrais y pum torth i'r pum mil , pa sawl basgedaid lawn o dameidiau a godasoch ? ” Meddent wrtho , “ Deuddeg . ”
41008020	“ Pan dorrais y saith i'r pedair mil , llond pa sawl cawell o dameidiau a godasoch ? ” “ Saith , ” meddent .
41008021	Ac meddai ef wrthynt , “ Onid ydych eto'n deall ? ”
41008022	Daethant i Bethsaida . A dyma hwy'n dod â dyn dall ato , ac yn erfyn arno i gyffwrdd ag ef .
41008023	Gafaelodd yn llaw'r dyn dall a mynd ag ef allan o'r pentref , ac wedi poeri ar ei lygaid rhoes ei ddwylo arno a gofynnodd iddo , “ A elli di weld rhywbeth ? ”
41008024	Edrychodd i fyny , ac meddai , “ Yr wyf yn gweld pobl , maent yn edrych fel coed yn cerdded oddi amgylch . ”
41008025	Yna rhoes ei ddwylo drachefn ar ei lygaid ef . Craffodd yntau , ac adferwyd ef ; yr oedd yn gweld popeth yn eglur o bell .
41008026	Anfonodd ef adref , gan ddweud , “ Paid â mynd i mewn i'r pentref . ”
41008027	Aeth Iesu a'i ddisgyblion allan i bentrefi Cesarea Philipi , ac ar y ffordd holodd ei ddisgyblion : “ Pwy , ” meddai wrthynt , “ y mae pobl yn dweud ydwyf fi ? ”
41008028	Dywedasant hwythau wrtho , “ Mae rhai'n dweud Ioan Fedyddiwr , ac eraill Elias , ac eraill drachefn , un o'r proffwydi . ”
41008029	Gofynnodd ef iddynt , “ A chwithau , pwy meddwch chwi ydwyf fi ? ” Atebodd Pedr ef , “ Ti yw'r Meseia . ”
41008030	Rhybuddiodd hwy i beidio â dweud wrth neb amdano .
41008031	Yna dechreuodd eu dysgu bod yn rhaid i Fab y Dyn ddioddef llawer , a chael ei wrthod gan yr henuriaid a'r prif offeiriaid a'r ysgrifenyddion , a'i ladd , ac ymhen tridiau atgyfodi .
41008032	Yr oedd yn llefaru'r gair hwn yn gwbl agored . A chymerodd Pedr ef ato a dechrau ei geryddu .
41008033	Troes yntau , ac wedi edrych ar ei ddisgyblion ceryddodd Pedr . “ Dos ymaith o'm golwg , Satan , ” meddai , “ oherwydd nid ar bethau Duw y mae dy fryd ond ar bethau dynol . ”
41008034	Galwodd ato'r dyrfa ynghyd â'i ddisgyblion a dywedodd wrthynt , “ Os myn neb ddod ar fy ôl i , rhaid iddo ymwadu ag ef ei hun a chodi ei groes a'm canlyn i .
41008035	Oherwydd pwy bynnag a fyn gadw ei fywyd , fe'i cyll , ond pwy bynnag a gyll ei fywyd er fy mwyn i a'r Efengyl , fe'i ceidw .
41008036	Pa elw a gaiff rhywun o ennill yr holl fyd a fforffedu ei fywyd ?
41008037	Oherwydd beth a all rhywun ei roi'n gyfnewid am ei fywyd ?
41008038	Pwy bynnag fydd â chywilydd ohonof fi ac o'm geiriau yn y genhedlaeth annuwiol a phechadurus hon , bydd ar Fab y Dyn hefyd gywilydd ohonynt hwy , pan ddaw yng ngogoniant ei Dad gyda'r angylion sanctaidd . ”
41009001	Meddai hefyd wrthynt , “ Yn wir , rwy'n dweud wrthych , y mae rhai o'r sawl sy'n sefyll yma na phrofant flas marwolaeth nes iddynt weld teyrnas Dduw wedi dyfod mewn nerth . ”
41009002	Ymhen chwe diwrnod dyma Iesu'n cymryd Pedr ac Iago ac Ioan ac yn mynd â hwy i fynydd uchel o'r neilltu ar eu pennau eu hunain . A gweddnewidiwyd ef yn eu gŵydd hwy ,
41009003	ac aeth ei ddillad i ddisgleirio'n glaerwyn , y modd na allai unrhyw bannwr ar y ddaear eu gwynnu .
41009004	Ymddangosodd Elias iddynt ynghyd â Moses ; ymddiddan yr oeddent â Iesu .
41009005	A dywedodd Pedr wrth Iesu , “ Rabbi , y mae'n dda ein bod ni yma ; gwnawn dair pabell , un i ti ac un i Moses ac un i Elias . ”
41009006	Oherwydd ni wyddai beth i'w ddweud ; yr oeddent wedi dychryn cymaint .
41009007	A daeth cwmwl yn cysgodi drostynt ; a dyma lais o'r cwmwl , “ Hwn yw fy Mab , yr Anwylyd ; gwrandewch arno . ”
41009008	Ac yn ddisymwth , pan edrychasant o amgylch , ni welsant neb mwyach ond Iesu yn unig gyda hwy .
41009009	Wrth iddynt ddod i lawr o'r mynydd rhoddodd orchymyn iddynt beidio â dweud wrth neb am y pethau a welsant , nes y byddai Mab y Dyn wedi atgyfodi oddi wrth y meirw .
41009010	Daliasant ar y gair , gan holi yn eu plith eu hunain beth oedd ystyr atgyfodi oddi wrth y meirw .
41009011	A gofynasant iddo , “ Pam y mae'r ysgrifenyddion yn dweud bod yn rhaid i Elias ddod yn gyntaf ? ”
41009012	Meddai yntau wrthynt , “ Y mae Elias yn dod yn gyntaf ac yn adfer pob peth . Ond sut y mae'n ysgrifenedig am Fab y Dyn , ei fod i ddioddef llawer a chael ei ddirmygu ?
41009013	Ond rwy'n dweud wrthych fod Elias eisoes wedi dod , a gwnaethant iddo beth bynnag a fynnent , fel y mae'n ysgrifenedig amdano . ”
41009014	Pan ddaethant at y disgyblion gwelsant dyrfa fawr o'u cwmpas , ac ysgrifenyddion yn dadlau â hwy .
41009015	Ac unwaith y gwelodd yr holl dyrfa ef fe'u syfrdanwyd , a rhedasant ato a'i gyfarch .
41009016	Gofynnodd yntau iddynt , “ Am beth yr ydych yn dadlau â hwy ? ”
41009017	Atebodd un o'r dyrfa ef , “ Athro , mi ddois i â'm mab atat ; y mae wedi ei feddiannu gan ysbryd mud ,
41009018	a pha bryd bynnag y mae hwnnw'n gafael ynddo y mae'n ei fwrw ar lawr , ac y mae yntau'n malu ewyn ac yn ysgyrnygu ei ddannedd ac yn mynd yn ddiymadferth . A dywedais wrth dy ddisgyblion am ei fwrw allan , ac ni allasant . ”
41009019	Atebodd Iesu hwy : “ O genhedlaeth ddi-ffydd , pa hyd y byddaf gyda chwi ? Pa hyd y goddefaf chwi ? Dewch ag ef ataf fi . ”
41009020	A daethant â'r bachgen ato . Cyn gynted ag y gwelodd yr ysbryd ef , ysgytiodd y bachgen yn ffyrnig . Syrthiodd ar y llawr a rholio o gwmpas dan falu ewyn .
41009021	Gofynnodd Iesu i'w dad , “ Faint sydd er pan ddaeth hyn arno ? ” Dywedodd yntau , “ O'i blentyndod ;
41009022	llawer gwaith fe'i taflodd i'r tân neu i'r dŵr , i geisio'i ladd . Os yw'n bosibl iti wneud rhywbeth , tosturia wrthym a helpa ni . ”
41009023	Dywedodd Iesu wrtho , “ Os yw'n bosibl ! Y mae popeth yn bosibl i'r sawl sydd â ffydd ganddo . ”
41009024	Ar unwaith gwaeddodd tad y plentyn , “ Yr wyf yn credu ; helpa fi yn fy niffyg ffydd . ”
41009025	A phan welodd Iesu fod tyrfa'n rhedeg ynghyd , ceryddodd yr ysbryd aflan . “ Ysbryd mud a byddar , ” meddai wrtho , “ yr wyf fi yn gorchymyn iti , tyrd allan ohono a phaid â mynd i mewn iddo eto . ”
41009026	A chan weiddi a'i ysgytian yn ffyrnig , aeth yr ysbryd allan . Aeth y bachgen fel corff , nes i lawer ddweud ei fod wedi marw .
41009027	Ond gafaelodd Iesu yn ei law ef a'i godi , a safodd ar ei draed .
41009028	Ac wedi iddo fynd i'r tŷ gofynnodd ei ddisgyblion iddo o'r neilltu , “ Pam na allem ni ei fwrw ef allan ? ”
41009029	Ac meddai wrthynt , “ Dim ond trwy weddi y gall y math hwn fynd allan . ”
41009030	Wedi iddynt adael y lle hwnnw , yr oeddent yn teithio trwy Galilea . Ni fynnai Iesu i neb wybod hynny ,
41009031	oherwydd yr oedd yn dysgu ei ddisgyblion ac yn dweud wrthynt , “ Y mae Mab y Dyn yn cael ei draddodi i ddwylo pobl , ac fe'i lladdant ef , ac wedi cael ei ladd , ymhen tri diwrnod fe atgyfoda . ”
41009032	Ond nid oeddent hwy'n deall ei eiriau , ac yr oedd arnynt ofn ei holi .
41009033	Daethant i Gapernaum , ac wedi cyrraedd y tŷ gofynnodd iddynt , “ Beth oeddech chwi'n ei drafod ar y ffordd ? ”
41009034	Ond tewi a wnaethant , oherwydd ar y ffordd buont yn dadlau â'i gilydd pwy oedd y mwyaf .
41009035	Eisteddodd i lawr a galwodd y Deuddeg , a dweud wrthynt , “ Pwy bynnag sydd am fod yn flaenaf , rhaid iddo fod yn olaf o bawb ac yn was i bawb . ”
41009036	A chymerodd blentyn , a'i osod yn eu canol hwy ; cymerodd ef i'w freichiau , a dywedodd wrthynt ,
41009037	“ Pwy bynnag sy'n derbyn un plentyn fel hwn yn fy enw i , y mae'n fy nerbyn i , a phwy bynnag sy'n fy nerbyn i , nid myfi y mae'n ei dderbyn , ond yr hwn a'm hanfonodd i . ”
41009038	Meddai Ioan wrtho , “ Athro , gwelsom un yn bwrw allan gythreuliaid yn dy enw di , a buom yn ei wahardd , am nad oedd yn ein dilyn ni . ”
41009039	Ond dywedodd Iesu , “ Peidiwch â'i wahardd , oherwydd ni all neb sy'n gwneud gwyrth yn fy enw i roi drygair imi yn fuan wedyn .
41009040	Y sawl nid yw yn ein herbyn , drosom ni y mae .
41009041	Oherwydd pwy bynnag a rydd gwpanaid o ddŵr i chwi i'w yfed o achos eich bod yn perthyn i'r Meseia , yn wir , rwy'n dweud wrthych , ni chyll ei wobr .
41009042	“ A phwy bynnag sy'n achos cwymp i un o'r rhai bychain hyn sy'n credu ynof fi , byddai'n well iddo fod wedi ei daflu i'r môr â maen melin mawr ynghrog am ei wddf .
41009043	Os bydd dy law yn achos cwymp iti , tor hi ymaith ; y mae'n well iti fynd i mewn i'r bywyd yn anafus na mynd , a'r ddwy law gennyt , i uffern , i'r tân anniffoddadwy .
41009045	Ac os bydd dy droed yn achos cwymp iti , tor ef ymaith ; y mae'n well iti fynd i mewn i'r bywyd yn gloff na chael dy daflu , a'r ddau droed gennyt , i uffern .
41009047	Ac os bydd dy lygad yn achos cwymp iti , tyn ef allan ; y mae'n well iti fynd i mewn i deyrnas Dduw yn unllygeidiog na chael dy daflu , a dau lygad gennyt , i uffern ,
41009048	lle nid yw eu pryf yn marw na'r tân yn diffodd .
41009049	Oblegid fe helltir pob un â thân .
41009050	Da yw'r halen , ond os paid yr halen â bod yn hallt , â pha beth y rhowch flas arno ? Bydded gennych halen ynoch eich hunain , a byddwch heddychlon tuag at eich gilydd . ”
41010001	Cychwynnodd oddi yno a daeth i diriogaeth Jwdea a'r tu hwnt i'r Iorddonen . Daeth tyrfaoedd ynghyd ato drachefn , a thrachefn yn ôl ei arfer dechreuodd eu dysgu .
41010002	A daeth Phariseaid ato a gofyn iddo a oedd yn gyfreithlon i ŵr ysgaru ei wraig ; rhoi prawf arno yr oeddent .
41010003	Atebodd yntau hwy gan ofyn , “ Beth a orchmynnodd Moses i chwi ? ”
41010004	Dywedasant hwythau , “ Rhoddodd Moses ganiatâd i ysgrifennu llythyr ysgar a'i hanfon ymaith . ”
41010005	Ond meddai Iesu wrthynt , “ Oherwydd eich ystyfnigrwydd yr ysgrifennodd ef y gorchymyn hwn ichwi .
41010006	Ond o ddechreuad y greadigaeth , yn wryw a benyw y gwnaeth Duw hwy .
41010007	Dyna pam y bydd dyn yn gadael ei dad a'i fam ac yn glynu wrth ei wraig ,
41010008	a bydd y ddau yn un cnawd . Gan hynny nid dau mohonynt mwyach , ond un cnawd .
41010009	Felly , yr hyn a gysylltodd Duw , peidied neb ei wahanu . ”
41010010	Wedi mynd yn ôl i'r tŷ , holodd ei ddisgyblion ef ynghylch hyn .
41010011	Ac meddai wrthynt , “ Pwy bynnag sy'n ysgaru ei wraig ac yn priodi un arall , y mae'n godinebu yn ei herbyn hi ;
41010012	ac os bydd iddi hithau ysgaru ei gŵr a phriodi un arall , y mae hi'n godinebu . ”
41010013	Yr oeddent yn dod â phlant ato , iddo gyffwrdd â hwy . Ceryddodd y disgyblion hwy ,
41010014	ond pan welodd Iesu hyn aeth yn ddig , a dywedodd wrthynt , “ Gadewch i'r plant ddod ataf fi ; peidiwch â'u rhwystro , oherwydd i rai fel hwy y mae teyrnas Dduw yn perthyn .
41010015	Yn wir , rwy'n dweud wrthych , pwy bynnag nad yw'n derbyn teyrnas Dduw yn null plentyn , nid â byth i mewn iddi . ”
41010016	A chymerodd hwy yn ei freichiau a'u bendithio , gan roi ei ddwylo arnynt .
41010017	Wrth iddo fynd i'w daith , rhedodd rhyw ddyn ato a phenlinio o'i flaen a gofyn iddo , “ Athro da , beth a wnaf i etifeddu bywyd tragwyddol ? ”
41010018	A dywedodd Iesu wrtho , “ Pam yr wyt yn fy ngalw i yn dda ? Nid oes neb da ond un , sef Duw .
41010019	Gwyddost y gorchmynion : ‘ Na ladd , na odineba , na ladrata , na chamdystiolaetha , na chamgolleda , anrhydedda dy dad a'th fam . ’ ”
41010020	Meddai yntau wrtho , “ Athro , yr wyf wedi cadw'r rhain i gyd o'm hieuenctid . ”
41010021	Edrychodd Iesu arno ac fe'i hoffodd , a dywedodd wrtho , “ Un peth sy'n eisiau ynot ; dos , gwerth y cwbl sydd gennyt a dyro i'r tlodion , a chei drysor yn y nef ; a thyrd , canlyn fi . ”
41010022	Cymylodd ei wedd ar y gair , ac aeth ymaith yn drist , oherwydd yr oedd yn berchen meddiannau lawer .
41010023	Edrychodd Iesu o'i gwmpas ac meddai wrth ei ddisgyblion , “ Mor anodd fydd hi i rai cyfoethog fynd i mewn i deyrnas Dduw ! ”
41010024	Syfrdanwyd y disgyblion gan ei eiriau , ond meddai Iesu wrthynt drachefn , “ Blant , mor anodd yw mynd i mewn i deyrnas Dduw !
41010025	Y mae'n haws i gamel fynd trwy grau nodwydd nag i rywun cyfoethog fynd i mewn i deyrnas Dduw . ”
41010026	Synasant yn fwy byth , ac meddent wrth ei gilydd , “ Pwy ynteu all gael ei achub ? ”
41010027	Edrychodd Iesu arnynt a dywedodd , “ Gyda dynion y mae'n amhosibl , ond nid gyda Duw . Y mae pob peth yn bosibl gyda Duw . ”
41010028	Dechreuodd Pedr ddweud wrtho , “ Dyma ni wedi gadael pob peth ac wedi dy ganlyn di . ”
41010029	Meddai Iesu , “ Yn wir , rwy'n dweud wrthych , nid oes neb a adawodd dŷ neu frodyr neu chwiorydd neu fam neu dad neu blant neu diroedd er fy mwyn i ac er mwyn yr Efengyl ,
41010030	na chaiff dderbyn ganwaith cymaint yn awr yn yr amser hwn , yn dai a brodyr a chwiorydd a mamau a phlant a thiroedd , ynghyd ag erledigaethau , ac yn yr oes sy'n dod fywyd tragwyddol .
41010031	Ond bydd llawer sy'n flaenaf yn olaf , a'r rhai olaf yn flaenaf . ”
41010032	Yr oeddent ar y ffordd yn mynd i fyny i Jerwsalem , ac Iesu'n mynd o'u blaen . Yr oedd arswyd arnynt , ac ofn ar y rhai oedd yn canlyn . Cymerodd y Deuddeg ato drachefn a dechreuodd sôn wrthynt am yr hyn oedd i ddigwydd iddo :
41010033	“ Dyma ni'n mynd i fyny i Jerwsalem ; fe gaiff Mab y Dyn ei draddodi i'r prif offeiriaid a'r ysgrifenyddion ; condemniant ef i farwolaeth , a'i drosglwyddo i'r Cenhedloedd ;
41010034	a gwatwarant ef , a phoeri arno a'i fflangellu a'i ladd , ac wedi tridiau fe atgyfoda . ”
41010035	Daeth Iago ac Ioan , meibion Sebedeus , ato a dweud wrtho , “ Athro , yr ydym am iti wneud i ni y peth a ofynnwn gennyt . ”
41010036	Meddai yntau wrthynt , “ Beth yr ydych am imi ei wneud i chwi ? ”
41010037	A dywedasant wrtho , “ Dyro i ni gael eistedd , un ar dy law dde ac un ar dy law chwith yn dy ogoniant . ”
41010038	Ac meddai Iesu wrthynt , “ Ni wyddoch beth yr ydych yn ei ofyn . A allwch chwi yfed y cwpan yr wyf fi yn ei yfed , neu gael eich bedyddio â'r bedydd y bedyddir fi ag ef ? ”
41010039	Dywedasant hwythau wrtho , “ Gallwn . ” Ac meddai Iesu wrthynt , “ Cewch yfed y cwpan yr wyf fi yn ei yfed , a bedyddir chwi â'r bedydd y bedyddir fi ag ef ,
41010040	ond eistedd ar fy llaw dde neu ar fy llaw chwith , nid gennyf fi y mae'r hawl i'w roi ; y mae'n perthyn i'r rhai y mae wedi ei ddarparu ar eu cyfer . ”
41010041	Pan glywodd y deg , aethant yn ddig wrth Iago ac Ioan .
41010042	Galwodd Iesu hwy ato ac meddai wrthynt , “ Gwyddoch fod y rhai a ystyrir yn llywodraethwyr ar y Cenhedloedd yn arglwyddiaethu arnynt , a'u gwŷr mawr hwy yn dangos eu hawdurdod drostynt .
41010043	Ond nid felly y mae yn eich plith chwi ; yn hytrach , pwy bynnag sydd am fod yn fawr yn eich plith , rhaid iddo fod yn was i chwi ,
41010044	a phwy bynnag sydd am fod yn flaenaf yn eich plith , rhaid iddo fod yn gaethwas i bawb .
41010045	Oherwydd Mab y Dyn , yntau , ni ddaeth i gael ei wasanaethu ond i wasanaethu , ac i roi ei einioes yn bridwerth dros lawer . ”
41010046	Daethant i Jericho . Ac fel yr oedd yn mynd allan o Jericho gyda'i ddisgyblion a chryn dyrfa , yr oedd mab Timeus , Bartimeus , cardotyn dall , yn eistedd ar fin y ffordd .
41010047	A phan glywodd mai Iesu o Nasareth ydoedd , dechreuodd weiddi a dweud , “ Iesu , Fab Dafydd , trugarha wrthyf . ”
41010048	Ac yr oedd llawer yn ei geryddu ac yn dweud wrtho am dewi ; ond yr oedd yntau'n gweiddi'n uwch fyth , “ Fab Dafydd , trugarha wrthyf . ”
41010049	Safodd Iesu , a dywedodd , “ Galwch arno . ” A dyma hwy'n galw ar y dyn dall ac yn dweud wrtho , “ Cod dy galon a saf ar dy draed ; y mae'n galw arnat . ”
41010050	Taflodd yntau ei fantell oddi arno , llamu ar ei draed a dod at Iesu .
41010051	Cyfarchodd Iesu ef a dweud , “ Beth yr wyt ti am i mi ei wneud iti ? ” Ac meddai'r dyn dall wrtho , “ Rabbwni , y mae arnaf eisiau cael fy ngolwg yn ôl . ”
41010052	Dywedodd Iesu wrtho , “ Dos , y mae dy ffydd wedi dy iacháu di . ” A chafodd ei olwg yn ôl yn y fan , a dechreuodd ei ganlyn ef ar hyd y ffordd .
41011001	Pan ddaethant yn agos i Jerwsalem , at Bethffage a Bethania , ger Mynydd yr Olewydd , anfonodd ddau o'i ddisgyblion ,
41011002	ac meddai wrthynt , “ Ewch i'r pentref sydd gyferbyn â chwi , ac yn syth wrth ichwi fynd i mewn iddo , cewch ebol wedi ei rwymo , un nad oes neb wedi bod ar ei gefn erioed . Gollyngwch ef a dewch ag ef yma .
41011003	Ac os dywed rhywun wrthych , ‘ Pam yr ydych yn gwneud hyn ? ’ dywedwch , ‘ Y mae ar y Meistr ei angen , a bydd yn ei anfon yn ôl yma yn union deg . ’ ”
41011004	Aethant ymaith a chawsant ebol wedi ei rwymo wrth ddrws y tu allan ar yr heol , a gollyngasant ef .
41011005	Ac meddai rhai o'r sawl oedd yn sefyll yno wrthynt , “ Beth ydych yn ei wneud , yn gollwng yr ebol ? ”
41011006	Atebasant hwythau fel yr oedd Iesu wedi dweud , a gadawyd iddynt fynd .
41011007	Daethant â'r ebol at Iesu a bwrw eu mentyll arno , ac eisteddodd yntau ar ei gefn .
41011008	Taenodd llawer eu mentyll ar y ffordd , ac eraill ganghennau deiliog yr oeddent wedi eu torri o'r meysydd .
41011009	Ac yr oedd y rhai ar y blaen a'r rhai o'r tu ôl yn gweiddi : “ Hosanna ! Bendigedig yw'r un sy'n dod yn enw'r Arglwydd .
41011010	Bendigedig yw'r deyrnas sy'n dod , teyrnas ein tad Dafydd ; Hosanna yn y goruchaf ! ”
41011011	Aeth i mewn i Jerwsalem ac i'r deml , ac wedi edrych o'i gwmpas ar bopeth , gan ei bod eisoes yn hwyr , aeth allan i Fethania gyda'r Deuddeg .
41011012	Trannoeth , wedi iddynt ddod allan o Fethania , daeth chwant bwyd arno .
41011013	A phan welodd o bell ffigysbren ac arno ddail , aeth i edrych tybed a gâi rywbeth arno . A phan ddaeth ato ni chafodd ddim ond dail , oblegid nid oedd yn dymor ffigys .
41011014	Dywedodd wrtho , “ Peidied neb â bwyta ffrwyth ohonot ti byth mwy ! ” Ac yr oedd ei ddisgyblion yn gwrando .
41011015	Daethant i Jerwsalem . Aeth i mewn i'r deml a dechreuodd fwrw allan y rhai oedd yn gwerthu a'r rhai oedd yn prynu yn y deml ; taflodd i lawr fyrddau'r cyfnewidwyr arian a chadeiriau'r rhai oedd yn gwerthu colomennod ,
41011016	ac ni adawai i neb gludo dim trwy'r deml .
41011017	A dechreuodd eu dysgu a dweud wrthynt , “ Onid yw'n ysgrifenedig : “ ‘ Gelwir fy nhŷ i yn dŷ gweddi i'r holl genhedloedd , ond yr ydych chwi wedi ei wneud yn ogof lladron ’ ? ”
41011018	Clywodd y prif offeiriaid a'r ysgrifenyddion am hyn , a dechreusant geisio ffordd i'w ladd ef , achos yr oedd arnynt ei ofn , gan fod yr holl dyrfa wedi ei syfrdanu gan ei ddysgeidiaeth .
41011019	A phan aeth hi'n hwyr aethant allan o'r ddinas .
41011020	Yn y bore , wrth fynd heibio , gwelsant y ffigysbren wedi crino o'r gwraidd .
41011021	Cofiodd Pedr , a dywedodd wrtho , “ Rabbi , edrych , y mae'r ffigysbren a felltithiaist wedi crino . ”
41011022	Atebodd Iesu hwy : “ Bydded gennych ffydd yn Nuw ;
41011023	yn wir , rwy'n dweud wrthych , pwy bynnag a ddywed wrth y mynydd hwn , ‘ Coder di a bwrier di i'r môr ’ , heb amau yn ei galon , ond credu y digwydd yr hyn a ddywed , fe'i rhoddir iddo .
41011024	Gan hynny rwy'n dweud wrthych , beth bynnag oll yr ydych yn gweddïo ac yn gofyn amdano , credwch eich bod wedi ei dderbyn , ac fe'i rhoddir i chwi .
41011025	A phan fyddwch ar eich traed yn gweddïo , os bydd gennych rywbeth yn erbyn unrhyw un , maddeuwch iddynt , er mwyn i'ch Tad sydd yn y nefoedd faddau i chwithau eich camweddau . ”
41011027	Daethant drachefn i Jerwsalem . Ac wrth ei fod yn cerdded yn y deml , dyma'r prif offeiriaid a'r ysgrifenyddion a'r henuriaid yn dod ato ,
41011028	ac meddent wrtho , “ Trwy ba awdurdod yr wyt ti'n gwneud y pethau hyn ? Pwy roddodd i ti'r awdurdod hwn i wneud y pethau hyn ? ”
41011029	Dywedodd Iesu wrthynt , “ Fe ofynnaf un peth i chwi ; atebwch fi , ac fe ddywedaf wrthych trwy ba awdurdod yr wyf yn gwneud y pethau hyn .
41011030	Bedydd Ioan , ai o'r nef yr oedd , ai o'r byd daearol ? Atebwch fi . ”
41011031	Dechreusant ddadlau â'i gilydd a dweud , “ Os dywedwn , ‘ O'r nef ’ , fe ddywed , ‘ Pam , ynteu , na chredasoch ef ? ’
41011032	Eithr a ddywedwn , ‘ O'r byd daearol ’ ? ” — yr oedd arnynt ofn y dyrfa , oherwydd yr oedd pawb yn dal fod Ioan yn broffwyd mewn gwirionedd .
41011033	Atebasant Iesu , “ Ni wyddom ni ddim . ” Ac meddai Iesu wrthynt , “ Ni ddywedaf finnau chwaith wrthych chwi trwy ba awdurdod yr wyf yn gwneud y pethau hyn . ”
41012001	Dechreuodd lefaru wrthynt ar ddamhegion . “ Fe blannodd rhywun winllan , a chododd glawdd o'i hamgylch , a chloddio cafn i'r gwinwryf , ac adeiladu tŵr . Gosododd hi i denantiaid , ac aeth oddi cartref .
41012002	Pan ddaeth yn amser , anfonodd was at y tenantiaid i dderbyn ganddynt gyfran o ffrwyth y winllan .
41012003	Daliasant hwythau ef , a'i guro , a'i yrru i ffwrdd yn waglaw .
41012004	Anfonodd drachefn was arall atynt ; trawsant hwnnw ar ei ben a'i amharchu .
41012005	Ac anfonodd un arall ; lladdasant hwnnw . A llawer eraill yr un fath : curo rhai a lladd y lleill .
41012006	Yr oedd ganddo un eto , mab annwyl ; anfonodd ef atynt yn olaf , gan ddweud , ‘ Fe barchant fy mab . ’
41012007	Ond dywedodd y tenantiaid hynny wrth ei gilydd , ‘ Hwn yw'r etifedd ; dewch , lladdwn ef , a bydd yr etifeddiaeth yn eiddo i ni . ’
41012008	A chymerasant ef , a'i ladd , a'i fwrw allan o'r winllan .
41012009	Beth ynteu a wna perchen y winllan ? Fe ddaw ac fe ddifetha'r tenantiaid , ac fe rydd y winllan i eraill .
41012010	Onid ydych wedi darllen yr Ysgrythur hon : “ ‘ Y maen a wrthododd yr adeiladwyr , hwn a ddaeth yn faen y gongl ;
41012011	gan yr Arglwydd y gwnaethpwyd hyn , ac y mae'n rhyfeddol yn ein golwg ni ’ ? ”
41012012	Ceisiasant ei ddal ef , ond yr oedd arnynt ofn y dyrfa , oherwydd gwyddent mai yn eu herbyn hwy y dywedodd y ddameg . A gadawsant ef a mynd ymaith .
41012013	Anfonwyd ato rai o'r Phariseaid ac o'r Herodianiaid i'w faglu ar air .
41012014	Daethant , ac meddent wrtho , “ Athro , gwyddom dy fod yn ddiffuant , ac na waeth gennyt am neb ; yr wyt yn ddi-dderbyn-wyneb , ac yn dysgu ffordd Duw yn gwbl ddiffuant . A yw'n gyfreithlon talu treth i Gesar , ai nid yw ? A ydym i dalu , neu beidio â thalu ? ”
41012015	Deallodd yntau eu rhagrith , ac meddai wrthynt , “ Pam yr ydych yn rhoi prawf arnaf ? Dewch â darn arian yma , imi gael golwg arno . ”
41012016	A daethant ag un , ac meddai ef wrthynt , “ Llun ac arysgrif pwy sydd yma ? ” Dywedasant hwythau wrtho , “ Cesar . ”
41012017	A dywedodd Iesu wrthynt , “ Talwch bethau Cesar i Gesar , a phethau Duw i Dduw . ” Ac yr oeddent yn rhyfeddu ato .
41012018	Daeth ato Sadwceaid , y bobl sy'n dweud nad oes dim atgyfodiad , a dechreusant ei holi .
41012019	“ Athro , ” meddent , “ ysgrifennodd Moses ar ein cyfer , ‘ Os bydd rhywun farw , a gadael gwraig , ond heb adael plentyn , y mae ei frawd i gymryd y wraig ac i godi plant i'w frawd . ’
41012020	Yr oedd saith o frodyr . Cymerodd y cyntaf wraig , a phan fu ef farw ni adawodd blant .
41012021	A chymerodd yr ail hi , a bu farw heb adael plant ; a'r trydydd yr un modd .
41012022	Ac ni adawodd yr un o'r saith blant . Yn olaf oll bu farw'r wraig hithau .
41012023	Yn yr atgyfodiad , pan atgyfodant , gwraig p'run ohonynt fydd hi ? Oherwydd cafodd y saith hi'n wraig . ”
41012024	Meddai Iesu wrthynt , “ Onid dyma achos eich cyfeiliorni , eich bod heb ddeall na'r Ysgrythurau na gallu Duw ?
41012025	Oherwydd pan atgyfodant oddi wrth y meirw , ni phriodant ac ni phriodir hwy ; y maent fel angylion yn y nefoedd .
41012026	Ond ynglŷn â bod y meirw yn codi , onid ydych wedi darllen yn llyfr Moses , yn hanes y Berth , sut y dywedodd Duw wrtho , ‘ Myfi , Duw Abraham a Duw Isaac a Duw Jacob ydwyf ’ ?
41012027	Nid Duw'r meirw yw ef , ond y rhai byw . Yr ydych ymhell ar gyfeiliorn . ”
41012028	Daeth un o'r ysgrifenyddion ato , wedi eu clywed yn dadlau , ac yn gweld ei fod wedi eu hateb yn dda , a gofynnodd iddo , “ P'run yw'r gorchymyn cyntaf o'r cwbl ? ”
41012029	Atebodd Iesu , “ Y cyntaf yw , ‘ Gwrando , O Israel , yr Arglwydd ein Duw yw'r unig Arglwydd ,
41012030	a châr yr Arglwydd dy Dduw â'th holl galon ac â'th holl enaid ac â'th holl feddwl ac â'th holl nerth . ’
41012031	Yr ail yw hwn , ‘ Câr dy gymydog fel ti dy hun . ’ Nid oes gorchymyn arall mwy na'r rhain . ”
41012032	Dywedodd yr ysgrifennydd wrtho , “ Da y dywedaist , Athro ; gwir mai un ydyw ac nad oes Duw arall ond ef .
41012033	Ac y mae ei garu ef â'r holl galon ac â'r holl ddeall ac â'r holl nerth , a charu dy gymydog fel ti dy hun , yn rhagorach na'r holl boethoffrymau a'r aberthau . ”
41012034	A phan welodd Iesu ei fod wedi ateb yn feddylgar , dywedodd wrtho , “ Nid wyt ymhell oddi wrth deyrnas Dduw . ” Ac ni feiddiai neb ei holi ddim mwy .
41012035	Wrth ddysgu yn y deml dywedodd Iesu , “ Sut y mae'r ysgrifenyddion yn gallu dweud bod y Meseia yn Fab Dafydd ?
41012036	Dywedodd Dafydd ei hun , trwy'r Ysbryd Glân : “ ‘ Dywedodd yr Arglwydd wrth fy Arglwydd i , “ Eistedd ar fy neheulawnes imi osod dy elynion dan dy draed . ” ’
41012037	“ Y mae Dafydd ei hun yn ei alw'n Arglwydd ; sut felly y mae'n fab iddo ? ” Yr oedd y dyrfa fawr yn gwrando arno'n llawen .
41012038	Ac wrth eu dysgu , meddai , “ Ymogelwch rhag yr ysgrifenyddion sy'n hoffi rhodianna mewn gwisgoedd llaes , a chael cyfarchiadau yn y marchnadoedd ,
41012039	a'r prif gadeiriau yn y synagogau , a'r seddau anrhydedd mewn gwleddoedd .
41012040	Dyma'r rhai sy'n difa cartrefi gwragedd gweddwon , ac mewn rhagrith yn gweddïo'n faith ; fe dderbyn y rhain drymach dedfryd . ”
41012041	Eisteddodd i lawr gyferbyn â chist y drysorfa , ac yr oedd yn sylwi ar y modd yr oedd y dyrfa yn rhoi arian i mewn yn y gist . Yr oedd llawer o bobl gyfoethog yn rhoi yn helaeth .
41012042	A daeth gweddw dlawd a rhoi dau ddarn bychan o bres , gwerth chwarter ceiniog .
41012043	Galwodd ei ddisgyblion ato a dywedodd wrthynt , “ Yn wir , rwy'n dweud wrthych fod y weddw dlawd hon wedi rhoi mwy na phawb arall sy'n rhoi i'r drysorfa .
41012044	Oherwydd rhoi a wnaethant hwy i gyd o'r mwy na digon sydd ganddynt , ond rhoddodd hon o'i phrinder y cwbl oedd ganddi i fyw arno . ”
41013001	Wrth iddo fynd allan o'r deml , dyma un o'i ddisgyblion yn dweud wrtho , “ Edrych , Athro , y fath feini enfawr a'r fath adeiladau gwych ! ”
41013002	A dywedodd Iesu wrtho , “ A weli di'r adeiladau mawr yma ? Ni adewir yma faen ar faen ; ni bydd yr un heb ei fwrw i lawr . ”
41013003	Fel yr oedd yn eistedd ar Fynydd yr Olewydd gyferbyn â'r deml , gofynnodd Pedr ac Iago ac Ioan ac Andreas iddo , o'r neilltu ,
41013004	“ Dywed wrthym pa bryd y bydd hyn , a beth fydd yr arwydd pan fydd hyn oll ar ddod i ben ? ”
41013005	A dechreuodd Iesu ddweud wrthynt , “ Gwyliwch na fydd i neb eich twyllo .
41013006	Fe ddaw llawer yn fy enw i gan ddweud , ‘ Myfi yw ’ , ac fe dwyllant lawer .
41013007	A phan glywch am ryfeloedd a sôn am ryfeloedd , peidiwch â chyffroi . Rhaid i hyn ddigwydd , ond nid yw'r diwedd eto .
41013008	Oblegid cyfyd cenedl yn erbyn cenedl , a theyrnas yn erbyn teyrnas . Bydd daeargrynfâu mewn mannau . Bydd adegau o newyn .
41013009	Dechrau'r gwewyr fydd hyn . A chwithau , gwyliwch eich hunain ; fe'ch traddodir chwi i lysoedd , a chewch eich fflangellu mewn synagogau a'ch gosod i sefyll gerbron llywodraethwyr a brenhinoedd o'm hachos i , i ddwyn tystiolaeth yn eu gŵydd .
41013010	Ond yn gyntaf rhaid i'r Efengyl gael ei chyhoeddi i'r holl genhedloedd .
41013011	A phan ânt â chwi i'ch traddodi , peidiwch â phryderu ymlaen llaw beth i'w ddweud , ond pa beth bynnag a roddir i chwi y pryd hwnnw , dywedwch hynny ; oblegid nid chwi sydd yn llefaru , ond yr Ysbryd Glân .
41013012	Bradycha brawd ei frawd i farwolaeth , a thad ei blentyn , a chyfyd plant yn erbyn eu rhieni a pheri eu lladd .
41013013	A chas fyddwch gan bawb o achos fy enw i ; ond y sawl sy'n dyfalbarhau i'r diwedd a gaiff ei achub .
41013014	“ Ond pan welwch ‘ y ffieiddbeth diffeithiol ’ yn sefyll lle na ddylai fod ” ( dealled y darllenydd ) “ yna ffoed y rhai sydd yn Jwdea i'r mynyddoedd .
41013015	Pwy bynnag sydd ar ben y tŷ , peidied â dod i lawr i fynd i mewn i gipio dim o'i dŷ ;
41013016	a phwy bynnag sydd yn y cae , peidied â throi yn ei ôl i gymryd ei fantell .
41013017	Gwae'r gwragedd beichiog a'r rhai sy'n rhoi'r fron yn y dyddiau hynny !
41013018	A gweddïwch na ddigwydd hyn yn y gaeaf ,
41013019	oblegid bydd y dyddiau hynny yn orthrymder na fu ei debyg o ddechrau'r greadigaeth a greodd Duw hyd yn awr , ac na fydd byth .
41013020	Ac oni bai fod yr Arglwydd wedi byrhau'r dyddiau , ni fuasai neb byw wedi ei achub ; ond er mwyn yr etholedigion a etholodd , fe fyrhaodd y dyddiau .
41013021	Ac yna , os dywed rhywun wrthych , ‘ Edrych , dyma'r Meseia ’ , neu , ‘ Edrych , dacw ef ’ , peidiwch â'i gredu .
41013022	Oherwydd fe gyfyd gau feseiau a gau broffwydi , a rhoddant arwyddion a rhyfeddodau i arwain ar gyfeiliorn yr etholedigion , petai hynny'n bosibl .
41013023	Ond gwyliwch chwi ; yr wyf wedi dweud y cwbl wrthych ymlaen llaw .
41013024	“ Ond yn y dyddiau hynny , ar ôl y gorthrymder hwnnw , “ ‘ Tywyllir yr haul , ni rydd y lloer ei llewyrch ,
41013025	syrth y sêr o'r nef , ac ysgydwir y nerthoedd sydd yn y nefoedd . ’
41013026	“ A'r pryd hwnnw gwelant Fab y Dyn yn dyfod yn y cymylau gyda nerth mawr a gogoniant .
41013027	Ac yna'r anfona ei angylion a chynnull ei etholedigion o'r pedwar gwynt , o eithaf y ddaear hyd at eithaf y nef .
41013028	“ Dysgwch wers oddi wrth y ffigysbren . Pan fydd ei gangen yn ir ac yn dechrau deilio , gwyddoch fod yr haf yn agos .
41013029	Felly chwithau , pan welwch y pethau hyn yn digwydd , byddwch yn gwybod ei fod yn agos , wrth y drws .
41013030	Yn wir , rwy'n dweud wrthych , nid â'r genhedlaeth hon heibio nes i'r holl bethau hyn ddigwydd .
41013031	Y nef a'r ddaear , ânt heibio , ond fy ngeiriau i , nid ânt heibio ddim .
41013032	“ Ond am y dydd hwnnw neu'r awr ni ŵyr neb , na'r angylion yn y nef , na'r Mab , neb ond y Tad .
41013033	Gwyliwch , byddwch effro ; oherwydd ni wyddoch pa bryd y bydd yr amser .
41013034	Y mae fel dyn a aeth oddi cartref , gan adael ei dŷ a rhoi awdurdod i'w weision , i bob un ei waith , a gorchymyn i'r porthor wylio .
41013035	Byddwch wyliadwrus gan hynny — oherwydd ni wyddoch pa bryd y daw meistr y tŷ , ai gyda'r hwyr , ai ar hanner nos , ai ar ganiad y ceiliog , ai yn fore —
41013036	rhag ofn iddo ddod yn ddisymwth a'ch cael chwi'n cysgu .
41013037	A'r hyn yr wyf yn ei ddweud wrthych chwi , yr wyf yn ei ddweud wrth bawb : byddwch wyliadwrus . ”
41014001	Yr oedd y Pasg a gŵyl y Bara Croyw ymhen deuddydd . Ac yr oedd y prif offeiriaid a'r ysgrifenyddion yn ceisio modd i'w ddal trwy ddichell , a'i ladd .
41014002	Oherwydd dweud yr oeddent , “ Nid yn ystod yr ŵyl , rhag bod cynnwrf ymhlith y bobl . ”
41014003	A phan oedd ef ym Methania , wrth bryd bwyd yn nhŷ Simon y gwahanglwyfus , daeth gwraig a chanddi ffiol alabastr o ennaint drudfawr , nard pur ; torrodd y ffiol a thywalltodd yr ennaint ar ei ben ef .
41014004	Ac yr oedd rhai yn ddig ac yn dweud wrth ei gilydd , “ I ba beth y bu'r gwastraff hwn ar yr ennaint ?
41014005	Oherwydd gallesid gwerthu'r ennaint hwn am fwy na thri chant o ddarnau arian a'i roi i'r tlodion . ” Ac yr oeddent yn ei cheryddu .
41014006	Ond dywedodd Iesu , “ Gadewch iddi ; pam yr ydych yn ei phoeni ? Gweithred brydferth a wnaeth hi i mi .
41014007	Y mae'r tlodion gyda chwi bob amser , a gallwch wneud cymwynas â hwy pa bryd bynnag y mynnwch ; ond ni fyddaf fi gyda chwi bob amser .
41014008	A allodd hi , fe'i gwnaeth ; achubodd y blaen i eneinio fy nghorff erbyn y gladdedigaeth .
41014009	Yn wir , rwy'n dweud wrthych , pa le bynnag y pregethir yr Efengyl yn yr holl fyd , adroddir hefyd yr hyn a wnaeth hon , er cof amdani . ”
41014010	Yna aeth Jwdas Iscariot , hwnnw oedd yn un o'r Deuddeg , at y prif offeiriaid i'w fradychu ef iddynt .
41014011	Pan glywsant , yr oeddent yn llawen , ac addawsant roi arian iddo . A dechreuodd geisio cyfle i'w fradychu ef .
41014012	Ar ddydd cyntaf gŵyl y Bara Croyw , pan leddid oen y Pasg , dywedodd ei ddisgyblion wrtho , “ I ble yr wyt ti am inni fynd i baratoi i ti , i fwyta gwledd y Pasg ? ”
41014013	Ac anfonodd ddau o'i ddisgyblion , ac meddai wrthynt , “ Ewch i'r ddinas , ac fe ddaw dyn i'ch cyfarfod , yn cario stenaid o ddŵr . Dilynwch ef ,
41014014	a dywedwch wrth ŵr y tŷ lle'r â i mewn , ‘ Y mae'r Athro'n gofyn , “ Ble mae f'ystafell , lle yr wyf i fwyta gwledd y Pasg gyda'm disgyblion ? ” ’
41014015	Ac fe ddengys ef i chwi oruwchystafell fawr wedi ei threfnu'n barod ; yno paratowch i ni . ”
41014016	Aeth y disgyblion ymaith , a daethant i'r ddinas a chael fel yr oedd ef wedi dweud wrthynt , a pharatoesant wledd y Pasg .
41014017	Gyda'r nos daeth yno gyda'r Deuddeg .
41014018	Ac fel yr oeddent wrth y bwrdd yn bwyta , dywedodd Iesu , “ Yn wir , rwy'n dweud wrthych y bydd i un ohonoch fy mradychu i , un sy'n bwyta gyda mi . ”
41014019	Dechreusant dristáu a dweud wrtho y naill ar ôl y llall , “ Nid myfi ? ”
41014020	Dywedodd yntau wrthynt , “ Un o'r Deuddeg , un sy'n gwlychu ei fara gyda mi yn y ddysgl .
41014021	Y mae Mab y Dyn yn wir yn ymadael , fel y mae'n ysgrifenedig amdano , ond gwae'r dyn hwnnw y bradychir Mab y Dyn ganddo ! Da fuasai i'r dyn hwnnw petai heb ei eni . ”
41014022	Ac wrth iddynt fwyta , cymerodd fara , ac wedi bendithio fe'i torrodd a'i roi iddynt , a dweud , “ Cymerwch ; hwn yw fy nghorff . ”
41014023	A chymerodd gwpan , ac wedi diolch fe'i rhoddodd iddynt , ac yfodd pawb ohono .
41014024	A dywedodd wrthynt , “ Hwn yw fy ngwaed i , gwaed y cyfamod , sy'n cael ei dywallt er mwyn llawer .
41014025	Yn wir , rwy'n dweud wrthych nad yfaf byth mwy o ffrwyth y winwydden hyd y dydd hwnnw pan yfaf ef yn newydd yn nheyrnas Dduw . ”
41014026	Ac wedi iddynt ganu emyn , aethant allan i Fynydd yr Olewydd .
41014027	A dywedodd Iesu wrthynt , “ Fe ddaw cwymp i bob un ohonoch . Oherwydd y mae'n ysgrifenedig : “ ‘ Trawaf y bugail , a gwasgerir y defaid . ’
41014028	“ Ond wedi i mi gael fy nghyfodi af o'ch blaen chwi i Galilea . ”
41014029	Meddai Pedr wrtho , “ Er iddynt gwympo bob un , ni wnaf fi . ”
41014030	Ac meddai Iesu wrtho , “ Yn wir , rwy'n dweud wrthyt y bydd i ti heno nesaf , cyn i'r ceiliog ganu ddwywaith , fy ngwadu i deirgwaith . ”
41014031	Ond taerai yntau'n fwy byth , “ Petai'n rhaid imi farw gyda thi , ni'th wadaf byth . ” A'r un modd yr oeddent yn dweud i gyd .
41014032	Daethant i le o'r enw Gethsemane , ac meddai ef wrth ei ddisgyblion , “ Eisteddwch yma tra byddaf yn gweddïo . ”
41014033	Ac fe gymerodd gydag ef Pedr ac Iago ac Ioan , a dechreuodd deimlo arswyd a thrallod dwys ,
41014034	ac meddai wrthynt , “ Y mae f'enaid yn drist iawn hyd at farw . Arhoswch yma a gwyliwch . ”
41014035	Aeth ymlaen ychydig , a syrthiodd ar y ddaear a gweddïo ar i'r awr , petai'n bosibl , fynd heibio iddo .
41014036	“ Abba ! Dad ! ” meddai , “ y mae pob peth yn bosibl i ti . Cymer y cwpan hwn oddi wrthyf . Eithr nid yr hyn a fynnaf fi , ond yr hyn a fynni di . ”
41014037	Daeth yn ôl a'u cael hwy'n cysgu , ac meddai wrth Pedr , “ Simon , ai cysgu yr wyt ti ? Oni ellaist wylio am un awr ?
41014038	Gwyliwch , a gweddïwch na ddewch i gael eich profi . Y mae'r ysbryd yn barod ond y cnawd yn wan . ”
41014039	Aeth ymaith drachefn a gweddïo , gan lefaru'r un geiriau .
41014040	A phan ddaeth yn ôl fe'u cafodd hwy'n cysgu eto , oherwydd yr oedd eu llygaid yn drwm ; ac ni wyddent beth i'w ddweud wrtho .
41014041	Daeth y drydedd waith , a dweud wrthynt , “ A ydych yn dal i gysgu a gorffwys ? Dyna ddigon . Daeth yr awr ; dyma Fab y Dyn yn cael ei fradychu i ddwylo pechaduriaid .
41014042	Codwch ac awn . Dyma fy mradychwr yn agosáu . ”
41014043	Ac yna , tra oedd yn dal i siarad , dyma Jwdas , un o'r Deuddeg , yn cyrraedd , a chydag ef dyrfa yn dwyn cleddyfau a phastynau , wedi eu hanfon gan y prif offeiriaid a'r ysgrifenyddion a'r henuriaid .
41014044	Yr oedd ei fradychwr wedi rhoi arwydd iddynt gan ddweud , “ Yr un a gusanaf yw'r dyn ; daliwch ef a mynd ag ef ymaith yn ddiogel . ”
41014045	Ac yn union wedi cyrraedd , aeth ato ef a dweud , “ Rabbi , ” a chusanodd ef .
41014046	Rhoesant hwythau eu dwylo arno a'i ddal .
41014047	Tynnodd rhywun o blith y rhai oedd yn sefyll gerllaw gleddyf , a thrawodd was yr archoffeiriad a thorri ei glust i ffwrdd .
41014048	A dywedodd Iesu wrthynt , “ Ai fel at leidr , â chleddyfau a phastynau , y daethoch allan i'm dal i ?
41014049	Yr oeddwn gyda chwi beunydd , yn dysgu yn y deml , ac ni ddaliasoch fi . Ond cyflawner yr Ysgrythurau . ”
41014050	A gadawodd y disgyblion ef bob un , a ffoi .
41014051	Ac yr oedd rhyw lanc yn ei ganlyn ef , yn gwisgo darn o liain dros ei gorff noeth . Cydiasant ynddo ef ,
41014052	ond dihangodd , gan adael y lliain a ffoi'n noeth .
41014053	Aethant â Iesu ymaith at yr archoffeiriad , a daeth y prif offeiriaid oll a'r henuriaid a'r ysgrifenyddion ynghyd .
41014054	Canlynodd Pedr ef o hirbell , bob cam i mewn i gyntedd yr archoffeiriad , ac yr oedd yn eistedd gyda'r gwasanaethwyr , yn ymdwymo wrth y tân .
41014055	Yr oedd y prif offeiriaid a'r holl Sanhedrin yn ceisio tystiolaeth yn erbyn Iesu , i'w roi i farwolaeth , ond yn methu cael dim .
41014056	Oherwydd yr oedd llawer yn rhoi camdystiolaeth yn ei erbyn , ond nid oedd eu tystiolaeth yn gyson .
41014057	Cododd rhai a chamdystio yn ei erbyn ,
41014058	“ Clywsom ni ef yn dweud , ‘ Mi fwriaf i lawr y deml hon o waith llaw , ac mewn tridiau mi adeiladaf un arall heb fod o waith llaw . ’ ”
41014059	Ond hyd yn oed felly nid oedd eu tystiolaeth yn gyson .
41014060	Yna cododd yr archoffeiriad ar ei draed yn y canol , a holodd Iesu : “ Onid atebi ddim ? Beth am dystiolaeth y rhain yn dy erbyn ? ”
41014061	Parhaodd yntau'n fud , heb ateb dim . Holodd yr archoffeiriad ef drachefn , ac meddai wrtho , “ Ai ti yw'r Meseia , Mab y Bendigedig ? ”
41014062	Dywedodd Iesu , “ Myfi yw , “ ‘ ac fe welwch Fab y Dynyn eistedd ar ddeheulaw'r Galluac yn dyfod gyda chymylau'r nef . ’ ”
41014063	Yna rhwygodd yr archoffeiriad ei ddillad a dweud , “ Pa raid i ni wrth dystion bellach ?
41014064	Clywsoch ei gabledd ; sut y barnwch chwi ? ” A'u dedfryd gytûn arno oedd ei fod yn haeddu marwolaeth .
41014065	A dechreuodd rhai boeri arno a rhoi gorchudd ar ei wyneb , a'i gernodio a dweud wrtho , “ Proffwyda . ” Ac ymosododd y gwasanaethwyr arno â dyrnodiau .
41014066	Yr oedd Pedr islaw yn y cyntedd . Daeth un o forynion yr archoffeiriad ,
41014067	a phan welodd Pedr yn ymdwymo edrychodd arno ac meddai , “ Yr oeddit tithau hefyd gyda'r Nasaread , Iesu . ”
41014068	Ond gwadodd ef a dweud , “ Nid wyf yn gwybod nac yn deall am beth yr wyt ti'n sôn . ” Ac aeth allan i'r porth .
41014069	Gwelodd y forwyn ef , a dechreuodd ddweud wedyn wrth y rhai oedd yn sefyll yn ymyl , “ Y mae hwn yn un ohonynt . ”
41014070	Gwadodd yntau drachefn . Ymhen ychydig , dyma'r rhai oedd yn sefyll yn ymyl yn dweud wrth Pedr , “ Yr wyt yn wir yn un ohonynt , achos Galilead wyt ti . ”
41014071	Dechreuodd yntau regi a thyngu : “ Nid wyf yn adnabod y dyn hwn yr ydych yn sôn amdano . ”
41014072	Ac yna canodd y ceiliog yr ail waith . Cofiodd Pedr ymadrodd Iesu wrtho , fel y dywedodd , “ Cyn i'r ceiliog ganu ddwywaith , fe'm gwedi i deirgwaith . ” A thorrodd i wylo .
41015001	Cyn gynted ag y daeth hi'n ddydd , ymgynghorodd y prif offeiriaid â'r henuriaid a'r ysgrifenyddion a'r holl Sanhedrin ; yna rhwymasant Iesu a mynd ag ef ymaith a'i drosglwyddo i Pilat .
41015002	Holodd Pilat ef : “ Ai ti yw Brenin yr Iddewon ? ” Atebodd yntau ef : “ Ti sy'n dweud hynny . ”
41015003	Ac yr oedd y prif offeiriaid yn dwyn llawer o gyhuddiadau yn ei erbyn .
41015004	Holodd Pilat ef wedyn : “ Onid atebi ddim ? Edrych faint o gyhuddiadau y maent yn eu dwyn yn dy erbyn . ”
41015005	Ond nid atebodd Iesu ddim mwy , er syndod i Pilat .
41015006	Ar yr ŵyl yr oedd Pilat yn arfer rhyddhau iddynt un carcharor y gofynnent amdano .
41015007	Ac yr oedd y dyn a elwid Barabbas yn y carchar gyda'r gwrthryfelwyr hynny oedd wedi llofruddio yn ystod y gwrthryfel .
41015008	Daeth y dyrfa i fyny a dechrau gofyn i Pilat wneud yn ôl ei arfer iddynt .
41015009	Atebodd Pilat hwy : “ A fynnwch i mi ryddhau i chwi Frenin yr Iddewon ? ”
41015010	Oherwydd gwyddai mai o genfigen yr oedd y prif offeiriaid wedi ei draddodi ef .
41015011	Ond cyffrôdd y prif offeiriaid y dyrfa i geisio ganddo yn hytrach ryddhau Barabbas iddynt .
41015012	Atebodd Pilat drachefn , ac meddai wrthynt , “ Beth , ynteu , a wnaf â hwn yr ydych yn ei alw yn Frenin yr Iddewon ? ”
41015013	Gwaeddasant hwythau yn ôl , “ Croeshoelia ef . ”
41015014	Meddai Pilat wrthynt , “ Ond pa ddrwg a wnaeth ef ? ” Gwaeddasant hwythau yn uwch byth , “ Croeshoelia ef . ”
41015015	A chan ei fod yn awyddus i fodloni'r dyrfa , rhyddhaodd Pilat Barabbas iddynt , a thraddododd Iesu , ar ôl ei fflangellu , i'w groeshoelio .
41015016	Aeth y milwyr ag ef ymaith i mewn i'r cyntedd , hynny yw , i'r Praetoriwm , a galw ynghyd yr holl fintai .
41015017	A gwisgasant ef â phorffor , a phlethu coron ddrain a'i gosod am ei ben .
41015018	A dechreusant ei gyfarch : “ Henffych well , Frenin yr Iddewon ! ”
41015019	Curasant ei ben â gwialen , a phoeri arno , a phlygu eu gliniau ac ymgrymu iddo .
41015020	Ac wedi iddynt ei watwar , tynasant y porffor oddi amdano a'i wisgo ef â'i ddillad ei hun . Yna aethant ag ef allan i'w groeshoelio .
41015021	Gorfodasant un oedd yn mynd heibio ar ei ffordd o'r wlad , Simon o Cyrene , tad Alexander a Rwffus , i gario ei groes ef .
41015022	Daethant ag ef i'r lle a elwir Golgotha , hynny yw , o'i gyfieithu , “ Lle Penglog ” .
41015023	Cynigiasant iddo win â myrr ynddo , ond ni chymerodd ef .
41015024	A chroeshoeliasant ef , a rhanasant ei ddillad , gan fwrw coelbren arnynt i benderfynu beth a gâi pob un .
41015025	Naw o'r gloch y bore oedd hi pan groeshoeliasant ef .
41015026	Ac yr oedd arysgrif y cyhuddiad yn ei erbyn yn dweud : “ Brenin yr Iddewon . ”
41015027	A chydag ef croeshoeliasant ddau leidr , un ar y dde ac un ar y chwith iddo .
41015029	Yr oedd y rhai oedd yn mynd heibio yn ei gablu ef , gan ysgwyd eu pennau a dweud , “ Oho , ti sydd am fwrw'r deml i lawr a'i hadeiladu mewn tridiau ,
41015030	disgyn oddi ar y groes ac achub dy hun . ”
41015031	A'r un modd yr oedd y prif offeiriaid hefyd , ynghyd â'r ysgrifenyddion , yn ei watwar wrth ei gilydd , ac yn dweud , “ Fe achubodd eraill ; ni all ei achub ei hun .
41015032	Disgynned y Meseia , Brenin Israel , yn awr oddi ar y groes , er mwyn inni weld a chredu . ” Yr oedd hyd yn oed y rhai a groeshoeliwyd gydag ef yn ei wawdio .
41015033	A phan ddaeth yn hanner dydd , bu tywyllwch dros yr holl wlad hyd dri o'r gloch y prynhawn .
41015034	Ac am dri o'r gloch gwaeddodd Iesu â llef uchel , “ Eloï , Eloï , lema sabachthani ” , hynny yw , o'i gyfieithu , “ Fy Nuw , fy Nuw , pam yr wyt wedi fy ngadael ? ”
41015035	O glywed hyn , meddai rhai o'r sawl oedd yn sefyll gerllaw , “ Clywch , y mae'n galw ar Elias . ”
41015036	Rhedodd rhywun a llenwi ysbwng â gwin sur a'i ddodi ar flaen gwialen a'i gynnig iddo i'w yfed . “ Gadewch inni weld , ” meddai , “ a ddaw Elias i'w dynnu ef i lawr . ”
41015037	Ond rhoes Iesu lef uchel , a bu farw .
41015038	A rhwygwyd llen y deml yn ddwy o'r pen i'r gwaelod .
41015039	Pan welodd y canwriad , a oedd yn sefyll gyferbyn ag ef , mai gyda gwaedd felly y bu farw , dywedodd , “ Yn wir , Mab Duw oedd y dyn hwn . ”
41015040	Yr oedd gwragedd hefyd yn edrych o hirbell ; yn eu plith yr oedd Mair Magdalen , a Mair mam Iago Fychan a Joses , a Salome ,
41015041	gwragedd a fu'n ei ganlyn ac yn gweini arno pan oedd yng Ngalilea , a llawer o wragedd eraill oedd wedi dod i fyny gydag ef i Jerwsalem .
41015042	Yr oedd hi eisoes yn hwyr , a chan ei bod yn ddydd Paratoad , hynny yw , y dydd cyn y Saboth ,
41015043	daeth Joseff o Arimathea , cynghorwr uchel ei barch a oedd yntau'n disgwyl am deyrnas Dduw , a mentrodd fynd i mewn at Pilat a gofyn am gorff Iesu .
41015044	Rhyfeddodd Pilat ei fod eisoes wedi marw , a galwodd y canwriad ato a gofyn iddo a oedd wedi marw ers meitin .
41015045	Ac wedi cael gwybod gan y canwriad , rhoddodd y corff i Joseff .
41015046	Prynodd yntau liain , ac wedi ei dynnu ef i lawr , a'i amdói yn y lliain , gosododd ef mewn bedd oedd wedi ei naddu o'r graig ; a threiglodd faen ar ddrws y bedd .
41015047	Ac yr oedd Mair Magdalen a Mair mam Joses yn edrych ym mhle y gosodwyd ef .
41016001	Wedi i'r Saboth fynd heibio , prynodd Mair Magdalen , a Mair mam Iago , a Salome , beraroglau , er mwyn mynd i'w eneinio ef .
41016002	Ac yn fore iawn ar y dydd cyntaf o'r wythnos , a'r haul newydd godi , dyma hwy'n dod at y bedd .
41016003	Ac meddent wrth ei gilydd , “ Pwy a dreigla'r maen i ffwrdd oddi wrth ddrws y bedd i ni ? ”
41016004	Ond wedi edrych i fyny , gwelsant fod y maen wedi ei dreiglo i ffwrdd ; oherwydd yr oedd yn un mawr iawn .
41016005	Aethant i mewn i'r bedd , a gwelsant ddyn ifanc yn eistedd ar yr ochr dde , a gwisg laes wen amdano , a daeth arswyd arnynt .
41016006	Meddai yntau wrthynt , “ Peidiwch ag arswydo . Yr ydych yn ceisio Iesu , y gŵr o Nasareth a groeshoeliwyd . Y mae wedi ei gyfodi ; nid yw yma ; dyma'r man lle gosodasant ef .
41016007	Ond ewch , dywedwch wrth ei ddisgyblion ac wrth Pedr . ‘ Y mae'n mynd o'ch blaen chwi i Galilea ; yno y gwelwch ef , fel y dywedodd wrthych . ’ ”
41016008	Daethant allan , a ffoi oddi wrth y bedd , oherwydd yr oeddent yn crynu o arswyd . Ac ni ddywedasant ddim wrth neb , oherwydd yr oedd ofn arnynt .
41016009	Ar ôl atgyfodi yn fore ar y dydd cyntaf o'r wythnos , ymddangosodd yn gyntaf i Fair Magdalen , gwraig yr oedd wedi bwrw saith gythraul ohoni .
41016010	Aeth hi a dweud y newydd wrth ei ganlynwyr yn eu galar a'u dagrau .
41016011	A'r rheini , pan glywsant ei fod yn fyw ac wedi ei weld ganddi hi , ni chredasant .
41016012	Ar ôl hynny , ymddangosodd mewn ffurf arall i ddau ohonynt fel yr oeddent yn cerdded ar eu ffordd i'r wlad ;
41016013	ac aethant hwy ymaith a dweud y newydd wrth y lleill . Ond ni chredodd neb y rheini chwaith .
41016014	Yn ddiweddarach , ymddangosodd i'r un ar ddeg pan oeddent wrth bryd bwyd , ac edliw iddynt eu hanghrediniaeth a'u hystyfnigrwydd , am iddynt beidio â chredu y rhai oedd wedi ei weld ef ar ôl ei gyfodi .
41016015	A dywedodd wrthynt , “ Ewch i'r holl fyd a phregethwch yr Efengyl i'r greadigaeth i gyd .
41016016	Y sawl a gred ac a fedyddir , fe gaiff ei achub , ond y sawl ni chred , fe'i condemnir .
41016017	A bydd yr arwyddion hyn yn dilyn i'r sawl a gredodd : bwriant allan gythreuliaid yn fy enw i , llefarant â thafodau newydd ,
41016018	gafaelant mewn seirff , ac os yfant wenwyn marwol ni wna ddim niwed iddynt ; rhoddant eu dwylo ar gleifion , ac iach fyddant . ”
41016019	Felly , wedi iddo lefaru wrthynt , cymerwyd yr Arglwydd Iesu i fyny i'r nef ac eisteddodd ar ddeheulaw Duw .
41016020	Ac aethant hwy allan a phregethu ym mhob man , a'r Arglwydd yn cydweithio â hwy ac yn cadarnhau'r gair trwy'r arwyddion oedd yn dilyn .
42001001	Yn gymaint â bod llawer wedi ymgymryd ag ysgrifennu hanes y pethau a gyflawnwyd yn ein plith ,
42001002	fel y traddodwyd hwy inni gan y rhai a fu o'r dechreuad yn llygad-dystion ac yn weision y gair ,
42001003	penderfynais innau , gan fy mod wedi ymchwilio yn fanwl i bopeth o'r dechreuad , eu hysgrifennu i ti yn eu trefn , ardderchocaf Theoffilus ,
42001004	er mwyn iti gael sicrwydd am y wybodaeth a dderbyniaist .
42001005	Yn nyddiau Herod , brenin Jwdea , yr oedd offeiriad o adran Abeia , o'r enw Sachareias , a chanddo wraig o blith merched Aaron ; ei henw hi oedd Elisabeth .
42001006	Yr oeddent ill dau yn gyfiawn gerbron Duw , yn ymddwyn yn ddi-fai yn ôl holl orchmynion ac ordeiniadau'r Arglwydd .
42001007	Nid oedd ganddynt blant , oherwydd yr oedd Elisabeth yn ddiffrwyth , ac yr oeddent ill dau wedi cyrraedd oedran mawr .
42001008	Ond pan oedd Sachareias a'i adran , yn eu tro , yn gweinyddu fel offeiriaid gerbron Duw ,
42001009	yn ôl arferiad y swydd , daeth i'w ran fynd i mewn i gysegr yr Arglwydd ac offrymu'r arogldarth ;
42001010	ac ar awr yr offrymu yr oedd holl dyrfa'r bobl y tu allan yn gweddïo .
42001011	A dyma angel yr Arglwydd yn ymddangos iddo , yn sefyll ar yr ochr dde i allor yr arogldarth ;
42001012	a phan welodd Sachareias ef , fe'i cythryblwyd a daeth ofn arno .
42001013	Ond dywedodd yr angel wrtho , “ Paid ag ofni , Sachareias , oherwydd y mae dy ddeisyfiad wedi ei wrando ; bydd dy wraig Elisabeth yn esgor ar fab i ti , a gelwi ef Ioan .
42001014	Fe gei lawenydd a gorfoledd , a bydd llawer yn llawenychu o achos ei enedigaeth ef ;
42001015	oherwydd mawr fydd ef gerbron yr Arglwydd , ac nid yf win na diod gadarn byth ; llenwir ef â'r Ysbryd Glân , ie , yng nghroth ei fam ,
42001016	ac fe dry lawer o bobl Israel yn ôl at yr Arglwydd eu Duw .
42001017	Bydd yn cerdded o flaen yr Arglwydd yn ysbryd a nerth Elias , i droi calonnau rhieni at eu plant , ac i droi'r anufudd i feddylfryd y cyfiawn , er mwyn darparu i'r Arglwydd bobl wedi eu paratoi . ”
42001018	Meddai Sachareias wrth yr angel , “ Sut y caf sicrwydd o hyn ? Oherwydd yr wyf fi yn hen , a'm gwraig wedi cyrraedd oedran mawr . ”
42001019	Atebodd yr angel ef , “ Myfi yw Gabriel , sydd yn sefyll gerbron Duw , ac anfonwyd fi i lefaru wrthyt ac i gyhoeddi iti y newydd da hwn ;
42001020	ac wele , byddi'n fud a heb allu llefaru hyd y dydd y digwydd hyn , am iti beidio â chredu fy ngeiriau , geiriau a gyflawnir yn eu hamser priodol . ”
42001021	Yr oedd y bobl yn disgwyl am Sachareias , ac yn synnu ei fod yn oedi yn y cysegr .
42001022	A phan ddaeth allan , ni allai lefaru wrthynt , a deallasant iddo gael gweledigaeth yn y cysegr ; yr oedd yntau yn amneidio arnynt ac yn parhau yn fud .
42001023	Pan ddaeth dyddiau ei wasanaeth i ben , dychwelodd adref .
42001024	Ond wedi'r dyddiau hynny beichiogodd Elisabeth ei wraig ; ac fe'i cuddiodd ei hun am bum mis , gan ddweud ,
42001025	“ Fel hyn y gwnaeth yr Arglwydd i mi yn y dyddiau yr edrychodd arnaf i dynnu ymaith fy ngwarth yng ngolwg y cyhoedd . ”
42001026	Yn y chweched mis anfonwyd yr angel Gabriel gan Dduw i dref yng Ngalilea o'r enw Nasareth ,
42001027	at wyryf oedd wedi ei dyweddïo i ŵr o'r enw Joseff , o dŷ Dafydd ; Mair oedd enw'r wyryf .
42001028	Aeth yr angel ati a dweud , “ Henffych well , tydi , yr un y rhoddodd Duw ei ffafr iddi ! Y mae'r Arglwydd gyda thi . ”
42001029	Ond cythryblwyd hi drwyddi gan ei eiriau , a cheisiodd ddirnad pa fath gyfarchiad a allai hwn fod .
42001030	Meddai'r angel wrthi , “ Paid ag ofni , Mair , oherwydd cefaist ffafr gyda Duw ;
42001031	ac wele , byddi'n beichiogi yn dy groth ac yn esgor ar fab , a gelwi ef Iesu .
42001032	Bydd hwn yn fawr , a Mab y Goruchaf y gelwir ef ; rhydd yr Arglwydd Dduw iddo orsedd Dafydd ei dad ,
42001033	ac fe deyrnasa ar dŷ Jacob am byth , ac ar ei deyrnas ni bydd diwedd . ”
42001034	Meddai Mair wrth yr angel , “ Sut y digwydd hyn , gan nad wyf yn cael cyfathrach â gŵr ? ”
42001035	Atebodd yr angel hi , “ Daw'r Ysbryd Glân arnat , a bydd nerth y Goruchaf yn dy gysgodi ; am hynny , gelwir y plentyn a genhedlir yn sanctaidd , Mab Duw .
42001036	Ac wele , y mae Elisabeth dy berthynas hithau wedi beichiogi ar fab yn ei henaint , a dyma'r chweched mis i'r hon a elwir yn ddiffrwyth ;
42001037	oherwydd ni bydd dim yn amhosibl gyda Duw . ”
42001038	Dywedodd Mair , “ Dyma lawforwyn yr Arglwydd ; bydded i mi yn ôl dy air di . ” Ac aeth yr angel i ffwrdd oddi wrthi .
42001039	Ar hynny cychwynnodd Mair ac aeth ar frys i'r mynydd-dir , i un o drefi Jwda ;
42001040	aeth i dŷ Sachareias a chyfarch Elisabeth .
42001041	Pan glywodd hi gyfarchiad Mair , llamodd y plentyn yn ei chroth a llanwyd Elisabeth â'r Ysbryd Glân ;
42001042	a llefodd â llais uchel , “ Bendigedig wyt ti ymhlith gwragedd , a bendigedig yw ffrwyth dy groth .
42001043	Sut y daeth i'm rhan i fod mam fy Arglwydd yn dod ataf ?
42001044	Pan glywais dy lais yn fy nghyfarch , dyma'r plentyn yn fy nghroth yn llamu o orfoledd .
42001045	Gwyn ei byd yr hon a gredodd y cyflawnid yr hyn a lefarwyd wrthi gan yr Arglwydd . ”
42001046	Ac meddai Mair : “ Y mae fy enaid yn mawrygu yr Arglwydd ,
42001047	a gorfoleddodd fy ysbryd yn Nuw , fy Ngwaredwr ,
42001048	am iddo ystyried distadledd ei lawforwyn . Oherwydd wele , o hyn allan fe'm gelwir yn wynfydedig gan yr holl genedlaethau ,
42001049	oherwydd gwnaeth yr hwn sydd nerthol bethau mawr i mi , a sanctaidd yw ei enw ef ;
42001050	y mae ei drugaredd o genhedlaeth i genhedlaethi'r rhai sydd yn ei ofni ef .
42001051	Gwnaeth rymuster â'i fraich , gwasgarodd y rhai balch eu calon ;
42001052	tynnodd dywysogion oddi ar eu gorseddau , a dyrchafodd y rhai distadl ;
42001053	llwythodd y newynog â rhoddion , ac anfonodd y cyfoethogion ymaith yn waglaw .
42001054	Cynorthwyodd ef Israel ei was , gan ddwyn i'w gof ei drugaredd —
42001055	fel y llefarodd wrth ein hynafiaid — ei drugaredd wrth Abraham a'i had yn dragywydd . ”
42001056	Ac arhosodd Mair gyda hi tua thri mis , ac yna dychwelodd adref .
42001057	Am Elisabeth , cyflawnwyd yr amser iddi esgor , a ganwyd iddi fab .
42001058	Clywodd ei chymdogion a'i pherthnasau am drugaredd fawr yr Arglwydd iddi , ac yr oeddent yn llawenychu gyda hi .
42001059	A'r wythfed dydd daethant i enwaedu ar y plentyn , ac yr oeddent am ei enwi ar ôl ei dad , Sachareias .
42001060	Ond atebodd ei fam , “ Nage , Ioan yw ei enw i fod . ”
42001061	Meddent wrthi , “ Nid oes neb o'th deulu â'r enw hwnnw arno . ”
42001062	Yna gofynasant drwy arwyddion i'w dad sut y dymunai ef ei enwi .
42001063	Galwodd yntau am lechen fach ac ysgrifennodd , “ Ioan yw ei enw . ” A synnodd pawb .
42001064	Ar unwaith rhyddhawyd ei enau a'i dafod , a dechreuodd lefaru a bendithio Duw .
42001065	Daeth ofn ar eu holl gymdogion , a bu trafod ar yr holl ddigwyddiadau hyn trwy fynydd-dir Jwdea i gyd ;
42001066	a chadwyd hwy ar gof gan bawb a glywodd amdanynt . “ Beth gan hynny fydd y plentyn hwn ? ” meddent . Ac yn wir yr oedd llaw'r Arglwydd gydag ef .
42001067	Llanwyd Sachareias ei dad ef â'r Ysbryd Glân , a phroffwydodd fel hyn :
42001068	“ Bendigedig fyddo Arglwydd Dduw Israelam iddo ymweld â'i bobl a'u prynu i ryddid ;
42001069	cododd waredigaeth gadarn i niyn nhŷ Dafydd ei was —
42001070	fel y llefarodd trwy enau ei broffwydi sanctaidd yn yr oesoedd a fu —
42001071	gwaredigaeth rhag ein gelynion ac o afael pawb sydd yn ein casáu ;
42001072	fel hyn y cymerodd drugaredd ar ein hynafiaid , a chofio ei gyfamod sanctaidd ,
42001073	y llw a dyngodd wrth Abraham ein tad , y rhoddai inni
42001074	gael ein hachub o afael gelynion , a'i addoli yn ddiofn
42001075	mewn sancteiddrwydd a chyfiawnderger ei fron ef holl ddyddiau ein bywyd .
42001076	A thithau , fy mhlentyn , gelwir di yn broffwyd y Goruchaf , oherwydd byddi'n cerdded o flaen yr Arglwydd i baratoi ei lwybrau ,
42001077	i roi i'w bobl wybodaeth am waredigaethtrwy faddeuant eu pechodau .
42001078	Hyn yw trugaredd calon ein Duw — fe ddaw â'r wawrddydd oddi uchod i'n plith ,
42001079	i lewyrchu ar y rhai sy'n eistedd yn nhywyllwch cysgod angau , a chyfeirio ein traed i ffordd tangnefedd . ”
42001080	Yr oedd y plentyn yn tyfu ac yn cryfhau yn ei ysbryd ; a bu yn yr anialwch hyd y dydd y dangoswyd ef i Israel .
42002001	Yn y dyddiau hynny aeth gorchymyn allan oddi wrth Cesar Awgwstus i gofrestru'r holl Ymerodraeth .
42002002	Digwyddodd y cofrestru cyntaf hwn pan oedd Cyrenius yn llywodraethu ar Syria .
42002003	Aeth pawb felly i'w gofrestru , pob un i'w dref ei hun .
42002004	Oherwydd ei fod yn perthyn i dŷ a theulu Dafydd , aeth Joseff i fyny o dref Nasareth yng Ngalilea i Jwdea , i dref Dafydd a elwir Bethlehem ,
42002005	i ymgofrestru ynghyd â Mair ei ddyweddi ; ac yr oedd hi'n feichiog .
42002006	Pan oeddent yno , cyflawnwyd yr amser iddi esgor ,
42002007	ac esgorodd ar ei mab cyntafanedig ; a rhwymodd ef mewn dillad baban a'i osod mewn preseb , am nad oedd lle iddynt yn y gwesty .
42002008	Yn yr un ardal yr oedd bugeiliaid allan yn y wlad yn gwarchod eu praidd liw nos .
42002009	A safodd angel yr Arglwydd yn eu hymyl a disgleiriodd gogoniant yr Arglwydd o'u hamgylch ; a daeth arswyd arnynt .
42002010	Yna dywedodd yr angel wrthynt , “ Peidiwch ag ofni , oherwydd wele , yr wyf yn cyhoeddi i chwi y newydd da am lawenydd mawr a ddaw i'r holl bobl :
42002011	ganwyd i chwi heddiw yn nhref Dafydd , Waredwr , yr hwn yw'r Meseia , yr Arglwydd ;
42002012	a dyma'r arwydd i chwi : cewch hyd i'r un bach wedi ei rwymo mewn dillad baban ac yn gorwedd mewn preseb . ”
42002013	Yn sydyn ymddangosodd gyda'r angel dyrfa o'r llu nefol , yn moli Duw gan ddweud :
42002014	“ Gogoniant yn y goruchaf i Dduw , ac ar y ddaear tangnefedd ymhlith y rhai sydd wrth ei fodd . ”
42002015	Wedi i'r angylion fynd ymaith oddi wrthynt i'r nef , dechreuodd y bugeiliaid ddweud wrth ei gilydd , “ Gadewch inni fynd i Fethlehem a gweld yr hyn sydd wedi digwydd , y peth yr hysbysodd yr Arglwydd ni amdano . ”
42002016	Aethant ar frys , a chawsant hyd i Fair a Joseff , a'r baban yn gorwedd yn y preseb ;
42002017	ac wedi ei weld mynegasant yr hyn oedd wedi ei lefaru wrthynt am y plentyn hwn .
42002018	Rhyfeddodd pawb a'u clywodd at y pethau a ddywedodd y bugeiliaid wrthynt ;
42002019	ond yr oedd Mair yn cadw'r holl bethau hyn yn ddiogel yn ei chalon ac yn myfyrio arnynt .
42002020	Dychwelodd y bugeiliaid gan ogoneddu a moli Duw am yr holl bethau a glywsant ac a welsant , yn union fel y llefarwyd wrthynt .
42002021	Pan ddaeth yr amser i enwaedu arno ymhen wyth diwrnod , galwyd ef Iesu , yr enw a roddwyd iddo gan yr angel cyn i'w fam feichiogi arno .
42002022	Pan ddaeth amser eu puredigaeth yn ôl Cyfraith Moses , cymerodd ei rieni ef i fyny i Jerwsalem i'w gyflwyno i'r Arglwydd ,
42002023	yn unol â'r hyn sydd wedi ei ysgrifennu yng Nghyfraith yr Arglwydd : “ Pob gwryw cyntafanedig , fe'i gelwir yn sanctaidd i'r Arglwydd ” ;
42002024	ac i roi offrwm yn unol â'r hyn sydd wedi ei ddweud yng Nghyfraith yr Arglwydd : “ Pâr o durturod neu ddau gyw colomen . ”
42002025	Yn awr yr oedd dyn yn Jerwsalem o'r enw Simeon ; dyn cyfiawn a duwiol oedd hwn , yn disgwyl am ddiddanwch Israel ; ac yr oedd yr Ysbryd Glân arno .
42002026	Yr oedd wedi cael datguddiad gan yr Ysbryd Glân na welai farwolaeth cyn gweld Meseia'r Arglwydd .
42002027	Daeth i'r deml dan arweiniad yr Ysbryd ; a phan ddaeth y rhieni â'r plentyn Iesu i mewn , i wneud ynglŷn ag ef yn unol ag arfer y Gyfraith ,
42002028	cymerodd Simeon ef i'w freichiau a bendithiodd Dduw gan ddweud :
42002029	“ Yn awr yr wyt yn gollwng dy was yn rhydd , O Arglwydd , mewn tangnefedd yn unol â'th air ;
42002030	oherwydd y mae fy llygaid wedi gweld dy iachawdwriaeth ,
42002031	a ddarperaist yng ngŵydd yr holl bobloedd :
42002032	goleuni i fod yn ddatguddiad i'r Cenhedloeddac yn ogoniant i'th bobl Israel . ”
42002033	Yr oedd ei dad a'i fam yn rhyfeddu at y pethau oedd yn cael eu dweud amdano .
42002034	Yna bendithiodd Simeon hwy , a dywedodd wrth Fair ei fam , “ Wele , gosodwyd hwn er cwymp a chyfodiad llawer yn Israel , ac i fod yn arwydd a wrthwynebir ;
42002035	a thithau , trywenir dy enaid di gan gleddyf ; felly y datguddir meddyliau calonnau lawer . ”
42002036	Yr oedd proffwydes hefyd , Anna merch Phanuel o lwyth Aser . Yr oedd hon yn oedrannus iawn , wedi byw saith mlynedd gyda'i gŵr ar ôl priodi ,
42002037	ac wedi parhau'n weddw nes ei bod yn awr yn bedair a phedwar ugain oed . Ni byddai byth yn ymadael â'r deml , ond yn addoli gan ymprydio a gweddïo ddydd a nos .
42002038	A'r awr honno safodd hi gerllaw a moli Duw , a llefaru am y plentyn wrth bawb oedd yn disgwyl rhyddhad Jerwsalem .
42002039	Wedi iddynt gyflawni popeth yn unol â Chyfraith yr Arglwydd , dychwelsant i Galilea , i Nasareth eu tref eu hunain .
42002040	Yr oedd y plentyn yn tyfu yn gryf ac yn llawn doethineb ; ac yr oedd ffafr Duw arno .
42002041	Byddai ei rieni yn teithio i Jerwsalem bob blwyddyn ar gyfer gŵyl y Pasg .
42002042	Pan oedd ef yn ddeuddeng mlwydd oed , aethant i fyny yn unol â'r arfer ar yr ŵyl ,
42002043	a chadw ei dyddiau yn gyflawn . Ond pan oeddent yn dychwelyd , arhosodd y bachgen Iesu yn Jerwsalem yn ddiarwybod i'w rieni .
42002044	Gan dybio ei fod gyda'u cyd-deithwyr , gwnaethant daith diwrnod cyn dechrau chwilio amdano ymhlith eu perthnasau a'u cydnabod .
42002045	Wedi methu cael hyd iddo , dychwelsant i Jerwsalem gan chwilio amdano .
42002046	Ymhen tridiau daethant o hyd iddo yn y deml , yn eistedd yng nghanol yr athrawon , yn gwrando arnynt ac yn eu holi ;
42002047	ac yr oedd pawb a'i clywodd yn rhyfeddu mor ddeallus oedd ei atebion .
42002048	Pan welodd ei rieni ef , fe'u syfrdanwyd , ac meddai ei fam wrtho , “ Fy mhlentyn , pam y gwnaethost hyn inni ? Dyma dy dad a minnau yn llawn pryder wedi bod yn chwilio amdanat . ”
42002049	Meddai ef wrthynt , “ Pam y buoch yn chwilio amdanaf ? Onid oeddech yn gwybod mai yn nhŷ fy Nhad y mae'n rhaid i mi fod ? ”
42002050	Ond ni ddeallasant hwy y peth a ddywedodd wrthynt .
42002051	Yna aeth ef i lawr gyda hwy yn ôl i Nasareth , a bu'n ufudd iddynt . Cadwodd ei fam y cyfan yn ddiogel yn ei chalon .
42002052	Ac yr oedd Iesu yn cynyddu mewn doethineb , a maintioli , a ffafr gyda Duw a'r holl bobl .
42003001	Yn y bymthegfed flwyddyn o deyrnasiad Tiberius Cesar , pan oedd Pontius Pilat yn llywodraethu ar Jwdea , a Herod yn dywysog Galilea , a phan oedd Philip ei frawd yn dywysog tiriogaeth Itwrea a Trachonitis , a Lysanias yn dywysog Abilene ,
42003002	ac yn amser archoffeiriadaeth Annas a Caiaffas , daeth gair Duw at Ioan fab Sachareias yn yr anialwch .
42003003	Aeth ef drwy'r holl wlad oddi amgylch yr Iorddonen gan gyhoeddi bedydd edifeirwch yn foddion maddeuant pechodau ,
42003004	fel y mae'n ysgrifenedig yn llyfr geiriau'r proffwyd Eseia : “ Llais un yn galw yn yr anialwch , ‘ Paratowch ffordd yr Arglwydd , unionwch y llwybrau iddo .
42003005	Caiff pob ceulan ei llenwi , a phob mynydd a bryn ei lefelu ; gwneir y llwybrau troellog yn union , a'r ffyrdd garw yn llyfn ;
42003006	a bydd y ddynolryw oll yn gweld iachawdwriaeth Duw . ’ ”
42003007	Dywedai wrth y tyrfaoedd oedd yn dod allan i'w bedyddio ganddo : “ Chwi epil gwiberod , pwy a'ch rhybuddiodd i ffoi rhag y digofaint sydd i ddod ?
42003008	Dygwch ffrwythau gan hynny a fydd yn deilwng o'ch edifeirwch . Peidiwch â dechrau dweud wrthych eich hunain , ‘ Y mae gennym Abraham yn dad ’ , oherwydd rwy'n dweud wrthych y gall Duw godi plant i Abraham o'r cerrig hyn .
42003009	Ac y mae'r fwyell eisoes wrth wraidd y coed ; felly , y mae pob coeden nad yw'n dwyn ffrwyth da yn cael ei thorri i lawr a'i bwrw i'r tân . ”
42003010	Gofynnai'r tyrfaoedd iddo , “ Beth a wnawn ni felly ? ”
42003011	Atebai yntau , “ Rhaid i'r sawl sydd ganddo ddau grys eu rhannu ag unrhyw un sydd heb grys , a rhaid i'r sawl sydd ganddo fwyd wneud yr un peth . ”
42003012	Daeth casglwyr trethi hefyd i'w bedyddio , ac meddent wrtho , “ Athro , beth a wnawn ni ? ”
42003013	Meddai yntau wrthynt , “ Peidiwch â mynnu dim mwy na'r swm a bennwyd ichwi . ”
42003014	Byddai dynion ar wasanaeth milwrol hefyd yn gofyn iddo , “ Beth a wnawn ninnau ? ” Meddai wrthynt , “ Peidiwch ag ysbeilio neb trwy drais neu gamgyhuddiad , ond byddwch fodlon ar eich cyflog . ”
42003015	Gan fod y bobl yn disgwyl , a phawb yn ystyried yn ei galon tybed ai Ioan oedd y Meseia ,
42003016	dywedodd ef wrth bawb : “ Yr wyf fi yn eich bedyddio â dŵr ; ond y mae un cryfach na mi yn dod . Nid wyf fi'n deilwng i ddatod carrai ei sandalau ef . Bydd ef yn eich bedyddio â'r Ysbryd Glân ac â thân .
42003017	Y mae ei wyntyll yn barod yn ei law , i nithio'n lân yr hyn a ddyrnwyd , ac i gasglu'r grawn i'w ysgubor . Ond am yr us , bydd yn llosgi hwnnw â thân anniffoddadwy . ”
42003018	Fel hyn , a chyda llawer anogaeth arall hefyd , yr oedd yn cyhoeddi'r newydd da i'r bobl .
42003019	Ond gan ei fod yn ceryddu'r Tywysog Herod ynglŷn â Herodias , gwraig ei frawd , ac ynglŷn â'i holl weithredoedd drygionus ,
42003020	ychwanegodd Herod y drygioni hwn at y cwbl , sef cloi Ioan yng ngharchar .
42003021	Pan oedd yr holl bobl yn cael eu bedyddio , yr oedd Iesu , ar ôl ei fedydd ef , yn gweddïo . Agorwyd y nef ,
42003022	a disgynnodd yr Ysbryd Glân arno mewn ffurf gorfforol fel colomen ; a daeth llais o'r nef : “ Ti yw fy Mab , yr Anwylyd ; ynot ti yr wyf yn ymhyfrydu . ”
42003023	Tua deng mlwydd ar hugain oed oedd Iesu ar ddechrau ei weinidogaeth . Yr oedd yn fab , yn ôl y dybiaeth gyffredin , i Joseff fab Eli ,
42003024	fab Mathat , fab Lefi , fab Melchi , fab Jannai , fab Joseff ,
42003025	fab Matathias , fab Amos , fab Nahum , fab Esli , fab Nagai ,
42003026	fab Maath , fab Matathias , fab Semein , fab Josech , fab Joda ,
42003027	fab Joanan , fab Rhesa , fab Sorobabel , fab Salathiel , fab Neri ,
42003028	fab Melchi , fab Adi , fab Cosam , fab Elmadam , fab Er ,
42003029	fab Josua , fab Elieser , fab Jorim , fab Mathat , fab Lefi ,
42003030	fab Simeon , fab Jwda , fab Joseff , fab Jonam , fab Eliacim ,
42003031	fab Melea , fab Menna , fab Matatha , fab Nathan , fab Dafydd ,
42003032	fab Jesse , fab Obed , fab Boas , fab Salmon , fab Nahson ,
42003033	fab Amminadab , fab Admin , fab Arni , fab Hesron , fab Peres , fab Jwda ,
42003034	fab Jacob , fab Isaac , fab Abraham , fab Tera , fab Nachor ,
42003035	fab Serug , fab Reu , fab Peleg , fab Heber , fab Sela ,
42003036	fab Cenan , fab Arffaxad , fab Sem , fab Noa , fab Lamech ,
42003037	fab Methwsela , fab Enoch , fab Jered , fab Maleleel , fab Cenan ,
42003038	fab Enos , fab Seth , fab Adda , fab Duw .
42004001	Dychwelodd Iesu , yn llawn o'r Ysbryd Glân , o'r Iorddonen , ac arweiniwyd ef gan yr Ysbryd yn yr anialwch
42004002	am ddeugain diwrnod , a'r diafol yn ei demtio . Ni fwytaodd ddim yn ystod y dyddiau hynny , ac ar eu diwedd daeth arno eisiau bwyd .
42004003	Meddai'r diafol wrtho , “ Os Mab Duw wyt ti , dywed wrth y garreg hon am droi'n fara . ”
42004004	Atebodd Iesu ef , “ Y mae'n ysgrifenedig : ‘ Nid ar fara yn unig y bydd rhywun fyw . ’ ”
42004005	Yna aeth y diafol ag ef i fyny a dangos iddo ar amrantiad holl deyrnasoedd y byd ,
42004006	a dywedodd wrtho , “ I ti y rhof yr holl awdurdod ar y rhain a'u gogoniant hwy ; oherwydd i mi y mae wedi ei draddodi , ac yr wyf yn ei roi i bwy bynnag a fynnaf .
42004007	Felly , os addoli di fi , dy eiddo di fydd y cyfan . ”
42004008	Atebodd Iesu ef , “ Y mae'n ysgrifenedig : “ ‘ Yr Arglwydd dy Dduw a addoli , ac ef yn unig a wasanaethi . ’ ”
42004009	Ond aeth y diafol ag ef i Jerwsalem , a'i osod ar dŵr uchaf y deml , a dweud wrtho , “ Os Mab Duw wyt ti , bwrw dy hun i lawr oddi yma ;
42004010	oherwydd y mae'n ysgrifenedig : “ ‘ Rhydd orchymyn i'w angylion amdanat , i'th warchod di rhag pob perygl ’ ,
42004011	“ a hefyd : “ ‘ Byddant yn dy godi ar eu dwylorhag iti daro dy droed yn erbyn carreg . ’ ”
42004012	Yna atebodd Iesu ef , “ Y mae'r Ysgrythur yn dweud : ‘ Paid â gosod yr Arglwydd dy Dduw ar ei brawf . ’ ”
42004013	Ac ar ôl iddo ei demtio ym mhob modd , ymadawodd y diafol ag ef , gan aros ei gyfle .
42004014	Dychwelodd Iesu yn nerth yr Ysbryd i Galilea . Aeth y sôn amdano ar hyd a lled y gymdogaeth .
42004015	Yr oedd yn dysgu yn eu synagogau ac yn cael clod gan bawb .
42004016	Daeth i Nasareth , lle yr oedd wedi ei fagu . Yn ôl ei arfer aeth i'r synagog ar y dydd Saboth , a chododd i ddarllen .
42004017	Rhoddwyd iddo lyfr y proffwyd Eseia , ac agorodd y sgrôl a chael y man lle'r oedd yn ysgrifenedig :
42004018	“ Y mae Ysbryd yr Arglwydd arnaf , oherwydd iddo f'eneinioi bregethu'r newydd da i dlodion . Y mae wedi f'anfon i gyhoeddi rhyddhad i garcharorion , ac adferiad golwg i ddeillion , i beri i'r gorthrymedig gerdded yn rhydd ,
42004019	i gyhoeddi blwyddyn ffafr yr Arglwydd . ”
42004020	Wedi cau'r sgrôl a'i rhoi'n ôl i'r swyddog , fe eisteddodd ; ac yr oedd llygaid pawb yn y synagog yn syllu arno .
42004021	A'i eiriau cyntaf wrthynt oedd : “ Heddiw yn eich clyw chwi y mae'r Ysgrythur hon wedi ei chyflawni . ”
42004022	Yr oedd pawb yn ei gymeradwyo ac yn rhyfeddu at y geiriau grasusol oedd yn dod o'i enau ef , gan ddweud , “ Onid mab Joseff yw hwn ? ”
42004023	Ac meddai wrthynt , “ Diau yr adroddwch wrthyf y ddihareb , ‘ Feddyg , iachâ dy hun ’ , a dweud , ‘ Yr holl bethau y clywsom iddynt ddigwydd yng Nghapernaum , gwna hwy yma hefyd ym mro dy febyd . ’ ”
42004024	Ond meddai , “ Yn wir , rwy'n dweud wrthych nad oes dim croeso i'r un proffwyd ym mro ei febyd .
42004025	Ar fy ngwir rwy'n dweud wrthych , yr oedd llawer o wragedd gweddw yn Israel yn nyddiau Elias pan gaewyd y ffurfafen am dair blynedd a chwe mis , ac y bu newyn mawr ar yr holl wlad .
42004026	Ond nid at un ohonynt hwy yr anfonwyd Elias , ond yn hytrach at wraig weddw yn Sarepta yng ngwlad Sidon .
42004027	Ac yr oedd llawer o wahangleifion yn Israel yn amser y proffwyd Eliseus , ac ni lanhawyd yr un ohonynt hwy , ond yn hytrach Naaman y Syriad . ”
42004028	Wrth glywed hyn llanwyd pawb yn y synagog â dicter ;
42004029	codasant , a bwriasant ef allan o'r dref a mynd ag ef hyd at ael y bryn yr oedd eu tref wedi ei hadeiladu arno , i'w luchio o'r clogwyn .
42004030	Ond aeth ef drwy eu canol hwy , ac ymaith ar ei daith .
42004031	Aeth i lawr i Gapernaum , tref yng Ngalilea , a bu'n dysgu'r bobl ar y Saboth .
42004032	Yr oeddent yn synnu at yr hyn yr oedd yn ei ddysgu , oherwydd yr oedd ei air yn llawn awdurdod .
42004033	Yn y synagog yr oedd dyn a chanddo ysbryd cythraul aflan . Gwaeddodd hwnnw â llais uchel ,
42004034	“ Och , beth sydd a fynni di â ni , Iesu o Nasareth ? A wyt ti wedi dod i'n difetha ni ? Mi wn pwy wyt ti — Sanct Duw . ”
42004035	Ceryddodd Iesu ef â'r geiriau , “ Taw , a dos allan ohono . ” Lluchiodd y cythraul y dyn i'w canol ac aeth allan ohono heb niweidio dim arno .
42004036	Aeth pawb yn syn a dechreusant siarad â'i gilydd , gan ddweud , “ Pa air yw hwn ? Y mae ef yn gorchymyn yr ysbrydion aflan ag awdurdod ac â nerth , ac y maent yn mynd allan . ”
42004037	Yr oedd sôn amdano yn mynd ar hyd a lled y gymdogaeth .
42004038	Ymadawodd Iesu â'r synagog ac aeth i dŷ Simon . Yr oedd mam-yng-nghyfraith Simon yn dioddef dan dwymyn lem , a deisyfasant ar Iesu ar ei rhan .
42004039	Safodd ef uwch ei phen a cheryddu'r dwymyn , a gadawodd y dwymyn hi ; ac ar unwaith cododd a dechrau gweini arnynt .
42004040	Ac ar fachlud haul , pawb oedd â chleifion yn dioddef dan amrywiol afiechydon , daethant â hwy ato ; a gosododd yntau ei ddwylo ar bob un ohonynt a'u hiacháu .
42004041	Yr oedd cythreuliaid yn ymadael â llawer o bobl gan floeddio , “ Mab Duw wyt ti . ” Ond eu ceryddu a wnâi ef , a gwahardd iddynt ddweud gair , am eu bod yn gwybod mai'r Meseia oedd ef .
42004042	Pan ddaeth hi'n ddydd aeth allan a theithio i le unig . Yr oedd y tyrfaoedd yn chwilio amdano , a daethant hyd ato a cheisio'i rwystro rhag mynd ymaith oddi wrthynt .
42004043	Ond dywedodd ef wrthynt , “ Y mae'n rhaid imi gyhoeddi'r newydd da am deyrnas Dduw i'r trefi eraill yn ogystal , oherwydd i hynny y'm hanfonwyd i . ”
42004044	Ac yr oedd yn pregethu yn synagogau Jwdea .
42005001	Unwaith pan oedd y dyrfa'n gwasgu ato ac yn gwrando ar air Duw , ac ef ei hun yn sefyll ar lan Llyn Genesaret ,
42005002	gwelodd ddau gwch yn sefyll wrth y lan . Yr oedd y pysgotwyr wedi dod allan ohonynt , ac yr oeddent yn golchi eu rhwydau .
42005003	Aeth ef i mewn i un o'r cychod , eiddo Simon , a gofyn iddo wthio allan ychydig o'r tir ; yna eisteddodd , a dechrau dysgu'r tyrfaoedd o'r cwch .
42005004	Pan orffennodd lefaru dywedodd wrth Simon , “ Dos allan i'r dŵr dwfn , a gollyngwch eich rhwydau am ddalfa . ”
42005005	Atebodd Simon , “ Meistr , drwy gydol y nos buom yn llafurio heb ddal dim , ond ar dy air di mi ollyngaf y rhwydau . ”
42005006	Gwnaethant hyn , a daliasant nifer enfawr o bysgod , nes bod eu rhwydau bron â rhwygo .
42005007	Amneidiasant ar eu partneriaid yn y cwch arall i ddod i'w cynorthwyo . Daethant hwy , a llwythasant y ddau gwch nes eu bod ar suddo .
42005008	Pan welodd Simon Pedr hyn syrthiodd wrth liniau Iesu gan ddweud , “ Dos ymaith oddi wrthyf , oherwydd dyn pechadurus wyf fi , Arglwydd . ”
42005009	Yr oedd ef , a phawb oedd gydag ef , wedi eu syfrdanu o weld y llwyth pysgod yr oeddent wedi eu dal ;
42005010	a'r un modd Iago ac Ioan , meibion Sebedeus , a oedd yn bartneriaid i Simon . Ac meddai Iesu wrth Simon , “ Paid ag ofni ; o hyn allan dal dynion y byddi di . ”
42005011	Yna daethant â'r cychod yn ôl i'r lan , a gadael popeth , a'i ganlyn ef .
42005012	Pan oedd Iesu yn un o'r trefi , dyma ddyn yn llawn o'r gwahanglwyf yn ei weld ac yn syrthio ar ei wyneb ac yn ymbil arno , “ Syr , os mynni , gelli fy nglanhau . ”
42005013	Estynnodd Iesu ei law a chyffwrdd ag ef gan ddweud , “ Yr wyf yn mynnu , glanhaer di . ” Ac ymadawodd y gwahanglwyf ag ef ar unwaith .
42005014	Gorchmynnodd Iesu iddo beidio â dweud wrth neb : “ Dos ymaith , ” meddai , “ a dangos dy hun i'r offeiriad , ac offryma dros dy lanhad fel y gorchmynnodd Moses , yn dystiolaeth gyhoeddus . ”
42005015	Ond yr oedd y sôn amdano yn ymledu fwyfwy , ac yr oedd tyrfaoedd lawer yn ymgynnull i wrando ac i gael eu hiacháu oddi wrth eu clefydau .
42005016	Ond byddai ef yn encilio i'r mannau unig ac yn gweddïo .
42005017	Un diwrnod yr oedd ef yn dysgu , ac yn eistedd yno yr oedd Phariseaid ac athrawon y Gyfraith oedd wedi dod o bob pentref yng Ngalilea ac o Jwdea ac o Jerwsalem ; ac yr oedd nerth yr Arglwydd gydag ef i iacháu .
42005018	A dyma wŷr yn cario ar wely ddyn wedi ei barlysu ; ceisio yr oeddent ddod ag ef i mewn a'i osod o flaen Iesu .
42005019	Wedi methu cael ffordd i ddod ag ef i mewn oherwydd y dyrfa , dringasant ar y to a'i ollwng drwy'r priddlechi , ynghyd â'i wely , i'r canol o flaen Iesu .
42005020	Wrth weld eu ffydd hwy dywedodd ef , “ Ddyn , y mae dy bechodau wedi eu maddau iti . ”
42005021	A dechreuodd yr ysgrifenyddion a'r Phariseaid feddwl , “ Pwy yw hwn sy'n llefaru cabledd ? Pwy ond Duw yn unig a all faddau pechodau ? ”
42005022	Ond synhwyrodd Iesu eu meddyliau , ac meddai wrthynt , “ Pam yr ydych yn meddwl fel hyn ynoch eich hunain ?
42005023	P'run sydd hawsaf , ai dweud , ‘ Y mae dy bechodau wedi eu maddau iti ’ , ai ynteu dweud , ‘ Cod a cherdda ’ ?
42005024	Ond er mwyn i chwi wybod fod gan Fab y Dyn awdurdod ar y ddaear i faddau pechodau ” — meddai wrth y claf , “ Dyma fi'n dweud wrthyt , cod a chymer dy wely a dos adref . ”
42005025	Ac ar unwaith cododd yntau yn eu gŵydd , cymryd y gwely y bu'n gorwedd arno , a mynd adref gan ogoneddu Duw .
42005026	Daeth syndod dros bawb a dechreusant ogoneddu Duw ; llanwyd hwy ag ofn , ac meddent , “ Yr ydym wedi gweld pethau anhygoel heddiw . ”
42005027	Wedi hyn aeth allan ac edrychodd ar gasglwr trethi o'r enw Lefi , a oedd yn eistedd wrth y dollfa , ac meddai wrtho , “ Canlyn fi . ”
42005028	A chan adael popeth cododd yntau a'i ganlyn .
42005029	Yna gwnaeth Lefi wledd fawr iddo yn ei dŷ ; ac yr oedd tyrfa niferus o gasglwyr trethi ac eraill yn cydfwyta gyda hwy .
42005030	Yr oedd y Phariseaid a'u hysgrifenyddion yn grwgnach wrth ei ddisgyblion gan ddweud , “ Pam yr ydych yn bwyta ac yn yfed gyda chasglwyr trethi a phechaduriaid ? ”
42005031	Atebodd Iesu hwy , “ Nid ar rai iach , ond ar y cleifion y mae angen meddyg ;
42005032	i alw pechaduriaid i edifeirwch , nid rhai cyfiawn , yr wyf fi wedi dod . ”
42005033	Ond meddent hwythau wrtho , “ Y mae disgyblion Ioan yn ymprydio yn aml ac yn adrodd eu gweddïau , a rhai'r Phariseaid yr un modd , ond bwyta ac yfed y mae dy ddisgyblion di . ”
42005034	Meddai Iesu wrthynt , “ A allwch wneud i westeion priodas ymprydio tra bydd y priodfab gyda hwy ?
42005035	Ond fe ddaw dyddiau pan ddygir y priodfab oddi wrthynt ; yna fe ymprydiant yn y dyddiau hynny . ”
42005036	Adroddodd hefyd ddameg wrthynt : “ Ni fydd neb yn rhwygo clwt allan o ddilledyn newydd a'i roi ar hen ddilledyn ; os gwna , nid yn unig fe fydd yn rhwygo'r newydd , ond ni fydd y clwt o'r newydd yn gweddu i'r hen .
42005037	Ac ni fydd neb yn tywallt gwin newydd i hen grwyn ; os gwna , bydd y gwin newydd yn rhwygo'r crwyn , a heblaw colli'r gwin fe ddifethir y crwyn .
42005038	I grwyn newydd y mae tywallt gwin newydd .
42005039	Ac ni fydd neb sydd wedi yfed hen win yn dymuno gwin newydd ; oherwydd y mae'n dweud , ‘ Yr hen sydd dda . ’ ”
42006001	Un Saboth yr oedd yn mynd trwy gaeau ŷd , ac yr oedd ei ddisgyblion yn tynnu tywysennau ac yn eu bwyta , gan eu rhwbio yn eu dwylo .
42006002	Ond dywedodd rhai o'r Phariseaid , “ Pam yr ydych yn gwneud peth sy'n groes i'r Gyfraith ar y Saboth ? ”
42006003	Atebodd Iesu hwy , “ Onid ydych wedi darllen am y peth hwnnw a wnaeth Dafydd pan oedd eisiau bwyd arno ef a'r rhai oedd gydag ef ?
42006004	Sut yr aeth i mewn i dŷ Dduw a chymryd y torthau cysegredig a'u bwyta a'u rhoi i'r rhai oedd gydag ef , torthau nad yw'n gyfreithlon i neb eu bwyta ond yr offeiriaid yn unig ? ”
42006005	Ac meddai wrthynt , “ Y mae Mab y Dyn yn arglwydd ar y Saboth . ”
42006006	Ar Saboth arall aeth i mewn i'r synagog a dysgu . Yr oedd yno ddyn â'i law dde yn ddiffrwyth .
42006007	Yr oedd yr ysgrifenyddion a'r Phariseaid â'u llygaid arno i weld a fyddai'n iacháu ar y Saboth , er mwyn cael hyd i gyhuddiad yn ei erbyn .
42006008	Ond yr oedd ef yn deall eu meddyliau , ac meddai wrth y dyn â'r llaw ddiffrwyth , “ Cod a saf yn y canol ” ; a chododd yntau ar ei draed .
42006009	Meddai Iesu wrthynt , “ Yr wyf yn gofyn i chwi , a yw'n gyfreithlon gwneud da ar y Saboth , ynteu gwneud drwg , achub bywyd , ynteu ei ddifetha ? ”
42006010	Yna edrychodd o gwmpas arnynt oll a dweud wrth y dyn , “ Estyn dy law . ” Estynnodd yntau hi , a gwnaed ei law yn iach .
42006011	Ond llanwyd hwy â gorffwylledd , a dechreusant drafod â'i gilydd beth i'w wneud i Iesu .
42006012	Un o'r dyddiau hynny aeth allan i'r mynydd i weddïo , a bu ar hyd y nos yn gweddïo ar Dduw .
42006013	Pan ddaeth hi'n ddydd galwodd ei ddisgyblion ato . Dewisodd o'u plith ddeuddeg , a rhoi'r enw apostolion iddynt :
42006014	Simon , a enwodd hefyd yn Pedr ; Andreas ei frawd ; Iago , Ioan , Philip a Bartholomeus ;
42006015	Mathew , Thomas , Iago fab Alffeus , a Simon , a elwid y Selot ;
42006016	Jwdas fab Iago , a Jwdas Iscariot , a droes yn fradwr .
42006017	Aeth i lawr gyda hwy a sefyll ar dir gwastad , gyda thyrfa fawr o'i ddisgyblion , a llu niferus o bobl o Jwdea gyfan a Jerwsalem ac o arfordir Tyrus a Sidon , a oedd wedi dod i wrando arno ac i'w hiacháu o'u clefydau ;
42006018	yr oedd y rhai a flinid gan ysbrydion aflan hefyd yn cael eu gwella .
42006019	Ac yr oedd yr holl dyrfa'n ceisio cyffwrdd ag ef , oherwydd yr oedd nerth yn mynd allan ohono ac yn iacháu pawb .
42006020	Yna cododd ef ei lygaid ar ei ddisgyblion a dweud : “ Gwyn eich byd chwi'r tlodion , oherwydd eiddoch chwi yw teyrnas Dduw .
42006021	Gwyn eich byd chwi sydd yn awr yn newynog , oherwydd cewch eich digoni . Gwyn eich byd chwi sydd yn awr yn wylo , oherwydd cewch chwerthin .
42006022	“ Gwyn eich byd pan fydd pobl yn eich casáu , yn eich ysgymuno a'ch gwaradwyddo , ac yn dirmygu eich enw fel peth drwg , o achos Mab y Dyn .
42006023	Byddwch lawen y dydd hwnnw a llamwch o orfoledd , oherwydd , ystyriwch , y mae eich gwobr yn fawr yn y nef . Oherwydd felly'n union y gwnaeth eu hynafiaid i'r proffwydi .
42006024	“ Ond gwae chwi'r cyfoethogion , oherwydd yr ydych wedi cael eich diddanwch .
42006025	Gwae chwi sydd yn awr wedi eich llenwi , oherwydd daw arnoch newyn . Gwae chwi sydd yn awr yn chwerthin , oherwydd cewch ofid a dagrau .
42006026	“ Gwae chwi pan fydd pawb yn eich canmol , oherwydd felly'n union y gwnaeth eu hynafiaid i'r gau broffwydi .
42006027	“ Ond wrthych chwi sy'n gwrando rwy'n dweud : carwch eich gelynion , gwnewch ddaioni i'r rhai sy'n eich casáu ,
42006028	bendithiwch y rhai sy'n eich melltithio , gweddïwch dros y rhai sy'n eich cam-drin .
42006029	Pan fydd rhywun yn dy daro di ar dy foch , cynigia'r llall iddo hefyd ; pan fydd un yn cymryd dy fantell , paid â'i rwystro rhag cymryd dy grys hefyd .
42006030	Rho i bawb sy'n gofyn gennyt , ac os bydd rhywun yn cymryd dy eiddo , paid â gofyn amdano'n ôl .
42006031	Fel y dymunwch i eraill wneud i chwi , gwnewch chwithau yr un fath iddynt hwy .
42006032	Os ydych yn caru'r rhai sy'n eich caru chwi , pa ddiolch fydd i chwi ? Y mae hyd yn oed y pechaduriaid yn caru'r rhai sy'n eu caru hwy .
42006033	Ac os gwnewch ddaioni i'r rhai sy'n gwneud daioni i chwi , pa ddiolch fydd i chwi ? Y mae hyd yn oed y pechaduriaid yn gwneud cymaint â hynny .
42006034	Os rhowch fenthyg i'r rhai yr ydych yn disgwyl derbyn ganddynt , pa ddiolch fydd i chwi ? Y mae hyd yn oed bechaduriaid yn rhoi benthyg i bechaduriaid dim ond iddynt gael yr un faint yn ôl .
42006035	Nage , carwch eich gelynion a gwnewch ddaioni a rhowch fenthyg heb ddisgwyl dim yn ôl . Bydd eich gwobr yn fawr a byddwch yn blant y Goruchaf , oherwydd y mae ef yn garedig wrth yr anniolchgar a'r drygionus .
42006036	Byddwch yn drugarog fel y mae eich Tad yn drugarog .
42006037	“ Peidiwch â barnu , ac ni chewch eich barnu . Peidiwch â chondemnio , ac ni chewch eich condemnio . Maddeuwch , ac fe faddeuir i chwi .
42006038	Rhowch , ac fe roir i chwi ; rhoir yn eich côl fesur da , wedi ei wasgu i lawr a'i ysgwyd ynghyd nes gorlifo ; oherwydd â'r mesur y rhowch y rhoir i chwi yn ôl . ”
42006039	Adroddodd hefyd ddameg wrthynt : “ A fedr y dall arwain y dall ? Onid syrthio i bydew a wna'r ddau ?
42006040	Nid yw disgybl yn well na'i athro ; ond wedi ei lwyr gymhwyso bydd pob un fel ei athro .
42006041	Pam yr wyt yn edrych ar y brycheuyn sydd yn llygad dy gyfaill , a thithau heb sylwi ar y trawst sydd yn dy lygad dy hun ?
42006042	Sut y gelli ddweud wrth dy gyfaill , ‘ Gyfaill , gad imi dynnu allan y brycheuyn sydd yn dy lygad di ’ , a thi dy hun heb weld y trawst sydd yn dy lygad di ? Ragrithiwr , yn gyntaf tyn y trawst allan o'th lygad dy hun , ac yna fe weli yn ddigon eglur i dynnu'r brycheuyn sydd yn llygad dy gyfaill .
42006043	“ Oherwydd nid yw coeden dda yn dwyn ffrwyth gwael , ac nid yw coeden wael chwaith yn dwyn ffrwyth da .
42006044	Wrth ei ffrwyth ei hun y mae pob coeden yn cael ei hadnabod ; nid oddi ar ddrain y mae casglu ffigys , ac nid oddi ar lwyni mieri y mae tynnu grawnwin .
42006045	Y mae'r dyn da yn dwyn daioni o drysor daionus ei galon , a'r dyn drwg yn dwyn drygioni o'i ddrygioni ; oherwydd yn ôl yr hyn sy'n llenwi ei galon y mae ei enau yn llefaru .
42006046	“ Pam yr ydych yn galw ‘ Arglwydd , Arglwydd ’ arnaf , a heb wneud yr hyn yr wyf yn ei ofyn ?
42006047	Pob un sy'n dod ataf ac yn gwrando ar fy ngeiriau ac yn eu gwneud , dangosaf i chwi i bwy y mae'n debyg :
42006048	y mae'n debyg i ddyn a adeiladodd dŷ a chloddio'n ddwfn a gosod sylfaen ar y graig ; a phan ddaeth llifogydd , ffrwydrodd yr afon yn erbyn y tŷ hwnnw , ond ni allodd ei syflyd , gan iddo gael ei adeiladu yn gadarn .
42006049	Ond y mae'r sawl sy'n clywed , ond heb wneud , yn debyg i rywun a adeiladodd dŷ ar bridd , heb sylfaen ; ffrwydrodd yr afon yn ei erbyn a chwalodd y tŷ hwnnw ar unwaith , a dirfawr fu ei gwymp . ”
42007001	Wedi iddo orffen llefaru'r holl eiriau hyn wrth y bobl , aeth i mewn i Gapernaum .
42007002	Yr oedd canwriad ac iddo was , gwerthfawr yn ei olwg , a oedd yn glaf ac ar fin marw .
42007003	Pan glywodd y canwriad am Iesu anfonodd ato henuriaid o Iddewon , i ofyn iddo ddod ac achub bywyd ei was .
42007004	Daethant hwy at Iesu ac ymbil yn daer arno : “ Y mae'n haeddu iti wneud hyn drosto ,
42007005	oherwydd y mae'n caru ein cenedl , ac ef a adeiladodd ein synagog i ni . ”
42007006	Pan oedd Iesu ar ei ffordd gyda hwy ac eisoes heb fod ymhell o'r tŷ , anfonodd y canwriad rai o'i gyfeillion i ddweud wrtho , “ Paid â thrafferthu , syr , oherwydd nid wyf yn deilwng i ti ddod dan fy nho .
42007007	Am hynny bernais nad oeddwn i fy hun yn deilwng i ddod atat ; ond dywed air , a chaffed fy ngwas ei iacháu .
42007008	Oherwydd dyn sy'n cael ei osod dan awdurdod wyf finnau , a chennyf filwyr danaf ; byddaf yn dweud wrth hwn , ‘ Dos ’ , ac fe â , ac wrth un arall , ‘ Tyrd ’ , ac fe ddaw , ac wrth fy ngwas , ‘ Gwna hyn ’ , ac fe'i gwna . ”
42007009	Pan glywodd Iesu hyn fe ryfeddodd at y dyn , a chan droi at y dyrfa oedd yn ei ddilyn meddai , “ Rwy'n dweud wrthych , ni chefais hyd yn oed yn Israel ffydd mor fawr . ”
42007010	Ac wedi i'r rhai a anfonwyd ddychwelyd i'r tŷ , cawsant y gwas yn holliach .
42007011	Yn fuan wedyn aeth Iesu i dref a elwir Nain . Gydag ef ar y daith yr oedd ei ddisgyblion a thyrfa fawr .
42007012	Pan gyrhaeddodd yn agos at borth y dref , dyma gynhebrwng yn dod allan ; unig fab ei fam oedd y marw , a hithau'n wraig weddw . Yr oedd tyrfa niferus o'r dref gyda hi .
42007013	Pan welodd yr Arglwydd hi , tosturiodd wrthi a dweud , “ Paid ag wylo . ”
42007014	Yna aeth ymlaen a chyffwrdd â'r elor . Safodd y cludwyr , ac meddai ef , “ Fy machgen , rwy'n dweud wrthyt , cod . ”
42007015	Cododd y marw ar ei eistedd a dechrau siarad , a rhoes Iesu ef i'w fam .
42007016	Cydiodd ofn ym mhawb a dechreusant ogoneddu Duw , gan ddweud , “ Y mae proffwyd mawr wedi codi yn ein plith ” , ac , “ Y mae Duw wedi ymweld â'i bobl . ”
42007017	Ac aeth yr hanes hwn amdano drwy Jwdea gyfan a'r holl gymdogaeth .
42007018	Rhoes disgyblion Ioan adroddiad iddo ynglŷn â hyn oll .
42007019	Galwodd yntau ddau o'i ddisgyblion ato a'u hanfon at yr Arglwydd , gan ofyn , “ Ai ti yw'r hwn sydd i ddod , ai am rywun arall yr ydym i ddisgwyl ? ”
42007020	Daeth y ddau ato a dweud , “ Anfonodd Ioan Fedyddiwr ni atat , gan ofyn , ‘ Ai ti yw'r hwn sydd i ddod , ai am rywun arall yr ydym i ddisgwyl ? ’ ”
42007021	Y pryd hwnnw iachaodd ef lawer o afael afiechydon a phlâu ac ysbrydion drwg , a rhoes eu golwg i lawer o ddeillion .
42007022	Ac atebodd ef hwy , “ Ewch a dywedwch wrth Ioan yr hyn yr ydych wedi ei weld ac wedi ei glywed . Y mae'r deillion yn cael eu golwg yn ôl , y cloffion yn cerdded , y gwahangleifion yn cael eu glanhau a'r byddariaid yn clywed , y meirw yn codi , y tlodion yn cael clywed y newydd da .
42007023	Gwyn ei fyd y sawl na ddaw cwymp iddo o'm hachos i . ”
42007024	Wedi i negesyddion Ioan ymadael , dechreuodd Iesu sôn am Ioan wrth y tyrfaoedd . “ Beth yr aethoch allan i'r anialwch i edrych arno ? Ai brwynen yn siglo yn y gwynt ?
42007025	Beth yr aethoch allan i'w weld ? Ai rhywun wedi ei wisgo mewn dillad esmwyth ? Ym mhlasau brenhinoedd y mae gweld dynion moethus mewn gwisgoedd ysblennydd .
42007026	Beth yr aethoch allan i'w weld ? Ai proffwyd ? Ie , meddaf wrthych , a mwy na phroffwyd .
42007027	Dyma'r un y mae'n ysgrifenedig amdano : “ ‘ Wele fi'n anfon fy nghennad o'th flaen , i baratoi'r ffordd ar dy gyfer . ’
42007028	“ Rwy'n dweud wrthych , nid oes ymhlith meibion gwragedd neb mwy na Ioan ; ac eto y mae'r lleiaf yn nheyrnas Dduw yn fwy nag ef . ”
42007029	( A chydnabod cyfiawnder Duw a wnaeth yr holl bobl a glywodd , a'r casglwyr trethi hefyd , oherwydd yr oeddent wedi derbyn bedydd Ioan ;
42007030	ond troi heibio fwriad Duw ar eu cyfer a wnaeth y Phariseaid ac athrawon y Gyfraith , oherwydd yr oeddent hwy wedi gwrthod cael eu bedyddio ganddo . )
42007031	“ Â phwy gan hynny y cymharaf bobl y genhedlaeth hon ? I bwy y maent yn debyg ?
42007032	Y maent yn debyg i'r plant sy'n eistedd yn y farchnad ac yn galw ar ei gilydd fel hyn : “ ‘ Canasom ffliwt i chwi , ac ni ddawnsiasoch ; canasom alarnad , ac nid wylasoch . ’
42007033	“ Oherwydd y mae Ioan Fedyddiwr wedi dod , un nad yw'n bwyta bara nac yn yfed gwin , ac yr ydych yn dweud , ‘ Y mae cythraul ynddo . ’
42007034	Y mae Mab y Dyn wedi dod , un sy'n bwyta ac yn yfed , ac yr ydych yn dweud , ‘ Dyma feddwyn glwth , cyfaill i gasglwyr trethi a phechaduriaid . ’
42007035	Ac eto profir gan bawb o'i phlant fod doethineb Duw yn gywir . ”
42007036	Gwahoddodd un o'r Phariseaid Iesu i bryd o fwyd gydag ef . Aeth ef i dŷ'r Pharisead a chymryd ei le wrth y bwrdd .
42007037	A dyma wraig o'r dref oedd yn bechadures yn dod i wybod ei fod wrth bryd bwyd yn nhŷ'r Pharisead . Daeth â ffiol alabastr o ennaint ,
42007038	a sefyll y tu ôl iddo wrth ei draed gan wylo . Yna dechreuodd wlychu ei draed â'i dagrau a'u sychu â gwallt ei phen ; ac yr oedd yn cusanu ei draed ac yn eu hiro â'r ennaint .
42007039	Pan welodd hyn dywedodd y Pharisead oedd wedi ei wahodd wrtho'i hun , “ Pe bai hwn yn broffwyd , byddai'n gwybod pwy yw'r wraig sy'n cyffwrdd ag ef , a sut un yw hi . Pechadures yw hi . ”
42007040	Atebodd Iesu ef , “ Simon , y mae gennyf rywbeth i'w ddweud wrthyt . ” Meddai yntau , “ Dywed , Athro . ”
42007041	“ Yr oedd gan fenthyciwr arian ddau ddyledwr , ” meddai Iesu . “ Pum cant o ddarnau arian oedd dyled un , a hanner cant oedd ar y llall .
42007042	Gan nad oeddent yn gallu talu'n ôl , diddymodd y benthyciwr eu dyled i'r ddau . P'run ohonynt , gan hynny , fydd yn ei garu fwyaf ? ”
42007043	Atebodd Simon , “ Fe dybiwn i mai'r un y diddymwyd y ddyled fwyaf iddo . ” “ Bernaist yn gywir , ” meddai ef wrtho .
42007044	A chan droi at y wraig , meddai wrth Simon , “ A weli di'r wraig hon ? Deuthum i mewn i'th dŷ , ac ni roddaist ddŵr imi at fy nhraed ; ond hon , gwlychodd hi fy nhraed â'i dagrau a'u sychu â'i gwallt .
42007045	Ni roddaist gusan imi ; ond nid yw hon wedi peidio â chusanu fy nhraed byth er pan ddeuthum i mewn .
42007046	Nid iraist fy mhen ag olew ; ond irodd hon fy nhraed ag ennaint .
42007047	Am hynny rwy'n dweud wrthyt , y mae ei phechodau , er cynifer ydynt , wedi eu maddau ; oherwydd y mae ei chariad yn fawr . Os mai ychydig a faddeuwyd i rywun , ychydig yw ei gariad . ”
42007048	Ac wrth y wraig meddai , “ Y mae dy bechodau wedi eu maddau . ”
42007049	Yna dechreuodd y gwesteion eraill ddweud wrthynt eu hunain , “ Pwy yw hwn sydd hyd yn oed yn maddau pechodau ? ”
42007050	Ac meddai ef wrth y wraig , “ Y mae dy ffydd wedi dy achub di ; dos mewn tangnefedd . ”
42008001	Wedi hynny bu ef yn teithio trwy dref a phentref gan bregethu a chyhoeddi'r newydd da am deyrnas Dduw . Yr oedd y Deuddeg gydag ef ,
42008002	ynghyd â rhai gwragedd oedd wedi eu hiacháu oddi wrth ysbrydion drwg ac afiechydon : Mair a elwid Magdalen , yr un yr oedd saith gythraul wedi dod allan ohoni ;
42008003	Joanna gwraig Chwsa , goruchwyliwr Herod ; Swsanna , a llawer eraill ; yr oedd y rhain yn gweini arnynt o'u hadnoddau eu hunain .
42008004	Yr oedd tyrfa fawr yn ymgynnull , a phobl o bob tref yn dod ato . Dywedodd ef ar ddameg :
42008005	“ Aeth heuwr allan i hau ei had . Wrth iddo hau , syrthiodd peth had ar hyd y llwybr ; sathrwyd arno , a bwytaodd adar yr awyr ef .
42008006	Syrthiodd peth arall ar y graig ; tyfodd , ond gwywodd am nad oedd iddo wlybaniaeth .
42008007	Syrthiodd peth arall i ganol y drain ; tyfodd y drain gydag ef a'i dagu .
42008008	A syrthiodd peth arall ar dir da ; tyfodd , a chnydiodd hyd ganwaith cymaint . ” Wrth ddweud hyn fe waeddodd , “ Y sawl sydd â chlustiau ganddo i wrando , gwrandawed . ”
42008009	Gofynnodd ei ddisgyblion iddo beth oedd ystyr y ddameg hon .
42008010	Meddai ef , “ I chwi y mae gwybod cyfrinachau teyrnas Dduw wedi ei roi , ond i bawb arall y maent ar ddamhegion , fel “ ‘ er edrych , na welant , ac er clywed , na ddeallant ’ .
42008011	“ Dyma ystyr y ddameg . Yr had yw gair Duw .
42008012	Y rhai ar hyd y llwybr yw'r sawl sy'n clywed , ac yna daw'r diafol a chipio'r gair o'u calonnau , rhag iddynt gredu a chael eu hachub .
42008013	Y rhai ar y graig yw'r sawl sydd , pan glywant , yn croesawu'r gair yn llawen . Ond gan y rhain nid oes gwreiddyn ; dros dro y credant , ac mewn awr o brawf fe wrthgiliant .
42008014	Yr hyn a syrthiodd ymhlith y drain , dyma'r sawl sy'n clywed , ond wrth iddynt fynd ar eu hynt cânt eu tagu gan ofalon a golud a phleserau bywyd , ac ni ddygant eu ffrwyth i aeddfedrwydd .
42008015	Ond hwnnw yn y tir da , dyna'r sawl sy'n clywed y gair â chalon dda rinweddol , yn dal eu gafael ynddo ac yn dwyn ffrwyth trwy ddyfalbarhad .
42008016	“ Ni bydd neb yn cynnau cannwyll ac yn ei chuddio â llestr neu'n ei dodi dan y gwely . Nage , ar ganhwyllbren y dodir hi , er mwyn i'r rhai sy'n dod i mewn weld ei goleuni .
42008017	Oherwydd nid oes dim yn guddiedig na ddaw'n amlwg , na dim dan gêl na cheir ei wybod ac na ddaw i'r amlwg .
42008018	Ystyriwch gan hynny sut yr ydych yn gwrando , oherwydd i'r sawl y mae ganddo y rhoir , ac oddi ar y sawl nad oes ganddo y cymerir hyd yn oed hynny y mae ef yn tybio ei fod ganddo . ”
42008019	Daeth ei fam a'i frodyr i edrych amdano , ond ni allent gyrraedd ato o achos y dyrfa .
42008020	Hysbyswyd ef , “ Y mae dy fam a'th frodyr yn sefyll y tu allan ac yn dymuno dy weld . ”
42008021	Atebodd yntau hwy , “ Fy mam a'm brodyr i yw'r rhain sy'n gwrando ar air Duw ac yn ei weithredu . ”
42008022	Un diwrnod , aeth ef i mewn i gwch , a'i ddisgyblion hefyd , ac meddai wrthynt , “ Awn drosodd i ochr draw'r llyn , ” a hwyliasant ymaith .
42008023	Tra oeddent ar y dŵr , aeth Iesu i gysgu . A disgynnodd tymestl o wynt ar y llyn ; yr oedd y cwch yn llenwi , a hwythau mewn perygl .
42008024	Aethant ato a'i ddeffro , a dweud , “ Meistr , meistr , mae hi ar ben arnom ! ” Deffrôdd ef , a cheryddodd y gwynt a'r dyfroedd tymhestlog ; darfu'r dymestl a bu tawelwch .
42008025	Yna meddai ef wrthynt , “ Ble mae eich ffydd ? ” Daeth ofn a syndod arnynt , ac meddent wrth ei gilydd , “ Pwy ynteu yw hwn ? Y mae'n gorchymyn hyd yn oed y gwyntoedd a'r dyfroedd , a hwythau'n ufuddhau iddo . ”
42008026	Daethant i'r lan i wlad y Geraseniaid , sydd gyferbyn â Galilea .
42008027	Pan laniodd ef , daeth i'w gyfarfod ddyn o'r dref â chythreuliaid ynddo . Ers amser maith nid oedd wedi gwisgo dilledyn , ac nid mewn tŷ yr oedd yn byw ond ymhlith y beddau .
42008028	Pan welodd ef Iesu , rhoes floedd a syrthio o'i flaen , gan weiddi â llais uchel , “ Beth sydd a fynni di â mi , Iesu Fab y Duw Goruchaf ? Yr wyf yn erfyn arnat , paid â'm poenydio . ”
42008029	Oherwydd yr oedd ef wedi gorchymyn i'r ysbryd aflan fynd allan o'r dyn . Aml i dro yr oedd yr ysbryd wedi cydio ynddo , ac er ei rwymo â chadwynau a llyffetheiriau a'i warchod , byddai'n dryllio'r rhwymau , a'r cythraul yn ei yrru i'r unigeddau .
42008030	Yna gofynnodd Iesu iddo , “ Beth yw dy enw ? ” “ Lleng , ” meddai yntau , oherwydd yr oedd llawer o gythreuliaid wedi mynd i mewn iddo .
42008031	Dechreusant ymbil ar Iesu i beidio â gorchymyn iddynt fynd ymaith i'r dyfnder .
42008032	Yr oedd yno genfaint fawr o foch yn pori ar y mynydd . Ymbiliodd y cythreuliaid arno i ganiatáu iddynt fynd i mewn i'r moch ; ac fe ganiataodd iddynt .
42008033	Aeth y cythreuliaid allan o'r dyn ac i mewn i'r moch , a rhuthrodd y genfaint dros y dibyn i'r llyn a boddi .
42008034	Pan welodd bugeiliaid y moch beth oedd wedi digwydd fe ffoesant , gan adrodd yr hanes yn y dref ac yn y wlad .
42008035	Daeth pobl allan i weld beth oedd wedi digwydd . Daethant at Iesu , a chael y dyn yr oedd y cythreuliaid wedi mynd allan ohono yn eistedd wrth draed Iesu , â'i ddillad amdano ac yn ei iawn bwyll ; a daeth arnynt ofn .
42008036	Adroddwyd yr hanes wrthynt gan y rhai oedd wedi gweld sut yr iachawyd y dyn oedd wedi bod ym meddiant cythreuliaid .
42008037	Yna gofynnodd holl boblogaeth gwlad y Geraseniaid iddo fynd ymaith oddi wrthynt , am fod ofn mawr wedi cydio ynddynt ; ac aeth ef i mewn i'r cwch i ddychwelyd .
42008038	Yr oedd y dyn yr oedd y cythreuliaid wedi mynd allan ohono yn erfyn am gael bod gydag ef ; ond anfonodd Iesu ef yn ei ôl , gan ddweud ,
42008039	“ Dychwel adref , ac adrodd gymaint y mae Duw wedi ei wneud drosot . ” Ac aeth ef ymaith trwy'r holl dref gan gyhoeddi gymaint yr oedd Iesu wedi ei wneud drosto .
42008040	Pan ddychwelodd Iesu croesawyd ef gan y dyrfa , oherwydd yr oedd pawb yn disgwyl amdano .
42008041	A dyma ddyn o'r enw Jairus yn dod , ac yr oedd ef yn arweinydd yn y synagog ; syrthiodd hwn wrth draed Iesu ac ymbil arno i ddod i'w gartref ,
42008042	am fod ganddo unig ferch , ynghylch deuddeng mlwydd oed , a'i bod hi'n marw . Tra oedd ef ar ei ffordd yr oedd y tyrfaoedd yn gwasgu arno .
42008043	Yr oedd yno wraig ac arni waedlif ers deuddeng mlynedd . Er iddi wario ar feddygon y cwbl oedd ganddi i fyw arno , nid oedd wedi llwyddo i gael gwellhad gan neb .
42008044	Daeth hon ato o'r tu ôl a chyffwrdd ag ymyl ei fantell ; ar unwaith peidiodd llif ei gwaed hi .
42008045	Ac meddai Iesu , “ Pwy gyffyrddodd â mi ? ” Gwadodd pawb , ac meddai Pedr , “ Meistr , y tyrfaoedd sy'n pwyso ac yn gwasgu arnat . ”
42008046	Ond meddai Iesu , “ Fe gyffyrddodd rhywun â mi , oherwydd fe synhwyrais i fod nerth wedi mynd allan ohonof . ”
42008047	Pan ganfu'r wraig nad oedd hi ddim wedi osgoi sylw , daeth ymlaen dan grynu ; syrthiodd wrth ei draed a mynegi gerbron yr holl bobl pam yr oedd hi wedi cyffwrdd ag ef , a sut yr oedd wedi gwella ar unwaith .
42008048	Ac meddai ef wrthi , “ Fy merch , dy ffydd sydd wedi dy iacháu di ; dos mewn tangnefedd . ”
42008049	Tra oedd ef yn llefaru , daeth rhywun o dŷ arweinydd y synagog a dweud , “ Y mae dy ferch wedi marw ; paid â phoeni'r Athro bellach . ”
42008050	Ond clywodd Iesu , ac meddai wrtho , “ Paid ag ofni ; dim ond credu , ac fe'i hachubir . ”
42008051	Pan gyrhaeddodd y tŷ , ni adawodd i neb fynd i mewn gydag ef ond Pedr ac Ioan ac Iago , ynghyd â thad y ferch a'i mam .
42008052	Yr oedd pawb yn wylo ac yn galaru drosti . Ond meddai ef , “ Peidiwch ag wylo ; nid yw hi wedi marw , cysgu y mae . ”
42008053	Dechreusant chwerthin am ei ben , am eu bod yn sicr ei bod wedi marw .
42008054	Gafaelodd ef yn ei llaw a dweud yn uchel , “ Fy ngeneth , cod . ”
42008055	Yna dychwelodd ei hysbryd , a chododd ar unwaith . Gorchmynnodd ef roi iddi rywbeth i'w fwyta .
42008056	Syfrdanwyd ei rhieni , ond rhybuddiodd ef hwy i beidio â sôn gair wrth neb am yr hyn oedd wedi digwydd .
42009001	Galwodd Iesu y Deuddeg ynghyd a rhoddodd iddynt nerth ac awdurdod i fwrw allan gythreuliaid o bob math ac i wella clefydau .
42009002	Yna anfonodd hwy allan i gyhoeddi teyrnas Dduw ac i iacháu'r cleifion .
42009003	Meddai wrthynt , “ Peidiwch â chymryd dim ar gyfer y daith , na ffon na chod na bara nac arian , na bod â dau grys yr un .
42009004	I ba dŷ bynnag yr ewch , arhoswch yno nes y byddwch yn ymadael â'r ardal ;
42009005	a phwy bynnag fydd yn gwrthod eich derbyn , ewch allan o'r dref honno ac ysgwyd ymaith y llwch oddi ar eich traed , yn rhybudd iddynt . ”
42009006	Aethant allan a theithio o bentref i bentref , gan gyhoeddi'r newydd da ac iacháu ym mhob man .
42009007	Clywodd y Tywysog Herod am yr holl bethau oedd yn digwydd . Yr oedd mewn cyfyng-gyngor am fod rhai yn dweud fod Ioan wedi ei godi oddi wrth y meirw ,
42009008	ac eraill fod Elias wedi ymddangos , ac eraill wedyn fod un o'r hen broffwydi wedi atgyfodi .
42009009	Ond meddai Herod , “ Fe dorrais i ben Ioan ; ond pwy yw hwn yr wyf yn clywed y fath bethau amdano ? ” Ac yr oedd yn ceisio cael ei weld ef .
42009010	Dychwelodd yr apostolion a dywedasant wrth Iesu yr holl bethau yr oeddent wedi eu gwneud . Cymerodd hwy gydag ef ac encilio o'r neilltu i dref a elwir Bethsaida .
42009011	Ond pan glywodd y tyrfaoedd hyn aethant ar ei ôl . Croesawodd ef hwy , a dechrau llefaru wrthynt am deyrnas Dduw ac iacháu'r rhai ag angen gwellhad arnynt .
42009012	Yn awr yr oedd y dydd yn dechrau dirwyn i ben , a daeth y Deuddeg ato a dweud , “ Gollwng y dyrfa , iddynt fynd i'r pentrefi a'r wlad o amgylch a chael llety a bwyd , oherwydd yr ydym mewn lle unig yma . ”
42009013	Meddai ef wrthynt , “ Rhowch chwi rywbeth i'w fwyta iddynt . ” Meddent hwy , “ Nid oes gennym ddim ond pum torth a dau bysgodyn , heb inni fynd a phrynu bwyd i'r holl bobl hyn . ”
42009014	Yr oeddent ynghylch pum mil o wŷr . Ac meddai ef wrth ei ddisgyblion , “ Parwch iddynt eistedd yn gwmnïoedd o ryw hanner cant yr un . ”
42009015	Gwnaethant felly , a pheri i bawb eistedd .
42009016	Cymerodd yntau y pum torth a'r ddau bysgodyn , a chan edrych i fyny i'r nef fe'u bendithiodd , a'u torri , a'u rhoi i'w ddisgyblion i'w gosod gerbron y dyrfa .
42009017	Bwytasant a chafodd pawb ddigon . A chodwyd deuddeg basgedaid o dameidiau o'r hyn oedd dros ben ganddynt .
42009018	Pan oedd Iesu'n gweddïo o'r neilltu yng nghwmni'r disgyblion , gofynnodd iddynt , “ Pwy y mae'r tyrfaoedd yn dweud ydwyf fi ? ”
42009019	Atebasant hwythau , “ Mae rhai'n dweud Ioan Fedyddiwr , ac eraill Elias , ac eraill drachefn fod un o'r hen broffwydi wedi atgyfodi . ”
42009020	“ A chwithau , ” gofynnodd iddynt , “ pwy meddwch chwi ydwyf fi ? ” Atebodd Pedr , “ Meseia Duw . ”
42009021	Rhybuddiodd ef hwy , a'u gwahardd rhag dweud hyn wrth neb .
42009022	“ Y mae'n rhaid i Fab y Dyn , ” meddai , “ ddioddef llawer a chael ei wrthod gan yr henuriaid a'r prif offeiriaid a'r ysgrifenyddion , a'i ladd , a'r trydydd dydd ei gyfodi . ”
42009023	A dywedodd wrth bawb , “ Os myn neb ddod ar fy ôl i , rhaid iddo ymwadu ag ef ei hun a chodi ei groes bob dydd a'm canlyn i .
42009024	Oherwydd pwy bynnag a fyn gadw ei fywyd , fe'i cyll , ond pwy bynnag a gyll ei fywyd er fy mwyn i , fe'i ceidw .
42009025	Pa elw a gaiff rhywun o ennill yr holl fyd a'i ddifetha neu ei fforffedu ei hun ?
42009026	Oherwydd pwy bynnag y bydd arnynt gywilydd ohonof fi ac o'm geiriau , bydd ar Fab y Dyn gywilydd ohonynt hwythau , pan ddaw yn ei ogoniant ef a'i Dad a'r angylion sanctaidd .
42009027	Yn wir , rwy'n dweud wrthych , y mae rhai o'r sawl sy'n sefyll yma na phrofant flas marwolaeth nes iddynt weld teyrnas Dduw . ”
42009028	Ynghylch wyth diwrnod wedi iddo ddweud hyn , cymerodd Pedr ac Ioan ac Iago gydag ef a mynd i fyny'r mynydd i weddïo .
42009029	Tra oedd ef yn gweddïo , newidiodd gwedd ei wyneb a disgleiriodd ei wisg yn llachar wyn .
42009030	A dyma ddau ddyn yn ymddiddan ag ef ; Moses ac Elias oeddent ,
42009031	wedi ymddangos mewn gogoniant ac yn siarad am ei ymadawiad , y weithred yr oedd i'w chyflawni yn Jerwsalem .
42009032	Yr oedd Pedr a'r rhai oedd gydag ef wedi eu llethu gan gwsg ; ond deffroesant a gweld ei ogoniant ef , a'r ddau ddyn oedd yn sefyll gydag ef .
42009033	Wrth i'r rheini ymadael â Iesu , dywedodd Pedr wrtho , “ Meistr , y mae'n dda ein bod ni yma ; gwnawn dair pabell , un i ti ac un i Moses ac un i Elias . ” Ni wyddai beth yr oedd yn ei ddweud .
42009034	Tra oedd yn dweud hyn , daeth cwmwl a chysgodi drostynt , a chydiodd ofn ynddynt wrth iddynt fynd i mewn i'r cwmwl .
42009035	Yna daeth llais o'r cwmwl yn dweud , “ Hwn yw fy Mab , yr Etholedig ; gwrandewch arno . ”
42009036	Ac wedi i'r llais lefaru cafwyd Iesu wrtho'i hun . A bu'r disgyblion yn ddistaw , heb ddweud wrth neb y pryd hwnnw am yr hyn yr oeddent wedi ei weld .
42009037	Trannoeth , wedi iddynt ddod i lawr o'r mynydd , daeth tyrfa fawr i'w gyfarfod .
42009038	A dyma ddyn yn gweiddi o'r dyrfa , “ Athro , rwy'n erfyn arnat edrych ar fy mab , gan mai ef yw fy unig fab .
42009039	Y mae ysbryd yn gafael ynddo ac â bloedd sydyn yn ei gynhyrfu nes ei fod yn malu ewyn ; ac y mae'n dal i'w ddirdynnu yn ddiollwng bron .
42009040	Erfyniais ar dy ddisgyblion ei fwrw allan , ac ni allasant . ”
42009041	Atebodd Iesu , “ O genhedlaeth ddi-ffydd a gwyrgam , pa hyd y byddaf gyda chwi ac yn eich goddef ? Tyrd â'th fab yma . ”
42009042	Wrth iddo ddod ymlaen bwriodd y cythraul ef ar lawr a'i gynhyrfu ; ond ceryddodd Iesu yr ysbryd aflan , ac iacháu'r plentyn a'i roi yn ôl i'w dad .
42009043	Ac yr oedd pawb yn rhyfeddu at fawredd Duw . A thra oedd pawb yn synnu at ei holl weithredoedd , meddai ef wrth ei ddisgyblion ,
42009044	“ Clywch , a chofiwch chwi y geiriau hyn : y mae Mab y Dyn i'w draddodi i ddwylo pobl . ”
42009045	Ond nid oeddent yn deall yr ymadrodd hwn ; yr oedd ei ystyr wedi ei guddio oddi wrthynt , fel nad oeddent yn ei ganfod , ac yr oedd arnynt ofn ei holi ynglŷn â'r ymadrodd hwn .
42009046	Cododd trafodaeth yn eu plith , p'run ohonynt oedd y mwyaf .
42009047	Ond gwyddai Iesu am feddyliau eu calonnau . Cymerodd blentyn , a'i osod wrth ei ochr ,
42009048	ac meddai wrthynt , “ Pwy bynnag sy'n derbyn y plentyn hwn yn fy enw i , y mae'n fy nerbyn i ; a phwy bynnag sy'n fy nerbyn i , y mae'n derbyn yr hwn a'm hanfonodd i . Oherwydd y lleiaf yn eich plith chwi oll , hwnnw sydd fawr . ”
42009049	Atebodd Ioan , “ Meistr , gwelsom un yn bwrw allan gythreuliaid yn dy enw di , a buom yn ei wahardd am nad yw'n dy ddilyn gyda ni . ”
42009050	Ond meddai Iesu wrtho , “ Peidiwch â gwahardd , oherwydd y sawl nad yw yn eich erbyn , drosoch chwi y mae . ”
42009051	Pan oedd y dyddiau cyn ei gymryd i fyny yn dirwyn i ben , troes ef ei wyneb i fynd i Jerwsalem ,
42009052	ac anfonodd allan negesyddion o'i flaen . Cychwynasant , a mynd i mewn i bentref yn Samaria i baratoi ar ei gyfer .
42009053	Ond gwrthododd y bobl ei dderbyn am ei fod ar ei ffordd i Jerwsalem .
42009054	Pan welodd ei ddisgyblion , Iago ac Ioan , hyn , meddent , “ Arglwydd , a fynni di inni alw tân i lawr o'r nef a'u dinistrio ? ”
42009055	Ond troes ef a'u ceryddu .
42009056	Ac aethant i bentref arall .
42009057	Pan oeddent ar y ffordd yn teithio , meddai rhywun wrtho , “ Canlynaf di lle bynnag yr ei . ”
42009058	Meddai Iesu wrtho , “ Y mae gan y llwynogod ffeuau , a chan adar yr awyr nythod , ond gan Fab y Dyn nid oes lle i roi ei ben i lawr . ”
42009059	Ac meddai wrth un arall , “ Canlyn fi . ” Meddai yntau , “ Arglwydd , caniatâ imi yn gyntaf fynd a chladdu fy nhad . ”
42009060	Ond meddai ef wrtho , “ Gad i'r meirw gladdu eu meirw eu hunain ; dos di a chyhoedda deyrnas Dduw . ”
42009061	Ac meddai un arall , “ Canlynaf di , Arglwydd ; ond yn gyntaf caniatâ imi ffarwelio â'm teulu . ”
42009062	Ond meddai Iesu wrtho , “ Nid yw'r sawl a osododd ei law ar yr aradr , ac sy'n edrych yn ôl , yn addas i deyrnas Dduw . ”
42010001	Wedi hynny penododd yr Arglwydd ddeuddeg a thrigain arall , a'u hanfon allan o'i flaen , bob yn ddau , i bob tref a man yr oedd ef ei hun am fynd iddynt .
42010002	Dywedodd wrthynt , “ Y mae'r cynhaeaf yn fawr ond y gweithwyr yn brin ; deisyfwch felly ar arglwydd y cynhaeaf i anfon gweithwyr i'w gynhaeaf .
42010003	Ewch ; dyma fi'n eich anfon allan fel ŵyn i blith bleiddiaid .
42010004	Peidiwch â chario na phwrs na chod na sandalau , a pheidiwch â chyfarch neb ar y ffordd .
42010005	Pa dŷ bynnag yr ewch i mewn iddo , dywedwch yn gyntaf , ‘ Tangnefedd i'r teulu hwn . ’
42010006	Os bydd yno rywun tangnefeddus , bydd eich tangnefedd yn gorffwys arno ef ; onid e , bydd yn dychwelyd atoch chwi .
42010007	Arhoswch yn y tŷ hwnnw , a bwyta ac yfed yr hyn a gewch ganddynt , oherwydd y mae'r gweithiwr yn haeddu ei gyflog . Peidiwch â symud o dŷ i dŷ .
42010008	Ac i ba dref bynnag yr ewch , a chael derbyniad , bwytewch yr hyn a osodir o'ch blaen .
42010009	Iachewch y cleifion yno , a dywedwch wrthynt , ‘ Y mae teyrnas Dduw wedi dod yn agos atoch . ’
42010010	Pa dref bynnag yr ewch iddi a chael eich gwrthod , ewch allan i'w strydoedd a dywedwch ,
42010011	‘ Yn eich erbyn chwi , yr ydym yn sychu ymaith hyd yn oed y llwch o'ch tref a lynodd wrth ein traed . Eto gwybyddwch hyn : y mae teyrnas Dduw wedi dod yn agos . ’
42010012	Rwy'n dweud wrthych y caiff Sodom ar y Dydd hwnnw lai i'w ddioddef na'r dref honno .
42010013	“ Gwae di , Chorasin ! Gwae di , Bethsaida ! Oherwydd petai'r gwyrthiau a wnaethpwyd ynoch chwi wedi eu gwneud yn Tyrus a Sidon , buasent wedi edifarhau erstalwm , gan eistedd mewn sachliain a lludw .
42010014	Eto , caiff Tyrus a Sidon lai i'w ddioddef yn y Farn na chwi .
42010015	A thithau , Capernaum , “ ‘ A ddyrchefir di hyd nef ? Byddi'n disgyn hyd Hades . ’
42010016	“ Y mae'r sawl sy'n gwrando arnoch chwi yn gwrando arnaf fi , a'r sawl sy'n eich anwybyddu chwi yn f'anwybyddu i ; ac y mae'r sawl sy'n f'anwybyddu i yn anwybyddu'r hwn a'm hanfonodd i . ”
42010017	Dychwelodd y deuddeg a thrigain yn llawen , gan ddweud , “ Arglwydd , y mae hyd yn oed y cythreuliaid yn ymddarostwng inni yn dy enw di . ”
42010018	Meddai wrthynt , “ Yr oeddwn yn gweld Satan fel mellten yn syrthio o'r nef .
42010019	Dyma fi wedi rhoi i chwi yr awdurdod i sathru ar seirff ac ysgorpionau , ac i drechu holl nerth y gelyn ; ac ni'ch niweidir chwi gan ddim .
42010020	Eto , peidiwch â llawenhau yn hyn , fod yr ysbrydion yn ymddarostwng i chwi ; llawenhewch oherwydd fod eich enwau wedi eu hysgrifennu yn y nefoedd . ”
42010021	Yr awr honno gorfoleddodd yn yr Ysbryd Glân , ac meddai , “ Yr wyf yn dy foliannu di , O Dad , Arglwydd nef a daear , am iti guddio'r pethau hyn rhag y doethion a'r deallusion , a'u datguddio i rai bychain ; ie , O Dad , oherwydd felly y rhyngodd dy fodd di .
42010022	Traddodwyd i mi bob peth gan fy Nhad . Ni ŵyr neb pwy yw'r Mab ond y Tad , na phwy yw'r Tad ond y Mab a'r rhai hynny y mae'r Mab yn dewis ei ddatguddio iddynt . ”
42010023	Yna troes at ei ddisgyblion ac meddai wrthynt o'r neilltu , “ Gwyn eu byd y llygaid sy'n gweld y pethau yr ydych chwi yn eu gweld .
42010024	Oherwydd rwy'n dweud wrthych fod llawer o broffwydi a brenhinoedd wedi dymuno gweld y pethau yr ydych chwi yn eu gweld , ac nis gwelsant , a chlywed y pethau yr ydych chwi yn eu clywed , ac nis clywsant . ”
42010025	Dyma un o athrawon y Gyfraith yn codi i roi prawf arno , gan ddweud , “ Athro , beth a wnaf i etifeddu bywyd tragwyddol ? ”
42010026	Meddai ef wrtho , “ Beth sy'n ysgrifenedig yn y Gyfraith ? Beth a ddarlleni di yno ? ”
42010027	Atebodd yntau , “ ‘ Câr yr Arglwydd dy Dduw â'th holl galon ac â'th holl enaid ac â'th holl nerth ac â'th holl feddwl , a châr dy gymydog fel ti dy hun . ’ ”
42010028	Meddai ef wrtho , “ Atebaist yn gywir ; gwna hynny , a byw fyddi . ”
42010029	Ond yr oedd ef am ei gyfiawnhau ei hun , ac meddai wrth Iesu , “ A phwy yw fy nghymydog ? ”
42010030	Atebodd Iesu , “ Yr oedd rhyw ddyn yn mynd i lawr o Jerwsalem i Jericho , a syrthiodd i blith lladron . Wedi tynnu ei ddillad oddi amdano a'i guro , aethant ymaith , a'i adael yn hanner-marw .
42010031	Fel y digwyddodd , yr oedd offeiriad yn mynd i lawr ar hyd y ffordd honno ; pan welodd ef , aeth heibio o'r ochr arall .
42010032	Yr un modd daeth Lefiad hefyd at y man ; gwelodd ef , ac aeth heibio o'r ochr arall .
42010033	Ond daeth teithiwr o Samariad ato ; pan welodd hwn ef , tosturiodd wrtho .
42010034	Aeth ato a rhwymo ei glwyfau , gan arllwys olew a gwin arnynt ; gosododd ef ar ei anifail ei hun , a'i arwain i lety , a gofalu amdano .
42010035	Trannoeth tynnodd ddau ddarn arian allan a'u rhoi i'r gwesteiwr , gan ddweud , ‘ Gofala amdano . Os byddi wedi gwario rhywbeth dros ben , fe dalaf fi yn ôl iti pan ddychwelaf . ’
42010036	P'run o'r tri hyn , dybi di , fu'n gymydog i'r dyn a syrthiodd i blith lladron ? ”
42010037	Meddai ef , “ Yr un a gymerodd drugaredd arno . ” Ac meddai Iesu wrtho , “ Dos , a gwna dithau yr un modd . ”
42010038	Pan oeddent ar daith , aeth Iesu i mewn i bentref , a chroesawyd ef i'w chartref gan wraig o'r enw Martha .
42010039	Yr oedd ganddi hi chwaer a elwid Mair ; eisteddodd hi wrth draed yr Arglwydd a gwrando ar ei air .
42010040	Ond yr oedd Martha mewn dryswch oherwydd yr holl waith gweini , a daeth ato a dweud , “ Arglwydd , a wyt ti heb hidio dim fod fy chwaer wedi fy ngadael i weini ar fy mhen fy hun ? Dywed wrthi , felly , am fy nghynorthwyo . ”
42010041	Atebodd yr Arglwydd hi , “ Martha , Martha , yr wyt yn pryderu ac yn trafferthu am lawer o bethau ,
42010042	ond un peth sy'n angenrheidiol . Y mae Mair wedi dewis y rhan orau , ac nis dygir oddi arni . ”
42011001	Yr oedd ef yn gweddïo mewn rhyw fan , ac wedi iddo orffen dywedodd un o'i ddisgyblion wrtho , “ Arglwydd , dysg i ni weddïo , fel y dysgodd Ioan yntau i'w ddisgyblion ef . ”
42011002	Ac meddai wrthynt , “ Pan weddïwch , dywedwch : “ ‘ Dad , sancteiddier dy enw ; deled dy deyrnas ;
42011003	dyro inni o ddydd i ddydd ein bara beunyddiol ;
42011004	a maddau inni ein pechodau , oherwydd yr ydym ninnau yn maddau i bob un sy'n troseddu yn ein herbyn ; a phaid â'n dwyn i brawf . ’ ”
42011005	Yna meddai wrthynt , “ Pe bai un ohonoch yn mynd at gyfaill ganol nos ac yn dweud wrtho , ‘ Gyfaill , rho fenthyg tair torth imi ,
42011006	oherwydd y mae cyfaill imi wedi cyrraedd acw ar ôl taith , ac nid oes gennyf ddim i'w osod o'i flaen ’ ;
42011007	a phe bai yntau yn ateb o'r tu mewn , ‘ Paid â'm blino ; y mae'r drws erbyn hyn wedi ei folltio , a'm plant gyda mi yn y gwely ; ni allaf godi i roi dim iti ’ ,
42011008	rwy'n dweud wrthych , hyd yn oed os gwrthyd ef godi a rhoi rhywbeth iddo o achos eu cyfeillgarwch , eto oherwydd ei daerni digywilydd fe fydd yn codi ac yn rhoi iddo gymaint ag sydd arno ei eisiau .
42011009	Ac yr wyf fi'n dweud wrthych : gofynnwch , ac fe roddir i chwi ; ceisiwch , ac fe gewch ; curwch , ac fe agorir i chwi .
42011010	Oherwydd y mae pawb sy'n gofyn yn derbyn , a'r sawl sy'n ceisio yn cael , ac i'r un sy'n curo agorir y drws .
42011011	Os bydd mab un ohonoch yn gofyn i'w dad am bysgodyn , a rydd ef iddo sarff yn lle pysgodyn ?
42011012	Neu os bydd yn gofyn am wy , a rydd ef iddo ysgorpion ?
42011013	Am hynny , os ydych chwi , sy'n ddrwg , yn medru rhoi rhoddion da i'ch plant , gymaint mwy y rhydd y Tad nefol yr Ysbryd Glân i'r rhai sy'n gofyn ganddo . ”
42011014	Yr oedd yn bwrw allan gythraul , a hwnnw'n un mud . Ac wedi i'r cythraul fynd allan , llefarodd y mudan . Synnodd y tyrfaoedd ,
42011015	ond meddai rhai ohonynt , “ Trwy Beelsebwl , pennaeth y cythreuliaid , y mae'n bwrw allan gythreuliaid . ”
42011016	Yr oedd eraill am ei brofi , a gofynasant am arwydd ganddo o'r nef .
42011017	Ond yr oedd ef yn deall eu meddyliau hwy , ac meddai wrthynt , “ Caiff pob teyrnas a ymrannodd yn ei herbyn ei hun ei difrodi , a'r tai yn cwympo ar ben ei gilydd .
42011018	Ac os yw Satan yntau wedi ymrannu yn ei erbyn ei hun , sut y saif ei deyrnas ? — gan eich bod chwi'n dweud mai trwy Beelsebwl yr wyf yn bwrw allan gythreuliaid .
42011019	Ac os trwy Beelsebwl yr wyf fi'n bwrw allan gythreuliaid , trwy bwy y mae eich disgyblion chwi yn eu bwrw allan ? Am hynny hwy fydd yn eich barnu .
42011020	Ond os trwy fys Duw yr wyf fi'n bwrw allan gythreuliaid , yna y mae teyrnas Dduw wedi cyrraedd atoch .
42011021	Pan fydd dyn cryf yn ei arfwisg yn gwarchod ei blasty ei hun , bydd ei eiddo yn cael llonydd ;
42011022	ond pan fydd un cryfach nag ef yn ymosod arno ac yn ei drechu , bydd hwnnw'n cymryd yr arfwisg yr oedd ef wedi ymddiried ynddi , ac yn rhannu'r ysbail .
42011023	Os nad yw rhywun gyda mi , yn fy erbyn i y mae , ac os nad yw'n casglu gyda mi , gwasgaru y mae .
42011024	“ Pan fydd ysbryd aflan yn mynd allan o rywun , bydd yn rhodio trwy fannau sychion gan geisio gorffwysfa , ond heb ei gael . Yna y mae'n dweud , ‘ Mi ddychwelaf i'm cartref , y lle y deuthum ohono . ’
42011025	Wedi cyrraedd , y mae'n ei gael wedi ei ysgubo a'i osod mewn trefn .
42011026	Yna y mae'n mynd ac yn cymryd ato saith ysbryd arall mwy drygionus nag ef ei hun ; y maent yn mynd i mewn ac yn ymgartrefu yno ; ac y mae cyflwr olaf y dyn hwnnw yn waeth na'r cyntaf . ”
42011027	Wrth iddo ddweud hyn , cododd gwraig o'r dyrfa ei llais ac meddai wrtho , “ Gwyn eu byd y groth a'th gariodd di a'r bronnau a sugnaist . ”
42011028	“ Nage , ” meddai ef , “ gwyn eu byd y rhai sy'n clywed gair Duw ac yn ei gadw . ”
42011029	Wrth i'r tyrfaoedd gynyddu , dechreuodd lefaru : “ Y mae'r genhedlaeth hon yn genhedlaeth ddrygionus ; y mae'n ceisio arwydd . Eto ni roddir arwydd iddi ond arwydd Jona .
42011030	Oherwydd fel y bu Jona yn arwydd i bobl Ninefe , felly y bydd Mab y Dyn yntau i'r genhedlaeth hon .
42011031	Bydd Brenhines y De yn codi yn y Farn gyda phobl y genhedlaeth hon , ac yn eu condemnio hwy ; oherwydd daeth hi o eithafoedd y ddaear i glywed doethineb Solomon , ac yr ydych chwi'n gweld yma beth mwy na Solomon .
42011032	Bydd pobl Ninefe yn codi yn y Farn gyda'r genhedlaeth hon , ac yn ei chondemnio hi ; oherwydd edifarhasant hwy dan genadwri Jona , ac yr ydych chwi'n gweld yma beth mwy na Jona .
42011033	“ Ni bydd neb yn cynnau cannwyll ac yn ei rhoi mewn man cudd neu dan lestr , ond ar ganhwyllbren , er mwyn i'r rhai sy'n dod i mewn weld ei goleuni .
42011034	Dy lygad yw cannwyll dy gorff . Pan fydd dy lygad yn iach , y mae dy gorff hefyd yn llawn goleuni ; ond pan fydd yn sâl , y mae dy gorff hefyd yn llawn tywyllwch .
42011035	Ystyria gan hynny ai tywyllwch yw'r goleuni sydd ynot ti .
42011036	Felly , os yw dy gorff yn llawn goleuni , heb unrhyw ran ohono mewn tywyllwch , bydd yn llawn goleuni , fel pan fydd cannwyll yn dy oleuo â'i llewyrch . ”
42011037	Pan orffennodd lefaru , gwahoddodd Pharisead ef i bryd o fwyd yn ei dŷ . Aeth i mewn a chymryd ei le wrth y bwrdd .
42011038	Pan welodd y Pharisead nad oedd wedi ymolchi yn gyntaf cyn bwyta , fe synnodd .
42011039	Ond meddai'r Arglwydd wrtho , “ Yr ydych chwi'r Phariseaid yn wir yn glanhau tu allan y cwpan a'r ddysgl , ond o'ch mewn yr ydych yn llawn anrhaith a drygioni .
42011040	Ynfydion , onid yr hwn a wnaeth y tu allan a wnaeth y tu mewn hefyd ?
42011041	Ond rhowch yn elusen y pethau sydd y tu mewn i'r cwpan , a dyna bopeth yn lân ichwi .
42011042	Ond gwae chwi'r Phariseaid , oherwydd yr ydych yn talu degwm o fintys a rhyw a phob llysieuyn , ond yn diystyru cyfiawnder a chariad Duw , yr union bethau y dylasech ofalu amdanynt , ond heb esgeuluso'r lleill .
42011043	Gwae chwi'r Phariseaid , oherwydd yr ydych yn caru'r prif gadeiriau yn y synagogau a'r cyfarchiadau yn y marchnadoedd .
42011044	Gwae chwi , oherwydd yr ydych fel beddau heb eu nodi , a phobl yn cerdded drostynt yn ddiarwybod . ”
42011045	Atebodd un o athrawon y Gyfraith ef , “ Athro , wrth ddweud hyn yr wyt yn ein sarhau ninnau . ”
42011046	Meddai ef , “ Gwae chwithau athrawon y Gyfraith , oherwydd yr ydych yn beichio pobl â beichiau anodd eu dwyn , beichiau nad yw un o'ch bysedd chwi byth yn cyffwrdd â hwy .
42011047	Gwae chwi , oherwydd yr ydych yn codi beddfeini i'r proffwydi , ond eich hynafiaid chwi a'u lladdodd .
42011048	Gan hynny , yn ôl eich tystiolaeth eich hunain , yr ydych yn cymeradwyo gweithredoedd eich hynafiaid , oherwydd hwy a'u lladdodd , a chwi sy'n codi'r beddfeini .
42011049	Am hynny hefyd y dywedodd Doethineb Duw , ‘ Anfonaf atynt broffwydi ac apostolion , a byddant yn lladd ac yn erlid rhai ohonynt ’ ;
42011050	ac felly gelwir y genhedlaeth hon i gyfrif am waed yr holl broffwydi , a dywalltwyd er seiliad y byd ,
42011051	o waed Abel hyd at waed Sechareia , a drengodd rhwng yr allor a'r cysegr . Ie , rwy'n dweud wrthych , fe elwir y genhedlaeth hon i gyfrif amdano .
42011052	Gwae chwi athrawon y Gyfraith , oherwydd ichwi gymryd ymaith allwedd gwybodaeth ; nid aethoch i mewn eich hunain , a'r rhai oedd am fynd i mewn , eu rhwystro a wnaethoch . ”
42011053	Wedi iddo fynd allan oddi yno dechreuodd yr ysgrifenyddion a'r Phariseaid fagu dig tuag ato , a'i holi yn fanwl ynghylch llawer o bethau ,
42011054	gan aros fel helwyr i'w faglu ar ryw air o'i enau .
42012001	Yn y cyfamser yr oedd y dyrfa wedi ymgynnull yn ei miloedd , nes eu bod yn sathru ei gilydd dan draed . Dechreuodd ef ddweud wrth ei ddisgyblion yn gyntaf , “ Gochelwch rhag surdoes y Phariseaid , hynny yw , eu rhagrith .
42012002	Nid oes dim wedi ei guddio nas datguddir , na dim yn guddiedig na cheir ei wybod .
42012003	Am hyn , popeth y buoch yn ei ddweud yn y tywyllwch , fe'i clywir yng ngolau dydd ; a'r hyn y buoch yn ei sibrwd yn y glust mewn ystafelloedd o'r neilltu , fe'i cyhoeddir ar bennau'r tai .
42012004	“ Rwy'n dweud wrthych chwi fy nghyfeillion , peidiwch ag ofni'r rhai sy'n lladd y corff , ac sydd wedi hynny heb allu i wneud dim pellach .
42012005	Ond dangosaf i chwi pwy i'w ofni : ofnwch yr hwn sydd ag awdurdod ganddo i fwrw i uffern wedi'r lladd ; ie , rwy'n dweud wrthych , ofnwch hwnnw .
42012006	Oni werthir pump aderyn y to am ddwy geiniog ? Eto nid yw un ohonynt yn angof gan Dduw .
42012007	Yn wir , y mae hyd yn oed pob blewyn o wallt eich pen wedi ei rifo . Peidiwch ag ofni ; yr ydych yn werth mwy na llawer o adar y to .
42012008	“ Rwy'n dweud wrthych , pwy bynnag a'm harddel i gerbron eraill , bydd Mab y Dyn hefyd yn eu harddel hwy gerbron angylion Duw ;
42012009	ond y sawl sydd yn fy ngwadu i gerbron eraill , fe'i gwedir ef gerbron angylion Duw .
42012010	Caiff pwy bynnag a ddywed air yn erbyn Mab y Dyn , faddeuant ; ond ni faddeuir i'r sawl sy'n cablu yn erbyn yr Ysbryd Glân .
42012011	Pan ddygant chwi gerbron y synagogau a'r ynadon a'r awdurdodau , peidiwch â phryderu am ddull nac am gynnwys eich amddiffyniad , nac am eich ymadrodd ;
42012012	oherwydd bydd yr Ysbryd Glân yn eich dysgu chwi ar y pryd beth fydd yn rhaid ei ddweud . ”
42012013	Meddai rhywun o'r dyrfa wrtho , “ Athro , dywed wrth fy mrawd am roi i mi fy nghyfran o'n hetifeddiaeth . ”
42012014	Ond meddai ef wrtho , “ Ddyn , pwy a'm penododd i yn farnwr neu yn gymrodeddwr rhyngoch ? ”
42012015	A dywedodd wrthynt , “ Gofalwch ymgadw rhag trachwant o bob math , oherwydd , er cymaint ei gyfoeth , nid yw bywyd neb yn dibynnu ar ei feddiannau . ”
42012016	Ac adroddodd ddameg wrthynt : “ Yr oedd tir rhyw ŵr cyfoethog wedi dwyn cnwd da .
42012017	A dechreuodd feddwl a dweud wrtho'i hun , ‘ Beth a wnaf fi , oherwydd nid oes gennyf unman i gasglu fy nghnydau iddo ? ’
42012018	Ac meddai , ‘ Dyma beth a wnaf fi : tynnaf f'ysguboriau i lawr ac adeiladu rhai mwy , a chasglaf yno fy holl ŷd a'm heiddo .
42012019	Yna dywedaf wrthyf fy hun , “ Ddyn , y mae gennyt stôr o lawer o bethau ar gyfer blynyddoedd lawer ; gorffwys , bwyta , yf , bydd lawen . ” ’
42012020	Ond meddai Duw wrtho , ‘ Yr ynfytyn , heno y mynnir dy einioes yn ôl gennyt , a phwy gaiff y pethau a baratoaist ? ’
42012021	Felly y bydd hi ar y rhai sy'n casglu trysor iddynt eu hunain a heb fod yn gyfoethog gerbron Duw . ”
42012022	Meddai wrth ei ddisgyblion , “ Am hynny rwy'n dweud wrthych , peidiwch â phryderu am eich bywyd nac am eich corff , beth i'w fwyta na beth i'w wisgo .
42012023	Oherwydd y mae mwy i fywyd rhywun na bwyd , a mwy i'w gorff na dillad .
42012024	Ystyriwch y brain : nid ydynt yn hau nac yn medi , nid oes ganddynt ystordy nac ysgubor , ac eto y mae Duw yn eu bwydo . Gymaint mwy gwerthfawr ydych chwi na'r adar !
42012025	A ph'run ohonoch a all ychwanegu munud at ei oes trwy bryderu ?
42012026	Felly os yw hyd yn oed y peth lleiaf y tu hwnt i'ch gallu , pam yr ydych yn pryderu am y gweddill ?
42012027	Ystyriwch y lili , pa fodd y maent yn tyfu : nid ydynt yn llafurio nac yn nyddu ; ond rwy'n dweud wrthych , nid oedd gan hyd yn oed Solomon yn ei holl ogoniant wisg i'w chymharu ag un o'r rhain .
42012028	Os yw Duw yn dilladu felly y glaswellt , sydd heddiw yn y meysydd ac yfory yn cael ei daflu i'r ffwrn , gymaint mwy y dillada chwi , chwi o ychydig ffydd !
42012029	A chwithau , peidiwch â rhoi eich bryd ar beth i'w fwyta a beth i'w yfed , a pheidiwch â byw mewn pryder ;
42012030	oherwydd dyna'r holl bethau y mae cenhedloedd y byd yn eu ceisio , ond y mae gennych chwi Dad sy'n gwybod fod arnoch eu hangen .
42012031	Ceisiwch yn hytrach ei deyrnas ef , a rhoir y pethau hyn yn ychwaneg i chwi .
42012032	Peidiwch ag ofni , fy mhraidd bychan , oherwydd gwelodd eich Tad yn dda roi i chwi'r deyrnas .
42012033	Gwerthwch eich eiddo a rhowch ef yn elusen ; gwnewch i chwi eich hunain byrsau nad ydynt yn treulio , trysor dihysbydd yn y nefoedd , lle nad yw lleidr yn dod ar y cyfyl , na gwyfyn yn difa .
42012034	Oherwydd lle mae eich trysor , yno hefyd y bydd eich calon .
42012035	“ Bydded eich gwisg wedi ei thorchi a'ch canhwyllau ynghynn .
42012036	Byddwch chwithau fel rhai yn disgwyl dychweliad eu meistr o briodas , i agor iddo cyn gynted ag y daw a churo .
42012037	Gwyn eu byd y gweision hynny a geir ar ddihun gan eu meistr pan ddaw ; yn wir , rwy'n dweud wrthych y bydd ef yn torchi ei wisg , ac yn eu gosod wrth y bwrdd , ac yn dod ac yn gweini arnynt .
42012038	Ac os daw ef ar hanner nos neu yn yr oriau mân , a'u cael felly , gwyn eu byd .
42012039	A gwybyddwch hyn : pe buasai meistr y tŷ yn gwybod pa bryd y byddai'r lleidr yn dod , ni fuasai wedi gadael iddo dorri i mewn i'w dŷ .
42012040	Chwithau hefyd , byddwch barod , oherwydd pryd na thybiwch y daw Mab y Dyn . ”
42012041	Meddai Pedr , “ Arglwydd , ai i ni yr wyt yn adrodd y ddameg hon , ai i bawb yn ogystal ? ”
42012042	Dywedodd yr Arglwydd , “ Pwy ynteu yw'r goruchwyliwr ffyddlon a chall a osodir gan ei feistr dros ei weision , i roi eu dogn bwyd iddynt yn ei bryd ?
42012043	Gwyn ei fyd y gwas hwnnw a geir yn gwneud felly gan ei feistr pan ddaw ;
42012044	yn wir , rwy'n dweud wrthych y gesyd ef dros ei holl eiddo .
42012045	Ond os dywed y gwas hwnnw yn ei galon , ‘ Y mae fy meistr yn oedi dod ’ , a dechrau curo'r gweision a'r morynion , a bwyta ac yfed a meddwi ,
42012046	yna bydd meistr y gwas hwnnw yn cyrraedd ar ddiwrnod annisgwyl iddo ef ac ar awr nas gŵyr ; ac fe'i cosba yn llym , a gosod ei le gyda'r anffyddloniaid .
42012047	Bydd y gwas hwnnw sy'n gwybod ewyllys ei feistr , ac eto heb ddarparu na gwneud dim yn ôl ei ewyllys , yn cael curfa dost ;
42012048	ond bydd y gwas nad yw'n gwybod , ond sydd wedi haeddu curfa , yn cael un ysgafn . Disgwylir llawer gan y sawl a dderbyniodd lawer ; a gofynnir llawer mwy yn ôl gan yr un y mae llawer wedi ei ymddiried iddo .
42012049	“ Yr wyf fi wedi dod i fwrw tân ar y ddaear , ac O na fyddai eisoes wedi ei gynnau !
42012050	Y mae bedydd y mae'n rhaid fy medyddio ag ef , a chymaint yw fy nghyfyngder hyd nes y cyflawnir ef !
42012051	A ydych chwi'n tybio mai i roi heddwch i'r ddaear yr wyf fi wedi dod ? Nage , meddaf wrthych , ond ymraniad .
42012052	Oherwydd o hyn allan bydd un teulu o bump wedi ymrannu , tri yn erbyn dau a dau yn erbyn tri :
42012053	“ ‘ Ymranna'r tad yn erbyn y maba'r mab yn erbyn y tad , y fam yn erbyn ei mercha'r ferch yn erbyn ei mam , y fam-yng-nghyfraith yn erbyn y ferch-yng-nghyfraitha'r ferch-yng-nghyfraith yn erbyn ei mam-yng-nghyfraith . ’ ”
42012054	Dywedodd wrth y tyrfaoedd hefyd , “ Pan welwch gwmwl yn codi yn y gorllewin , yr ydych yn dweud ar unwaith , ‘ Daw yn law ’ , ac felly y bydd ;
42012055	a phan welwch wynt y de yn chwythu , yr ydych yn dweud , ‘ Daw yn wres ’ , a hynny fydd .
42012056	Chwi ragrithwyr , medrwch ddehongli'r olwg ar y ddaear a'r ffurfafen , ond sut na fedrwch ddehongli'r amser hwn ?
42012057	“ A pham nad ydych ohonoch eich hunain yn barnu beth sydd yn iawn ?
42012058	Pan wyt yn mynd gyda'th wrthwynebwr at yr ynad , gwna dy orau ar y ffordd yno i gymodi ag ef , rhag iddo dy lusgo gerbron y barnwr , ac i'r barnwr dy draddodi i'r cwnstabl , ac i'r cwnstabl dy fwrw i garchar .
42012059	Rwy'n dweud wrthyt , ni ddoi di byth allan oddi yno cyn talu'n ôl y geiniog olaf un . ”
42013001	Yr un adeg , daeth rhywrai a mynegi iddo am y Galileaid y cymysgodd Pilat eu gwaed â'u hebyrth .
42013002	Atebodd ef hwy , “ A ydych chwi'n tybio fod y rhain yn waeth pechaduriaid na'r holl Galileaid eraill , am iddynt ddioddef hyn ?
42013003	Nac oeddent , meddaf wrthych ; eto , os nad edifarhewch , fe dderfydd amdanoch oll yn yr un modd .
42013004	Neu'r deunaw hynny y syrthiodd y tŵr arnynt yn Siloam a'u lladd , a ydych chwi'n tybio fod y rhain yn waeth troseddwyr na holl drigolion eraill Jerwsalem ?
42013005	Nac oeddent , meddaf wrthych ; eto , os nad edifarhewch , fe dderfydd amdanoch oll yn yr un modd . ”
42013006	Adroddodd y ddameg hon : “ Yr oedd gan rywun ffigysbren wedi ei blannu yn ei winllan . Daeth i chwilio am ffrwyth arno , ac ni chafodd ddim .
42013007	Ac meddai wrth y gwinllannwr , ‘ Ers tair blynedd bellach yr wyf wedi bod yn dod i geisio ffrwyth ar y ffigysbren hwn , a heb gael dim . Am hynny tor ef i lawr ; pam y caiff dynnu maeth o'r pridd ? ’
42013008	Ond atebodd ef , ‘ Meistr , gad iddo eleni eto , imi balu o'i gwmpas a'i wrteithio .
42013009	Ac os daw â ffrwyth y flwyddyn nesaf , popeth yn iawn ; onid e , cei ei dorri i lawr . ’ ”
42013010	Yr oedd yn dysgu yn un o'r synagogau ar y Saboth .
42013011	Yr oedd yno wraig oedd ers deunaw mlynedd yng ngafael ysbryd oedd wedi bod yn ei gwanychu nes ei bod yn wargrwm ac yn hollol analluog i sefyll yn syth .
42013012	Pan welodd Iesu hi galwodd arni , “ Wraig , yr wyt wedi dy waredu o'th wendid . ”
42013013	Yna dododd ei ddwylo arni , ac ar unwaith ymunionodd drachefn , a dechrau gogoneddu Duw .
42013014	Ond yr oedd arweinydd y synagog yn ddig fod Iesu wedi iacháu ar y Saboth , ac meddai wrth y dyrfa , “ Y mae chwe diwrnod gwaith ; dewch i'ch iacháu ar y dyddiau hynny , ac nid ar y dydd Saboth . ”
42013015	Atebodd yr Arglwydd ef , “ Chwi ragrithwyr , onid yw pob un ohonoch ar y Saboth yn gollwng ei ych neu ei asyn o'r preseb ac yn mynd ag ef allan i'r dŵr ?
42013016	Ond dyma un o ferched Abraham , a fu yn rhwymau Satan ers deunaw mlynedd ; a ddywedwch na ddylasid ei rhyddhau hi o'r rhwymyn hwn ar y dydd Saboth ? ”
42013017	Wrth iddo ddweud hyn , codwyd cywilydd ar ei holl wrthwynebwyr , a llawenychodd y dyrfa i gyd oherwydd ei holl weithredoedd gogoneddus .
42013018	Meddai gan hynny , “ I beth y mae teyrnas Dduw yn debyg , ac i beth y cyffelybaf hi ?
42013019	Y mae'n debyg i hedyn mwstard ; y mae rhywun yn ei gymryd ac yn ei fwrw i'w ardd , ac y mae'n tyfu ac yn dod yn goeden , ac y mae adar yr awyr yn nythu yn ei changhennau . ”
42013020	Ac meddai eto , “ I beth y cyffelybaf deyrnas Dduw ?
42013021	Y mae'n debyg i lefain ; y mae gwraig yn ei gymryd , ac yn ei gymysgu â thri mesur o flawd gwenith , nes lefeinio'r cwbl . ”
42013022	Yr oedd yn mynd trwy'r trefi a'r pentrefi gan ddysgu , ar ei ffordd i Jerwsalem .
42013023	Meddai rhywun wrtho , “ Arglwydd , ai ychydig yw'r rhai sy'n cael eu hachub ? ” Ac meddai ef wrthynt ,
42013024	“ Ymegnïwch i fynd i mewn trwy'r drws cul , oherwydd rwy'n dweud wrthych y bydd llawer yn ceisio mynd i mewn ac yn methu .
42013025	Unwaith y bydd meistr y tŷ wedi codi a chau'r drws , gallwch chwithau sefyll y tu allan a churo ar y drws , gan ddweud , ‘ Arglwydd , agor inni ’ ; ond bydd ef yn eich ateb , ‘ Ni wn o ble'r ydych . ’
42013026	Yna dechreuwch ddweud , ‘ Buom yn bwyta ac yn yfed gyda thi , a buost ti yn dysgu yn ein strydoedd ni . ’
42013027	A dywed ef wrthych , ‘ Ni wn o ble'r ydych . Ewch ymaith oddi wrthyf , chwi ddrwgweithredwyr oll . ’
42013028	Bydd yno wylo a rhincian dannedd , pan welwch Abraham ac Isaac a Jacob a'r holl broffwydi yn nheyrnas Dduw , a chwithau'n cael eich bwrw allan .
42013029	A daw rhai o'r dwyrain a'r gorllewin ac o'r gogledd a'r de , a chymryd eu lle yn y wledd yn nheyrnas Dduw .
42013030	Ac yn wir , bydd rhai sy'n olaf yn flaenaf , a rhai sy'n flaenaf yn olaf . ”
42013031	Y pryd hwnnw , daeth rhai Phariseaid ato a dweud wrtho , “ Dos i ffwrdd oddi yma , oherwydd y mae Herod â'i fryd ar dy ladd di . ”
42013032	Meddai ef wrthynt , “ Ewch a dywedwch wrth y cadno hwnnw , ‘ Heddiw ac yfory byddaf yn bwrw allan gythreuliaid ac yn iacháu , a'r trydydd dydd cyrhaeddaf gyflawniad fy ngwaith . ’
42013033	Eto , heddiw ac yfory a thrennydd y mae'n rhaid imi fynd ar fy nhaith , oherwydd ni ddichon i broffwyd farw y tu allan i Jerwsalem .
42013034	Jerwsalem , Jerwsalem , tydi sy'n lladd y proffwydi ac yn llabyddio'r rhai a anfonwyd atat , mor aml y dymunais gasglu dy blant ynghyd , fel y mae iâr yn casglu ei chywion dan ei hadenydd , ond gwrthod a wnaethoch .
42013035	Wele , y mae eich tŷ yn cael ei adael yn anghyfannedd . Ac rwy'n dweud wrthych , ni chewch fy ngweld hyd y dydd pan ddywedwch , ‘ Bendigedig yw'r un sy'n dod yn enw'r Arglwydd . ’ ”
42014001	Aeth i mewn i dŷ un o arweinwyr y Phariseaid ar y Saboth am bryd o fwyd ; ac yr oeddent hwy â'u llygaid arno .
42014002	Ac yno ger ei fron yr oedd dyn â'r dropsi arno .
42014003	A llefarodd Iesu wrth athrawon y Gyfraith a'r Phariseaid , gan ddweud , “ A yw'n gyfreithlon iacháu ar y Saboth , ai nid yw ? ”
42014004	Ond ni ddywedasant hwy ddim . Yna cymerodd y claf a'i iacháu a'i anfon ymaith .
42014005	Ac meddai wrthynt , “ Pe bai mab neu ych unrhyw un ohonoch yn syrthio i bydew , oni fyddech yn ei dynnu allan ar unwaith , hyd yn oed ar y dydd Saboth ? ”
42014006	Ni allent gynnig unrhyw ateb i hyn .
42014007	Yna adroddodd ddameg wrth y gwesteion , wrth iddo sylwi sut yr oeddent yn dewis y seddau anrhydedd :
42014008	“ Pan wahoddir di gan rywun i wledd briodas , paid â chymryd y lle anrhydedd , rhag ofn ei fod wedi gwahodd rhywun amlycach na thi ;
42014009	oherwydd os felly , daw'r sawl a'ch gwahoddodd chwi'ch dau a dweud wrthyt , ‘ Rho dy le i hwn ’ , ac yna byddi dithau mewn cywilydd yn cymryd y lle isaf .
42014010	Yn hytrach , pan wahoddir di , dos a chymer y lle isaf , fel pan ddaw'r gwahoddwr y dywed wrthyt , ‘ Gyfaill , tyrd yn uwch ’ ; yna dangosir parch iti yng ngŵydd dy holl gyd-westeion .
42014011	Oherwydd darostyngir pob un sy'n ei ddyrchafu ei hun , a dyrchefir pob un sy'n ei ddarostwng ei hun . ”
42014012	Meddai hefyd wrth ei wahoddwr , “ Pan fyddi'n trefnu cinio neu swper , paid â gwahodd dy gyfeillion na'th frodyr na'th berthnasau na'th gymdogion cyfoethog , rhag ofn iddynt hwythau yn eu tro dy wahodd di , ac iti gael dy ad-dalu .
42014013	Pan fyddi'n trefnu gwledd , gwahodd yn hytrach y tlodion , yr anafusion , y cloffion , a'r deillion ;
42014014	a gwyn fydd dy fyd , am nad oes ganddynt fodd i dalu'n ôl iti ; cei dy dalu'n ôl yn atgyfodiad y cyfiawn . ”
42014015	Clywodd un o'i gyd-westeion hyn ac meddai wrtho , “ Gwyn ei fyd pwy bynnag a gaiff gyfran yn y wledd yn nheyrnas Dduw . ”
42014016	Ond meddai ef wrtho , “ Yr oedd dyn yn trefnu gwledd fawr . Gwahoddodd lawer o bobl ,
42014017	ac anfonodd ei was ar awr y wledd i ddweud wrth y gwahoddedigion , ‘ Dewch , y mae popeth yn barod yn awr . ’
42014018	Ond dechreuodd pawb ymesgusodi yn unfryd . Meddai'r cyntaf wrtho , ‘ Rwyf wedi prynu cae , ac y mae'n rhaid imi fynd allan i gael golwg arno ; a wnei di fy esgusodi , os gweli di'n dda ? ’
42014019	Meddai un arall , ‘ Rwyf wedi prynu pum pâr o ychen , ac rwyf ar fy ffordd i roi prawf arnynt ; a wnei di fy esgusodi , os gweli di'n dda ? ’
42014020	Ac meddai un arall , ‘ Rwyf newydd briodi , ac am hynny ni allaf ddod . ’
42014021	Aeth y gwas at ei feistr a rhoi gwybod iddo . Yna digiodd meistr y tŷ , ac meddai wrth ei was , ‘ Dos allan ar unwaith i heolydd a strydoedd cefn y dref , a thyrd â'r tlodion a'r anafusion a'r deillion a'r cloffion i mewn yma . ’
42014022	Pan ddywedodd y gwas , ‘ Meistr , y mae dy orchymyn wedi ei gyflawni , ond y mae lle o hyd ’ ,
42014023	meddai ei feistr wrtho , ‘ Dos allan i'r ffyrdd ac i'r cloddiau , a myn ganddynt hwy ddod i mewn , fel y llenwir fy nhŷ ;
42014024	oherwydd rwy'n dweud wrthych na chaiff dim un o'r rheini oedd wedi eu gwahodd brofi fy ngwledd . ’ ”
42014025	Yr oedd tyrfaoedd niferus yn teithio gydag ef , a throes a dweud wrthynt ,
42014026	“ Os daw rhywun ataf fi heb gasáu ei dad ei hun , a'i fam a'i wraig a'i blant a'i frodyr a'i chwiorydd , a hyd yn oed ei fywyd ei hun , ni all fod yn ddisgybl imi .
42014027	Pwy bynnag nad yw'n cario ei groes ei hun ac yn dod ar fy ôl i , ni all fod yn ddisgybl imi .
42014028	Oherwydd os bydd un ohonoch chwi yn dymuno adeiladu tŵr , oni fydd yn gyntaf yn eistedd i lawr i gyfrif y gost , er mwyn gweld a oes ganddo ddigon i gwblhau'r gwaith ?
42014029	Onid e , fe all ddigwydd iddo osod y sylfaen ac wedyn fethu gorffen , nes bod pawb sy'n gwylio yn mynd ati i'w watwar
42014030	gan ddweud , ‘ Dyma rywun a ddechreuodd adeiladu ac a fethodd orffen . ’
42014031	Neu os bydd brenin ar ei ffordd i ryfela yn erbyn brenin arall , oni fydd yn gyntaf yn eistedd i lawr i ystyried a all ef , â deng mil o filwyr , wrthsefyll un sy'n ymosod arno ag ugain mil ?
42014032	Os na all , bydd yn anfon llysgenhadon i geisio telerau heddwch tra bo'r llall o hyd ymhell i ffwrdd .
42014033	Yr un modd , gan hynny , ni all neb ohonoch nad yw'n ymwrthod â'i holl feddiannau fod yn ddisgybl i mi .
42014034	“ Peth da yw halen . Ond os cyll yr halen ei hun ei flas , â pha beth y rhoddir blas arno ?
42014035	Nid yw'n dda i'r pridd nac i'r domen ; lluchir ef allan . Y sawl sydd â chlustiau ganddo i wrando , gwrandawed . ”
42015001	Yr oedd yr holl gasglwyr trethi a'r pechaduriaid yn nesáu ato i wrando arno .
42015002	Ond yr oedd y Phariseaid a'r ysgrifenyddion yn grwgnach ymhlith ei gilydd , gan ddweud , “ Y mae hwn yn croesawu pechaduriaid ac yn cydfwyta gyda hwy . ”
42015003	A dywedodd ef y ddameg hon wrthynt :
42015004	“ Bwriwch fod gan un ohonoch chwi gant o ddefaid , a digwydd iddo golli un ohonynt ; onid yw'n gadael y naw deg a naw yn yr anialdir ac yn mynd ar ôl y ddafad golledig nes dod o hyd iddi ?
42015005	Wedi dod o hyd iddi y mae'n ei gosod ar ei ysgwyddau yn llawen ,
42015006	yn mynd adref , ac yn gwahodd ei gyfeillion a'i gymdogion ynghyd , gan ddweud wrthynt , ‘ Llawenhewch gyda mi , oherwydd yr wyf wedi cael hyd i'm dafad golledig . ’
42015007	Rwy'n dweud wrthych , yr un modd bydd mwy o lawenydd yn y nef am un pechadur sy'n edifarhau nag am naw deg a naw o rai cyfiawn nad oes arnynt angen edifeirwch .
42015008	“ Neu bwriwch fod gan wraig ddeg darn arian , a digwydd iddi golli un darn ; onid yw hi'n cynnau cannwyll ac yn ysgubo'r tŷ ac yn chwilio'n ddyfal nes dod o hyd iddo ?
42015009	Ac wedi dod o hyd iddo , y mae'n gwahodd ei chyfeillesau a'i chymdogion ynghyd , gan ddweud , ‘ Llawenhewch gyda mi , oherwydd yr wyf wedi cael hyd i'r darn arian a gollais . ’
42015010	Yr un modd , rwy'n dweud wrthych , y mae llawenydd ymhlith angylion Duw am un pechadur sy'n edifarhau . ”
42015011	Ac meddai , “ Yr oedd dyn a chanddo ddau fab .
42015012	Dywedodd yr ieuengaf ohonynt wrth ei dad , ‘ Fy nhad , dyro imi'r gyfran o'th ystad sydd i ddod imi . ’ A rhannodd yntau ei eiddo rhyngddynt .
42015013	Ychydig ddyddiau yn ddiweddarach , wedi newid y cwbl am arian , ymfudodd y mab ieuengaf i wlad bell , ac yno gwastraffodd ei eiddo ar fyw'n afradlon .
42015014	Pan oedd wedi gwario'r cyfan , daeth newyn enbyd ar y wlad honno , a dechreuodd yntau fod mewn eisiau .
42015015	Aeth ac ymlynu wrth un o ddinasyddion y wlad , ac anfonodd hwnnw ef i'w gaeau i ofalu am y moch .
42015016	Buasai'n falch o wneud pryd o'r plisg yr oedd y moch yn eu bwyta ; ond nid oedd neb yn cynnig dim iddo .
42015017	Yna daeth ato'i hun a dweud , ‘ Faint o weision cyflog sydd gan fy nhad , a phob un ohonynt yn cael mwy na digon o fara , a minnau yma yn marw o newyn ?
42015018	Fe godaf , ac fe af at fy nhad a dweud wrtho , “ Fy nhad , pechais yn erbyn y nef ac yn dy erbyn di .
42015019	Nid wyf mwyach yn haeddu fy ngalw'n fab iti ; cymer fi fel un o'th weision cyflog . ” ’
42015020	Yna cododd a mynd at ei dad . A phan oedd eto ymhell i ffwrdd , gwelodd ei dad ef . Tosturiodd wrtho , rhedodd ato , a rhoes ei freichiau am ei wddf a'i gusanu .
42015021	Ac meddai ei fab wrtho , ‘ Fy nhad , pechais yn erbyn y nef ac yn dy erbyn di . Nid wyf mwyach yn haeddu fy ngalw'n fab iti . ’
42015022	Ond meddai ei dad wrth ei weision , ‘ Brysiwch ! Dewch â gwisg allan , yr orau , a'i gosod amdano . Rhowch fodrwy ar ei fys a sandalau am ei draed .
42015023	Dewch â'r llo sydd wedi ei besgi , a lladdwch ef . Gadewch inni wledda a llawenhau ,
42015024	oherwydd yr oedd hwn , fy mab , wedi marw , a daeth yn fyw eto ; yr oedd ar goll , a chafwyd hyd iddo . ’ Yna dechreusant wledda yn llawen .
42015025	“ Yr oedd ei fab hynaf yn y caeau . Pan nesaodd at y tŷ ar ei ffordd adref , clywodd sŵn cerddoriaeth a dawnsio .
42015026	Galwodd un o'r gweision ato a gofyn beth oedd ystyr hyn .
42015027	‘ Dy frawd sydd wedi dychwelyd , ’ meddai ef wrtho , ‘ ac am iddo ei gael yn ôl yn holliach , y mae dy dad wedi lladd y llo oedd wedi ei besgi . ’
42015028	Digiodd ef , a gwrthod mynd i mewn . Daeth ei dad allan a'i gymell yn daer i'r tŷ ,
42015029	ond atebodd ef , ‘ Yr holl flynyddoedd hyn bûm yn was bach iti , heb anufuddhau erioed i'th orchymyn . Ni roddaist erioed i mi gymaint â myn gafr , imi gael gwledda gyda'm cyfeillion .
42015030	Ond pan ddychwelodd hwn , dy fab sydd wedi difa dy eiddo gyda phuteiniaid , lleddaist iddo ef y llo oedd wedi ei besgi . ’
42015031	‘ Fy mhlentyn , ’ meddai'r tad wrtho , ‘ yr wyt ti bob amser gyda mi , ac y mae'r cwbl sydd gennyf yn eiddo i ti .
42015032	Yr oedd yn rhaid gwledda a llawenhau , oherwydd yr oedd hwn , dy frawd , wedi marw , a daeth yn fyw ; yr oedd ar goll , a chafwyd hyd iddo . ’ ”
42016001	Dywedodd wrth ei ddisgyblion hefyd , “ Yr oedd dyn cyfoethog a chanddo oruchwyliwr . Achwynwyd wrth ei feistr fod hwn yn gwastraffu ei eiddo ef .
42016002	Galwodd ef ato a dweud wrtho , ‘ Beth yw'r hanes hwn amdanat ? Dyro imi gyfrifon dy oruchwyliaeth , oherwydd ni elli gadw dy swydd bellach . ’
42016003	Yna meddai'r goruchwyliwr wrtho'i hun , ‘ Beth a wnaf fi ? Y mae fy meistr yn cymryd fy swydd oddi arnaf . Nid oes gennyf mo'r nerth i labro , ac y mae arnaf gywilydd cardota .
42016004	Fe wn i beth a wnaf i gael croeso i gartrefi pobl pan ddiswyddir fi . ’
42016005	Galwodd ato bob un o ddyledwyr ei feistr , ac meddai wrth y cyntaf , ‘ Faint sydd arnat i'm meistr ? ’
42016006	Atebodd yntau , ‘ Mil o fesurau o olew olewydd . ’ ‘ Cymer dy gyfrif , ’ meddai ef , ‘ eistedd i lawr , ac ysgrifenna ar unwaith “ bum cant . ” ’
42016007	Yna meddai wrth un arall , ‘ A thithau , faint sydd arnat ti ? ’ Atebodd yntau , ‘ Mil o fesurau o rawn . ’ ‘ Cymer dy gyfrif , ’ meddai ef , ‘ ac ysgrifenna “ wyth gant . ” ’
42016008	Cymeradwyodd y meistr y goruchwyliwr anonest am iddo weithredu yn gall ; oherwydd y mae plant y byd hwn yn gallach na phlant y goleuni yn eu hymwneud â'u tebyg .
42016009	Ac rwyf fi'n dweud wrthych , gwnewch gyfeillion i chwi eich hunain o'r Mamon anonest , er mwyn i chwi gael croeso i'r tragwyddol bebyll pan ddaw dydd Mamon i ben .
42016010	Y mae rhywun sy'n gywir yn y pethau lleiaf yn gywir yn y pethau mawr hefyd , a'r un sy'n anonest yn y pethau lleiaf yn anonest yn y pethau mawr hefyd .
42016011	Gan hynny , os na fuoch yn gywir wrth drin y Mamon anonest , pwy a ymddirieda i chwi y gwir olud ?
42016012	Ac os na fuoch yn gywir wrth drin eiddo pobl eraill , pwy a rydd i chwi eich eiddo eich hunain ?
42016013	Ni all unrhyw was wasanaethu dau feistr ; oherwydd bydd un ai'n casáu'r naill ac yn caru'r llall , neu'n deyrngar i'r naill ac yn dirmygu'r llall . Ni allwch wasanaethu Duw a Mamon . ”
42016014	Yr oedd y Phariseaid , sy'n bobl ariangar , yn gwrando ar hyn oll ac yn ei watwar .
42016015	Ac meddai wrthynt , “ Chwi yw'r rhai sy'n ceisio eu cyfiawnhau eu hunain yng ngolwg y cyhoedd , ond y mae Duw yn adnabod eich calonnau ; oherwydd yr hyn sydd aruchel yng ngolwg y cyhoedd , ffieiddbeth yw yng ngolwg Duw .
42016016	Y Gyfraith a'r proffwydi oedd mewn grym hyd at Ioan ; oddi ar hynny , y mae'r newydd da am deyrnas Dduw yn cael ei gyhoeddi , a phawb yn ceisio mynediad iddi trwy drais .
42016017	Ond byddai'n haws i'r nef a'r ddaear ddarfod nag i fanylyn lleiaf y Gyfraith golli ei rym .
42016018	Y mae pob un sy'n ysgaru ei wraig ac yn priodi un arall yn godinebu , ac y mae'r dyn sy'n priodi gwraig a ysgarwyd gan ei gŵr yn godinebu .
42016019	“ Yr oedd dyn cyfoethog oedd yn arfer gwisgo porffor a lliain main , ac yn gwledda'n wych bob dydd .
42016020	Wrth ei ddrws gorweddai dyn tlawd , o'r enw Lasarus , yn llawn cornwydydd ,
42016021	ac yn dyheu am wneud pryd o'r hyn a syrthiai oddi ar fwrdd y dyn cyfoethog ; ac yn wir byddai'r cŵn yn dod i lyfu ei gornwydydd .
42016022	Bu farw'r dyn tlawd , a dygwyd ef ymaith gan yr angylion i wledda wrth ochr Abraham . Bu farw'r dyn cyfoethog yntau , a chladdwyd ef .
42016023	Yn Hades , ac yntau mewn poen arteithiol , cododd ei lygaid a gweld Abraham o bell , a Lasarus wrth ei ochr .
42016024	A galwodd , ‘ Abraham , fy nhad , trugarha wrthyf ; anfon Lasarus i wlychu blaen ei fys mewn dŵr ac i oeri fy nhafod , oherwydd yr wyf mewn ingoedd yn y tân hwn . ’
42016025	‘ Fy mhlentyn , ’ meddai Abraham , ‘ cofia iti dderbyn dy wynfyd yn ystod dy fywyd , a Lasarus yr un modd ei adfyd ; yn awr y mae ef yma yn cael ei ddiddanu , a thithau yn dioddef mewn ingoedd .
42016026	Heblaw hyn oll , rhyngom ni a chwi y mae agendor llydan wedi ei osod , rhag i neb a ddymunai hynny groesi oddi yma atoch chwi , neu gyrraedd oddi yna atom ni . ’
42016027	Atebodd ef , ‘ Os felly , fy nhad , rwy'n erfyn arnat ei anfon ef i dŷ fy nhad ,
42016028	at y pum brawd sydd gennyf , i'w rhybuddio am y cyfan , rhag iddynt hwythau ddod i'w harteithio yn y lle hwn . ’
42016029	Ond dywedodd Abraham , ‘ Y mae Moses a'r proffwydi ganddynt ; dylent wrando arnynt hwy . ’
42016030	‘ Nage , Abraham , fy nhad , ’ atebodd ef , ‘ ond os â rhywun atynt oddi wrth y meirw , fe edifarhânt . ’
42016031	Ond meddai ef wrtho , ‘ Os nad ydynt yn gwrando ar Moses a'r proffwydi , yna ni chânt eu hargyhoeddi hyd yn oed os atgyfoda rhywun o blith y meirw . ’ ”
42017001	Dywedodd wrth ei ddisgyblion , “ Y mae achosion cwymp yn rhwym o ddod , ond gwae'r sawl sy'n gyfrifol amdanynt ;
42017002	byddai'n well iddo fod wedi ei daflu i'r môr â maen melin ynghrog am ei wddf , nag iddo fod yn achos cwymp i un o'r rhai bychain hyn .
42017003	Cymerwch ofal . Os pecha dy gyfaill , cerydda ef ; os edifarha , maddau iddo ;
42017004	os pecha yn dy erbyn saith gwaith mewn diwrnod , ac eto troi'n ôl atat saith gwaith gan ddweud , ‘ Y mae'n edifar gennyf ’ , maddau iddo . ”
42017005	Meddai'r apostolion wrth yr Arglwydd , “ Cryfha ein ffydd . ”
42017006	Ac meddai'r Arglwydd , “ Pe bai gennych ffydd gymaint â hedyn mwstard , fe allech ddweud wrth y forwydden hon , ‘ Coder dy wreiddiau a phlanner di yn y môr ’ , a byddai'n ufuddhau i chwi .
42017007	“ Os oes gan un ohonoch was sy'n aredig neu'n bugeilio , a fydd yn dweud wrtho pan ddaw i mewn o'r caeau , ‘ Tyrd yma ar unwaith a chymer dy le wrth y bwrdd ’ ?
42017008	Na , yr hyn a ddywed fydd , ‘ Paratoa swper imi ; torcha dy wisg a gweina arnaf nes imi orffen bwyta ac yfed ; ac wedyn cei fwyta ac yfed dy hun . ’
42017009	A yw'n diolch i'w was am gyflawni'r gorchmynion a gafodd ?
42017010	Felly chwithau ; pan fyddwch wedi cyflawni'r holl orchmynion a gawsoch , dywedwch , ‘ Gweision ydym , heb unrhyw deilyngdod ; cyflawni ein dyletswydd a wnaethom . ’ ”
42017011	Yr oedd ef , ar ei ffordd i Jerwsalem , yn mynd trwy'r wlad rhwng Samaria a Galilea ,
42017012	ac yn mynd i mewn i ryw bentref , pan ddaeth deg o ddynion gwahanglwyfus i gyfarfod ag ef . Safasant bellter oddi wrtho
42017013	a chodi eu lleisiau arno : “ Iesu , feistr , trugarha wrthym . ”
42017014	Gwelodd ef hwy ac meddai wrthynt , “ Ewch i'ch dangos eich hunain i'r offeiriaid . ” Ac ar eu ffordd yno , fe'u glanhawyd hwy .
42017015	Ac un ohonynt , pan welodd ei fod wedi ei iacháu , a ddychwelodd gan ogoneddu Duw â llais uchel .
42017016	Syrthiodd ar ei wyneb wrth draed Iesu gan ddiolch iddo ; a Samariad oedd ef .
42017017	Atebodd Iesu , “ Oni lanhawyd y deg ? Ble mae'r naw ?
42017018	Ai'r estron hwn yn unig a gafwyd i ddychwelyd ac i roi gogoniant i Dduw ? ”
42017019	Yna meddai wrtho , “ Cod , a dos ar dy hynt ; dy ffydd sydd wedi dy iacháu di . ”
42017020	Gofynnwyd iddo gan y Phariseaid pryd y deuai teyrnas Dduw . Atebodd hwy , “ Nid rhywbeth i wylio amdano yw dyfodiad teyrnas Dduw .
42017021	Ni bydd pobl yn dweud , ‘ Dyma hi ’ , neu ‘ Dacw hi ’ ; edrychwch , y mae teyrnas Dduw yn eich plith chwi . ”
42017022	Ac meddai wrth ei ddisgyblion , “ Daw dyddiau pan fyddwch yn dyheu am gael gweld un o ddyddiau Mab y Dyn , ac ni welwch mohono .
42017023	Dywedant wrthych , ‘ Dacw ef ’ , neu ‘ Dyma ef ’ ; peidiwch â mynd , peidiwch â rhedeg ar eu hôl .
42017024	Oherwydd fel y fellten sy'n fflachio o'r naill gwr o'r nef hyd y llall , felly y bydd Mab y Dyn yn ei ddydd ef .
42017025	Ond yn gyntaf y mae'n rhaid iddo ddioddef llawer , a chael ei wrthod gan y genhedlaeth hon .
42017026	Ac fel y bu hi yn nyddiau Noa , felly hefyd y bydd hi yn nyddiau Mab y Dyn :
42017027	yr oedd pobl yn bwyta , yn yfed , yn cymryd gwragedd , yn cael gwŷr , hyd y dydd yr aeth Noa i mewn i'r arch ac y daeth y dilyw a difa pawb .
42017028	Fel y bu hi yn nyddiau Lot : yr oedd pobl yn bwyta , yn yfed , yn prynu , yn gwerthu , yn plannu , yn adeiladu ;
42017029	ond y dydd yr aeth Lot allan o Sodom , fe lawiodd tân a brwmstan o'r nef a difa pawb .
42017030	Yn union felly y bydd hi yn y dydd y datguddir Mab y Dyn .
42017031	Y dydd hwnnw , os bydd rhywun ar y to , a'i bethau yn y tŷ , peidied â mynd i lawr i'w cipio ; a'r un modd peidied neb fydd yn y cae â throi yn ei ôl .
42017032	Cofiwch wraig Lot .
42017033	Pwy bynnag a gais gadw ei fywyd ei hun , fe'i cyll , a phwy bynnag a'i cyll , fe'i ceidw yn fyw .
42017034	Rwy'n dweud wrthych , y nos honno bydd dau mewn un gwely ; cymerir y naill a gadewir y llall .
42017035	Bydd dwy wraig yn malu yn yr un lle ; cymerir y naill a gadewir y llall . ”
42017037	Ac atebasant hwythau ef , “ Ble , Arglwydd ? ” Meddai ef wrthynt , “ Lle bydd y gelain , yno yr heidia'r fwlturiaid . ”
42018001	Dywedodd ddameg wrthynt i ddangos fod yn rhaid iddynt weddïo bob amser yn ddiflino :
42018002	“ Mewn rhyw dref yr oedd barnwr . Nid oedd yn ofni Duw nac yn parchu eraill .
42018003	Yn y dref honno yr oedd hefyd wraig weddw a fyddai'n mynd ger ei fron ac yn dweud , ‘ Rho imi ddedfryd gyfiawn yn erbyn fy ngwrthwynebwr . ’
42018004	Am hir amser daliodd i'w gwrthod , ond yn y diwedd meddai wrtho'i hun , ‘ Er nad wyf yn ofni Duw nac yn parchu eraill ,
42018005	eto , am fod y wraig weddw yma yn fy mhoeni o hyd , fe roddaf iddi'r ddedfryd , rhag iddi ddal i ddod a'm plagio i farwolaeth . ’ ”
42018006	Ac meddai'r Arglwydd , “ Clywch eiriau'r barnwr anghyfiawn .
42018007	A fydd Duw yn gwrthod cyfiawnder i'w etholedigion , sy'n galw'n daer arno ddydd a nos ? A fydd ef yn oedi yn eu hachos hwy ?
42018008	Rwy'n dweud wrthych y rhydd ef gyfiawnder iddynt yn ebrwydd . Ond eto , pan ddaw Mab y Dyn , a gaiff ef ffydd ar y ddaear ? ”
42018009	Dywedodd hefyd y ddameg hon wrth rai oedd yn sicr eu bod hwy eu hunain yn gyfiawn , ac yn dirmygu pawb arall :
42018010	“ Aeth dau ddyn i fyny i'r deml i weddïo , y naill yn Pharisead a'r llall yn gasglwr trethi .
42018011	Safodd y Pharisead wrtho'i hun a gweddïo fel hyn : ‘ O Dduw , yr wyf yn diolch iti am nad wyf fi fel pawb arall , yn rheibus , yn anghyfiawn , yn odinebus , na chwaith fel y casglwr trethi yma .
42018012	Yr wyf yn ymprydio ddwywaith yr wythnos , ac yn talu degwm ar bopeth a gaf . ’
42018013	Ond yr oedd y casglwr trethi yn sefyll ymhell i ffwrdd , heb geisio cymaint â chodi ei lygaid tua'r nef ; yr oedd yn curo ei fron gan ddweud , ‘ O Dduw , bydd drugarog wrthyf fi , bechadur . ’
42018014	Rwy'n dweud wrthych , dyma'r un a aeth adref wedi ei gyfiawnhau , nid y llall ; oherwydd darostyngir pob un sy'n ei ddyrchafu ei hun , a dyrchefir pob un sy'n ei ddarostwng ei hun . ”
42018015	Yr oeddent yn dod â'u babanod hefyd ato , iddo gyffwrdd â hwy , ond wrth weld hyn dechreuodd y disgyblion eu ceryddu .
42018016	Ond galwodd Iesu'r plant ato gan ddweud , “ Gadewch i'r plant ddod ataf fi a pheidiwch â'u rhwystro , oherwydd i rai fel hwy y mae teyrnas Dduw yn perthyn .
42018017	Yn wir , rwy'n dweud wrthych , pwy bynnag nad yw'n derbyn teyrnas Dduw yn null plentyn , nid â byth i mewn iddi . ”
42018018	Gofynnodd rhyw lywodraethwr iddo , “ Athro da , beth a wnaf i etifeddu bywyd tragwyddol ? ”
42018019	Dywedodd Iesu wrtho , “ Pam yr wyt yn fy ngalw i yn dda ? Nid oes neb da ond un , sef Duw .
42018020	Gwyddost y gorchmynion : ‘ Na odineba , na ladd , na ladrata , na chamdystiolaetha , anrhydedda dy dad a'th fam . ’ ”
42018021	Meddai yntau , “ Yr wyf wedi cadw'r rhain i gyd o'm hieuenctid . ”
42018022	Pan glywodd Iesu hyn , dywedodd wrtho , “ Un peth sydd ar ôl i ti ei wneud : gwerth y cwbl sydd gennyt , a rhanna ef ymhlith y tlodion , a chei drysor yn y nefoedd ; a thyrd , canlyn fi . ”
42018023	Ond pan glywodd ef hyn , aeth yn drist iawn , oherwydd yr oedd yn gyfoethog dros ben .
42018024	Pan welodd Iesu ef wedi tristáu , meddai , “ Mor anodd yw hi i'r rhai goludog fynd i mewn i deyrnas Dduw !
42018025	Oherwydd y mae'n haws i gamel fynd i mewn trwy grau nodwydd nag i'r cyfoethog fynd i mewn i deyrnas Dduw . ”
42018026	Ac meddai'r gwrandawyr , “ Pwy ynteu all gael ei achub ? ”
42018027	Atebodd yntau , “ Y mae'r hyn sy'n amhosibl gyda dynion yn bosibl gyda Duw . ”
42018028	Yna dywedodd Pedr , “ Dyma ni wedi gadael ein heiddo a'th ganlyn di . ”
42018029	Ond meddai ef wrthynt , “ Yn wir , rwy'n dweud wrthych nad oes neb a adawodd dŷ neu wraig neu frodyr neu rieni neu blant , er mwyn teyrnas Dduw ,
42018030	na chaiff dderbyn yn ôl lawer gwaith cymaint yn yr amser hwn , ac yn yr oes sy'n dod fywyd tragwyddol . ”
42018031	Cymerodd y Deuddeg gydag ef a dweud wrthynt , “ Dyma ni'n mynd i fyny i Jerwsalem , a chyflawnir ar Fab y Dyn bob peth sydd wedi ei ysgrifennu trwy'r proffwydi ;
42018032	oherwydd caiff ei drosglwyddo i'r Cenhedloedd , a'i watwar a'i gam-drin , a phoeri arno ;
42018033	ac wedi ei fflangellu lladdant ef , a'r trydydd dydd fe atgyfoda . ” Nid oeddent hwy yn deall dim o hyn ;
42018034	yr oedd y peth hwn wedi ei guddio rhagddynt , a'i eiriau y tu hwnt i'w hamgyffred .
42018035	Wrth iddo nesáu at Jericho , yr oedd dyn dall yn eistedd ar fin y ffordd yn cardota .
42018036	Pan glywodd y dyrfa yn dod gofynnodd beth oedd hynny ,
42018037	a mynegwyd iddo fod Iesu o Nasareth yn mynd heibio .
42018038	Bloeddiodd yntau , “ Iesu , Fab Dafydd , trugarha wrthyf . ”
42018039	Yr oedd y rhai ar y blaen yn ei geryddu ac yn dweud wrtho am dewi ; ond yr oedd ef yn gweiddi'n uwch fyth , “ Fab Dafydd , trugarha wrthyf . ”
42018040	Safodd Iesu , a gorchymyn dod ag ef ato . Wedi i'r dyn nesáu gofynnodd Iesu iddo ,
42018041	“ Beth yr wyt ti am i mi ei wneud iti ? ” Meddai ef , “ Syr , mae arnaf eisiau cael fy ngolwg yn ôl . ”
42018042	Dywedodd Iesu wrtho , “ Derbyn dy olwg yn ôl ; dy ffydd sydd wedi dy iacháu di . ”
42018043	Cafodd ei olwg yn ôl ar unwaith , a dechreuodd ei ganlyn ef gan ogoneddu Duw . Ac o weld hyn rhoddodd yr holl bobl foliant i Dduw .
42019001	Yr oedd wedi dod i mewn i Jericho , ac yn mynd trwy'r dref .
42019002	Dyma ddyn o'r enw Sacheus , un oedd yn brif gasglwr trethi ac yn ŵr cyfoethog ,
42019003	yn ceisio gweld p'run oedd Iesu ; ond yr oedd yno ormod o dyrfa , ac yntau'n ddyn byr .
42019004	Rhedodd ymlaen a dringo sycamorwydden er mwyn gweld Iesu , oherwydd yr oedd ar fynd heibio y ffordd honno .
42019005	Pan ddaeth Iesu at y fan , edrychodd i fyny a dweud wrtho , “ Sacheus , tyrd i lawr ar dy union ; y mae'n rhaid imi aros yn dy dŷ di heddiw . ”
42019006	Daeth ef i lawr ar ei union a'i groesawu yn llawen .
42019007	Pan welsant hyn , dechreuodd pawb rwgnach ymhlith ei gilydd gan ddweud , “ Y mae wedi mynd i letya at ddyn pechadurus . ”
42019008	Ond safodd Sacheus yno , ac meddai wrth yr Arglwydd , “ Dyma hanner fy eiddo , syr , yn rhodd i'r tlodion ; os mynnais arian ar gam gan neb , fe'i talaf yn ôl bedair gwaith . ”
42019009	“ Heddiw , ” meddai Iesu wrtho , “ daeth iachawdwriaeth i'r tŷ hwn , oherwydd mab i Abraham yw'r gŵr hwn yntau .
42019010	Daeth Mab y Dyn i geisio ac i achub y colledig . ”
42019011	Tra oeddent yn gwrando ar hyn , fe aeth ymlaen i ddweud dameg , am ei fod yn agos i Jerwsalem a hwythau'n tybied fod teyrnas Dduw i ymddangos ar unwaith .
42019012	Meddai gan hynny , “ Aeth dyn o uchel dras i wlad bell i gael ei wneud yn frenin , ac yna dychwelyd i'w deyrnas .
42019013	Galwodd ato ddeg o'i weision a rhoi darn aur bob un iddynt , gan ddweud wrthynt , ‘ Ewch i fasnachu nes imi ddychwelyd . ’
42019014	Ond yr oedd ei ddeiliaid yn ei gasáu , ac anfonasant lysgenhadon ar ei ôl i ddatgan : ‘ Ni fynnwn hwn yn frenin arnom . ’
42019015	Ond dychwelodd ef wedi ei wneud yn frenin , a gorchmynnodd alw ato y gweision hynny yr oedd wedi rhoi'r arian iddynt , i gael gwybod pa lwyddiant yr oeddent wedi ei gael .
42019016	Daeth y cyntaf ato gan ddweud , ‘ Meistr , y mae dy ddarn aur wedi ennill ato ddeg darn arall . ’
42019017	‘ Ardderchog , fy ngwas da , ’ meddai yntau wrtho . ‘ Am iti fod yn ffyddlon yn y pethau lleiaf , yr wyf yn dy benodi yn llywodraethwr ar ddeg tref . ’
42019018	Daeth yr ail gan ddweud , ‘ Y mae dy ddarn aur , Meistr , wedi gwneud pum darn . ’
42019019	‘ Tithau hefyd , ’ meddai wrth hwn yn ei dro , ‘ bydd yn bennaeth ar bum tref . ’
42019020	Yna daeth y trydydd gan ddweud , ‘ Meistr , dyma dy ddarn aur . Fe'i cedwais yn ddiogel mewn cadach .
42019021	Yr oedd arnaf dy ofn di . Yr wyt yn ddyn caled , yn cymryd yr hyn a ystoriodd eraill ac yn medi'r hyn a heuodd eraill . ’
42019022	‘ Â'th eiriau dy hun , ’ atebodd ef , ‘ y'th gondemniaf , y gwas drwg . Yr oeddit yn gwybod , meddi , fy mod yn ddyn caled , yn cymryd yr hyn a ystoriodd eraill ac yn medi'r hyn a heuodd eraill .
42019023	Pam felly na roddaist fy arian mewn banc ? Buasai wedi ennill llog erbyn imi ddod i'w godi . ’
42019024	Yna meddai wrth y rhai oedd yno , ‘ Cymerwch y darn aur oddi arno a rhowch ef i'r un a chanddo ddeg darn . ’
42019025	‘ Meistr , ’ meddent hwy wrtho , ‘ y mae ganddo ddeg darn yn barod . ’
42019026	Rwy'n dweud wrthych , i bawb y mae ganddynt y rhoddir , ond oddi ar y rhai nad oes ganddynt fe gymerir hyd yn oed hynny sydd ganddynt .
42019027	A'm gelynion , y rheini na fynnent fi yn frenin arnynt , dewch â hwy yma a lladdwch hwy yn fy ngŵydd . ”
42019028	Wedi dweud hyn aeth rhagddo ar ei ffordd i fyny i Jerwsalem , gan gerdded ar y blaen .
42019029	Pan gyrhaeddodd yn agos i Bethffage a Bethania , ger y mynydd a elwir Olewydd , anfonodd ddau o'i ddisgyblion
42019030	gan ddweud , “ Ewch i'r pentref gyferbyn . Wrth ichwi ddod i mewn iddo cewch yno ebol wedi ei rwymo , un nad oes neb wedi bod ar ei gefn erioed . Gollyngwch ef a dewch ag ef yma .
42019031	Ac os bydd rhywun yn gofyn i chwi , ‘ Pam yr ydych yn ei ollwng ? ’ , dywedwch fel hyn : ‘ Y mae ar y Meistr ei angen . ’ ”
42019032	Aeth y rhai a anfonwyd , a chael yr ebol , fel yr oedd ef wedi dweud wrthynt .
42019033	Pan oeddent yn gollwng yr ebol , meddai ei berchenogion wrthynt , “ Pam yr ydych yn gollwng yr ebol ? ”
42019034	Atebasant hwythau , “ Y mae ar y Meistr ei angen , ”
42019035	a daethant ag ef at Iesu . Yna taflasant eu mentyll ar yr ebol , a gosod Iesu ar ei gefn .
42019036	Wrth iddo fynd yn ei flaen , yr oedd pobl yn taenu eu mentyll ar y ffordd .
42019037	Pan oedd yn nesáu at y ffordd sy'n disgyn o Fynydd yr Olewydd , dechreuodd holl dyrfa ei ddisgyblion yn eu llawenydd foli Duw â llais uchel am yr holl wyrthiau yr oeddent wedi eu gweld ,
42019038	gan ddweud : “ Bendigedig yw'r un sy'n dodyn frenin yn enw'r Arglwydd ; yn y nef , tangnefedd , a gogoniant yn y goruchaf . ”
42019039	Ac meddai rhai o'r Phariseaid wrtho o'r dyrfa , “ Athro , cerydda dy ddisgyblion . ”
42019040	Atebodd yntau , “ Rwy'n dweud wrthych , os bydd y rhain yn tewi , bydd y cerrig yn gweiddi . ”
42019041	Pan ddaeth yn agos a gweld y ddinas , wylodd drosti
42019042	gan ddweud , “ Pe bait tithau , y dydd hwn , wedi adnabod ffordd tangnefedd — ond na , fe'i cuddiwyd rhag dy lygaid .
42019043	Oherwydd daw arnat ddyddiau pan fydd dy elynion yn codi clawdd yn dy erbyn , ac yn dy amgylchynu ac yn gwasgu arnat o bob tu .
42019044	Fe'th ddymchwelant hyd dy seiliau , ti a'th blant o'th fewn ; ni adawant faen ar faen ynot ti , oherwydd dy fod heb adnabod yr amser pan ymwelwyd â thi . ”
42019045	Aeth i mewn i'r deml a dechrau bwrw allan y rhai oedd yn gwerthu ,
42019046	gan ddweud wrthynt , “ Y mae'n ysgrifenedig : “ ‘ A bydd fy nhŷ i yn dŷ gweddi , ond gwnaethoch chwi ef yn ogof lladron . ’ ”
42019047	Yr oedd yn dysgu o ddydd i ddydd yn y deml . Yr oedd y prif offeiriaid a'r ysgrifenyddion , ynghyd ag arweinwyr y bobl , yn ceisio modd i'w ladd ,
42019048	ond heb daro ar ffordd i wneud hynny , oherwydd fod yr holl bobl yn gwrando arno ac yn dal ar ei eiriau .
42020001	Un o'r dyddiau pan oedd ef yn dysgu'r bobl yn y deml ac yn cyhoeddi'r newydd da , daeth y prif offeiriaid a'r ysgrifenyddion , ynghyd â'r henuriaid , ato ,
42020002	ac meddent wrtho , “ Dywed wrthym trwy ba awdurdod yr wyt ti'n gwneud y pethau hyn , neu pwy roddodd i ti'r awdurdod hwn . ”
42020003	Atebodd ef hwy , “ Fe ofynnaf finnau rywbeth i chwi . Dywedwch wrthyf :
42020004	bedydd Ioan , ai o'r nef yr oedd , ai o'r byd daearol ? ”
42020005	Dadleusant â'i gilydd gan ddweud , “ Os dywedwn , ‘ O'r nef ’ , fe ddywed , ‘ Pam na chredasoch ef ? ’
42020006	Ond os dywedwn , ‘ O'r byd daearol ’ , bydd yr holl bobl yn ein llabyddio , oherwydd y maent yn argyhoeddedig fod Ioan yn broffwyd . ”
42020007	Ac atebasant nad oeddent yn gwybod o ble'r oedd .
42020008	Meddai Iesu wrthynt , “ Ni ddywedaf finnau chwaith wrthych chwi trwy ba awdurdod yr wyf yn gwneud y pethau hyn . ”
42020009	Dechreuodd ddweud y ddameg hon wrth y bobl : “ Fe blannodd rhywun winllan , ac wedi iddo ei gosod hi i denantiaid , aeth oddi cartref am amser hir .
42020010	Pan ddaeth yn amser , anfonodd was at y tenantiaid iddynt roi iddo gyfran o ffrwyth y winllan . Ond ei guro a wnaeth y tenantiaid , a'i yrru i ffwrdd yn waglaw .
42020011	Anfonodd ef was arall , ond curasant hwn hefyd a'i amharchu , a'i yrru i ffwrdd yn waglaw .
42020012	Anfonodd ef drachefn drydydd , ond clwyfasant hwn hefyd a'i fwrw allan .
42020013	Yna meddai perchen y winllan , ‘ Beth a wnaf fi ? Fe anfonaf fy mab , yr anwylyd ; efallai y parchant ef . ’
42020014	Ond pan welodd y tenantiaid hwn , dechreusant drafod ymhlith ei gilydd gan ddweud , ‘ Hwn yw'r etifedd ; lladdwn ef , er mwyn i'r etifeddiaeth ddod yn eiddo i ni . ’
42020015	A bwriasant ef allan o'r winllan a'i ladd . Beth ynteu a wna perchen y winllan iddynt ?
42020016	Fe ddaw ac fe ddifetha'r tenantiaid hynny , ac fe rydd y winllan i eraill . ” Pan glywsant hyn meddent , “ Na ato Duw ! ”
42020017	Edrychodd ef arnynt a dweud , “ Beth felly yw ystyr yr Ysgrythur hon : “ ‘ Y maen a wrthododd yr adeiladwyr , hwn a ddaeth yn faen y gongl ’ ?
42020018	“ Pawb sy'n syrthio ar y maen hwn , fe'i dryllir ; pwy bynnag y syrth y maen arno , fe'i maluria . ”
42020019	Ceisiodd yr ysgrifenyddion a'r prif offeiriaid osod dwylo arno y pryd hwnnw , ond yr oedd arnynt ofn y bobl , oherwydd gwyddent mai yn eu herbyn hwy y dywedodd y ddameg hon .
42020020	Gwyliasant eu cyfle ac anfon ysbiwyr , yn rhith pobl onest , i'w ddal ef ar air , er mwyn ei draddodi i awdurdod brawdlys y rhaglaw .
42020021	Gofynasant iddo , “ Athro , gwyddom fod dy eiriau a'th ddysgeidiaeth yn gywir ; yr wyt yn ddi-dderbyn-wyneb , ac yn dysgu ffordd Duw yn gwbl ddiffuant .
42020022	A yw'n gyfreithlon inni dalu treth i Gesar , ai nid yw ? ”
42020023	Ond deallodd ef eu hystryw , ac meddai wrthynt ,
42020024	“ Dangoswch imi ddarn arian . Llun ac arysgrif pwy sydd arno ? ” “ Cesar , ” meddent hwy .
42020025	Dywedodd ef wrthynt , “ Gan hynny , talwch bethau Cesar i Gesar , a phethau Duw i Dduw . ”
42020026	Yr oeddent wedi methu ei ddal ar air o flaen y bobl , a chan ryfeddu at ei ateb aethant yn fud .
42020027	Daeth ato rai o'r Sadwceaid , y bobl sy'n dal nad oes dim atgyfodiad . Gofynasant iddo ,
42020028	“ Athro , ysgrifennodd Moses ar ein cyfer , os bydd rhywun farw yn ŵr priod , ond yn ddi-blant , fod ei frawd i gymryd y wraig ac i godi plant i'w frawd .
42020029	Yn awr , yr oedd saith o frodyr . Cymerodd y cyntaf wraig , a bu farw'n ddi-blant .
42020030	Cymerodd yr ail
42020031	a'r trydydd hi , ac yn yr un modd bu'r saith farw heb adael plant .
42020032	Yn ddiweddarach bu farw'r wraig hithau .
42020033	Beth am y wraig felly ? Yn yr atgyfodiad , gwraig p'run ohonynt fydd hi ? Oherwydd cafodd y saith hi'n wraig . ”
42020034	Meddai Iesu wrthynt , “ Y mae plant y byd hwn yn priodi ac yn cael eu priodi ;
42020035	ond y rhai a gafwyd yn deilwng i gyrraedd y byd hwnnw a'r atgyfodiad oddi wrth y meirw , ni phriodant ac ni phriodir hwy .
42020036	Ni allant farw mwyach , oherwydd y maent fel angylion . Plant Duw ydynt , am eu bod yn blant yr atgyfodiad .
42020037	Ond bod y meirw yn codi , y mae Moses yntau wedi dangos hynny yn hanes y Berth , pan ddywed , ‘ Arglwydd Dduw Abraham a Duw Isaac a Duw Jacob ’ .
42020038	Nid Duw'r meirw yw ef , ond y rhai byw , oherwydd y mae pawb yn fyw iddo ef . ”
42020039	Atebodd rhai o'r ysgrifenyddion , “ Athro , da y dywedaist ” ,
42020040	oherwydd ni feiddient mwyach ei holi am ddim .
42020041	A dywedodd wrthynt , “ Sut y mae pobl yn gallu dweud fod y Meseia yn Fab Dafydd ?
42020042	Oherwydd y mae Dafydd ei hun yn dweud yn llyfr y Salmau : “ ‘ Dywedodd yr Arglwydd wrth fy Arglwydd i , “ Eistedd ar fy neheulaw
42020043	nes imi osod dy elynion yn droedfainc i'th draed . ” ’
42020044	“ Yn awr , y mae Dafydd yn ei alw'n Arglwydd ; sut felly y mae'n fab iddo ? ”
42020045	A'r holl bobl yn gwrando , meddai wrth ei ddisgyblion ,
42020046	“ Gochelwch rhag yr ysgrifenyddion sy'n hoffi rhodianna mewn gwisgoedd llaes , sy'n caru cael cyfarchiadau yn y marchnadoedd , a'r prif gadeiriau yn y synagogau , a'r seddau anrhydedd mewn gwleddoedd ,
42020047	ac sy'n difa cartrefi gwragedd gweddwon , ac mewn rhagrith yn gweddïo'n faith ; fe dderbyn y rhain drymach dedfryd . ”
42021001	Cododd ei lygaid a gweld pobl gyfoethog yn rhoi eu rhoddion i mewn yng nghist y drysorfa .
42021002	Yna gwelodd wraig weddw dlawd yn rhoi dau ddarn bychan o bres ynddi ,
42021003	ac meddai , “ Yn wir , rwy'n dweud wrthych fod y weddw dlawd hon wedi rhoi mwy na phawb .
42021004	Oherwydd cyfrannodd y rhain i gyd o'r mwy na digon sydd ganddynt , ond rhoddodd hon o'i phrinder y cwbl oedd ganddi i fyw arno . ”
42021005	Wrth i rywrai sôn am y deml , ei bod wedi ei haddurno â meini gwych a rhoddion cysegredig , meddai ef ,
42021006	“ Am y pethau hyn yr ydych yn syllu arnynt , fe ddaw dyddiau pryd ni adewir maen ar faen ; ni bydd yr un heb ei fwrw i lawr . ”
42021007	Gofynasant iddo , “ Athro , pa bryd y bydd hyn ? Beth fydd yr arwydd pan fydd hyn ar ddigwydd ? ”
42021008	Meddai yntau , “ Gwyliwch na chewch eich twyllo . Oherwydd fe ddaw llawer yn fy enw i gan ddweud , ‘ Myfi yw ’ , ac , ‘ Y mae'r amser wedi dod yn agos ’ . Peidiwch â mynd i'w canlyn .
42021009	A phan glywch am ryfeloedd a gwrthryfeloedd , peidiwch â chymryd eich dychrynu . Rhaid i hyn ddigwydd yn gyntaf , ond nid yw'r diwedd i fod ar unwaith . ”
42021010	Y pryd hwnnw dywedodd wrthynt , “ Cyfyd cenedl yn erbyn cenedl , a theyrnas yn erbyn teyrnas .
42021011	Bydd daeargrynfâu dirfawr , a newyn a phlâu mewn mannau . Bydd argoelion arswydus ac arwyddion enfawr o'r nef .
42021012	Ond cyn hyn oll byddant yn gosod dwylo arnoch ac yn eich erlid . Fe'ch traddodir i'r synagogau ac i garchar , fe'ch dygir gerbron brenhinoedd a llywodraethwyr o achos fy enw i ;
42021013	hyn fydd eich cyfle i dystiolaethu .
42021014	Penderfynwch beidio â phryderu ymlaen llaw ynglŷn â'ch amddiffyniad ;
42021015	fe roddaf fi i chwi huodledd , a doethineb na all eich holl wrthwynebwyr ei wrthsefyll na'i wrth-ddweud .
42021016	Fe'ch bradychir gan eich rhieni a'ch ceraint a'ch perthnasau a'ch cyfeillion , a pharant ladd rhai ohonoch .
42021017	A chas fyddwch gan bawb o achos fy enw i .
42021018	Ond ni chollir yr un blewyn o wallt eich pen .
42021019	Trwy eich dyfalbarhad meddiannwch fywyd i chwi eich hunain .
42021020	“ Ond pan welwch Jerwsalem wedi ei hamgylchynu gan fyddinoedd , yna byddwch yn gwybod fod awr ei diffeithio wedi dod yn agos .
42021021	Y pryd hwnnw , ffoed y rhai sydd yn Jwdea i'r mynyddoedd . Pob un sydd yng nghanol y ddinas , aed allan ohoni ; a phob un sydd yn y wlad , peidied â mynd i mewn iddi .
42021022	Oherwydd dyddiau dial fydd y rhain , pan fydd pob peth sy'n ysgrifenedig yn cael ei gyflawni .
42021023	Gwae'r gwragedd beichiog a'r rhai sy'n rhoi'r fron yn y dyddiau hynny ! Daw cyfyngder dirfawr ar y wlad , a digofaint ar y bobl hon .
42021024	Byddant yn cwympo dan fin y cleddyf , ac fe'u dygir yn garcharorion i'r holl genhedloedd . Caiff Jerwsalem ei mathru dan draed y Cenhedloedd nes cyflawni eu hamserau hwy .
42021025	“ Bydd arwyddion yn yr haul a'r lloer a'r sêr . Ar y ddaear bydd cenhedloedd mewn cyfyngder yn eu pryder rhag trymru ac ymchwydd y môr .
42021026	Bydd pobl yn llewygu gan ofn wrth ddisgwyl y pethau sy'n dod ar y byd ; oherwydd ysgydwir nerthoedd y nefoedd .
42021027	A'r pryd hwnnw gwelant Fab y Dyn yn dyfod mewn cwmwl gyda nerth a gogoniant mawr .
42021028	Pan ddechreua'r pethau hyn ddigwydd , ymunionwch a chodwch eich pennau , oherwydd y mae eich rhyddhad yn agosáu . ”
42021029	Adroddodd ddameg wrthynt : “ Edrychwch ar y ffigysbren a'r holl goed .
42021030	Pan fyddant yn dechrau deilio , fe wyddoch eich hunain o'u gweld fod yr haf bellach yn agos .
42021031	Felly chwithau , pan welwch y pethau hyn yn digwydd , byddwch yn gwybod fod teyrnas Dduw yn agos .
42021032	Yn wir , rwy'n dweud wrthych , nid â'r genhedlaeth hon heibio nes i'r cwbl ddigwydd .
42021033	Y nef a'r ddaear , ânt heibio , ond fy ngeiriau i , nid ânt heibio ddim .
42021034	“ Cymerwch ofal , rhag i'ch meddyliau gael eu pylu gan ddiota a meddwi a gofalon bydol , ac i'r dydd hwnnw ddod arnoch yn ddisymwth
42021035	fel magl ; oherwydd fe ddaw ar bawb sy'n trigo ar wyneb y ddaear gyfan .
42021036	Byddwch effro bob amser , gan ddeisyf am nerth i ddianc rhag yr holl bethau hyn sydd ar ddigwydd , ac i sefyll yng ngŵydd Mab y Dyn . ”
42021037	Yn ystod y dydd byddai'n dysgu yn y deml , ond byddai'n mynd allan ac yn treulio'r nos ar y mynydd a elwir Olewydd .
42021038	Yn y bore bach deuai'r holl bobl ato yn y deml i wrando arno .
42022001	Yr oedd gŵyl y Bara Croyw , y Pasg fel y'i gelwir , yn agosáu .
42022002	Yr oedd y prif offeiriaid a'r ysgrifenyddion yn ceisio modd i'w ladd , oherwydd yr oedd arnynt ofn y bobl .
42022003	Ac aeth Satan i mewn i Jwdas , a elwid Iscariot , hwnnw oedd yn un o'r Deuddeg .
42022004	Aeth ef a thrafod gyda'r prif offeiriaid a swyddogion gwarchodlu'r deml sut i fradychu Iesu iddynt .
42022005	Cytunasant yn llawen iawn i dalu arian iddo .
42022006	Cydsyniodd yntau , a dechreuodd geisio cyfle i'w fradychu ef iddynt heb i'r dyrfa wybod .
42022007	Daeth dydd gŵyl y Bara Croyw , pryd yr oedd yn rhaid lladd oen y Pasg .
42022008	Anfonodd ef Pedr ac Ioan gan ddweud , “ Ewch a pharatowch inni gael bwyta gwledd y Pasg . ”
42022009	Meddent hwy wrtho , “ Ble yr wyt ti am inni ei pharatoi ? ”
42022010	Atebodd hwy , “ Wedi i chwi fynd i mewn i'r ddinas fe ddaw dyn i'ch cyfarfod , yn cario stenaid o ddŵr . Dilynwch ef i'r tŷ yr â i mewn iddo ,
42022011	a dywedwch wrth ŵr y tŷ , ‘ Y mae'r Athro yn gofyn i ti , “ Ble mae f'ystafell , lle yr wyf i fwyta gwledd y Pasg gyda'm disgyblion ? ” ’
42022012	Ac fe ddengys ef i chwi oruwchystafell fawr wedi ei threfnu ; yno paratowch . ”
42022013	Aethant ymaith , a chael fel yr oedd ef wedi dweud wrthynt , a pharatoesant wledd y Pasg .
42022014	Pan ddaeth yr awr , cymerodd ei le wrth y bwrdd , a'r apostolion gydag ef .
42022015	Meddai wrthynt , “ Mor daer y bûm yn dyheu am gael bwyta gwledd y Pasg hwn gyda chwi cyn imi ddioddef !
42022016	Oherwydd rwy'n dweud wrthych na fwytâf hi byth hyd nes y cyflawnir hi yn nheyrnas Dduw . ”
42022017	Derbyniodd gwpan , ac wedi diolch meddai , “ Cymerwch hwn a rhannwch ef ymhlith eich gilydd .
42022018	Oherwydd rwy'n dweud wrthych nad yfaf o hyn allan o ffrwyth y winwydden hyd nes y daw teyrnas Dduw . ”
42022019	Cymerodd fara , ac wedi diolch fe'i torrodd a'i roi iddynt gan ddweud , “ Hwn yw fy nghorff , sy'n cael ei roi er eich mwyn chwi ; gwnewch hyn er cof amdanaf . ”
42022020	Yr un modd hefyd fe gymerodd y cwpan ar ôl swper gan ddweud , “ Y cwpan hwn yw'r cyfamod newydd yn fy ngwaed i , sy'n cael ei dywallt er eich mwyn chwi .
42022021	Ond dyma law fy mradychwr gyda'm llaw i ar y bwrdd .
42022022	Oherwydd y mae Mab y Dyn yn wir yn mynd ymaith , yn ôl yr hyn sydd wedi ei bennu , ond gwae'r dyn hwnnw y bradychir ef ganddo ! ”
42022023	A dechreusant ofyn ymhlith ei gilydd p'run ohonynt oedd yr un oedd am wneud hynny .
42022024	Cododd cweryl hefyd yn eu plith : p'run ohonynt oedd i'w gyfrif y mwyaf ?
42022025	Meddai ef wrthynt , “ Y mae brenhinoedd y Cenhedloedd yn arglwyddiaethu arnynt , a'r rhai sydd ag awdurdod drostynt yn cael eu galw yn gymwynaswyr .
42022026	Ond peidiwch chwi â gwneud felly . Yn hytrach , bydded y mwyaf yn eich plith fel yr ieuengaf , a'r arweinydd fel un sy'n gweini .
42022027	Pwy sydd fwyaf , yr un sy'n eistedd wrth y bwrdd neu'r un sy'n gweini ? Onid yr un sy'n eistedd ? Ond yr wyf fi yn eich plith fel un sy'n gweini .
42022028	Chwi yw'r rhai sydd wedi dal gyda mi trwy gydol fy nhreialon .
42022029	Ac fel y cyflwynodd fy Nhad deyrnas i mi , yr wyf finnau yn cyflwyno un i chwi ;
42022030	cewch fwyta ac yfed wrth fy mwrdd i yn fy nheyrnas i , ac eistedd ar orseddau gan farnu deuddeg llwyth Israel .
42022031	“ Simon , Simon , dyma Satan wedi eich hawlio chwi , i'ch gogrwn fel ŷd ;
42022032	ond yr wyf fi wedi deisyf drosot ti na fydd dy ffydd yn pallu . A thithau , pan fyddi wedi dychwelyd ataf , cadarnha dy frodyr . ”
42022033	Meddai ef wrtho , “ Arglwydd , gyda thi rwy'n barod i fynd i garchar ac i farwolaeth . ”
42022034	“ Rwy'n dweud wrthyt , Pedr , ” atebodd ef , “ ni chân y ceiliog heddiw cyn y byddi wedi gwadu deirgwaith dy fod yn fy adnabod i . ”
42022035	Dywedodd wrthynt , “ Pan anfonais chwi allan heb bwrs na chod na sandalau , a fuoch yn brin o ddim ? ” “ Naddo , ” atebasant .
42022036	Meddai yntau , “ Ond yn awr , os oes gennych bwrs , ewch ag ef gyda chwi , a'ch cod yr un modd ; ac os nad oes gennych gleddyf , gwerthwch eich mantell a phrynu un .
42022037	Rwy'n dweud wrthych fod yn rhaid cyflawni ynof fi yr Ysgrythur sy'n dweud : ‘ A chyfrifwyd ef gyda throseddwyr . ’ Oherwydd y mae'r hyn a ragddywedwyd amdanaf fi yn dod i ben . ”
42022038	“ Arglwydd , ” atebasant hwy , “ dyma ddau gleddyf . ” Meddai yntau wrthynt , “ Dyna ddigon . ”
42022039	Yna aeth allan , a cherdded yn ôl ei arfer i Fynydd yr Olewydd , a'i ddisgyblion hefyd yn ei ddilyn .
42022040	Pan gyrhaeddodd y fan , meddai wrthynt , “ Gweddïwch na ddewch i gael eich profi . ”
42022041	Yna ymneilltuodd Iesu oddi wrthynt tuag ergyd carreg , a chan benlinio dechreuodd weddïo
42022042	gan ddweud , “ O Dad , os wyt ti'n fodlon , cymer y cwpan hwn oddi wrthyf . Ond gwneler dy ewyllys di , nid fy ewyllys i . ”
42022043	Ac ymddangosodd angel o'r nef iddo , a'i gyfnerthu .
42022044	Gan gymaint ei ing , yr oedd yn gweddïo'n ddwysach , ac yr oedd ei chwys fel dafnau o waed yn diferu ar y ddaear .
42022045	Cododd o'i weddi a mynd at ei ddisgyblion a'u cael yn cysgu o achos eu gofid .
42022046	Meddai wrthynt , “ Pam yr ydych yn cysgu ? Codwch , a gweddïwch na ddewch i gael eich profi . ”
42022047	Tra oedd yn dal i siarad , fe ymddangosodd tyrfa , a Jwdas , fel y'i gelwid , un o'r Deuddeg , ar ei blaen . Nesaodd ef at Iesu i'w gusanu .
42022048	Meddai Iesu wrtho , “ Jwdas , ai â chusan yr wyt yn bradychu Mab y Dyn ? ”
42022049	Pan welodd ei ddilynwyr beth oedd ar ddigwydd , meddent , “ Arglwydd , a gawn ni daro â'n cleddyfau ? ”
42022050	Trawodd un ohonynt was yr archoffeiriad a thorri ei glust dde i ffwrdd .
42022051	Atebodd Iesu , “ Peidiwch ! Dyna ddigon ! ” Cyffyrddodd â'r glust a'i hadfer .
42022052	Yna meddai Iesu wrth y rhai oedd wedi dod yn ei erbyn , y prif offeiriaid a swyddogion gwarchodlu'r deml a'r henuriaid , “ Ai fel at leidr , â chleddyfau a phastynau , y daethoch allan ?
42022053	Er fy mod gyda chwi beunydd yn y deml , ni wnaethoch ddim i'm dal . Ond eich awr chwi yw hon , a'r tywyllwch biau'r awdurdod . ”
42022054	Daliasant ef , a mynd ag ef ymaith i mewn i dŷ'r archoffeiriad . Yr oedd Pedr yn canlyn o hirbell .
42022055	Cyneuodd rhai dân yng nghanol y cyntedd , ac eistedd gyda'i gilydd . Eisteddodd Pedr yn eu plith .
42022056	Gwelodd morwyn ef yn eistedd wrth y tân , ac wedi syllu arno meddai , “ Yr oedd hwn hefyd gydag ef . ”
42022057	Ond gwadodd ef a dweud , “ Nid wyf fi'n ei adnabod , ferch . ”
42022058	Yn fuan wedi hynny gwelodd un arall ef , ac meddai , “ Yr wyt tithau yn un ohonynt . ” Ond meddai Pedr , “ Nac ydwyf , ddyn . ”
42022059	Ymhen rhyw awr , dechreuodd un arall daeru , “ Yn wir yr oedd hwn hefyd gydag ef , oherwydd Galilead ydyw . ”
42022060	Meddai Pedr , “ Ddyn , nid wyf yn gwybod am beth yr wyt ti'n sôn . ” Ac ar unwaith , tra oedd yn dal i siarad , canodd y ceiliog .
42022061	Troes yr Arglwydd ac edrych ar Pedr , a chofiodd ef air yr Arglwydd wrtho , “ Cyn i'r ceiliog ganu heddiw , fe'm gwedi i deirgwaith . ”
42022062	Aeth allan ac wylo'n chwerw .
42022063	Yr oedd gwarcheidwaid Iesu yn ei watwar a'i guro .
42022064	Rhoesant orchudd amdano , a dechrau ei holi gan ddweud , “ Proffwyda ! Pwy a'th drawodd ? ”
42022065	A dywedasant lawer o bethau cableddus eraill wrtho .
42022066	Pan ddaeth yn ddydd , cyfarfu Cyngor henuriaid y bobl , y prif offeiriaid a'r ysgrifenyddion . Daethant ag ef gerbron eu brawdlys
42022067	gan ddweud , “ Os ti yw'r Meseia , dywed hynny wrthym . ” Meddai yntau wrthynt , “ Os dywedaf hynny wrthych , fe wrthodwch gredu ;
42022068	ac os holaf chwi , fe wrthodwch ateb .
42022069	O hyn allan bydd Mab y Dyn yn eistedd ar ddeheulaw Gallu Duw . ”
42022070	Meddent oll , “ Ti felly yw Mab Duw ? ” Atebodd hwy , “ Chwi sy'n dweud mai myfi yw . ”
42022071	Yna meddent , “ Pa raid inni wrth dystiolaeth bellach ? Oherwydd clywsom ein hunain y geiriau o'i enau ef . ”
42023001	Codasant oll yn dyrfa a dod ag ef gerbron Pilat .
42023002	Dechreusant ei gyhuddo gan ddweud , “ Cawsom y dyn hwn yn arwain ein cenedl ar gyfeiliorn , yn gwahardd talu trethi i Gesar , ac yn honni mai ef yw'r Meseia , sef y brenin . ”
42023003	Holodd Pilat ef : “ Ai ti yw Brenin yr Iddewon ? ” Atebodd yntau ef , “ Ti sy'n dweud hynny . ”
42023004	Ac meddai Pilat wrth y prif offeiriaid a'r tyrfaoedd , “ Nid wyf yn cael dim trosedd yn achos y dyn hwn . ”
42023005	Ond dal i daeru yr oeddent : “ Y mae'n cyffroi'r bobl â'i ddysgeidiaeth , trwy Jwdea gyfan . Dechreuodd yng Ngalilea , ac y mae wedi cyrraedd hyd yma . ”
42023006	Pan glywodd Pilat hyn , gofynnodd ai Galilead oedd y dyn ;
42023007	ac wedi deall ei fod dan awdurdod Herod , cyfeiriodd yr achos ato , gan fod Herod yntau yn Jerwsalem y dyddiau hynny .
42023008	Pan welodd Herod Iesu , mawr oedd ei lawenydd ; bu'n awyddus ers amser hir i'w weld , gan iddo glywed amdano , ac yr oedd yn gobeithio ei weld yn cyflawni rhyw wyrth .
42023009	Bu'n ei holi'n faith , ond nid atebodd Iesu iddo yr un gair .
42023010	Yr oedd y prif offeiriaid a'r ysgrifenyddion yno , yn ei gyhuddo yn ffyrnig .
42023011	A'i drin yn sarhaus a wnaeth Herod hefyd , ynghyd â'i filwyr . Fe'i gwatwarodd , a gosododd wisg ysblennydd amdano , cyn cyfeirio'r achos yn ôl at Pilat .
42023012	Daeth Herod a Philat yn gyfeillion i'w gilydd y dydd hwnnw ; cyn hynny yr oedd gelyniaeth rhyngddynt .
42023013	Galwodd Pilat y prif offeiriaid ac aelodau'r Cyngor a'r bobl ynghyd ,
42023014	ac meddai wrthynt , “ Daethoch â'r dyn hwn ger fy mron fel un sy'n arwain y bobl ar gyfeiliorn . Yn awr , yr wyf fi wedi holi'r dyn hwn yn eich gŵydd chwi , a heb gael ei fod yn euog o unrhyw un o'ch cyhuddiadau yn ei erbyn ;
42023015	ac ni chafodd Herod chwaith , oherwydd cyfeiriodd ef ei achos yn ôl atom ni . Fe welwch nad yw wedi gwneud dim sy'n haeddu marwolaeth .
42023016	Gan hynny , mi ddysgaf wers iddo â'r chwip a'i ollwng yn rhydd . ”
42023018	Ond gwaeddasant ag un llais , “ Ymaith â hwn , rhyddha Barabbas inni . ”
42023019	Dyn oedd hwnnw wedi ei fwrw i garchar o achos gwrthryfel a llofruddiaeth oedd wedi digwydd yn y ddinas .
42023020	Drachefn anerchodd Pilat hwy , yn ei awydd i ryddhau Iesu ,
42023021	ond bloeddiasant hwy , “ Croeshoelia ef , croeshoelia ef . ”
42023022	Y drydedd waith meddai wrthynt , “ Ond pa ddrwg a wnaeth ef ? Ni chefais unrhyw achos i'w ddedfrydu i farwolaeth . Gan hynny , mi ddysgaf wers iddo â'r chwip a'i ollwng yn rhydd . ”
42023023	Ond yr oeddent yn pwyso arno â'u crochlefain byddarol , gan fynnu ei groeshoelio ef , ac yr oedd eu bonllefau yn ennill y dydd .
42023024	Yna penderfynodd Pilat ganiatáu eu cais ;
42023025	rhyddhaodd yr hwn yr oeddent yn gofyn amdano , y dyn oedd wedi ei fwrw i garchar am wrthryfela a llofruddio , a thraddododd Iesu i'w hewyllys hwy .
42023026	Wedi mynd ag ef ymaith gafaelsant yn Simon , brodor o Cyrene , a oedd ar ei ffordd o'r wlad , a gosod y groes ar ei gefn , iddo ei chario y tu ôl i Iesu .
42023027	Yr oedd tyrfa fawr o'r bobl yn ei ddilyn , ac yn eu plith wragedd yn galaru ac yn wylofain drosto .
42023028	Troes Iesu atynt a dweud , “ Ferched Jerwsalem , peidiwch ag wylo amdanaf fi ; wylwch yn hytrach amdanoch eich hunain ac am eich plant .
42023029	Oherwydd dyma ddyddiau yn dod pan fydd pobl yn dweud , ‘ Gwyn eu byd y gwragedd diffrwyth a'r crothau nad esgorasant a'r bronnau na roesant sugn . ’
42023030	Y pryd hwnnw bydd pobl yn dechrau “ ‘ Dweud wrth y mynyddoedd , “ Syrthiwch arnom ” , ac wrth y bryniau , “ Gorchuddiwch ni . ” ’
42023031	“ Oherwydd os gwneir hyn i'r pren glas , pa beth a ddigwydd i'r pren crin ? ”
42023032	Daethpwyd ag eraill hefyd , dau droseddwr , i'w dienyddio gydag ef .
42023033	Pan ddaethant i'r lle a elwir Y Benglog , yno croeshoeliwyd ef a'r troseddwyr , y naill ar y dde a'r llall ar y chwith iddo .
42023034	Ac meddai Iesu , “ O Dad , maddau iddynt , oherwydd ni wyddant beth y maent yn ei wneud . ” A bwriasant goelbrennau i rannu ei ddillad .
42023035	Yr oedd y bobl yn sefyll yno , yn gwylio . Yr oedd aelodau'r Cyngor hwythau yn ei wawdio gan ddweud , “ Fe achubodd eraill ; achubed ei hun , os ef yw Meseia Duw , yr Etholedig . ”
42023036	Daeth y milwyr hefyd ato a'i watwar , gan gynnig gwin sur iddo ,
42023037	a chan ddweud , “ Os ti yw Brenin yr Iddewon , achub dy hun . ”
42023038	Yr oedd hefyd arysgrif uwch ei ben : “ Hwn yw Brenin yr Iddewon . ”
42023039	Yr oedd un o'r troseddwyr ar ei groes yn ei gablu gan ddweud , “ Onid ti yw'r Meseia ? Achub dy hun a ninnau . ”
42023040	Ond atebodd y llall , a'i geryddu : “ Onid oes arnat ofn Duw , a thithau dan yr un ddedfryd ?
42023041	I ni , y mae hynny'n gyfiawn , oherwydd haeddiant ein gweithredoedd sy'n dod inni . Ond ni wnaeth hwn ddim o'i le . ”
42023042	Yna dywedodd , “ Iesu , cofia fi pan ddoi i'th deyrnas . ”
42023043	Atebodd yntau , “ Yn wir , rwy'n dweud wrthyt , heddiw byddi gyda mi ym Mharadwys . ”
42023044	Erbyn hyn yr oedd hi tua hanner dydd . Daeth tywyllwch dros yr holl wlad hyd dri o'r gloch y prynhawn ,
42023045	a'r haul wedi diffodd . Rhwygwyd llen y deml yn ei chanol .
42023046	Llefodd Iesu â llef uchel , “ O Dad , i'th ddwylo di yr wyf yn cyflwyno fy ysbryd . ” A chan ddweud hyn bu farw .
42023047	Pan welodd y canwriad yr hyn oedd wedi digwydd , dechreuodd ogoneddu Duw gan ddweud , “ Yn wir , dyn cyfiawn oedd hwn . ”
42023048	Ac wedi gweld yr hyn a ddigwyddodd , troes yr holl dyrfaoedd , a oedd wedi ymgynnull i wylio'r olygfa , tuag adref gan guro eu bronnau .
42023049	Yr oedd ei holl gyfeillion , ynghyd â'r gwragedd oedd wedi ei ddilyn ef o Galilea , yn sefyll yn y pellter ac yn gweld y pethau hyn .
42023050	Yr oedd dyn o'r enw Joseff , aelod o'r Cyngor a dyn da a chyfiawn ,
42023051	nad oedd wedi cydsynio â'u penderfyniad a'u gweithred hwy . Yr oedd yn hanu o Arimathea , un o drefi'r Iddewon , ac yn disgwyl am deyrnas Dduw .
42023052	Aeth hwn at Pilat a gofyn am gorff Iesu .
42023053	Wedi ei dynnu ef i lawr a'i amdói mewn lliain , gosododd ef mewn bedd wedi ei naddu , lle nad oedd neb hyd hynny wedi gorwedd .
42023054	Dydd y Paratoad oedd hi , ac yr oedd y Saboth ar ddechrau .
42023055	Fe ddilynodd y gwragedd oedd wedi dod gyda Iesu o Galilea , a gwelsant y bedd a'r modd y gosodwyd ei gorff .
42023056	Yna aethant yn eu holau i baratoi peraroglau ac eneiniau . Ar y Saboth buont yn gorffwys yn ôl y gorchymyn .
42024001	Ar y dydd cyntaf o'r wythnos , ar doriad gwawr , daethant at y bedd gan ddwyn y peraroglau yr oeddent wedi eu paratoi .
42024002	Cawsant y maen wedi ei dreiglo i ffwrdd oddi wrth y bedd ,
42024003	ond pan aethant i mewn ni chawsant gorff yr Arglwydd Iesu .
42024004	Yna , a hwythau mewn penbleth ynglŷn â hyn , dyma ddau ddyn yn ymddangos iddynt mewn gwisgoedd llachar .
42024005	Daeth ofn arnynt , a phlygasant eu hwynebau tua'r ddaear . Meddai'r dynion wrthynt , “ Pam yr ydych yn ceisio ymhlith y meirw yr hwn sy'n fyw ?
42024006	Nid yw ef yma ; y mae wedi ei gyfodi . Cofiwch fel y llefarodd wrthych tra oedd eto yng Ngalilea ,
42024007	gan ddweud ei bod yn rhaid i Fab y Dyn gael ei draddodi i ddwylo pechaduriaid , a'i groeshoelio , a'r trydydd dydd atgyfodi . ”
42024008	A daeth ei eiriau ef i'w cof .
42024009	Dychwelsant o'r bedd , ac adrodd yr holl bethau hyn wrth yr un ar ddeg ac wrth y lleill i gyd .
42024010	Mair Magdalen a Joanna a Mair mam Iago oedd y gwragedd hyn ; a'r un pethau a ddywedodd y gwragedd eraill hefyd , oedd gyda hwy , wrth yr apostolion .
42024011	Ond i'w tyb hwy , lol oedd yr hanesion hyn , a gwrthodasant gredu'r gwragedd .
42024012	Ond cododd Pedr a rhedeg at y bedd ; plygodd i edrych , ac ni welodd ddim ond y llieiniau . Ac aeth ymaith , gan ryfeddu wrtho'i hun at yr hyn oedd wedi digwydd .
42024013	Yn awr , yr un dydd , yr oedd dau ohonynt ar eu ffordd i bentref , oddeutu un cilomedr ar ddeg o Jerwsalem , o'r enw Emaus .
42024014	Yr oeddent yn ymddiddan â'i gilydd am yr holl ddigwyddiadau hyn .
42024015	Yn ystod yr ymddiddan a'r trafod , nesaodd Iesu ei hun atynt a dechrau cerdded gyda hwy ,
42024016	ond rhwystrwyd eu llygaid rhag ei adnabod ef .
42024017	Meddai wrthynt , “ Beth yw'r sylwadau hyn yr ydych yn eu cyfnewid wrth gerdded ? ” Safasant hwy , a'u digalondid yn eu hwynebau .
42024018	Atebodd yr un o'r enw Cleopas , “ Rhaid mai ti yw'r unig ymwelydd â Jerwsalem nad yw'n gwybod am y pethau sydd wedi digwydd yno y dyddiau diwethaf hyn . ”
42024019	“ Pa bethau ? ” meddai wrthynt . Atebasant hwythau , “ Y pethau sydd wedi digwydd i Iesu o Nasareth , dyn oedd yn broffwyd nerthol ei weithredoedd a'i eiriau yng ngŵydd Duw a'r holl bobl .
42024020	Traddododd ein prif offeiriaid ac aelodau ein Cyngor ef i'w ddedfrydu i farwolaeth , ac fe'i croeshoeliasant .
42024021	Ein gobaith ni oedd mai ef oedd yr un oedd yn mynd i brynu Israel i ryddid , ond at hyn oll , heddiw yw'r trydydd dydd er pan ddigwyddodd y pethau hyn .
42024022	Er hynny , fe'n syfrdanwyd gan rai gwragedd o'n plith ; aethant yn y bore bach at y bedd ,
42024023	a methasant gael ei gorff , ond dychwelsant gan daeru eu bod wedi gweld angylion yn ymddangos , a bod y rheini'n dweud ei fod ef yn fyw .
42024024	Aeth rhai o'n cwmni allan at y bedd , a'i gael yn union fel y dywedodd y gwragedd , ond ni welsant mohono ef . ”
42024025	Meddai Iesu wrthynt , “ Mor ddiddeall ydych , ac mor araf yw eich calonnau i gredu'r cwbl a lefarodd y proffwydi !
42024026	Onid oedd yn rhaid i'r Meseia ddioddef y pethau hyn , a mynd i mewn i'w ogoniant ? ”
42024027	A chan ddechrau gyda Moses a'r holl broffwydi , dehonglodd iddynt y pethau a ysgrifennwyd amdano ef ei hun yn yr holl Ysgrythurau .
42024028	Wedi iddynt nesáu at y pentref yr oeddent ar eu ffordd iddo , cymerodd ef arno ei fod yn mynd ymhellach .
42024029	Ond meddent wrtho , gan bwyso arno , “ Aros gyda ni , oherwydd y mae hi'n nosi , a'r dydd yn dirwyn i ben . ” Yna aeth i mewn i aros gyda hwy .
42024030	Wedi cymryd ei le wrth y bwrdd gyda hwy , cymerodd y bara a bendithio , a'i dorri a'i roi iddynt .
42024031	Agorwyd eu llygaid hwy , ac adnabuasant ef . A diflannodd ef o'u golwg .
42024032	Meddent wrth ei gilydd , “ Onid oedd ein calonnau ar dân ynom wrth iddo siarad â ni ar y ffordd , pan oedd yn egluro'r Ysgrythurau inni ? ”
42024033	Codasant ar unwaith a dychwelyd i Jerwsalem . Cawsant yr un ar ddeg a'u dilynwyr wedi ymgynnull ynghyd
42024034	ac yn dweud fod yr Arglwydd yn wir wedi ei gyfodi , ac wedi ymddangos i Simon .
42024035	Adroddasant hwythau yr hanes am eu taith , ac fel yr oeddent wedi ei adnabod ef ar doriad y bara .
42024036	Wrth iddynt ddweud hyn , ymddangosodd ef yn eu plith , ac meddai wrthynt , “ Tangnefedd i chwi . ”
42024037	Yn eu dychryn a'u hofn , yr oeddent yn tybied eu bod yn gweld ysbryd .
42024038	Gofynnodd iddynt , “ Pam yr ydych wedi cynhyrfu ? Pam y mae amheuon yn codi yn eich meddyliau ?
42024039	Gwelwch fy nwylo a'm traed ; myfi yw , myfi fy hun . Cyffyrddwch â mi a gwelwch , oherwydd nid oes gan ysbryd gnawd ac esgyrn fel y canfyddwch fod gennyf fi . ”
42024040	Wrth ddweud hyn dangosodd iddynt ei ddwylo a'i draed .
42024041	A chan eu bod yn eu llawenydd yn dal i wrthod credu ac yn rhyfeddu , meddai wrthynt , “ A oes gennych rywbeth i'w fwyta yma ? ”
42024042	Rhoesant iddo ddarn o bysgodyn wedi ei rostio .
42024043	Cymerodd ef , a bwyta yn eu gŵydd .
42024044	Dywedodd wrthynt , “ Dyma ystyr fy ngeiriau a leferais wrthych pan oeddwn eto gyda chwi : ei bod yn rhaid i bob peth gael ei gyflawni sy'n ysgrifenedig amdanaf yng Nghyfraith Moses a'r proffwydi a'r salmau . ”
42024045	Yna agorodd eu meddyliau , iddynt ddeall yr Ysgrythurau .
42024046	Meddai wrthynt , “ Fel hyn y mae'n ysgrifenedig : fod y Meseia i ddioddef , ac i atgyfodi oddi wrth y meirw ar y trydydd dydd ,
42024047	a bod edifeirwch , yn foddion maddeuant pechodau , i'w gyhoeddi yn ei enw ef i'r holl genhedloedd , gan ddechrau yn Jerwsalem .
42024048	Chwi yw'r tystion i'r pethau hyn .
42024049	Ac yn awr yr wyf fi'n anfon arnoch yr hyn a addawodd fy Nhad ; chwithau , arhoswch yn y ddinas nes eich gwisgo chwi oddi uchod â nerth . ”
42024050	Aeth â hwy allan i gyffiniau Bethania . Yna cododd ei ddwylo a'u bendithio .
42024051	Wrth iddo'u bendithio , fe ymadawodd â hwy ac fe'i dygwyd i fyny i'r nef .
42024052	Wedi iddynt ei addoli ar eu gliniau , dychwelsant yn llawen iawn i Jerwsalem .
42024053	Ac yr oeddent yn y deml yn ddi-baid , yn bendithio Duw .
43001001	Yn y dechreuad yr oedd y Gair ; yr oedd y Gair gyda Duw , a Duw oedd y Gair .
43001002	Yr oedd ef yn y dechreuad gyda Duw .
43001003	Daeth pob peth i fod trwyddo ef ; hebddo ef ni ddaeth un dim sydd mewn bod .
43001004	Ynddo ef yr oedd bywyd , a'r bywyd , goleuni dynion ydoedd .
43001005	Y mae'r goleuni yn llewyrchu yn y tywyllwch , ac nid yw'r tywyllwch wedi ei drechu ef .
43001006	Daeth dyn wedi ei anfon oddi wrth Dduw , a'i enw Ioan .
43001007	Daeth hwn yn dyst , i dystiolaethu am y goleuni , er mwyn i bawb ddod i gredu trwyddo .
43001008	Nid ef oedd y goleuni , ond daeth i dystiolaethu am y goleuni .
43001009	Yr oedd y gwir oleuni , sy'n goleuo pawb , eisoes yn dod i'r byd .
43001010	Yr oedd yn y byd , a daeth y byd i fod trwyddo , ac nid adnabu'r byd mohono .
43001011	Daeth i'w gynefin ei hun , ac ni dderbyniodd ei bobl ei hun mohono .
43001012	Ond cynifer ag a'i derbyniodd , rhoes iddynt hwy , y rhai sy'n credu yn ei enw , hawl i ddod yn blant Duw ,
43001013	plant wedi eu geni nid o waed nac o ewyllys cnawd nac o ewyllys gŵr , ond o Dduw .
43001014	A daeth y Gair yn gnawd a phreswylio yn ein plith , yn llawn gras a gwirionedd ; gwelsom ei ogoniant ef , ei ogoniant fel unig Fab yn dod oddi wrth y Tad .
43001015	Y mae Ioan yn tystio amdano ac yn cyhoeddi : “ Hwn oedd yr un y dywedais amdano , ‘ Y mae'r hwn sy'n dod ar f'ôl i wedi fy mlaenori i , oherwydd yr oedd yn bod o'm blaen i . ’ ”
43001016	O'i gyflawnder ef yr ydym ni oll wedi derbyn gras ar ben gras .
43001017	Oherwydd trwy Moses y rhoddwyd y Gyfraith , ond gras a gwirionedd , trwy Iesu Grist y daethant .
43001018	Nid oes neb wedi gweld Duw erioed ; yr unig Un , ac yntau'n Dduw , yr hwn sydd ym mynwes y Tad , hwnnw a'i gwnaeth yn hysbys .
43001019	Dyma dystiolaeth Ioan , pan anfonodd yr Iddewon o Jerwsalem offeiriaid a Lefiaid ato i ofyn iddo , “ Pwy wyt ti ? ”
43001020	Addefodd ac ni wadodd , a dyma a addefodd : “ Nid myfi yw'r Meseia . ”
43001021	Yna gofynasant iddo : “ Beth , ynteu ? Ai ti yw Elias ? ” “ Nage , ” meddai . “ Ai ti yw'r Proffwyd ? ” “ Nage , ” atebodd eto .
43001022	Ar hynny dywedasant wrtho , “ Pwy wyt ti ? Rhaid i ni roi ateb i'r rhai a'n hanfonodd ni . Beth sydd gennyt i'w ddweud amdanat dy hun ? ”
43001023	“ Myfi , ” meddai , “ yw “ ‘ Llais un yn galw yn yr anialwch : “ Unionwch ffordd yr Arglwydd ” ’ — “ fel y dywedodd y proffwyd Eseia . ”
43001024	Yr oeddent wedi eu hanfon gan y Phariseaid ,
43001025	a holasant ef a gofyn iddo , “ Pam , ynteu , yr wyt yn bedyddio , os nad wyt ti na'r Meseia nac Elias na'r Proffwyd ? ”
43001026	Atebodd Ioan hwy : “ Yr wyf fi'n bedyddio â dŵr , ond y mae yn sefyll yn eich plith un nad ydych chwi'n ei adnabod ,
43001027	yr un sy'n dod ar f'ôl i , nad wyf fi'n deilwng i ddatod carrai ei sandal . ”
43001028	Digwyddodd hyn ym Methania , y tu hwnt i'r Iorddonen , lle'r oedd Ioan yn bedyddio .
43001029	Trannoeth gwelodd Iesu'n dod tuag ato , a dywedodd , “ Dyma Oen Duw , sy'n cymryd ymaith bechod y byd !
43001030	Hwn yw'r un y dywedais i amdano , ‘ Ar f'ôl i y mae gŵr yn dod sydd wedi fy mlaenori i , oherwydd yr oedd yn bod o'm blaen i . ’
43001031	Nid oeddwn innau'n ei adnabod , ond deuthum i yn bedyddio â dŵr er mwyn hyn , iddo ef gael ei amlygu i Israel . ”
43001032	A thystiodd Ioan fel hyn : “ Gwelais yr Ysbryd yn disgyn o'r nef fel colomen , ac fe arhosodd arno ef .
43001033	Nid oeddwn innau'n ei adnabod , ond yr un a'm hanfonodd i fedyddio â dŵr , dywedodd ef wrthyf , ‘ Pwy bynnag y gweli di'r Ysbryd yn disgyn ac yn aros arno , hwn yw'r un sy'n bedyddio â'r Ysbryd Glân . ’
43001034	Yr wyf finnau wedi gweld ac wedi dwyn tystiolaeth mai Mab Duw yw hwn . ”
43001035	Trannoeth yr oedd Ioan yn sefyll eto gyda dau o'i ddisgyblion ,
43001036	ac wrth wylio Iesu'n cerdded heibio meddai , “ Dyma Oen Duw ! ”
43001037	Clywodd ei ddau ddisgybl ef yn dweud hyn , ac aethant i ganlyn Iesu .
43001038	Troes Iesu , ac wrth eu gweld yn canlyn , dywedodd wrthynt , “ Beth yr ydych yn ei geisio ? ” Dywedasant wrtho , “ Rabbi , ” ( ystyr hyn , o'i gyfieithu , yw Athro ) “ ble'r wyt ti'n aros ? ”
43001039	Dywedodd wrthynt , “ Dewch i weld . ” Felly aethant a gweld lle'r oedd yn aros ; a'r diwrnod hwnnw arosasant gydag ef . Yr oedd hi tua phedwar o'r gloch y prynhawn .
43001040	Andreas , brawd Simon Pedr , oedd un o'r ddau a aeth i ganlyn Iesu ar ôl gwrando ar Ioan .
43001041	Y peth cyntaf a wnaeth hwn oedd cael hyd i'w frawd , Simon , a dweud wrtho , “ Yr ydym wedi darganfod y Meseia ” ( hynny yw , o'i gyfieithu , Crist ) .
43001042	Daeth ag ef at Iesu . Edrychodd Iesu arno a dywedodd , “ Ti yw Simon fab Ioan ; dy enw fydd Ceffas ” ( enw a gyfieithir Pedr ) .
43001043	Trannoeth , penderfynodd Iesu ymadael a mynd i Galilea . Cafodd hyd i Philip , ac meddai wrtho , “ Canlyn fi . ”
43001044	Gŵr o Bethsaida , tref Andreas a Pedr , oedd Philip .
43001045	Cafodd Philip hyd i Nathanael a dweud wrtho , “ Yr ydym wedi darganfod y gŵr yr ysgrifennodd Moses yn y Gyfraith amdano , a'r proffwydi hefyd , Iesu fab Joseff o Nasareth . ”
43001046	Dywedodd Nathanael wrtho , “ A all dim da ddod o Nasareth ? ” “ Tyrd i weld , ” ebe Philip wrtho .
43001047	Gwelodd Iesu Nathanael yn dod tuag ato , ac meddai amdano , “ Dyma Israeliad gwerth yr enw , heb ddim twyll ynddo . ”
43001048	Gofynnodd Nathanael iddo , “ Sut yr wyt yn f'adnabod i ? ” Atebodd Iesu ef : “ Gwelais di cyn i Philip alw arnat , pan oeddit dan y ffigysbren . ”
43001049	“ Rabbi , ” meddai Nathanael wrtho , “ ti yw Mab Duw , ti yw Brenin Israel . ”
43001050	Atebodd Iesu ef : “ A wyt yn credu oherwydd i mi ddweud wrthyt fy mod wedi dy weld dan y ffigysbren ? Cei weld pethau mwy na hyn . ”
43001051	Ac meddai wrtho , “ Yn wir , yn wir , rwy'n dweud wrthych , cewch weld y nef wedi agor , ac angylion Duw yn esgyn ac yn disgyn ar Fab y Dyn . ”
43002001	Y trydydd dydd yr oedd priodas yng Nghana Galilea , ac yr oedd mam Iesu yno .
43002002	Gwahoddwyd Iesu hefyd , a'i ddisgyblion , i'r briodas .
43002003	Pallodd y gwin , ac meddai mam Iesu wrtho ef , “ Nid oes ganddynt win . ”
43002004	Dywedodd Iesu wrthi hi , “ Wraig , beth sydd a fynni di â mi ? Nid yw f'awr i wedi dod eto . ”
43002005	Dywedodd ei fam wrth y gwasanaethyddion , “ Gwnewch beth bynnag a ddywed wrthych . ”
43002006	Yr oedd yno chwech o lestri carreg i ddal dŵr , wedi eu gosod ar gyfer defod glanhad yr Iddewon , a phob un yn dal ugain neu ddeg ar hugain o alwyni .
43002007	Dywedodd Iesu wrthynt , “ Llanwch y llestri â dŵr , ” a llanwasant hwy hyd yr ymyl .
43002008	Yna meddai wrthynt , “ Yn awr tynnwch beth allan ac ewch ag ef i lywydd y wledd . ” A gwnaethant felly .
43002009	Profodd llywydd y wledd y dŵr , a oedd bellach yn win , heb wybod o ble'r oedd wedi dod , er bod y gwasanaethyddion a fu'n tynnu'r dŵr yn gwybod . Yna galwodd llywydd y wledd ar y priodfab
43002010	ac meddai wrtho , “ Bydd pawb yn rhoi'r gwin da yn gyntaf , ac yna , pan fydd pobl wedi meddwi , y gwin salach ; ond yr wyt ti wedi cadw'r gwin da hyd yn awr . ”
43002011	Gwnaeth Iesu hyn , y cyntaf o'i arwyddion , yng Nghana Galilea ; amlygodd felly ei ogoniant , a chredodd ei ddisgyblion ynddo .
43002012	Wedi hyn aeth ef a'i fam a'i frodyr a'i ddisgyblion i lawr i Gapernaum , ac aros yno am ychydig ddyddiau .
43002013	Yr oedd Pasg yr Iddewon yn ymyl , ac aeth Iesu i fyny i Jerwsalem .
43002014	A chafodd yn y deml y rhai oedd yn gwerthu ychen a defaid a cholomennod , a'r cyfnewidwyr arian wrth eu byrddau .
43002015	Gwnaeth chwip o gordenni , a gyrrodd hwy oll allan o'r deml , y defaid a'r ychen hefyd . Taflodd arian mân y cyfnewidwyr ar chwâl , a bwrw eu byrddau wyneb i waered .
43002016	Ac meddai wrth y rhai oedd yn gwerthu colomennod , “ Ewch â'r rhain oddi yma . Peidiwch â gwneud tŷ fy Nhad i yn dŷ masnach . ”
43002017	Cofiodd ei ddisgyblion eiriau'r Ysgrythur : “ Bydd sêl dros dy dŷ di yn fy ysu . ”
43002018	Yna heriodd yr Iddewon ef a gofyn , “ Pa arwydd sydd gennyt i'w ddangos i ni , yn awdurdod dros wneud y pethau hyn ? ”
43002019	Atebodd Iesu hwy : “ Dinistriwch y deml hon , ac mewn tridiau fe'i codaf hi . ”
43002020	Dywedodd yr Iddewon , “ Chwe blynedd a deugain y bu'r deml hon yn cael ei hadeiladu , ac a wyt ti'n mynd i'w chodi mewn tridiau ? ”
43002021	Ond sôn yr oedd ef am deml ei gorff .
43002022	Felly , wedi iddo gael ei gyfodi oddi wrth y meirw , cofiodd ei ddisgyblion iddo ddweud hyn , a chredasant yr Ysgrythur , a'r gair yr oedd Iesu wedi ei lefaru .
43002023	Tra oedd yn Jerwsalem yn dathlu gŵyl y Pasg , credodd llawer yn ei enw ef wrth weld yr arwyddion yr oedd yn eu gwneud .
43002024	Ond nid oedd Iesu yn ei ymddiried ei hun iddynt , oherwydd yr oedd yn adnabod y natur ddynol .
43002025	Nid oedd arno angen tystiolaeth neb ynglŷn â'r ddynolryw ; yr oedd ef ei hun yn gwybod beth oedd mewn dynion .
43003001	Yr oedd dyn o blith y Phariseaid , o'r enw Nicodemus , aelod o Gyngor yr Iddewon .
43003002	Daeth hwn at Iesu liw nos a dweud wrtho , “ Rabbi , fe wyddom iti ddod atom yn athro oddi wrth Dduw ; ni allai neb wneud yr arwyddion hyn yr wyt ti'n eu gwneud oni bai fod Duw gydag ef . ”
43003003	Atebodd Iesu ef : “ Yn wir , yn wir , rwy'n dweud wrthyt , oni chaiff rhywun ei eni o'r newydd ni all weld teyrnas Dduw . ”
43003004	Meddai Nicodemus wrtho , “ Sut y gall neb gael ei eni ac yntau'n hen ? A yw'n bosibl , tybed , i rywun fynd i mewn i groth ei fam eilwaith a chael ei eni ? ”
43003005	Atebodd Iesu : “ Yn wir , yn wir , rwy'n dweud wrthyt , oni chaiff rhywun ei eni o ddŵr a'r Ysbryd ni all fynd i mewn i deyrnas Dduw .
43003006	Yr hyn sydd wedi ei eni o'r cnawd , cnawd yw , a'r hyn sydd wedi ei eni o'r Ysbryd , ysbryd yw .
43003007	Paid â rhyfeddu imi ddweud wrthyt , ‘ Y mae'n rhaid eich geni chwi o'r newydd . ’
43003008	Y mae'r gwynt yn chwythu lle y myn , ac yr wyt yn clywed ei sŵn , ond ni wyddost o ble y mae'n dod nac i ble y mae'n mynd . Felly y mae gyda phob un sydd wedi ei eni o'r Ysbryd . ”
43003009	Dywedodd Nicodemus wrtho , “ Sut y gall hyn fod ? ”
43003010	Atebodd Iesu ef : “ A thithau yn athro Israel , a wyt heb ddeall y pethau hyn ?
43003011	Yn wir , yn wir , rwy'n dweud wrthyt mai am yr hyn a wyddom yr ydym yn siarad , ac am yr hyn a welsom yr ydym yn tystiolaethu ; ac eto nid ydych yn derbyn ein tystiolaeth .
43003012	Os nad ydych yn credu ar ôl imi lefaru wrthych am bethau'r ddaear , sut y credwch os llefaraf wrthych am bethau'r nef ?
43003013	Nid oes neb wedi esgyn i'r nef ond yr un a ddisgynnodd o'r nef , Mab y Dyn .
43003014	Ac fel y dyrchafodd Moses y sarff yn yr anialwch , felly y mae'n rhaid i Fab y Dyn gael ei ddyrchafu ,
43003015	er mwyn i bob un sy'n credu gael bywyd tragwyddol ynddo ef . ”
43003016	Do , carodd Duw y byd gymaint nes iddo roi ei unig Fab , er mwyn i bob un sy'n credu ynddo ef beidio â mynd i ddistryw ond cael bywyd tragwyddol .
43003017	Oherwydd nid i gondemnio'r byd yr anfonodd Duw ei Fab i'r byd , ond er mwyn i'r byd gael ei achub trwyddo ef .
43003018	Nid yw neb sy'n credu ynddo ef yn cael ei gondemnio , ond y mae'r sawl nad yw'n credu wedi ei gondemnio eisoes , oherwydd ei fod heb gredu yn enw unig Fab Duw .
43003019	A dyma'r condemniad , i'r goleuni ddod i'r byd ond i ddynion garu'r tywyllwch yn hytrach na'r goleuni , am fod eu gweithredoedd yn ddrwg .
43003020	Oherwydd y mae pob un sy'n gwneud drwg yn casáu'r goleuni , ac nid yw'n dod at y goleuni rhag ofn i'w weithredoedd gael eu dadlennu .
43003021	Ond y mae'r sawl sy'n gwneud y gwirionedd yn dod at y goleuni , fel yr amlygir mai yn Nuw y mae ei weithredoedd wedi eu cyflawni .
43003022	Ar ôl hyn aeth Iesu a'i ddisgyblion i wlad Jwdea , a bu'n aros yno gyda hwy ac yn bedyddio .
43003023	Yr oedd Ioan yntau yn bedyddio yn Ainon , yn agos i Salim , am fod digonedd o ddŵr yno ; ac yr oedd pobl yn dod yno ac yn cael eu bedyddio .
43003024	Nid oedd Ioan eto wedi ei garcharu .
43003025	Yna cododd dadl rhwng rhai o ddisgyblion Ioan a rhyw Iddew ynghylch defod glanhad .
43003026	Daethant at Ioan a dweud wrtho , “ Rabbi , y dyn hwnnw oedd gyda thi y tu hwnt i'r Iorddonen , yr un yr wyt ti wedi dwyn tystiolaeth iddo , edrych , y mae ef yn bedyddio a phawb yn dod ato ef . ”
43003027	Atebodd Ioan : “ Ni all neb dderbyn un dim os nad yw wedi ei roi iddo o'r nef .
43003028	Yr ydych chwi eich hunain yn dystion i mi , imi ddweud , ‘ Nid myfi yw'r Meseia ; un wedi ei anfon o'i flaen ef wyf fi . ’
43003029	Y priodfab yw'r hwn y mae'r briodferch ganddo ; y mae cyfaill y priodfab , sydd wrth ei ochr ac yn gwrando arno , yn fawr ei lawenydd wrth glywed llais y priodfab . Dyma fy llawenydd i yn ei gyflawnder .
43003030	Y mae'n rhaid iddo ef gynyddu ac i minnau leihau . ”
43003031	Y mae'r hwn sy'n dod oddi uchod goruwch pawb ; y mae'r hwn sydd o'r ddaear yn ddaearol ei anian ac yn ddaearol ei iaith . Y mae'r sawl sy'n dod o'r nef goruwch pawb ;
43003032	y mae'n tystiolaethu am yr hyn a welodd ac a glywodd , ond nid yw neb yn derbyn ei dystiolaeth .
43003033	Y mae'r sawl sydd yn derbyn ei dystiolaeth yn rhoi ei sêl ar fod Duw yn eirwir .
43003034	Oherwydd y mae'r hwn a anfonodd Duw yn llefaru geiriau Duw ; nid wrth fesur y bydd Duw yn rhoi'r Ysbryd .
43003035	Y mae'r Tad yn caru'r Mab , ac y mae wedi rhoi pob peth yn ei ddwylo ef .
43003036	Pwy bynnag sy'n credu yn y Mab , y mae bywyd tragwyddol ganddo ; pwy bynnag sy'n anufudd i'r Mab , ni wêl fywyd , ond y mae digofaint Duw yn aros arno .
43004001	Pan ddeallodd Iesu fod y Phariseaid wedi clywed ei fod ef yn ennill ac yn bedyddio mwy o ddisgyblion nag Ioan
43004002	( er nad Iesu ei hun , ond ei ddisgyblion , fyddai'n bedyddio ) ,
43004003	gadawodd Jwdea ac aeth yn ôl i Galilea .
43004004	Ac yr oedd yn rhaid iddo fynd trwy Samaria .
43004005	Felly daeth i dref yn Samaria o'r enw Sychar , yn agos i'r darn tir a roddodd Jacob i'w fab Joseff .
43004006	Yno yr oedd ffynnon Jacob , a chan fod Iesu wedi blino ar ôl ei daith eisteddodd i lawr wrth y ffynnon . Yr oedd hi tua hanner dydd .
43004007	Dyma wraig o Samaria yn dod yno i dynnu dŵr . Meddai Iesu wrthi , “ Rho i mi beth i'w yfed . ”
43004008	Yr oedd ei ddisgyblion wedi mynd i'r dref i brynu bwyd .
43004009	A dyma'r wraig o Samaria yn dweud wrtho , “ Sut yr wyt ti , a thithau'n Iddew , yn gofyn am rywbeth i'w yfed gennyf fi , a minnau'n wraig o Samaria ? ” ( Wrth gwrs , ni bydd yr Iddewon yn rhannu'r un llestri â'r Samariaid . )
43004010	Atebodd Iesu hi , “ Pe bait yn gwybod beth yw rhodd Duw , a phwy sy'n gofyn iti , ‘ Rho i mi beth i'w yfed ’ , ti fyddai wedi gofyn iddo ef a byddai ef wedi rhoi i ti ddŵr bywiol . ”
43004011	“ Syr , ” meddai'r wraig wrtho , “ nid oes gennyt ddim i dynnu dŵr , ac y mae'r pydew'n ddwfn . O ble , felly , y mae gennyt y ‘ dŵr bywiol ’ yma ?
43004012	A wyt ti'n fwy na Jacob , ein tad ni , a roddodd y pydew inni , ac a yfodd ohono , ef ei hun a'i feibion a'i anifeiliaid ? ”
43004013	Atebodd Iesu hi , “ Bydd pawb sy'n yfed o'r dŵr hwn yn profi syched eto ;
43004014	ond pwy bynnag sy'n yfed o'r dŵr a roddaf fi iddo , ni bydd arno syched byth . Bydd y dŵr a roddaf iddo yn troi yn ffynnon o ddŵr o'i fewn , yn ffrydio i fywyd tragwyddol . ”
43004015	“ Syr , ” meddai'r wraig wrtho , “ rho'r dŵr hwn i mi , i'm cadw rhag sychedu a dal i ddod yma i dynnu dŵr . ”
43004016	Dywedodd Iesu wrthi , “ Dos adref , galw dy ŵr a thyrd yn ôl yma . ”
43004017	“ Nid oes gennyf ŵr , ” atebodd y wraig . Meddai Iesu wrthi , “ Dywedaist y gwir wrth ddweud , ‘ Nid oes gennyf ŵr . ’
43004018	Oherwydd fe gefaist bump o wŷr , ac nid gŵr i ti yw'r dyn sydd gennyt yn awr . Yr wyt wedi dweud y gwir am hyn . ”
43004019	“ Syr , ” meddai'r wraig wrtho , “ rwy'n gweld dy fod ti'n broffwyd .
43004020	Yr oedd ein hynafiaid yn addoli ar y mynydd hwn . Ond yr ydych chwi'r Iddewon yn dweud mai yn Jerwsalem y mae'r man lle dylid addoli . ”
43004021	“ Cred fi , wraig , ” meddai Iesu wrthi , “ y mae amser yn dod pan na fyddwch yn addoli'r Tad nac ar y mynydd hwn nac yn Jerwsalem .
43004022	Yr ydych chwi'r Samariaid yn addoli heb wybod beth yr ydych yn ei addoli . Yr ydym ni'n gwybod beth yr ydym yn ei addoli , oherwydd oddi wrth yr Iddewon y mae iachawdwriaeth yn dod .
43004023	Ond y mae amser yn dod , yn wir y mae yma eisoes , pan fydd y gwir addolwyr yn addoli'r Tad mewn ysbryd a gwirionedd , oherwydd rhai felly y mae'r Tad yn eu ceisio i fod yn addolwyr iddo .
43004024	Ysbryd yw Duw , a rhaid i'w addolwyr ef addoli mewn ysbryd a gwirionedd . ”
43004025	Meddai'r wraig wrtho , “ Mi wn fod y Meseia ” ( ystyr hyn yw Crist ) “ yn dod . Pan ddaw ef , bydd yn mynegi i ni bob peth . ”
43004026	Dywedodd Iesu wrthi , “ Myfi yw , sef yr un sy'n siarad â thi . ”
43004027	Ar hyn daeth ei ddisgyblion yn ôl . Yr oeddent yn synnu ei fod yn siarad â gwraig , ac eto ni ofynnodd neb , “ Beth wyt ti'n ei geisio ? ” neu “ Pam yr wyt yn siarad â hi ? ”
43004028	Gadawodd y wraig ei hystên ac aeth i ffwrdd i'r dref , ac meddai wrth y bobl yno ,
43004029	“ Dewch i weld dyn a ddywedodd wrthyf bopeth yr wyf wedi ei wneud . A yw'n bosibl mai hwn yw'r Meseia ? ”
43004030	Daethant allan o'r dref a chychwyn tuag ato ef .
43004031	Yn y cyfamser yr oedd y disgyblion yn ei gymell , gan ddweud , “ Rabbi , cymer fwyd . ”
43004032	Dywedodd ef wrthynt , “ Y mae gennyf fi fwyd i'w fwyta na wyddoch chwi ddim amdano . ”
43004033	Ar hynny , dechreuodd y disgyblion ofyn i'w gilydd , “ A oes rhywun , tybed , wedi dod â bwyd iddo ? ”
43004034	Meddai Iesu wrthynt , “ Fy mwyd i yw gwneud ewyllys yr hwn a'm hanfonodd , a gorffen y gwaith a roddodd i mi .
43004035	Oni fyddwch chwi'n dweud , ‘ Pedwar mis eto , ac yna daw'r cynhaeaf ’ ? Ond dyma fi'n dweud wrthych , codwch eich llygaid ac edrychwch ar y meysydd , oherwydd y maent yn wyn ac yn barod i'w cynaeafu .
43004036	Eisoes y mae'r medelwr yn derbyn ei dâl ac yn casglu ffrwyth i fywyd tragwyddol , ac felly bydd yr heuwr a'r medelwr yn cydlawenhau .
43004037	Yn hyn o beth y mae'r dywediad yn wir : ‘ Y mae un yn hau ac un arall yn medi . ’
43004038	Anfonais chwi i fedi cynhaeaf nad ydych wedi llafurio amdano . Eraill sydd wedi llafurio , a chwithau wedi cerdded i mewn i'w llafur . ”
43004039	Daeth llawer o'r Samariaid o'r dref honno i gredu yn Iesu drwy air y wraig a dystiodd : “ Dywedodd wrthyf bopeth yr wyf wedi ei wneud . ”
43004040	Felly pan ddaeth y Samariaid hyn ato ef , gofynasant iddo aros gyda hwy ; ac fe arhosodd yno am ddau ddiwrnod .
43004041	A daeth llawer mwy i gredu ynddo trwy ei air ei hun .
43004042	Meddent wrth y wraig , “ Nid trwy'r hyn a ddywedaist ti yr ydym yn credu mwyach , oherwydd yr ydym wedi ei glywed drosom ein hunain , ac fe wyddom mai hwn yn wir yw Gwaredwr y byd . ”
43004043	Ymhen y ddau ddiwrnod ymadawodd Iesu a mynd oddi yno i Galilea .
43004044	Oherwydd Iesu ei hun a dystiodd nad oes i broffwyd anrhydedd yn ei wlad ei hun .
43004045	Pan gyrhaeddodd Galilea croesawodd y Galileaid ef , oherwydd yr oeddent hwythau wedi bod yn yr ŵyl ac wedi gweld y cwbl a wnaeth ef yn Jerwsalem yn ystod yr ŵyl .
43004046	Daeth Iesu unwaith eto i Gana Galilea , lle'r oedd wedi troi'r dŵr yn win . Yr oedd rhyw swyddog i'r brenin â mab ganddo yn glaf yng Nghapernaum .
43004047	Pan glywodd hwn fod Iesu wedi dod i Galilea o Jwdea , aeth ato a gofyn iddo ddod i lawr i iacháu ei fab , oherwydd ei fod ar fin marw .
43004048	Dywedodd Iesu wrtho , “ Heb ichwi weld arwyddion a rhyfeddodau , ni chredwch chwi byth . ”
43004049	Meddai'r swyddog wrtho , “ Tyrd i lawr , syr , cyn i'm plentyn farw . ”
43004050	“ Dos adref , ” meddai Iesu wrtho , “ y mae dy fab yn fyw . ” Credodd y dyn y gair a ddywedodd Iesu wrtho , a chychwynnodd ar ei daith .
43004051	Pan oedd ar ei ffordd i lawr , daeth ei weision i'w gyfarfod a dweud bod ei fachgen yn fyw .
43004052	Holodd hwy felly am yr amser pan fu i'r bachgen droi ar wella , ac atebasant ef , “ Am un o'r gloch brynhawn ddoe y gadawodd y dwymyn ef . ”
43004053	Yna sylweddolodd y tad mai dyna'r union awr y dywedodd Iesu wrtho , “ Y mae dy fab yn fyw . ” Ac fe gredodd , ef a'i deulu i gyd .
43004054	Hwn felly oedd yr ail arwydd i Iesu ei wneud , wedi iddo ddod o Jwdea i Galilea .
43005001	Ar ôl hyn aeth Iesu i fyny i Jerwsalem i ddathlu un o wyliau'r Iddewon .
43005002	Y mae yn Jerwsalem , wrth Borth y Defaid , bwll a elwir Bethesda yn iaith yr Iddewon , a phum cyntedd colofnog yn arwain iddo .
43005003	Yn y cynteddau hyn byddai tyrfa o gleifion yn gorwedd , yn ddeillion a chloffion a phobl wedi eu parlysu .
43005005	Yn eu plith yr oedd dyn a fu'n wael ers deunaw mlynedd ar hugain .
43005006	Pan welodd Iesu ef yn gorwedd yno , a deall ei fod fel hyn ers amser maith , gofynnodd iddo , “ A wyt ti'n dymuno cael dy wella ? ”
43005007	Atebodd y claf ef , “ Syr , nid oes gennyf neb i'm gosod yn y pwll pan ddaw cynnwrf i'r dŵr , a thra byddaf fi ar fy ffordd bydd rhywun arall yn mynd i mewn o'm blaen i . ”
43005008	Meddai Iesu wrtho , “ Cod , cymer dy fatras a cherdda . ”
43005009	Ac ar unwaith yr oedd y dyn wedi gwella , a chymerodd ei fatras a dechrau cerdded . Yr oedd yn Saboth y dydd hwnnw .
43005010	Dywedodd yr Iddewon felly wrth y dyn oedd wedi ei iacháu , “ Y Saboth yw hi ; nid yw'n gyfreithlon iti gario dy fatras . ”
43005011	Atebodd yntau hwy , “ Y dyn hwnnw a'm gwellodd a ddywedodd wrthyf , ‘ Cymer dy fatras a cherdda . ’ ”
43005012	Gofynasant iddo , “ Pwy yw'r dyn a ddywedodd wrthyt , ‘ Cymer dy fatras a cherdda ’ ? ”
43005013	Ond nid oedd y dyn a iachawyd yn gwybod pwy oedd ef , oherwydd yr oedd Iesu wedi troi oddi yno , am fod tyrfa yn y lle .
43005014	Maes o law daeth Iesu o hyd i'r dyn yn y deml , ac meddai wrtho , “ Dyma ti wedi gwella . Paid â phechu mwyach , rhag i rywbeth gwaeth ddigwydd iti . ”
43005015	Aeth y dyn i ffwrdd a dywedodd wrth yr Iddewon mai Iesu oedd y dyn a'i gwellodd .
43005016	A dyna pam y dechreuodd yr Iddewon erlid Iesu , am ei fod yn gwneud y pethau hyn ar y Saboth .
43005017	Ond atebodd Iesu hwy , “ Y mae fy Nhad yn dal i weithio hyd y foment hon , ac yr wyf finnau'n gweithio hefyd . ”
43005018	Parodd hyn i'r Iddewon geisio'n fwy byth ei ladd ef , oherwydd nid yn unig yr oedd yn torri'r Saboth , ond yr oedd hefyd yn galw Duw yn dad iddo ef ei hun , ac yn ei wneud ei hun felly yn gydradd â Duw .
43005019	Felly atebodd Iesu hwy , “ Yn wir , yn wir , rwy'n dweud wrthych , nid yw'r Mab yn gallu gwneud dim ohono ei hun , dim ond yr hyn y mae'n gweld y Tad yn ei wneud . Beth bynnag y mae'r Tad yn ei wneud , hyn y mae'r Mab yntau yn ei wneud yr un modd .
43005020	Oherwydd y mae'r Tad yn caru'r Mab ac yn dangos iddo'r holl bethau y mae ef ei hun yn eu gwneud . Ac fe ddengys iddo weithredoedd mwy na'r rhain , i beri i chwi ryfeddu .
43005021	Oherwydd fel y mae'r Tad yn codi'r meirw ac yn rhoi bywyd iddynt , felly hefyd y mae'r Mab yntau yn rhoi bywyd i'r sawl a fyn .
43005022	Nid yw'r Tad chwaith yn barnu neb , ond y mae wedi rhoi pob hawl i farnu i'r Mab ,
43005023	er mwyn i bawb roi i'r Mab yr un parch ag a rônt i'r Tad . O beidio â pharchu'r Mab , y mae rhywun yn peidio â pharchu'r Tad a'i hanfonodd ef .
43005024	Yn wir , yn wir , rwy'n dweud wrthych fod y sawl sy'n gwrando ar fy ngair i , ac yn credu'r hwn a'm hanfonodd i , yn meddu ar fywyd tragwyddol . Nid yw'n dod dan gondemniad ; i'r gwrthwyneb , y mae wedi croesi o farwolaeth i fywyd .
43005025	Yn wir , yn wir , rwy'n dweud wrthych fod amser yn dod , yn wir y mae yma eisoes , pan fydd y meirw yn clywed llais Mab Duw , a'r rhai sy'n clywed yn cael bywyd .
43005026	Oherwydd fel y mae gan y Tad fywyd ynddo ef ei hun , felly hefyd rhoddodd i'r Mab gael bywyd ynddo ef ei hun .
43005027	Rhoddodd iddo hefyd awdurdod i weinyddu barn , am mai Mab y Dyn yw ef .
43005028	Peidiwch â rhyfeddu at hyn , oherwydd y mae amser yn dod pan fydd pawb sydd yn eu beddau yn clywed ei lais ef
43005029	ac yn dod allan ; bydd y rhai a wnaeth ddaioni yn codi i fywyd , a'r rhai a wnaeth ddrygioni yn codi i gael eu barnu .
43005030	“ Nid wyf fi'n gallu gwneud dim ohonof fy hun . Fel yr wyf yn clywed , felly yr wyf yn barnu , ac y mae fy marn i yn gyfiawn , oherwydd nid fy ewyllys i fy hun yr wyf yn ei cheisio , ond ewyllys yr hwn a'm hanfonodd i .
43005031	“ Os wyf fi'n tystiolaethu amdanaf fy hun , nid yw fy nhystiolaeth yn wir .
43005032	Y mae un arall sydd yn tystiolaethu amdanaf fi , ac mi wn mai gwir yw'r dystiolaeth y mae ef yn ei thystio amdanaf .
43005033	Yr ydych chwi wedi anfon at Ioan , ac y mae gennych dystiolaeth ganddo ef i'r gwirionedd .
43005034	Nid dynol yw'r dystiolaeth amdanaf , ond rwy'n dweud hyn er mwyn i chwi gael eich achub :
43005035	Cannwyll oedd Ioan , yn llosgi ac yn llewyrchu , a buoch chwi'n fodlon gorfoleddu dros dro yn ei oleuni ef .
43005036	Ond y mae gennyf fi dystiolaeth fwy na'r eiddo Ioan , oherwydd y gweithredoedd a roes y Tad i mi i'w cyflawni , yr union weithredoedd yr wyf yn eu gwneud , y rhain sy'n tystiolaethu amdanaf fi mai'r Tad sydd wedi fy anfon .
43005037	A'r Tad a'm hanfonodd i , y mae ef ei hun wedi tystiolaethu amdanaf fi . Nid ydych chwi erioed wedi clywed ei lais na gweld ei wedd ,
43005038	ac nid oes gennych mo'i air ef yn aros ynoch , oherwydd nid ydych chwi'n credu'r hwn a anfonodd ef .
43005039	Yr ydych yn chwilio'r Ysgrythurau oherwydd tybio yr ydych fod ichwi fywyd tragwyddol ynddynt hwy . Ond tystiolaethu amdanaf fi y mae'r rhain ;
43005040	eto ni fynnwch ddod ataf fi i gael bywyd .
43005041	“ Y clod yr wyf fi'n ei dderbyn , nid clod dynol mohono .
43005042	Ond mi wn i amdanoch chwi , nad oes gennych ddim cariad tuag at Dduw ynoch eich hunain .
43005043	Yr wyf fi wedi dod yn enw fy Nhad , ac nid ydych yn fy nerbyn i ; os daw rhywun arall yn ei enw ei hun , fe dderbyniwch hwnnw .
43005044	Sut y gallwch gredu , a chwithau yn derbyn clod gan eich gilydd a heb geisio'r clod sydd gan yr unig Dduw i'w roi ?
43005045	Peidiwch â meddwl mai myfi fydd yn dwyn cyhuddiad yn eich erbyn gerbron y Tad . Moses yw'r un sydd yn eich cyhuddo , hwnnw yr ydych chwi wedi rhoi eich gobaith arno .
43005046	Pe baech yn credu Moses byddech yn fy nghredu i , oherwydd amdanaf fi yr ysgrifennodd ef .
43005047	Ond os nad ydych yn credu'r hyn a ysgrifennodd ef , sut yr ydych i gredu'r hyn yr wyf fi'n ei ddweud ? ”
43006001	Ar ôl hyn aeth Iesu ymaith ar draws Môr Galilea ( hynny yw , Môr Tiberias ) .
43006002	Ac yr oedd tyrfa fawr yn ei ganlyn , oherwydd yr oeddent wedi gweld yr arwyddion yr oedd wedi eu gwneud ar y cleifion .
43006003	Aeth Iesu i fyny'r mynydd ac eistedd yno gyda'i ddisgyblion .
43006004	Yr oedd y Pasg , gŵyl yr Iddewon , yn ymyl .
43006005	Yna cododd Iesu ei lygaid a gwelodd fod tyrfa fawr yn dod tuag ato , ac meddai wrth Philip , “ Ble y gallwn brynu bara i'r rhain gael bwyta ? ”
43006006	Dweud hyn yr oedd i roi prawf arno , oherwydd gwyddai ef ei hun beth yr oedd yn mynd i'w wneud .
43006007	Atebodd Philip ef , “ Ni byddai bara gwerth dau gant o ddarnau arian yn ddigon i roi tamaid bach i bob un ohonynt . ”
43006008	A dyma un o'i ddisgyblion , Andreas , brawd Simon Pedr , yn dweud wrtho ,
43006009	“ Y mae bachgen yma a phum torth haidd a dau bysgodyn ganddo , ond beth yw hynny rhwng cynifer ? ”
43006010	Dywedodd Iesu , “ Gwnewch i'r bobl eistedd i lawr . ” Yr oedd llawer o laswellt yn y lle , ac eisteddodd y dynion i lawr , rhyw bum mil ohonynt .
43006011	Yna cymerodd Iesu y torthau , ac wedi diolch fe'u rhannodd i'r rhai oedd yn eistedd . Gwnaeth yr un peth hefyd â'r pysgod , gan roi i bob un faint a fynnai .
43006012	A phan oeddent wedi cael digon , meddai wrth ei ddisgyblion , “ Casglwch y tameidiau sy'n weddill , rhag i ddim fynd yn wastraff . ”
43006013	Fe'u casglasant , felly , a llenwi deuddeg basged â'r tameidiau yr oedd y bwytawyr wedi eu gadael yn weddill o'r pum torth haidd .
43006014	Pan welodd y bobl yr arwydd hwn yr oedd Iesu wedi ei wneud , dywedasant , “ Hwn yn wir yw'r Proffwyd sy'n dod i'r byd . ”
43006015	Yna synhwyrodd Iesu eu bod am ddod a'i gipio ymaith i'w wneud yn frenin , a chiliodd i'r mynydd eto ar ei ben ei hun .
43006016	Pan aeth hi'n hwyr , aeth ei ddisgyblion i lawr at y môr
43006017	ac i mewn i gwch , a dechrau croesi'r môr i Gapernaum . Yr oedd hi eisoes yn dywyll , ac nid oedd Iesu wedi dod atynt hyd yn hyn .
43006018	Yr oedd gwynt cryf yn chwythu a'r môr yn arw .
43006019	Yna , wedi iddynt rwyfo am ryw bum neu chwe chilomedr , dyma hwy'n gweld Iesu yn cerdded ar y môr ac yn nesu at y cwch , a daeth ofn arnynt .
43006020	Ond meddai ef wrthynt , “ Myfi yw ; peidiwch ag ofni . ”
43006021	Yr oeddent am ei gymryd ef i'r cwch , ond ar unwaith cyrhaeddodd y cwch i'r lan yr oeddent yn hwylio ati .
43006022	Trannoeth , sylwodd y dyrfa oedd wedi aros ar yr ochr arall i'r môr na fu ond un cwch yno . Gwyddent nad oedd Iesu wedi mynd i'r cwch gyda'i ddisgyblion , ond eu bod wedi hwylio ymaith ar eu pennau eu hunain .
43006023	Ond yr oedd cychod eraill o Tiberias wedi dod yn agos i'r fan lle'r oeddent wedi bwyta'r bara ar ôl i'r Arglwydd roi diolch .
43006024	Felly , pan welodd y dyrfa nad oedd Iesu yno , na'i ddisgyblion chwaith , aethant hwythau i'r cychod hyn a hwylio i Gapernaum i chwilio am Iesu .
43006025	Fe'i cawsant ef yr ochr draw i'r môr , ac meddent wrtho , “ Rabbi , pryd y daethost ti yma ? ”
43006026	Atebodd Iesu hwy , “ Yn wir , yn wir , rwy'n dweud wrthych , yr ydych yn fy ngheisio i , nid am ichwi weld arwyddion , ond am ichwi fwyta'r bara a chael digon .
43006027	Gweithiwch , nid am y bwyd sy'n darfod , ond am y bwyd sy'n para i fywyd tragwyddol . Mab y Dyn a rydd hwn ichwi , oherwydd arno ef y mae Duw y Tad wedi gosod sêl ei awdurdod . ”
43006028	Yna gofynasant iddo , “ Beth sydd raid inni ei wneud i gyflawni'r gweithredoedd a fyn Duw ? ”
43006029	Atebodd Iesu , “ Dyma'r gwaith a fyn Duw : eich bod yn credu yn yr un y mae ef wedi ei anfon . ”
43006030	“ Os felly , ” meddent wrtho , “ pa arwydd a wnei di , i ni gael gweld a chredu ynot ? Beth fedri di ei wneud ?
43006031	Cafodd ein hynafiaid fanna i'w fwyta yn yr anialwch , fel y mae'n ysgrifenedig , ‘ Rhoddodd iddynt fara o'r nef i'w fwyta . ’ ”
43006032	Yna dywedodd Iesu wrthynt , “ Yn wir , yn wir , rwy'n dweud wrthych , nid Moses sydd wedi rhoi'r bara o'r nef ichwi , ond fy Nhad sydd yn rhoi ichwi y gwir fara o'r nef .
43006033	Oherwydd bara Duw yw'r hwn sy'n disgyn o'r nef ac yn rhoi bywyd i'r byd . ”
43006034	Dywedasant wrtho ef , “ Syr , rho'r bara hwn inni bob amser . ”
43006035	Meddai Iesu wrthynt , “ Myfi yw bara'r bywyd . Ni bydd eisiau bwyd byth ar y sawl sy'n dod ataf fi , ac ni bydd syched byth ar y sawl sy'n credu ynof fi .
43006036	Ond fel y dywedais wrthych , yr ydych chwi wedi fy ngweld , ac eto nid ydych yn credu .
43006037	Bydd pob un y mae'r Tad yn ei roi i mi yn dod ataf fi , ac ni fwriaf allan byth mo'r sawl sy'n dod ataf fi .
43006038	Oherwydd yr wyf wedi disgyn o'r nef nid i wneud fy ewyllys fy hun ond ewyllys yr hwn a'm hanfonodd i .
43006039	Ac ewyllys yr hwn a'm hanfonodd i yw hyn : nad wyf i golli neb o'r rhai y mae ef wedi eu rhoi imi , ond fy mod i'w hatgyfodi yn y dydd olaf .
43006040	Oherwydd ewyllys fy Nhad yw hyn : fod pob un sy'n gweld y Mab ac yn credu ynddo i gael bywyd tragwyddol . A byddaf fi'n ei atgyfodi yn y dydd olaf . ”
43006041	Yna dechreuodd yr Iddewon rwgnach amdano oherwydd iddo ddweud , “ Myfi yw'r bara a ddisgynnodd o'r nef . ”
43006042	“ Onid hwn , ” meddent , “ yw Iesu fab Joseff ? Yr ydym ni'n adnabod ei dad a'i fam . Sut y gall ef ddweud yn awr , ‘ Yr wyf wedi disgyn o'r nef ’ ? ”
43006043	Atebodd Iesu hwy , “ Peidiwch â grwgnach ymhlith eich gilydd .
43006044	Ni all neb ddod ataf fi heb i'r Tad a'm hanfonodd i ei dynnu ; a byddaf fi'n ei atgyfodi yn y dydd olaf .
43006045	Y mae'n ysgrifenedig yn y proffwydi : ‘ Fe gânt oll eu dysgu gan Dduw . ’ Y mae pob un a wrandawodd ar y Tad ac a ddysgodd ganddo yn dod ataf fi .
43006046	Nid bod neb wedi gweld y Tad , ac eithrio'r hwn sydd oddi wrth Dduw ; y mae hwnnw wedi gweld y Tad .
43006047	Yn wir , yn wir , rwy'n dweud wrthych , y mae gan y sawl sy'n credu fywyd tragwyddol .
43006048	Myfi yw bara'r bywyd .
43006049	Bwytaodd eich hynafiaid y manna yn yr anialwch , ac eto buont farw .
43006050	Ond dyma'r bara sy'n disgyn o'r nef , er mwyn i rywun gael bwyta ohono a pheidio â marw .
43006051	Myfi yw'r bara bywiol hwn a ddisgynnodd o'r nef . Caiff pwy bynnag sy'n bwyta o'r bara hwn fyw am byth . A'r bara sydd gennyf fi i'w roi yw fy nghnawd ; a'i roi a wnaf dros fywyd y byd . ”
43006052	Yna dechreuodd yr Iddewon ddadlau'n daer â'i gilydd , gan ddweud , “ Sut y gall hwn roi ei gnawd i ni i'w fwyta ? ”
43006053	Felly dywedodd Iesu wrthynt , “ Yn wir , yn wir , rwy'n dweud wrthych , oni fwytewch gnawd Mab y Dyn ac yfed ei waed , ni bydd gennych fywyd ynoch .
43006054	Y mae gan y sawl sy'n bwyta fy nghnawd i ac yn yfed fy ngwaed i fywyd tragwyddol , a byddaf fi'n ei atgyfodi yn y dydd olaf .
43006055	Oherwydd fy nghnawd i yw'r gwir fwyd , a'm gwaed i yw'r wir ddiod .
43006056	Y mae'r sawl sy'n bwyta fy nghnawd i ac yn yfed fy ngwaed i yn aros ynof fi , a minnau ynddo yntau .
43006057	Y Tad byw a'm hanfonodd i , ac yr wyf fi'n byw oherwydd y Tad ; felly'n union bydd y sawl sy'n fy mwyta i yn byw o'm herwydd innau .
43006058	Dyma'r bara a ddisgynnodd o'r nef . Nid yw hwn fel y bara a fwytaodd yr hynafiaid ; buont hwy farw . Caiff y sawl sy'n bwyta'r bara hwn fyw am byth . ”
43006059	Dywedodd Iesu y pethau hyn wrth ddysgu yn y synagog yng Nghapernaum .
43006060	Wedi iddynt ei glywed , meddai llawer o'i ddisgyblion , “ Geiriau caled yw'r rhain . Pwy all wrando arnynt ? ”
43006061	Gwyddai Iesu ynddo'i hun fod ei ddisgyblion yn grwgnach am ei eiriau , ac meddai wrthynt , “ A yw hyn yn peri tramgwydd i chwi ?
43006062	Beth ynteu os gwelwch Fab y Dyn yn esgyn i'r lle'r oedd o'r blaen ?
43006063	Yr Ysbryd sy'n rhoi bywyd ; nid yw'r cnawd yn tycio dim . Y mae'r geiriau yr wyf fi wedi eu llefaru wrthych yn ysbryd ac yn fywyd .
43006064	Ac eto y mae rhai ohonoch sydd heb gredu . ” Yr oedd Iesu , yn wir , yn gwybod o'r cychwyn pwy oedd y rhai oedd heb gredu , a phwy oedd yr un a'i bradychai .
43006065	“ Dyna pam , ” meddai , “ y dywedais wrthych na allai neb ddod ataf fi heb i'r Tad beri iddo wneud hynny . ”
43006066	O'r amser hwn trodd llawer o'i ddisgyblion yn eu holau a pheidio mwyach â mynd o gwmpas gydag ef .
43006067	Yna gofynnodd Iesu i'r Deuddeg , “ A ydych chwithau hefyd , efallai , am fy ngadael ? ”
43006068	Atebodd Simon Pedr ef , “ Arglwydd , at bwy yr awn ni ? Y mae geiriau bywyd tragwyddol gennyt ti ,
43006069	ac yr ydym ni wedi dod i gredu a gwybod mai ti yw Sanct Duw . ”
43006070	Atebodd Iesu hwy , “ Onid myfi a'ch dewisodd chwi'r Deuddeg ? Ac eto , onid diafol yw un ohonoch ? ”
43006071	Yr oedd yn siarad am Jwdas fab Simon Iscariot , oherwydd yr oedd hwn , ac yntau'n un o'r Deuddeg , yn mynd i'w fradychu ef .
43007001	Ond aeth Iesu i Fynydd yr Olewydd .
43007002	Yn y bore bach daeth eto i'r deml , ac yr oedd y bobl i gyd yn dod ato . Wedi iddo eistedd a dechrau eu dysgu ,
43007003	dyma'r ysgrifenyddion a'r Phariseaid yn dod â gwraig ato oedd wedi ei dal mewn godineb , a'i rhoi i sefyll yn y canol .
43007004	“ Athro , ” meddent wrtho , “ y mae'r wraig hon wedi ei dal yn y weithred o odinebu .
43007005	Gorchmynnodd Moses yn y Gyfraith i ni labyddio gwragedd o'r fath . Beth sydd gennyt ti i'w ddweud ? ”
43007006	Dweud hyn yr oeddent er mwyn rhoi prawf arno , a chael cyhuddiad i'w ddwyn yn ei erbyn . Plygodd Iesu i lawr ac ysgrifennu ar y llawr â'i fys .
43007007	Ond gan eu bod yn dal ati i ofyn y cwestiwn iddo , ymsythodd ac meddai wrthynt , “ Pwy bynnag ohonoch sy'n ddibechod , gadewch i hwnnw fod yn gyntaf i daflu carreg ati . ”
43007008	Yna plygodd eto ac ysgrifennu ar y llawr .
43007009	A dechreuodd y rhai oedd wedi clywed fynd allan , un ar ôl y llall , y rhai hynaf yn gyntaf , nes i Iesu gael ei adael ar ei ben ei hun , a'r wraig yno yn y canol .
43007010	Ymsythodd Iesu a gofyn iddi , “ Wraig , ble maent ? Onid oes neb wedi dy gondemnio ? ”
43007011	Meddai hithau , “ Neb , syr . ” Ac meddai Iesu , “ Nid wyf finnau'n dy gondemnio chwaith . Dos , ac o hyn allan paid â phechu mwyach . ”
43007012	Yr oedd llawer o sibrwd amdano ymhlith y tyrfaoedd : rhai yn dweud , “ Dyn da yw ef ” , ond “ Na , ” meddai eraill , “ twyllo'r bobl y mae . ”
43007013	Er hynny , nid oedd neb yn siarad yn agored amdano , rhag ofn yr Iddewon .
43007014	Pan oedd yr ŵyl eisoes ar ei hanner , aeth Iesu i fyny i'r deml a dechrau dysgu .
43007015	Yr oedd yr Iddewon yn rhyfeddu ac yn gofyn , “ Sut y mae gan hwn y fath ddysg , ac yntau heb gael hyfforddiant ? ”
43007016	Atebodd Iesu hwy , “ Nid eiddof fi yw'r hyn yr wyf yn ei ddysgu , ond eiddo'r hwn a'm hanfonodd i .
43007017	Pwy bynnag sy'n ewyllysio gwneud ei ewyllys ef , caiff wybod a yw'r hyn yr wyf yn ei ddysgu yn dod oddi wrth Dduw , ai ynteu siarad ohonof fy hunan yr wyf .
43007018	Y mae'r sawl sy'n siarad ohono'i hun yn ceisio anrhydedd iddo'i hun ; ond y mae'r sawl sy'n ceisio anrhydedd i'r hwn a'i hanfonodd yn ddiffuant ac yn ddiddichell .
43007019	Onid yw Moses wedi rhoi'r Gyfraith i chwi ? Ac eto nid oes neb ohonoch yn cadw'r Gyfraith . Pam yr ydych yn ceisio fy lladd i ? ”
43007020	Atebodd y dyrfa , “ Y mae cythraul ynot . Pwy sy'n ceisio dy ladd di ? ”
43007021	Meddai Iesu wrthynt , “ Un weithred a wneuthum , ac yr ydych oll yn rhyfeddu o'r herwydd .
43007022	Rhoddodd Moses i chwi ddefod enwaediad — er nad gyda Moses y cychwynnodd ond gyda'r patriarchiaid — ac yr ydych yn enwaedu ar blentyn ar y Saboth .
43007023	Os enwaedir ar blentyn ar y Saboth rhag torri Cyfraith Moses , a ydych yn ddig wrthyf fi am imi iacháu holl gorff rhywun ar y Saboth ?
43007024	Peidiwch â barnu yn ôl yr olwg , ond yn ôl safonau barn gyfiawn . ”
43007025	Yna dechreuodd rhai o drigolion Jerwsalem ddweud , “ Onid hwn yw'r dyn y maent yn ceisio ei ladd ?
43007026	A dyma fe'n siarad yn agored heb i neb ddweud dim yn ei erbyn . Tybed a yw'r llywodraethwyr wedi dod i wybod i sicrwydd mai hwn yw'r Meseia ?
43007027	Ac eto , fe wyddom ni o ble y mae'r dyn yma'n dod ; ond pan ddaw'r Meseia , ni bydd neb yn gwybod o ble y mae'n dod . ”
43007028	Ar hynny , cyhoeddodd Iesu'n uchel , wrth ddysgu yn y deml , “ Yr ydych yn f'adnabod i ac yn gwybod o ble rwy'n dod . Ond nid wyf wedi dod ohonof fy hun . Y mae'r hwn a'm hanfonodd i â'i hanfod yn wirionedd , ond nid ydych chwi'n ei adnabod ef .
43007029	Yr wyf fi'n ei adnabod ef , oherwydd oddi wrtho ef y deuthum , ac ef a'm hanfonodd . ”
43007030	Am hynny ceisiasant ei ddal , ond ni osododd neb law arno , oherwydd nid oedd ei awr ef wedi dod eto .
43007031	Credodd llawer o blith y dyrfa ynddo , ac meddent , “ A fydd y Meseia , pan ddaw , yn gwneud mwy o arwyddion nag a wnaeth y dyn hwn ? ”
43007032	Clywodd y Phariseaid y dyrfa'n sibrwd y pethau hyn amdano . Ac fe anfonodd y prif offeiriaid a'r Phariseaid swyddogion i'w ddal ef .
43007033	Felly dywedodd Iesu , “ Am ychydig amser eto y byddaf gyda chwi , ac yna af at yr hwn a'm hanfonodd i .
43007034	Fe chwiliwch amdanaf fi , ond ni chewch hyd imi ; lle yr wyf fi ni allwch chwi ddod . ”
43007035	Meddai'r Iddewon wrth ei gilydd , “ I ble mae hwn ar fynd , fel na bydd i ni gael hyd iddo ? A yw ar fynd , tybed , at y rhai sydd ar wasgar ymhlith y Groegiaid , a dysgu'r Groegiaid ?
43007036	Beth yw ystyr y gair hwn a ddywedodd , ‘ Fe chwiliwch amdanaf fi , ond ni chewch hyd i mi ; lle yr wyf fi , ni allwch chwi ddod ’ ? ”
43007037	Ar ddydd olaf yr ŵyl , y dydd mawr , safodd Iesu a chyhoeddi'n uchel : “ Pwy bynnag sy'n sychedig , deued ataf fi ac yfed .
43007038	Allan o'r sawl sy'n credu ynof fi , fel y dywedodd yr Ysgrythur , y bydd ffrydiau o ddŵr bywiol yn llifo . ”
43007039	Sôn yr oedd am yr Ysbryd yr oedd y rhai a gredodd ynddo ef yn mynd i'w dderbyn . Oherwydd nid oedd yr Ysbryd ganddynt eto , am nad oedd Iesu wedi cael ei ogoneddu eto .
43007040	Ar ôl ei glywed yn dweud hyn , meddai rhai o blith y dyrfa , “ Hwn yn wir yw'r Proffwyd . ”
43007041	Meddai eraill , “ Hwn yw'r Meseia . ” Ond meddai rhai , “ Does bosibl mai o Galilea y mae'r Meseia yn dod ?
43007042	Onid yw'r Ysgrythur yn dweud mai o linach Dafydd ac o Fethlehem , y pentref lle'r oedd Dafydd yn byw , y daw'r Meseia ? ”
43007043	Felly bu ymraniad ymhlith y dyrfa o'i achos ef .
43007044	Yr oedd rhai ohonynt yn awyddus i'w ddal , ond ni osododd neb ddwylo arno .
43007045	Daeth y swyddogion yn ôl at y prif offeiriaid a'r Phariseaid , a gofynnodd y rheini iddynt , “ Pam na ddaethoch ag ef yma ? ”
43007046	Atebodd y swyddogion , “ Ni lefarodd neb erioed fel hyn . ”
43007047	Yna dywedodd y Phariseaid , “ A ydych chwithau hefyd wedi eich twyllo ?
43007048	A oes unrhyw un o'r llywodraethwyr wedi credu ynddo , neu o'r Phariseaid ?
43007049	Ond y dyrfa yma nad yw'n gwybod dim am y Gyfraith , dan felltith y maent . ”
43007050	Yr oedd Nicodemus , y dyn oedd wedi dod ato o'r blaen , yn un ohonynt ; meddai ef wrthynt ,
43007051	“ A yw ein Cyfraith ni yn barnu rhywun heb roi gwrandawiad iddo yn gyntaf , a chael gwybod beth y mae'n ei wneud ? ”
43007052	Atebasant ef , “ A wyt tithau hefyd yn dod o Galilea ? Chwilia'r Ysgrythurau , a chei weld nad yw proffwyd byth yn codi o Galilea . ”
43007053	Ac aethant adref bob un .
43008001	Ond aeth Iesu i Fynydd yr Olewydd .
43008002	Yn y bore bach daeth eto i'r deml , ac yr oedd y bobl i gyd yn dod ato . Wedi iddo eistedd a dechrau eu dysgu ,
43008003	dyma'r ysgrifenyddion a'r Phariseaid yn dod â gwraig ato oedd wedi ei dal mewn godineb , a'i rhoi i sefyll yn y canol .
43008004	“ Athro , ” meddent wrtho , “ y mae'r wraig hon wedi ei dal yn y weithred o odinebu .
43008005	Gorchmynnodd Moses yn y Gyfraith i ni labyddio gwragedd o'r fath . Beth sydd gennyt ti i'w ddweud ? ”
43008006	Dweud hyn yr oeddent er mwyn rhoi prawf arno , a chael cyhuddiad i'w ddwyn yn ei erbyn . Plygodd Iesu i lawr ac ysgrifennu ar y llawr â'i fys .
43008007	Ond gan eu bod yn dal ati i ofyn y cwestiwn iddo , ymsythodd ac meddai wrthynt , “ Pwy bynnag ohonoch sy'n ddibechod , gadewch i hwnnw fod yn gyntaf i daflu carreg ati . ”
43008008	Yna plygodd eto ac ysgrifennu ar y llawr .
43008009	A dechreuodd y rhai oedd wedi clywed fynd allan , un ar ôl y llall , y rhai hynaf yn gyntaf , nes i Iesu gael ei adael ar ei ben ei hun , a'r wraig yno yn y canol .
43008010	Ymsythodd Iesu a gofyn iddi , “ Wraig , ble maent ? Onid oes neb wedi dy gondemnio ? ”
43008011	Meddai hithau , “ Neb , syr . ” Ac meddai Iesu , “ Nid wyf finnau'n dy gondemnio chwaith . Dos , ac o hyn allan paid â phechu mwyach . ”
43008012	Yna llefarodd Iesu wrthynt eto . “ Myfi yw goleuni'r byd , ” meddai . “ Ni bydd neb sy'n fy nghanlyn i byth yn rhodio yn y tywyllwch , ond bydd ganddo oleuni'r bywyd . ”
43008013	Meddai'r Phariseaid wrtho , “ Tystiolaethu amdanat dy hun yr wyt ti ; nid yw dy dystiolaeth yn wir . ”
43008014	Atebodd Iesu hwy , “ Er mai myfi sydd yn tystiolaethu amdanaf fy hun , y mae fy nhystiolaeth yn wir am fy mod yn gwybod o ble y deuthum ac i ble'r wyf yn mynd . Ond ni wyddoch chwi o ble'r wyf yn dod nac i ble'r wyf yn mynd .
43008015	Yr ydych chwi'n barnu yn ôl safonau dynol . Minnau , nid wyf yn barnu neb ,
43008016	ac os byddaf yn barnu y mae'r farn a roddaf yn ddilys , oherwydd nid myfi yn unig sy'n barnu , ond myfi a'r Tad a'm hanfonodd i .
43008017	Y mae'n ysgrifenedig yn eich Cyfraith chwi fod tystiolaeth dau ddyn yn wir .
43008018	Myfi yw'r un sydd yn tystiolaethu amdanaf fy hun , ac y mae'r Tad a'm hanfonodd i hefyd yn tystiolaethu amdanaf . ”
43008019	Yna meddent wrtho , “ Ble mae dy Dad di ? ” Atebodd Iesu , “ Nid ydych yn fy adnabod i na'm Tad ; pe baech yn fy adnabod i , byddech yn adnabod fy Nhad hefyd . ”
43008020	Llefarodd y geiriau hyn yn y trysordy , wrth ddysgu yn y deml . Ond ni afaelodd neb ynddo , oherwydd nid oedd ei awr wedi dod eto .
43008021	Dywedodd wrthynt wedyn , “ Yr wyf fi'n ymadael â chwi . Fe chwiliwch amdanaf fi , ond byddwch farw yn eich pechod . Lle'r wyf fi'n mynd , ni allwch chwi ddod . ”
43008022	Meddai'r Iddewon felly , “ A yw'n mynd i'w ladd ei hun , gan ei fod yn dweud , ‘ Lle'r wyf fi'n mynd , ni allwch chwi ddod ’ ? ”
43008023	Meddai Iesu wrthynt , “ Yr ydych chwi oddi isod , yr wyf fi oddi uchod . Yr ydych chwi o'r byd hwn , nid wyf fi o'r byd hwn .
43008024	Dyna pam y dywedais wrthych y byddwch farw yn eich pechodau ; oherwydd marw yn eich pechodau a wnewch , os na chredwch mai myfi yw . ”
43008025	Gofynasant iddo felly , “ Pwy wyt ti ? ” Atebodd Iesu hwy , “ Yr wyf o'r dechrau yr hyn yr wyf yn ei ddweud wrthych .
43008026	Gallwn ddweud llawer amdanoch , a hynny mewn barn . Ond y mae'r hwn a'm hanfonodd i yn eirwir , a'r hyn a glywais ganddo ef yw'r hyn yr wyf yn ei gyhoeddi i'r byd . ”
43008027	Nid oeddent hwy'n deall mai am y Tad yr oedd yn llefaru wrthynt .
43008028	Felly dywedodd Iesu wrthynt , “ Pan fyddwch wedi dyrchafu Mab y Dyn byddwch yn gwybod mai myfi yw , ac nad wyf yn gwneud dim ohonof fy hun , ond fy mod yn dweud yr union bethau y mae'r Tad wedi eu dysgu imi .
43008029	Ac y mae'r hwn a'm hanfonodd i gyda mi ; nid yw wedi fy ngadael ar fy mhen fy hun , oherwydd yr wyf bob amser yn gwneud y pethau sydd wrth ei fodd ef . ”
43008030	Wrth iddo ddweud hyn , daeth llawer i gredu ynddo .
43008031	Yna dywedodd Iesu wrth yr Iddewon oedd wedi credu ynddo , “ Os arhoswch chwi yn fy ngair i , yr ydych mewn gwirionedd yn ddisgyblion i mi .
43008032	Cewch wybod y gwirionedd , a bydd y gwirionedd yn eich rhyddhau . ”
43008033	Atebasant ef , “ Plant Abraham ydym ni , ac ni buom erioed yn gaethweision i neb . Sut y gelli di ddweud , ‘ Fe'ch gwneir yn rhyddion ’ ? ”
43008034	Atebodd Iesu hwy , “ Yn wir , yn wir , rwy'n dweud wrthych fod pob un sy'n cyflawni pechod yn gaethwas i bechod .
43008035	Ac nid oes gan y caethwas le arhosol yn y tŷ , ond y mae'r mab yn aros am byth .
43008036	Felly os yw'r Mab yn eich rhyddhau chwi , byddwch yn rhydd mewn gwirionedd .
43008037	Rwy'n gwybod mai plant Abraham ydych . Ond yr ydych yn ceisio fy lladd i am nad yw fy ngair i yn cael lle ynoch .
43008038	Yr wyf fi'n siarad am y pethau yr wyf wedi eu gweld gyda'm Tad , ac yr ydych chwi'n gwneud y pethau a glywsoch gan eich tad . ”
43008039	Atebasant ef , “ Abraham yw ein tad ni . ” Meddai Iesu wrthynt , “ Pe baech yn blant i Abraham , byddech yn gwneud yr un gweithredoedd ag Abraham .
43008040	Ond dyma chwi yn awr yn ceisio fy lladd i , dyn sydd wedi llefaru wrthych y gwirionedd a glywais gan Dduw . Ni wnaeth Abraham mo hynny .
43008041	Gwneud gweithredoedd eich tad eich hunain yr ydych chwi . ” “ Nid plant puteindra mohonom ni , ” meddent wrtho . “ Un Tad sydd gennym , sef Duw . ”
43008042	Meddai Iesu wrthynt , “ Petai Duw yn dad i chwi , byddech yn fy ngharu i , oherwydd oddi wrth Dduw y deuthum allan a dod yma . Nid wyf wedi dod ohonof fy hun , ond ef a'm hanfonodd .
43008043	Pam nad ydych yn deall yr hyn yr wyf yn ei ddweud ? Am nad ydych yn gallu gwrando ar fy ngair i .
43008044	Plant ydych chwi i'ch tad , y diafol , ac yr ydych â'ch bryd ar gyflawni dymuniadau eich tad . Llofrudd oedd ef o'r cychwyn ; nid yw'n sefyll yn y gwirionedd , oherwydd nid oes dim gwirionedd ynddo . Pan fydd yn dweud celwydd , datguddio'i natur ei hun y mae , oherwydd un celwyddog yw ef , a thad pob celwydd .
43008045	Ond yr wyf fi'n dweud y gwirionedd , ac am hynny nid ydych yn fy nghredu .
43008046	Pwy ohonoch chwi sydd am brofi fy mod i'n euog o bechod ? Os wyf yn dweud y gwir , pam nad ydych chwi yn fy nghredu ?
43008047	Y mae'r sawl sydd o Dduw yn gwrando geiriau Duw . Nid ydych chwi o Dduw , a dyna pam nad ydych yn gwrando . ”
43008048	Atebodd yr Iddewon ef , “ Onid ydym ni'n iawn wrth ddweud , ‘ Samariad wyt ti , ac y mae cythraul ynot ’ ? ”
43008049	Atebodd Iesu , “ Nid oes cythraul ynof ; parchu fy Nhad yr wyf fi , a chwithau'n fy amharchu i .
43008050	Nid wyf fi'n ceisio fy ngogoniant fy hun , ond y mae un sydd yn ei geisio , ac ef sy'n barnu .
43008051	Yn wir , yn wir , rwy'n dweud wrthych , os bydd rhywun yn cadw fy ngair i , ni wêl farwolaeth byth . ”
43008052	Meddai'r Iddewon wrtho , “ Yr ydym yn gwybod yn awr fod cythraul ynot . Bu Abraham farw , a'r proffwydi hefyd , a dyma ti'n dweud , ‘ Os bydd rhywun yn cadw fy ngair i , ni chaiff brofi blas marwolaeth byth . ’
43008053	A wyt ti'n fwy na'n tad ni , Abraham ? Bu ef farw , a bu'r proffwydi farw . Pwy yr wyt ti'n dy gyfrif dy hun ? ”
43008054	Atebodd Iesu , “ Os fy ngogoneddu fy hun yr wyf fi , nid yw fy ngogoniant yn ddim . Fy Nhad sydd yn fy ngogoneddu , yr un yr ydych chwi'n dweud amdano , ‘ Ef yw ein Duw ni . ’
43008055	Nid ydych yn ei adnabod , ond yr wyf fi'n ei adnabod . Pe bawn yn dweud nad wyf yn ei adnabod , byddwn yn gelwyddog fel chwithau . Ond yr wyf yn ei adnabod , ac yr wyf yn cadw ei air ef .
43008056	Gorfoleddu a wnaeth eich tad Abraham o weld fy nydd i ; fe'i gwelodd , a llawenhau . ”
43008057	Yna meddai'r Iddewon wrtho , “ Nid wyt ti'n hanner cant oed eto . A wyt ti wedi gweld Abraham ? ”
43008058	Dywedodd Iesu wrthynt , “ Yn wir , yn wir , rwy'n dweud wrthych , cyn geni Abraham , yr wyf fi . ”
43008059	Yna codasant gerrig i'w taflu ato . Ond aeth Iesu o'u golwg , ac allan o'r deml .
43009001	Wrth fynd ar ei daith , gwelodd Iesu ddyn dall o'i enedigaeth .
43009002	Gofynnodd ei ddisgyblion iddo , “ Rabbi , pwy a bechodd , ai hwn ynteu ei rieni , i beri iddo gael ei eni'n ddall ? ”
43009003	Atebodd Iesu , “ Ni phechodd hwn na'i rieni chwaith , ond fe amlygir gweithredoedd Duw ynddo ef .
43009004	Y mae'n rhaid i ni gyflawni gweithredoedd yr hwn a'm hanfonodd i tra mae hi'n ddydd . Y mae'r nos yn dod , pan na all neb weithio .
43009005	Tra byddaf yn y byd , goleuni'r byd ydwyf . ”
43009006	Wedi dweud hyn poerodd ar y llawr a gwneud clai o'r poeryn ; yna irodd lygaid y dyn â'r clai ,
43009007	ac meddai wrtho , “ Dos i ymolchi ym mhwll Siloam ” ( enw a gyfieithir Anfonedig ) . Aeth y dyn yno ac ymolchi , a phan ddaeth yn ôl yr oedd yn gweld .
43009008	Dyma'i gymdogion , felly , a'r bobl oedd wedi arfer o'r blaen ei weld fel cardotyn , yn dweud , “ Onid hwn yw'r dyn fyddai'n eistedd i gardota ? ”
43009009	Meddai rhai , “ Hwn yw ef . ” “ Na , ” meddai eraill , “ ond y mae'n debyg iddo . ” Ac meddai'r dyn ei hun , “ Myfi yw ef . ”
43009010	Gofynasant iddo felly , “ Sut yr agorwyd dy lygaid di ? ”
43009011	Atebodd yntau , “ Y dyn a elwir Iesu a wnaeth glai ac iro fy llygaid a dweud wrthyf , ‘ Dos i Siloam i ymolchi . ’ Ac wedi imi fynd yno ac ymolchi , cefais fy ngolwg . ”
43009012	Gofynasant iddo , “ Ble mae ef ? ” “ Ni wn i , ” meddai yntau .
43009013	Aethant â'r dyn oedd wedi bod gynt yn ddall at y Phariseaid .
43009014	Yr oedd yn Saboth y dydd hwnnw pan wnaeth Iesu glai ac agor llygaid y dyn .
43009015	A dyma'r Phariseaid yn gofyn iddo eto sut yr oedd wedi cael ei olwg . Ac meddai wrthynt , “ Rhoddodd glai ar fy llygaid ac ymolchais , a dyma fi'n gweld . ”
43009016	Felly dywedodd rhai o'r Phariseaid , “ Nid yw'r dyn hwn o Dduw ; nid yw'n cadw'r Saboth . ” Ond meddai eraill , “ Sut y gall dyn sy'n bechadur wneud y fath arwyddion ? ” Ac yr oedd ymraniad yn eu plith ,
43009017	a dyma hwy'n gofyn eto i'r dyn dall , “ Beth sydd gennyt ti i'w ddweud amdano ef , gan iddo agor dy lygaid di ? ” Atebodd yntau , “ Proffwyd yw ef . ”
43009018	Gwrthododd yr Iddewon gredu amdano iddo fod yn ddall a derbyn ei olwg , nes iddynt alw rhieni'r dyn
43009019	a'u holi hwy : “ Ai hwn yw eich mab chwi ? A ydych chwi'n dweud ei fod wedi ei eni'n ddall ? Sut felly y mae'n gweld yn awr ? ”
43009020	Atebodd ei rieni , “ Fe wyddom mai hwn yw ein mab a'i fod wedi ei eni'n ddall .
43009021	Ond ni wyddom sut y mae'n gweld yn awr , ac ni wyddom pwy a agorodd ei lygaid . Gofynnwch iddo ef . Y mae'n ddigon hen . Caiff ateb drosto'i hun . ”
43009022	Atebodd ei rieni fel hyn am fod arnynt ofn yr Iddewon , oherwydd yr oedd yr Iddewon eisoes wedi cytuno bod unrhyw un a fyddai'n cyffesu Iesu fel Meseia i gael ei dorri allan o'r synagog .
43009023	Dyna pam y dywedodd ei rieni , “ Y mae'n ddigon hen . Gofynnwch iddo ef . ”
43009024	Yna galwasant atynt am yr ail waith y dyn a fu'n ddall , ac meddent wrtho , “ Dywed y gwir gerbron Duw . Fe wyddom ni mai pechadur yw'r dyn hwn . ”
43009025	Atebodd yntau , “ Ni wn i a yw'n bechadur ai peidio . Un peth a wn i : roeddwn i'n ddall , ac yn awr rwyf yn gweld . ”
43009026	Meddent wrtho , “ Beth wnaeth ef iti ? Sut yr agorodd ef dy lygaid di ? ”
43009027	Atebodd hwy , “ Rwyf wedi dweud wrthych eisoes , ond nid ydych wedi gwrando . Pam yr ydych mor awyddus i glywed y peth eto ? Does bosibl eich bod chwi hefyd yn awyddus i fod yn ddisgyblion iddo ? ”
43009028	Ar hyn , dyma hwy'n ei ddifrïo ac yn dweud wrtho , “ Ti sy'n ddisgybl i'r dyn . Disgyblion Moses ydym ni .
43009029	Fe wyddom fod Duw wedi llefaru wrth Moses , ond am y dyn hwn , ni wyddom o ble y mae wedi dod . ”
43009030	Atebodd y dyn hwy , “ Y peth rhyfedd yw hyn , na wyddoch chwi o ble y mae wedi dod , ac eto fe agorodd ef fy llygaid i .
43009031	Fe wyddom nad yw Duw yn gwrando ar bechaduriaid , ond ei fod yn gwrando ar unrhyw un sy'n dduwiol ac yn gwneud ei ewyllys ef .
43009032	Ni chlywyd erioed fod neb wedi agor llygaid rhywun oedd wedi ei eni'n ddall .
43009033	Oni bai fod y dyn hwn o Dduw , ni allai wneud dim . ”
43009034	Atebodd y Phariseaid ef , “ Fe'th aned di yn gyfan gwbl mewn pechod , ac a wyt ti yn ein dysgu ni ? ” Yna taflasant ef allan .
43009035	Clywodd Iesu eu bod wedi ei daflu allan , a phan gafodd hyd iddo gofynnodd iddo , “ A wyt ti'n credu ym Mab y Dyn ? ”
43009036	Atebodd yntau , “ Pwy yw ef , syr , er mwyn imi gredu ynddo ? ”
43009037	Meddai Iesu wrtho , “ Yr wyt wedi ei weld ef . Yr un sy'n siarad â thi , hwnnw yw ef . ”
43009038	“ Yr wyf yn credu , Arglwydd , ” meddai'r dyn , gan ymgrymu o'i flaen .
43009039	A dywedodd Iesu , “ I farnu y deuthum i i'r byd hwn , er mwyn i'r rhai nad ydynt yn gweld gael gweld , ac i'r rhai sydd yn gweld fynd yn ddall . ”
43009040	Clywodd rhai o'r Phariseaid oedd yno gydag ef hyn , ac meddent wrtho , “ A ydym ni hefyd yn ddall ? ”
43009041	Atebodd Iesu hwy : “ Pe baech yn ddall , ni byddai gennych bechod . Ond am eich bod yn awr yn dweud , ‘ Yr ydym yn gweld ’ , y mae eich pechod yn aros .
43010001	“ Yn wir , yn wir , rwy'n dweud wrthych , lleidr ac ysbeiliwr yw'r sawl nad yw'n mynd i mewn trwy'r drws i gorlan y defaid , ond sy'n dringo i mewn rywle arall .
43010002	Yr un sy'n mynd i mewn trwy'r drws yw bugail y defaid .
43010003	Y mae ceidwad y drws yn agor i hwn , ac y mae'r defaid yn clywed ei lais , ac yntau'n galw ei ddefaid ei hun wrth eu henwau ac yn eu harwain hwy allan .
43010004	Pan fydd wedi dod â'i ddefaid ei hun i gyd allan , bydd yn cerdded ar y blaen , a'r defaid yn ei ganlyn oherwydd eu bod yn adnabod ei lais ef .
43010005	Ni chanlynant neb dieithr byth , ond ffoi oddi wrtho , oherwydd nid ydynt yn adnabod llais dieithriaid . ”
43010006	Dywedodd Iesu hyn wrthynt ar ddameg , ond nid oeddent hwy'n deall ystyr yr hyn yr oedd yn ei lefaru wrthynt .
43010007	Felly dywedodd Iesu eto , “ Yn wir , yn wir , rwy'n dweud wrthych , myfi yw drws y defaid .
43010008	Lladron ac ysbeilwyr oedd pawb a ddaeth o'm blaen i ; ond ni wrandawodd y defaid arnynt hwy .
43010009	Myfi yw'r drws ; os daw rhywun i mewn trwof fi , caiff ei gadw'n ddiogel , caiff fynd i mewn ac allan , a dod o hyd i borfa .
43010010	Ni ddaw'r lleidr ond i ladrata ac i ladd ac i ddinistrio . Yr wyf fi wedi dod er mwyn i ddynion gael bywyd , a'i gael yn ei holl gyflawnder .
43010011	Myfi yw'r bugail da . Y mae'r bugail da yn rhoi ei einioes dros y defaid .
43010012	Y mae'r gwas cyflog , nad yw'n fugail nac yn berchen y defaid , yn gweld y blaidd yn dod ac yn gadael y defaid ac yn ffoi ; ac y mae'r blaidd yn eu hysglyfio ac yn eu gyrru ar chwâl .
43010013	Y mae'n ffoi am mai gwas cyflog yw , ac am nad oes ofal arno am y defaid .
43010014	Myfi yw'r bugail da ; yr wyf yn adnabod fy nefaid , a'm defaid yn f'adnabod i ,
43010015	yn union fel y mae'r Tad yn f'adnabod i , a minnau'n adnabod y Tad . Ac yr wyf yn rhoi fy einioes dros y defaid .
43010016	Y mae gennyf ddefaid eraill hefyd , nad ydynt yn perthyn i'r gorlan hon . Rhaid imi ddod â'r rheini i mewn , ac fe wrandawant ar fy llais . Yna bydd un praidd ac un bugail .
43010017	Y mae'r Tad yn fy ngharu i oherwydd fy mod yn rhoi fy einioes , i'w derbyn eilwaith .
43010018	Nid yw neb yn ei dwyn oddi arnaf , ond myfi ohonof fy hun sy'n ei rhoi . Y mae gennyf hawl i'w rhoi , ac y mae gennyf hawl i'w derbyn eilwaith . Hyn a gefais yn orchymyn gan fy Nhad . ”
43010019	Bu ymraniad eto ymhlith yr Iddewon o achos y geiriau hyn .
43010020	Yr oedd llawer ohonynt yn dweud , “ Y mae cythraul ynddo , y mae'n wallgof . Pam yr ydych yn gwrando arno ? ”
43010021	Ond yr oedd eraill yn dweud , “ Nid geiriau dyn â chythraul ynddo yw'r rhain . A yw cythraul yn gallu agor llygaid y deillion ? ”
43010022	Yna daeth amser dathlu gŵyl y Cysegru yn Jerwsalem . Yr oedd yn aeaf ,
43010023	ac yr oedd Iesu'n cerdded yn y deml , yng Nghloestr Solomon .
43010024	Daeth yr Iddewon o'i amgylch a gofyn iddo , “ Am ba hyd yr wyt ti am ein cadw ni mewn ansicrwydd ? Os tydi yw'r Meseia , dywed hynny wrthym yn blaen . ”
43010025	Atebodd Iesu hwy , “ Yr wyf wedi dweud wrthych , ond nid ydych yn credu . Y mae'r gweithredoedd hyn yr wyf fi yn eu gwneud yn enw fy Nhad yn tystiolaethu amdanaf fi .
43010026	Ond nid ydych chwi'n credu , am nad ydych yn perthyn i'm defaid i .
43010027	Y mae fy nefaid i yn gwrando ar fy llais i , ac yr wyf fi'n eu hadnabod , a hwythau'n fy nghanlyn i .
43010028	Yr wyf fi'n rhoi bywyd tragwyddol iddynt ; nid ânt byth i ddistryw , ac ni chaiff neb eu cipio hwy allan o'm llaw i .
43010029	Hwy yw rhodd fy Nhad i mi , rhodd sy'n fwy na dim oll , ac ni all neb eu cipio allan o law fy Nhad .
43010030	Myfi a'r Tad , un ydym . ”
43010031	Unwaith eto casglodd yr Iddewon gerrig i'w labyddio ef .
43010032	Dywedodd Iesu wrthynt , “ Yr wyf wedi dangos i chwi lawer o weithredoedd da trwy rym y Tad . O achos p'run ohonynt yr ydych am fy llabyddio ? ”
43010033	Atebodd yr Iddewon ef , “ Nid am weithred dda yr ydym am dy labyddio , ond am gabledd , oherwydd dy fod ti , a thithau'n ddyn , yn dy wneud dy hun yn Dduw . ”
43010034	Atebodd Iesu hwythau , “ Onid yw'n ysgrifenedig yn eich Cyfraith chwi , ‘ Fe ddywedais i , “ Duwiau ydych ” ’ ?
43010035	Os galwodd ef y rhai hynny y daeth gair Duw atynt yn dduwiau — ac ni ellir diddymu'r Ysgrythur —
43010036	sut yr ydych chwi yn dweud , ‘ Yr wyt yn cablu ’ , oherwydd fy mod i , yr un y mae'r Tad wedi ei gysegru a'i anfon i'r byd , wedi dweud , ‘ Mab Duw ydwyf ’ ?
43010037	Os nad wyf yn gwneud gweithredoedd fy Nhad , peidiwch â'm credu .
43010038	Ond os wyf yn eu gwneud , credwch y gweithredoedd , hyd yn oed os na chredwch fi , er mwyn ichwi ganfod a gwybod bod y Tad ynof fi , a minnau yn y Tad . ”
43010039	Gwnaethant gais eto i'w ddal ef , ond llithrodd trwy eu dwylo hwy .
43010040	Aeth Iesu i ffwrdd eto dros yr Iorddonen i'r man lle bu Ioan gynt yn bedyddio , ac arhosodd yno .
43010041	Daeth llawer ato yno , ac yr oeddent yn dweud , “ Ni wnaeth Ioan unrhyw arwydd , ond yr oedd popeth a ddywedodd Ioan am y dyn hwn yn wir . ”
43010042	A daeth llawer i gredu ynddo yn y lle hwnnw .
43011001	Yr oedd rhyw ddyn o'r enw Lasarus yn wael . Yr oedd yn byw ym Methania , pentref Mair a'i chwaer Martha .
43011002	Mair oedd y ferch a eneiniodd yr Arglwydd ag ennaint , a sychu ei draed â'i gwallt ; a'i brawd hi , Lasarus , oedd yn wael .
43011003	Anfonodd y chwiorydd , felly , neges at Iesu : “ Y mae dy gyfaill , syr , yma'n wael . ”
43011004	Pan glywodd Iesu , meddai , “ Nid yw'r gwaeledd hwn i fod yn angau i Lasarus , ond yn ogoniant i Dduw ; bydd yn gyfrwng i Fab Duw gael ei ogoneddu drwyddo . ”
43011005	Yn awr yr oedd Iesu'n caru Martha a'i chwaer a Lasarus .
43011006	Ac wedi clywed ei fod ef yn wael , arhosodd am ddau ddiwrnod yn y fan lle'r oedd .
43011007	Ac wedyn , dywedodd wrth ei ddisgyblion , “ Gadewch inni fynd yn ôl i Jwdea . ”
43011008	“ Rabbi , ” meddai'r disgyblion wrtho , “ gynnau yr oedd yr Iddewon yn ceisio dy labyddio . Sut y gelli fynd yn ôl yno ? ”
43011009	Atebodd Iesu : “ Onid oes deuddeg awr mewn diwrnod ? Os yw rhywun yn cerdded yng ngolau dydd , nid yw'n baglu , oherwydd y mae'n gweld golau'r byd hwn .
43011010	Ond os yw rhywun yn cerdded yn y nos , y mae'n baglu , am nad oes golau ganddo . ”
43011011	Ar ôl dweud hyn meddai wrthynt , “ Y mae ein cyfaill Lasarus yn huno , ond yr wyf yn mynd yno i'w ddeffro . ”
43011012	Dywedodd y disgyblion wrtho , “ Arglwydd , os yw'n huno fe gaiff ei wella . ”
43011013	Ond at ei farwolaeth ef yr oedd Iesu wedi cyfeirio , a hwythau'n meddwl mai siarad am hun cwsg yr oedd .
43011014	Felly dywedodd Iesu wrthynt yn blaen , “ Y mae Lasarus wedi marw .
43011015	Ac er eich mwyn chwi yr wyf yn falch nad oeddwn yno , er mwyn ichwi gredu . Ond gadewch inni fynd ato . ”
43011016	Ac meddai Thomas , a elwir Didymus , wrth ei gyd-ddisgyblion , “ Gadewch i ninnau fynd hefyd , i farw gydag ef . ”
43011017	Pan gyrhaeddodd yno , cafodd Iesu fod Lasarus eisoes yn ei fedd ers pedwar diwrnod .
43011018	Yr oedd Bethania yn ymyl Jerwsalem , ryw dri chilomedr oddi yno .
43011019	Ac yr oedd llawer o'r Iddewon wedi dod at Martha a Mair i'w cysuro ar golli eu brawd .
43011020	Pan glywodd Martha fod Iesu yn dod , aeth i'w gyfarfod ; ond eisteddodd Mair yn y tŷ .
43011021	Dywedodd Martha wrth Iesu , “ Pe buasit ti yma , syr , ni buasai fy mrawd wedi marw .
43011022	A hyd yn oed yn awr , mi wn y rhydd Duw i ti beth bynnag a ofynni ganddo . ”
43011023	Dywedodd Iesu wrthi , “ Fe atgyfoda dy frawd . ”
43011024	“ Mi wn , ” meddai Martha wrtho , “ y bydd yn atgyfodi yn yr atgyfodiad ar y dydd olaf . ”
43011025	Dywedodd Iesu wrthi , “ Myfi yw'r atgyfodiad a'r bywyd . Pwy bynnag sy'n credu ynof fi , er iddo farw , fe fydd byw ;
43011026	a phob un sy'n byw ac yn credu ynof fi , ni bydd marw byth . A wyt ti'n credu hyn ? ”
43011027	“ Ydwyf , Arglwydd , ” atebodd hithau , “ yr wyf fi'n credu mai tydi yw'r Meseia , Mab Duw , yr Un sy'n dod i'r byd . ”
43011028	Wedi iddi ddweud hyn , aeth ymaith a galw ei chwaer Mair a dweud wrthi o'r neilltu , “ Y mae'r Athro wedi cyrraedd , ac y mae am dy weld . ”
43011029	Pan glywodd Mair hyn , cododd ar frys a mynd ato ef .
43011030	Nid oedd Iesu wedi dod i mewn i'r pentref eto , ond yr oedd yn dal yn y fan lle'r oedd Martha wedi ei gyfarfod .
43011031	Pan welodd yr Iddewon , a oedd gyda hi yn y tŷ yn ei chysuro , fod Mair wedi codi ar frys a mynd allan , aethant ar ei hôl gan dybio ei bod hi'n mynd at y bedd , i wylo yno .
43011032	A phan ddaeth Mair i'r fan lle'r oedd Iesu , a'i weld , syrthiodd wrth ei draed ac meddai wrtho , “ Pe buasit ti yma , syr , ni buasai fy mrawd wedi marw . ”
43011033	Wrth ei gweld hi'n wylo , a'r Iddewon oedd wedi dod gyda hi hwythau'n wylo , cynhyrfwyd ysbryd Iesu gan deimlad dwys .
43011034	“ Ble'r ydych wedi ei roi i orwedd ? ” gofynnodd . “ Tyrd i weld , syr , ” meddant wrtho .
43011035	Torrodd Iesu i wylo .
43011036	Yna dywedodd yr Iddewon , “ Gwelwch gymaint yr oedd yn ei garu ef . ”
43011037	Ond dywedodd rhai ohonynt , “ Oni allai hwn , a agorodd lygaid y dall , gadw'r dyn yma hefyd rhag marw ? ”
43011038	Dan deimlad dwys drachefn , daeth Iesu at y bedd . Ogof ydoedd , a maen yn gorwedd ar ei thraws .
43011039	“ Symudwch y maen , ” meddai Iesu . A dyma Martha , chwaer y dyn oedd wedi marw , yn dweud wrtho , “ Erbyn hyn , syr , y mae'n drewi ; y mae yma ers pedwar diwrnod . ”
43011040	“ Oni ddywedais wrthyt , ” meddai Iesu wrthi , “ y cait weld gogoniant Duw , dim ond iti gredu ? ”
43011041	Felly symudasant y maen . A chododd Iesu ei lygaid i fyny a dweud , “ O Dad , rwy'n diolch i ti am wrando arnaf .
43011042	Roeddwn i'n gwybod dy fod bob amser yn gwrando arnaf , ond dywedais hyn o achos y dyrfa sy'n sefyll o gwmpas , er mwyn iddynt gredu mai tydi a'm hanfonodd . ”
43011043	Ac wedi dweud hyn , gwaeddodd â llais uchel , “ Lasarus , tyrd allan . ”
43011044	Daeth y dyn a fu farw allan , a'i draed a'i ddwylo wedi eu rhwymo â llieiniau , a chadach am ei wyneb . Dywedodd Iesu wrthynt , “ Datodwch ei rwymau , a gadewch iddo fynd . ”
43011045	Felly daeth llawer o'r Iddewon , y rhai oedd wedi dod at Mair a gweld beth yr oedd Iesu wedi ei wneud , i gredu ynddo .
43011046	Ond aeth rhai ohonynt i ffwrdd at y Phariseaid a dweud wrthynt beth yr oedd Iesu wedi ei wneud .
43011047	Am hynny galwodd y prif offeiriaid a'r Phariseaid gyfarfod o'r Sanhedrin , a dywedasant : “ Beth yr ydym am ei wneud ? Y mae'r dyn yma'n gwneud llawer o arwyddion .
43011048	Os gadawn iddo barhau fel hyn , bydd pawb yn credu ynddo , ac fe ddaw'r Rhufeiniaid a chymryd oddi wrthym ein teml a'n cenedl hefyd . ”
43011049	Ond dyma un ohonynt , Caiaffas , a oedd yn archoffeiriad y flwyddyn honno , yn dweud wrthynt : “ Nid ydych chwi'n deall dim .
43011050	Nid ydych yn sylweddoli mai mantais i chwi fydd i un dyn farw dros y bobl , yn hytrach na bod y genedl gyfan yn cael ei difodi . ”
43011051	Nid ohono'i hun y dywedodd hyn , ond proffwydo yr oedd , ac yntau'n archoffeiriad y flwyddyn honno , fod Iesu'n mynd i farw dros y genedl ,
43011052	ac nid dros y genedl yn unig ond hefyd er mwyn casglu plant Duw oedd ar wasgar , a'u gwneud yn un .
43011053	O'r diwrnod hwnnw , felly , gwnaethant gynllwyn i'w ladd ef .
43011054	Am hynny , peidiodd Iesu mwyach â mynd oddi amgylch yn agored ymhlith yr Iddewon . Aeth i ffwrdd oddi yno i'r wlad sydd yn ymyl yr anialwch , i dref a elwir Effraim , ac arhosodd yno gyda'i ddisgyblion .
43011055	Yn awr yr oedd Pasg yr Iddewon yn ymyl , ac aeth llawer i fyny i Jerwsalem o'r wlad cyn y Pasg , ar gyfer defod eu puredigaeth .
43011056	Ac yr oeddent yn chwilio am Iesu , ac yn sefyll yn y deml a dweud wrth ei gilydd , “ Beth dybiwch chwi ? Nad yw ef ddim yn dod i'r ŵyl ? ”
43011057	Ac er mwyn iddynt ei ddal , yr oedd y prif offeiriaid a'r Phariseaid wedi rhoi gorchmynion , os oedd rhywun yn gwybod lle'r oedd ef , ei fod i'w hysbysu hwy .
43012001	Chwe diwrnod cyn y Pasg , daeth Iesu i Fethania , lle'r oedd Lasarus yn byw , y dyn yr oedd wedi ei godi oddi wrth y meirw .
43012002	Yno gwnaethpwyd iddo swper ; yr oedd Martha yn gweini , a Lasarus yn un o'r rhai oedd gydag ef wrth y bwrdd .
43012003	A chymerodd Mair fesur o ennaint costfawr , nard pur , ac eneiniodd draed Iesu a'u sychu â'i gwallt . A llanwyd y tŷ gan bersawr yr ennaint .
43012004	A dyma Jwdas Iscariot , un o'i ddisgyblion , yr un oedd yn mynd i'w fradychu , yn dweud ,
43012005	“ Pam na werthwyd yr ennaint hwn am dri chant o ddarnau arian , a'i roi i'r tlodion ? ”
43012006	Ond fe ddywedodd hyn , nid am fod gofal ganddo am y tlodion , ond am mai lleidr ydoedd , yn cymryd o'r cyfraniadau yn y god arian oedd yn ei ofal .
43012007	“ Gad lonydd iddi , ” meddai Iesu , “ er mwyn iddi gadw'r ddefod ar gyfer dydd fy nghladdedigaeth .
43012008	Y mae'r tlodion gyda chwi bob amser , ond nid wyf fi gyda chwi bob amser . ”
43012009	Daeth tyrfa fawr o'r Iddewon i wybod ei fod yno , a daethant ato , nid o achos Iesu yn unig , ond er mwyn gweld Lasarus hefyd , y dyn yr oedd ef wedi ei godi oddi wrth y meirw .
43012010	Ond gwnaeth y prif offeiriaid gynllwyn i ladd Lasarus hefyd ,
43012011	gan fod llawer o'r Iddewon , o'i achos ef , yn gwrthgilio ac yn credu yn Iesu .
43012012	Trannoeth , clywodd y dyrfa fawr a oedd wedi dod i'r ŵyl fod Iesu'n dod i Jerwsalem .
43012013	Cymerasant ganghennau o'r palmwydd ac aethant allan i'w gyfarfod , gan weiddi : “ Hosanna ! Bendigedig yw'r un sy'n dod yn enw'r Arglwydd , yn Frenin Israel . ”
43012014	Cafodd Iesu hyd i asyn ifanc ac eistedd arno , fel y mae'n ysgrifenedig :
43012015	“ Paid ag ofni , ferch Seion ; wele dy frenin yn dod , yn eistedd ar ebol asen . ”
43012016	Ar y cyntaf ni ddeallodd y disgyblion ystyr y pethau hyn , ond wedi i Iesu gael ei ogoneddu , cofiasant fod y pethau hyn yn ysgrifenedig amdano , ac iddynt eu gwneud iddo .
43012017	Yr oedd y dyrfa , a oedd gydag ef pan alwodd Lasarus o'r bedd a'i godi o blith y meirw , yn tystiolaethu am hynny .
43012018	Dyna pam yr aeth tyrfa'r ŵyl i'w gyfarfod — yr oeddent wedi clywed am yr arwydd yma yr oedd wedi ei wneud .
43012019	Gan hynny , dywedodd y Phariseaid wrth ei gilydd , “ Edrychwch , nid ydych yn llwyddo o gwbl . Aeth y byd i gyd ar ei ôl ef . ”
43012020	Ymhlith y bobl oedd yn dod i fyny i addoli ar yr ŵyl , yr oedd rhyw Roegiaid .
43012021	Daeth y rhain at Philip , a oedd o Bethsaida yng Ngalilea , a gofyn iddo , “ Syr , fe hoffem weld Iesu . ”
43012022	Aeth Philip i ddweud wrth Andreas ; ac aeth Andreas a Philip i ddweud wrth Iesu .
43012023	A dyma Iesu'n eu hateb . “ Y mae'r awr wedi dod , ” meddai , “ i Fab y Dyn gael ei ogoneddu .
43012024	Yn wir , yn wir , rwy'n dweud wrthych , os nad yw'r gronyn gwenith yn syrthio i'r ddaear ac yn marw , y mae'n aros ar ei ben ei hun ; ond os yw'n marw , y mae'n dwyn llawer o ffrwyth .
43012025	Y mae'r sawl sy'n caru ei einioes yn ei cholli ; a'r sawl sy'n casáu ei einioes yn y byd hwn , bydd yn ei chadw i fywyd tragwyddol .
43012026	Os yw rhywun am fy ngwasanaethu i , rhaid iddo fy nghanlyn i ; lle bynnag yr wyf fi , yno hefyd y bydd fy ngwasanaethwr . Os yw rhywun yn fy ngwasanaethu i , fe gaiff ei anrhydeddu gan y Tad .
43012027	“ Yn awr y mae fy enaid mewn cynnwrf . Beth a ddywedaf ? ‘ O Dad , gwared fi rhag yr awr hon ’ ? Na , i'r diben hwn y deuthum i'r awr hon .
43012028	O Dad , gogonedda dy enw . ” Yna daeth llais o'r nef : “ Yr wyf wedi ei ogoneddu , ac fe'i gogoneddaf eto . ”
43012029	Pan glywodd y dyrfa oedd yn sefyll gerllaw , dechreusant ddweud mai taran oedd ; dywedodd eraill , “ Angel sydd wedi llefaru wrtho . ”
43012030	Atebodd Iesu , “ Nid er fy mwyn i , ond er eich mwyn chwi , y daeth y llais hwn .
43012031	Dyma awr barnu'r byd hwn ; yn awr y mae tywysog y byd hwn i gael ei fwrw allan .
43012032	A minnau , os caf fy nyrchafu oddi ar y ddaear , fe dynnaf bawb ataf fy hun . ”
43012033	Dywedodd hyn i ddangos beth fyddai dull y farwolaeth oedd yn ei aros .
43012034	Yna atebodd y dyrfa ef : “ Yr ydym ni wedi dysgu o'r Gyfraith fod y Meseia i aros am byth . Sut yr wyt ti'n dweud , felly , bod yn rhaid i Fab y Dyn gael ei ddyrchafu ? Pwy yw'r Mab y Dyn yma ? ”
43012035	Dywedodd Iesu wrthynt , “ Am ychydig amser eto y bydd y goleuni yn eich plith . Rhodiwch tra bo'r goleuni gennych , rhag i'r tywyllwch eich goddiweddyd . Nid yw'r sawl sy'n rhodio yn y tywyllwch yn gwybod lle y mae'n mynd .
43012036	Tra bo'r goleuni gennych , credwch yn y goleuni , ac felly plant y goleuni fyddwch . ” Wedi iddo lefaru'r geiriau hyn , aeth Iesu i ffwrdd ac ymguddio rhagddynt .
43012037	Er iddo wneud cynifer o arwyddion yng ngŵydd y bobl , nid oeddent yn credu ynddo .
43012038	Cyflawnwyd felly y gair a ddywedodd y proffwyd Eseia : “ Arglwydd , pwy a gredodd yr hyn a glywsant gennym ? I bwy y datguddiwyd braich yr Arglwydd ? ”
43012039	O achos hyn ni allent gredu , oherwydd dywedodd Eseia beth arall :
43012040	“ Y mae ef wedi dallu eu llygaid , ac wedi tywyllu eu deall , rhag iddynt weld â'u llygaid , a deall â'u meddwl , a throi'n ôl , i mi eu hiacháu . ”
43012041	Dywedodd Eseia hyn am iddo weld ei ogoniant ; amdano ef yr oedd yn llefaru .
43012042	Eto i gyd fe gredodd llawer hyd yn oed o'r llywodraethwyr ynddo ef ; ond o achos y Phariseaid ni fynnent ei arddel , rhag iddynt gael eu torri allan o'r synagog .
43012043	Dewisach oedd ganddynt glod gan bobl na chlod gan Dduw .
43012044	Cyhoeddodd Iesu : “ Y mae'r sawl sy'n credu ynof fi yn credu nid ynof fi ond yn yr un a'm hanfonodd i .
43012045	Ac y mae'r sawl sy'n fy ngweld i yn gweld yr un a'm hanfonodd i .
43012046	Yr wyf fi wedi dod i'r byd yn oleuni , ac felly nid yw neb sy'n credu ynof fi yn aros yn y tywyllwch .
43012047	Os yw rhywun yn clywed fy ngeiriau i ac yn gwrthod eu cadw , nid myfi sy'n ei farnu , oherwydd ni ddeuthum i farnu'r byd ond i achub y byd .
43012048	Y mae gan y sawl sy'n fy ngwrthod i , ac yn peidio â derbyn fy ngeiriau , un sydd yn ei farnu . Bydd y gair hwnnw a leferais i yn ei farnu yn y dydd olaf .
43012049	Oherwydd nid ohonof fy hunan y lleferais , ond y Tad ei hun , hwnnw a'm hanfonodd i , sydd wedi rhoi gorchymyn i mi beth a ddywedaf a beth a lefaraf .
43012050	A gwn fod ei orchymyn ef yn fywyd tragwyddol . Yr hyn yr wyf fi'n ei lefaru , felly , rwy'n ei lefaru yn union fel y mae'r Tad wedi dweud wrthyf . ”
43013001	Ar drothwy gŵyl y Pasg , yr oedd Iesu'n gwybod fod ei awr wedi dod , iddo ymadael â'r byd hwn a mynd at y Tad . Yr oedd wedi caru'r rhai oedd yn eiddo iddo yn y byd , ac fe'u carodd hyd yr eithaf .
43013002	Yn ystod swper , pan oedd y diafol eisoes wedi gosod yng nghalon Jwdas fab Simon Iscariot y bwriad i'w fradychu ef ,
43013003	dyma Iesu , ac yntau'n gwybod bod y Tad wedi rhoi pob peth yn ei ddwylo ef , a'i fod wedi dod oddi wrth Dduw a'i fod yn mynd at Dduw ,
43013004	yn codi o'r swper ac yn rhoi ei wisg o'r neilltu , yn cymryd tywel ac yn ei glymu am ei ganol .
43013005	Yna tywalltodd ddŵr i'r badell , a dechreuodd olchi traed y disgyblion , a'u sychu â'r tywel oedd am ei ganol .
43013006	Daeth at Simon Pedr yn ei dro , ac meddai ef wrtho , “ Arglwydd , a wyt ti am olchi fy nhraed i ? ”
43013007	Atebodd Iesu ef : “ Ni wyddost ti ar hyn o bryd beth yr wyf fi am ei wneud , ond fe ddoi i wybod ar ôl hyn . ”
43013008	Meddai Pedr wrtho , “ Ni chei di olchi fy nhraed i byth . ” Atebodd Iesu ef , “ Os na chaf dy olchi di , nid oes lle iti gyda mi . ”
43013009	“ Arglwydd , ” meddai Simon Pedr wrtho , “ nid fy nhraed yn unig , ond golch fy nwylo a'm pen hefyd . ”
43013010	Dywedodd Iesu wrtho , “ Y mae'r sawl sydd wedi ymolchi drosto yn lân i gyd , ac nid oes arno angen golchi dim ond ei draed . Ac yr ydych chwi yn lân , ond nid pawb ohonoch . ”
43013011	Oherwydd gwyddai pwy oedd am ei fradychu . Dyna pam y dywedodd , “ Nid yw pawb ohonoch yn lân . ”
43013012	Wedi iddo olchi eu traed , ac ymwisgo a chymryd ei le unwaith eto , gofynnodd iddynt , “ A ydych yn deall beth yr wyf wedi ei wneud i chwi ?
43013013	Yr ydych chwi'n fy ngalw i yn ‘ Athro ’ ac yn ‘ Arglwydd ’ , a hynny'n gwbl briodol , oherwydd dyna wyf fi .
43013014	Os wyf fi , felly , a minnau'n Arglwydd ac yn Athro , wedi golchi eich traed chwi , fe ddylech chwithau hefyd olchi traed eich gilydd .
43013015	Yr wyf wedi rhoi esiampl i chwi ; yr ydych chwithau i wneud fel yr wyf fi wedi ei wneud i chwi .
43013016	Yn wir , yn wir , rwy'n dweud wrthych , nid yw unrhyw was yn fwy na'i feistr , ac nid yw'r un a anfonir yn fwy na'r un a'i hanfonodd .
43013017	Os gwyddoch y pethau hyn , gwyn eich byd os gweithredwch arnynt .
43013018	Nid wyf yn siarad amdanoch i gyd . Yr wyf fi'n gwybod pwy a ddewisais . Ond y mae'n rhaid i'r Ysgrythur gael ei chyflawni : ‘ Y mae'r un sy'n bwyta fy mara i wedi codi ei sawdl yn f'erbyn . ’
43013019	Yr wyf fi'n dweud wrthych yn awr , cyn i'r peth ddigwydd , er mwyn ichwi gredu , pan ddigwydd , mai myfi yw .
43013020	Yn wir , yn wir , rwy'n dweud wrthych , y mae'r sawl sy'n derbyn unrhyw un a anfonaf fi yn fy nerbyn i , ac y mae'r sawl sy'n fy nerbyn i yn derbyn yr hwn a'm hanfonodd i . ”
43013021	Wedi iddo ddweud hyn , cynhyrfwyd ysbryd Iesu a thystiodd fel hyn : “ Yn wir , yn wir , rwy'n dweud wrthych fod un ohonoch yn mynd i'm bradychu i . ”
43013022	Dechreuodd y disgyblion edrych ar ei gilydd , yn methu dyfalu am bwy yr oedd yn sôn .
43013023	Yr oedd un o'i ddisgyblion , yr un yr oedd Iesu'n ei garu , yn nesaf ato ef wrth y bwrdd .
43013024	A dyma Simon Pedr yn rhoi arwydd i hwn i holi Iesu am bwy yr oedd yn sôn .
43013025	A dyma'r disgybl hwnnw yn pwyso'n ôl ar fynwes Iesu ac yn gofyn iddo , “ Pwy yw ef , Arglwydd ? ”
43013026	Atebodd Iesu , “ Yr un y gwlychaf y tamaid yma o fara a'i roi iddo , hwnnw yw ef . ” Yna gwlychodd y tamaid a'i roi i Jwdas fab Simon Iscariot .
43013027	Ac yn dilyn ar hyn , aeth Satan i mewn i hwnnw . Meddai Iesu wrtho , “ Yr hyn yr wyt yn ei wneud , brysia i'w gyflawni . ”
43013028	Nid oedd neb o'r cwmni wrth y bwrdd yn deall pam y dywedodd hynny wrtho .
43013029	Gan mai yng ngofal Jwdas yr oedd y god arian , tybiodd rhai fod Iesu wedi dweud wrtho , “ Pryn y pethau y mae arnom eu heisiau at yr ŵyl ” , neu am roi rhodd i'r tlodion .
43013030	Yn union wedi cymryd y tamaid bara aeth Jwdas allan . Yr oedd hi'n nos .
43013031	Ar ôl i Jwdas fynd allan dywedodd Iesu , “ Yn awr y mae Mab y Dyn wedi ei ogoneddu , a Duw wedi ei ogoneddu ynddo ef .
43013032	Ac os yw Duw wedi ei ogoneddu ynddo ef , bydd Duw yntau yn ei ogoneddu ef ynddo'i hun , ac yn ei ogoneddu ar unwaith .
43013033	Fy mhlant , am ychydig amser eto y byddaf gyda chwi ; fe chwiliwch amdanaf , a'r hyn a ddywedais wrth yr Iddewon , yr wyf yn awr yn ei ddweud wrthych chwi hefyd , ‘ Ni allwch chwi ddod lle'r wyf fi'n mynd . ’
43013034	Yr wyf yn rhoi i chwi orchymyn newydd : carwch eich gilydd . Fel y cerais i chwi , felly yr ydych chwithau i garu'ch gilydd .
43013035	Os bydd gennych gariad tuag at eich gilydd , wrth hynny bydd pawb yn gwybod mai disgyblion i mi ydych . ”
43013036	Meddai Simon Pedr wrtho , “ Arglwydd , i ble'r wyt ti'n mynd ? ” Atebodd Iesu ef , “ Lle'r wyf fi'n mynd , ni elli di ar hyn o bryd fy nghanlyn , ond fe fyddi'n fy nghanlyn maes o law . ”
43013037	“ Arglwydd , ” gofynnodd Pedr iddo , “ pam na allaf dy ganlyn yn awr ? Fe roddaf fy einioes drosot . ”
43013038	Atebodd Iesu , “ A roddi dy einioes drosof ? Yn wir , yn wir , rwy'n dweud wrthyt , ni chân y ceiliog cyn iti fy ngwadu i dair gwaith .
43014001	“ Peidiwch â gadael i ddim gynhyrfu'ch calon . Credwch yn Nuw , a chredwch ynof finnau .
43014002	Yn nhŷ fy Nhad y mae llawer o drigfannau ; pe na byddai felly , a fyddwn i wedi dweud wrthych fy mod yn mynd i baratoi lle i chwi ?
43014003	Ac os af a pharatoi lle i chwi , fe ddof yn ôl , a'ch cymryd chwi ataf fy hun , er mwyn i chwithau fod lle'r wyf fi .
43014004	Fe wyddoch y ffordd i'r lle'r wyf fi'n mynd . ”
43014005	Meddai Thomas wrtho , “ Arglwydd , ni wyddom i ble'r wyt yn mynd . Sut y gallwn wybod y ffordd ? ”
43014006	Dywedodd Iesu wrtho , “ Myfi yw'r ffordd a'r gwirionedd a'r bywyd . Nid yw neb yn dod at y Tad ond trwof fi .
43014007	Os ydych wedi f'adnabod i , byddwch yn adnabod y Tad hefyd . Yn wir , yr ydych bellach yn ei adnabod ef ac wedi ei weld ef . ”
43014008	Meddai Philip wrtho , “ Arglwydd , dangos i ni y Tad , a bydd hynny'n ddigon inni . ”
43014009	Atebodd Iesu ef , “ A wyf wedi bod gyda chwi cyhyd heb i ti fy adnabod , Philip ? Y mae'r sawl sydd wedi fy ngweld i wedi gweld y Tad . Sut y medri di ddweud , ‘ Dangos i ni y Tad ’ ?
43014010	Onid wyt yn credu fy mod i yn y Tad , a'r Tad ynof fi ? Y geiriau yr wyf fi'n eu dweud wrthych , nid ohonof fy hun yr wyf yn eu llefaru ; y Tad sy'n aros ynof fi sydd yn gwneud ei weithredoedd ei hun .
43014011	Credwch fi pan ddywedaf fy mod i yn y Tad , a'r Tad ynof fi ; neu ynteu credwch ar sail y gweithredoedd eu hunain .
43014012	Yn wir , yn wir , rwy'n dweud wrthych , bydd pwy bynnag sy'n credu ynof fi hefyd yn gwneud y gweithredoedd yr wyf fi'n eu gwneud ; yn wir , bydd yn gwneud rhai mwy na'r rheini , oherwydd fy mod i'n mynd at y Tad .
43014013	Beth bynnag a ofynnwch yn fy enw i , fe'i gwnaf , er mwyn i'r Tad gael ei ogoneddu yn y Mab .
43014014	Os gofynnwch unrhyw beth i mi yn fy enw i , fe'i gwnaf .
43014015	“ Os ydych yn fy ngharu i , fe gadwch fy ngorchmynion i .
43014016	Ac fe ofynnaf finnau i'm Tad , ac fe rydd ef i chwi Eiriolwr arall i fod gyda chwi am byth ,
43014017	Ysbryd y Gwirionedd . Ni all y byd ei dderbyn ef , am nad yw'r byd yn ei weld nac yn ei adnabod ef ; yr ydych chwi yn ei adnabod , oherwydd gyda chwi y mae'n aros ac ynoch chwi y bydd .
43014018	Ni adawaf chwi'n amddifad ; fe ddof yn ôl atoch chwi .
43014019	Ymhen ychydig amser , ni bydd y byd yn fy ngweld i ddim mwy , ond byddwch chwi'n fy ngweld , fy mod yn fyw ; a byw fyddwch chwithau hefyd .
43014020	Yn y dydd hwnnw byddwch chwi'n gwybod fy mod i yn fy Nhad , a'ch bod chwi ynof fi , a minnau ynoch chwithau .
43014021	Pwy bynnag y mae fy ngorchmynion i ganddo , ac sy'n eu cadw hwy , yw'r un sy'n fy ngharu i . A'r un sy'n fy ngharu i , fe'i cerir gan fy Nhad , a byddaf finnau yn ei garu , ac yn f'amlygu fy hun iddo . ”
43014022	Meddai Jwdas wrtho ( nid Jwdas Iscariot ) , “ Arglwydd , beth sydd wedi digwydd i beri dy fod yn mynd i'th amlygu dy hun i ni , ac nid i'r byd ? ”
43014023	Atebodd Iesu ef : “ Os yw rhywun yn fy ngharu , bydd yn cadw fy ngair i , a bydd fy Nhad yn ei garu , ac fe ddown ato a gwneud ein trigfa gydag ef .
43014024	Nid yw'r sawl nad yw'n fy ngharu i yn cadw fy ngeiriau i . A'r gair hwn yr ydych chwi yn ei glywed , nid fy ngair i ydyw , ond gair y Tad a'm hanfonodd i .
43014025	“ Yr wyf wedi dweud hyn wrthych tra wyf yn aros gyda chwi .
43014026	Ond bydd yr Eiriolwr , yr Ysbryd Glân , a anfona'r Tad yn fy enw i , yn dysgu popeth ichwi , ac yn dwyn ar gof ichwi y cwbl a ddywedais i wrthych .
43014027	Yr wyf yn gadael i chwi dangnefedd ; yr wyf yn rhoi i chwi fy nhangnefedd i fy hun . Nid fel y mae'r byd yn rhoi yr wyf fi'n rhoi i chwi . Peidiwch â gadael i ddim gynhyrfu'ch calon , a pheidiwch ag ofni .
43014028	Clywsoch beth a ddywedais i wrthych , ‘ Yr wyf fi yn ymadael â chwi , ac fe ddof atoch chwi . ’ Pe baech yn fy ngharu i , byddech yn llawenhau fy mod yn mynd at y Tad , oherwydd y mae'r Tad yn fwy na mi .
43014029	Yr wyf fi wedi dweud wrthych yn awr , cyn i'r peth ddigwydd , er mwyn ichwi gredu pan ddigwydd .
43014030	Ni byddaf yn siarad llawer gyda chwi eto , oherwydd y mae tywysog y byd hwn yn dod . Nid oes ganddo ddim gafael arnaf fi ,
43014031	ond rhaid i'r byd wybod fy mod i'n caru'r Tad ac yn gwneud yn union fel y mae'r Tad wedi gorchymyn imi . Codwch , ac awn oddi yma .
43015001	“ Myfi yw'r wir winwydden , a'm Tad yw'r gwinllannwr .
43015002	Y mae ef yn torri i ffwrdd bob cangen ynof fi nad yw'n dwyn ffrwyth , ac yn glanhau pob un sydd yn dwyn ffrwyth , er mwyn iddi ddwyn mwy o ffrwyth .
43015003	Yr ydych chwi eisoes yn lân trwy'r gair yr wyf wedi ei lefaru wrthych .
43015004	Arhoswch ynof fi , a minnau ynoch chwi . Ni all y gangen ddwyn ffrwyth ohoni ei hun , heb iddi aros yn y winwydden ; ac felly'n union ni allwch chwithau heb i chwi aros ynof fi .
43015005	Myfi yw'r winwydden ; chwi yw'r canghennau . Y mae'r sawl sydd yn aros ynof fi , a minnau ynddo yntau , yn dwyn llawer o ffrwyth , oherwydd ar wahân i mi ni allwch wneud dim .
43015006	Os na fydd rhywun yn aros ynof fi , caiff ei daflu i ffwrdd fel y gangen ddiffrwyth , ac fe wywa ; dyma'r canghennau a gesglir , i'w taflu i'r tân a'u llosgi .
43015007	Os arhoswch ynof fi , ac os erys fy ngeiriau ynoch chwi , gofynnwch am beth a fynnwch , ac fe'i rhoddir ichwi .
43015008	Dyma sut y gogoneddir fy Nhad : trwy i chwi ddwyn llawer o ffrwyth a bod yn ddisgyblion i mi .
43015009	Fel y mae'r Tad wedi fy ngharu i , yr wyf finnau wedi eich caru chwi . Arhoswch yn fy nghariad i .
43015010	Os cadwch fy ngorchmynion fe arhoswch yn fy nghariad , yn union fel yr wyf fi wedi cadw gorchmynion fy Nhad , ac yr wyf yn aros yn ei gariad ef .
43015011	“ Yr wyf wedi dweud hyn wrthych er mwyn i'm llawenydd i fod ynoch , ac i'ch llawenydd chwi fod yn gyflawn .
43015012	Dyma fy ngorchymyn i : carwch eich gilydd fel y cerais i chwi .
43015013	Nid oes gan neb gariad mwy na hyn , sef bod rhywun yn rhoi ei einioes dros ei gyfeillion .
43015014	Yr ydych chwi'n gyfeillion i mi os gwnewch yr hyn yr wyf fi'n ei orchymyn ichwi .
43015015	Nid wyf mwyach yn eich galw yn weision , oherwydd nid yw'r gwas yn gwybod beth y mae ei feistr yn ei wneud . Yr wyf wedi eich galw yn gyfeillion , oherwydd yr wyf wedi gwneud yn hysbys i chwi bob peth a glywais gan fy Nhad .
43015016	Nid chwi a'm dewisodd i , ond myfi a'ch dewisodd chwi , a'ch penodi i fynd allan a dwyn ffrwyth , ffrwyth sy'n aros . Ac yna , fe rydd y Tad i chwi beth bynnag a ofynnwch ganddo yn fy enw i .
43015017	Dyma'r gorchymyn yr wyf yn ei roi i chwi : carwch eich gilydd .
43015018	“ Os yw'r byd yn eich casáu chwi , fe wyddoch ei fod wedi fy nghasáu i o'ch blaen chwi .
43015019	Pe baech yn perthyn i'r byd , byddai'r byd yn caru'r eiddo'i hun . Ond gan nad ydych yn perthyn i'r byd , oherwydd i mi eich dewis chwi allan o'r byd , y mae'r byd yn eich casáu chwi .
43015020	Cofiwch y gair a ddywedais i wrthych : ‘ Nid yw unrhyw was yn fwy na'i feistr . ’ Os erlidiasant fi , fe'ch erlidiant chwithau ; os cadwasant fy ngair i , fe gadwant yr eiddoch chwithau .
43015021	Fe wnânt hyn oll i chwi o achos fy enw i , am nad ydynt yn adnabod yr hwn a'm hanfonodd i .
43015022	Pe buaswn i heb ddod a llefaru wrthynt , ni buasai ganddynt bechod . Ond yn awr nid oes ganddynt esgus am eu pechod .
43015023	Y mae'r sawl sy'n fy nghasáu i yn casáu fy Nhad hefyd .
43015024	Pe na buaswn wedi gwneud gweithredoedd yn eu plith na wnaeth neb arall , ni buasai ganddynt bechod . Ond yn awr y maent wedi gweld , ac wedi casáu fy Nhad a minnau .
43015025	Ond rhaid oedd cyflawni'r gair sy'n ysgrifenedig yn eu Cyfraith hwy : ‘ Y maent wedi fy nghasáu heb achos . ’
43015026	“ Pan ddaw'r Eiriolwr a anfonaf fi atoch oddi wrth y Tad , sef Ysbryd y Gwirionedd , sy'n dod oddi wrth y Tad , bydd ef yn tystiolaethu amdanaf fi .
43015027	Ac yr ydych chwi hefyd yn tystiolaethu , am eich bod gyda mi o'r dechrau .
43016001	“ Yr wyf wedi dweud y pethau hyn wrthych i'ch cadw rhag cwympo .
43016002	Fe'ch torrant chwi allan o'r synagogau ; yn wir y mae'r amser yn dod pan fydd pawb fydd yn eich lladd chwi yn meddwl ei fod yn offrymu gwasanaeth i Dduw .
43016003	Fe wnânt hyn am nad ydynt wedi adnabod na'r Tad na myfi .
43016004	Ond yr wyf wedi dweud y pethau hyn wrthych er mwyn ichwi gofio , pan ddaw'r amser iddynt ddigwydd , fy mod i wedi eu dweud wrthych . “ Ni ddywedais hyn wrthych o'r dechrau , oherwydd yr oeddwn i gyda chwi .
43016005	Ond yn awr , yr wyf yn mynd at yr hwn a'm hanfonodd i , ac eto nid yw neb ohonoch yn gofyn i mi , ‘ Ble'r wyt ti'n mynd ? ’
43016006	Ond am fy mod wedi dweud hyn wrthych , daeth tristwch i lenwi eich calon .
43016007	Yr wyf fi'n dweud y gwir wrthych : y mae'n fuddiol i chwi fy mod i'n mynd ymaith . Oherwydd os nad af , ni ddaw'r Eiriolwr atoch chwi . Ond os af , fe'i hanfonaf ef atoch .
43016008	A phan ddaw , fe argyhoedda ef y byd ynglŷn â phechod , a chyfiawnder , a barn ;
43016009	ynglŷn â phechod am nad ydynt yn credu ynof fi ;
43016010	ynglŷn â chyfiawnder oherwydd fy mod i'n mynd at y Tad , ac na chewch fy ngweld ddim mwy ;
43016011	ynglŷn â barn am fod tywysog y byd hwn wedi cael ei farnu .
43016012	“ Y mae gennyf lawer eto i'w ddweud wrthych , ond ni allwch ddal y baich ar hyn o bryd .
43016013	Ond pan ddaw ef , Ysbryd y Gwirionedd , fe'ch arwain chwi yn yr holl wirionedd . Oherwydd nid ohono'i hun y bydd yn llefaru ; ond yr hyn a glyw y bydd yn ei lefaru , a'r hyn sy'n dod y bydd yn ei fynegi i chwi .
43016014	Bydd ef yn fy ngogoneddu i , oherwydd bydd yn cymryd o'r hyn sy'n eiddo i mi ac yn ei fynegi i chwi .
43016015	Y mae pob peth sydd gan y Tad yn eiddo i mi . Dyna pam y dywedais ei fod yn cymryd o'r hyn sy'n eiddo i mi ac yn ei fynegi i chwi .
43016016	“ Ymhen ychydig amser , ni byddwch yn fy ngweld i ddim mwy , ac ymhen ychydig wedyn , fe fyddwch yn fy ngweld . ”
43016017	Yna meddai rhai o'i ddisgyblion wrth ei gilydd , “ Beth yw hyn y mae'n ei ddweud wrthym , ‘ Ymhen ychydig amser , ni byddwch yn fy ngweld i , ac ymhen ychydig amser wedyn , fe fyddwch yn fy ngweld ’ , ac ‘ Oherwydd fy mod i'n mynd at y Tad ’ ?
43016018	Beth , ” meddent , “ yw'r ‘ ychydig amser ’ yma y mae'n sôn amdano ? Nid ydym yn deall am beth y mae'n siarad . ”
43016019	Sylweddolodd Iesu eu bod yn awyddus i'w holi , ac meddai wrthynt , “ Ai dyma'r hyn yr ydych yn ei drafod gyda'ch gilydd , fy mod i wedi dweud , ‘ Ymhen ychydig amser , ni byddwch yn fy ngweld i , ac ymhen ychydig amser wedyn , fe fyddwch yn fy ngweld ’ ?
43016020	Yn wir , yn wir , rwy'n dweud wrthych , y byddwch chwi'n wylo ac yn galaru , a bydd y byd yn llawenhau . Byddwch chwi'n drist , ond fe droir eich tristwch yn llawenydd .
43016021	Y mae gwraig mewn poen wrth esgor , gan fod ei hamser wedi dod . Ond pan fydd y baban wedi ei eni , nid yw hi'n cofio'r gwewyr ddim mwy gan gymaint ei llawenydd fod plentyn wedi ei eni i'r byd .
43016022	Felly chwithau , yr ydych yn awr mewn tristwch . Ond fe'ch gwelaf chwi eto , ac fe lawenha eich calon , ac ni chaiff neb ddwyn eich llawenydd oddi arnoch .
43016023	Y dydd hwnnw ni byddwch yn holi dim arnaf . Yn wir , yn wir , rwy'n dweud wrthych , beth bynnag a ofynnwch gan y Tad yn fy enw i , bydd ef yn ei roi ichwi .
43016024	Hyd yn hyn nid ydych wedi gofyn dim yn fy enw i . Gofynnwch , ac fe gewch , ac felly bydd eich llawenydd yn gyflawn .
43016025	“ Yr wyf wedi dweud y pethau hyn wrthych ar ddamhegion . Y mae amser yn dod pan na fyddaf yn siarad wrthych ar ddamhegion ddim mwy , ond yn llefaru wrthych yn gwbl eglur am y Tad .
43016026	Yn y dydd hwnnw , byddwch yn gofyn yn fy enw i . Nid wyf yn dweud wrthych y byddaf fi'n gweddïo ar y Tad drosoch chwi ,
43016027	oherwydd y mae'r Tad ei hun yn eich caru chwi , am i chwi fy ngharu i a chredu fy mod i wedi dod oddi wrth Dduw .
43016028	Deuthum oddi wrth y Tad , ac yr wyf wedi dod i'r byd ; bellach yr wyf yn gadael y byd eto ac yn mynd at y Tad . ”
43016029	Meddai ei ddisgyblion ef , “ Dyma ti yn awr yn siarad yn gwbl eglur ; nid ar ddameg yr wyt yn llefaru mwyach .
43016030	Yn awr fe wyddom dy fod yn gwybod pob peth , ac nad oes arnat angen i neb dy holi . Dyna pam yr ydym yn credu dy fod wedi dod oddi wrth Dduw . ”
43016031	Atebodd Iesu hwy , “ A ydych yn credu yn awr ?
43016032	Edrychwch , y mae amser yn dod , yn wir y mae wedi dod , pan gewch eich gwasgaru bob un i'w le ei hun , a'm gadael i ar fy mhen fy hun . Ac eto , nid wyf ar fy mhen fy hun , oherwydd y mae'r Tad gyda mi .
43016033	Yr wyf wedi dweud hyn wrthych er mwyn i chwi , ynof fi , gael tangnefedd . Yn y byd fe gewch orthrymder , ond codwch eich calon , yr wyf fi wedi gorchfygu'r byd . ”
43017001	Wedi iddo lefaru'r geiriau hyn , cododd Iesu ei lygaid i'r nef a dywedodd : “ O Dad , y mae'r awr wedi dod . Gogonedda dy Fab , er mwyn i'r Mab dy ogoneddu di .
43017002	Oherwydd rhoddaist iddo ef awdurdod ar bob un , awdurdod i roi bywyd tragwyddol i bawb yr wyt ti wedi eu rhoi iddo ef .
43017003	A hyn yw bywyd tragwyddol : dy adnabod di , yr unig wir Dduw , a'r hwn a anfonaist ti , Iesu Grist .
43017004	Yr wyf fi wedi dy ogoneddu ar y ddaear trwy orffen y gwaith a roddaist imi i'w wneud .
43017005	Yn awr , O Dad , gogonedda di fyfi ger dy fron dy hun â'r gogoniant oedd i mi ger dy fron cyn bod y byd .
43017006	“ Yr wyf wedi amlygu dy enw i'r rhai a roddaist imi allan o'r byd . Eiddot ti oeddent , ac fe'u rhoddaist i mi . Y maent wedi cadw dy air di .
43017007	Y maent yn gwybod yn awr mai oddi wrthyt ti y mae popeth a roddaist i mi .
43017008	Oherwydd yr wyf wedi rhoi iddynt hwy y geiriau a roddaist ti i mi , a hwythau wedi eu derbyn , a chanfod mewn gwirionedd mai oddi wrthyt ti y deuthum , a chredu mai ti a'm hanfonodd i .
43017009	Drostynt hwy yr wyf fi'n gweddïo . Nid dros y byd yr wyf yn gweddïo , ond dros y rhai a roddaist imi , oherwydd eiddot ti ydynt .
43017010	Y mae popeth sy'n eiddof fi yn eiddot ti , a'r eiddot ti yn eiddof fi . Ac yr wyf fi wedi fy ngogoneddu ynddynt hwy .
43017011	Nid wyf fi mwyach yn y byd , ond y maent hwy yn y byd . Yr wyf fi'n dod atat ti . O Dad sanctaidd , cadw hwy'n ddiogel trwy dy enw , yr enw a roddaist i mi , er mwyn iddynt fod yn un fel yr ydym ni yn un .
43017012	Pan oeddwn gyda hwy , yr oeddwn i'n eu cadw'n ddiogel trwy dy enw , yr enw a roddaist i mi . Gwyliais drostynt , ac ni chollwyd yr un ohonynt , ar wahân i fab colledigaeth , i'r Ysgrythur gael ei chyflawni .
43017013	Ond yn awr yr wyf yn dod atat ti , ac yr wyf yn llefaru'r geiriau hyn yn y byd er mwyn i'm llawenydd i fod ganddynt yn gyflawn ynddynt hwy eu hunain .
43017014	Yr wyf fi wedi rhoi iddynt dy air di , ac y mae'r byd wedi eu casáu hwy , am nad ydynt yn perthyn i'r byd , fel nad wyf finnau'n perthyn i'r byd .
43017015	Nid wyf yn gweddïo ar i ti eu cymryd allan o'r byd , ond ar i ti eu cadw'n ddiogel rhag yr Un drwg .
43017016	Nid ydynt yn perthyn i'r byd , fel nad wyf finnau'n perthyn i'r byd .
43017017	Cysegra hwy yn y gwirionedd . Dy air di yw'r gwirionedd .
43017018	Fel yr anfonaist ti fi i'r byd , yr wyf fi'n eu hanfon hwy i'r byd .
43017019	Ac er eu mwyn hwy yr wyf fi'n fy nghysegru fy hun , er mwyn iddynt hwythau fod wedi eu cysegru yn y gwirionedd .
43017020	“ Ond nid dros y rhain yn unig yr wyf yn gweddïo , ond hefyd dros y rhai fydd yn credu ynof fi trwy eu gair hwy .
43017021	Rwy'n gweddïo ar iddynt oll fod yn un , ie , fel yr wyt ti , O Dad , ynof fi a minnau ynot ti , iddynt hwy hefyd fod ynom ni , er mwyn i'r byd gredu mai tydi a'm hanfonodd i .
43017022	Yr wyf fi wedi rhoi iddynt hwy y gogoniant a roddaist ti i mi , er mwyn iddynt fod yn un fel yr ydym ni yn un :
43017023	myfi ynddynt hwy , a thydi ynof fi , a hwythau felly wedi eu dwyn i undod perffaith , er mwyn i'r byd wybod mai tydi a'm hanfonodd i , ac i ti eu caru hwy fel y ceraist fi .
43017024	O Dad , am y rhai yr wyt ti wedi eu rhoi i mi , fy nymuniad yw iddynt hwy fod gyda mi lle'r wyf fi , er mwyn iddynt weld fy ngogoniant , y gogoniant a roddaist i mi oherwydd i ti fy ngharu cyn seilio'r byd .
43017025	O Dad cyfiawn , nid yw'r byd yn dy adnabod , ond yr wyf fi'n dy adnabod , ac y mae'r rhain yn gwybod mai tydi a'm hanfonodd i .
43017026	Yr wyf wedi gwneud dy enw di yn hysbys iddynt , ac fe wnaf hynny eto , er mwyn i'r cariad â'r hwn yr wyt wedi fy ngharu i fod ynddynt hwy , ac i minnau fod ynddynt hwy . ”
43018001	Wedi iddo ddweud hyn , aeth Iesu allan gyda'i ddisgyblion a chroesi nant Cidron . Yr oedd gardd yno , ac iddi hi yr aeth ef a'i ddisgyblion .
43018002	Yr oedd Jwdas hefyd , ei fradychwr , yn gwybod am y lle , oherwydd yr oedd Iesu lawer gwaith wedi cyfarfod â'i ddisgyblion yno .
43018003	Cymerodd Jwdas felly fintai o filwyr , a swyddogion oddi wrth y prif offeiriaid a'r Phariseaid , ac aeth yno gyda llusernau a ffaglau ac arfau .
43018004	Gan fod Iesu'n gwybod pob peth oedd ar fin digwydd iddo , aeth allan atynt a gofyn , “ Pwy yr ydych yn ei geisio ? ”
43018005	Atebasant ef , “ Iesu o Nasareth . ” “ Myfi yw , ” meddai yntau wrthynt . Ac yr oedd Jwdas , ei fradychwr , yn sefyll yno gyda hwy .
43018006	Pan ddywedodd Iesu wrthynt , “ Myfi yw ” , ciliasant yn ôl a syrthio i'r llawr .
43018007	Felly gofynnodd iddynt eilwaith , “ Pwy yr ydych yn ei geisio ? ” “ Iesu o Nasareth , ” meddent hwythau .
43018008	Atebodd Iesu , “ Dywedais wrthych mai myfi yw . Os myfi yr ydych yn ei geisio , gadewch i'r rhain fynd . ”
43018009	Felly cyflawnwyd y gair yr oedd wedi ei lefaru : “ Ni chollais yr un o'r rhai a roddaist imi . ”
43018010	Yna tynnodd Simon Pedr y cleddyf oedd ganddo , a tharo gwas yr archoffeiriad a thorri ei glust dde i ffwrdd . Enw'r gwas oedd Malchus .
43018011	Ac meddai Iesu wrth Pedr , “ Rho dy gleddyf yn ôl yn y wain . Onid wyf am yfed y cwpan y mae'r Tad wedi ei roi imi ? ”
43018012	Yna cymerodd y fintai a'i chapten , a swyddogion yr Iddewon , afael yn Iesu a'i rwymo .
43018013	Aethant ag ef at Annas yn gyntaf . Ef oedd tad-yng-nghyfraith Caiaffas , a oedd yn archoffeiriad y flwyddyn honno .
43018014	Caiaffas oedd y dyn a gynghorodd yr Iddewon mai mantais fyddai i un dyn farw dros y bobl .
43018015	Yr oedd Simon Pedr yn canlyn Iesu , a disgybl arall hefyd . Yr oedd y disgybl hwn yn adnabyddus i'r archoffeiriad , ac fe aeth i mewn gyda Iesu i gyntedd yr archoffeiriad ,
43018016	ond safodd Pedr wrth y drws y tu allan . Felly aeth y disgybl arall , yr un oedd yn adnabyddus i'r archoffeiriad , allan a siarad â'r forwyn oedd yn cadw'r drws , a daeth â Pedr i mewn .
43018017	A dyma'r forwyn oedd yn cadw'r drws yn dweud wrth Pedr , “ Tybed a wyt tithau'n un o ddisgyblion y dyn yma ? ” “ Nac ydwyf , ” atebodd yntau .
43018018	A chan ei bod yn oer , yr oedd y gweision a'r swyddogion wedi gwneud tân golosg , ac yr oeddent yn sefyll yn ymdwymo wrtho . Ac yr oedd Pedr yntau yn sefyll gyda hwy yn ymdwymo .
43018019	Yna holodd yr archoffeiriad Iesu am ei ddisgyblion ac am ei ddysgeidiaeth .
43018020	Atebodd Iesu ef : “ Yr wyf fi wedi siarad yn agored wrth y byd . Yr oeddwn i bob amser yn dysgu mewn synagog ac yn y deml , lle y bydd yr Iddewon i gyd yn ymgynnull ; nid wyf wedi siarad dim yn y dirgel .
43018021	Pam yr wyt yn fy holi i ? Hola'r rhai sydd wedi clywed yr hyn a leferais wrthynt . Dyma'r sawl sy'n gwybod beth a ddywedais i . ”
43018022	Pan ddywedodd hyn , rhoddodd un o'r swyddogion oedd yn sefyll yn ei ymyl gernod i Iesu , gan ddweud , “ Ai felly yr wyt yn ateb yr archoffeiriad ? ”
43018023	Atebodd Iesu , “ Os dywedais rywbeth o'i le , rho dystiolaeth ynglŷn â hynny . Ond os oeddwn yn fy lle , pam yr wyt yn fy nharo ? ”
43018024	Yna anfonodd Annas ef , wedi ei rwymo , at Caiaffas , yr archoffeiriad .
43018025	Yr oedd Simon Pedr yn sefyll yno yn ymdwymo . Meddent wrtho felly , “ Tybed a wyt tithau'n un o'i ddisgyblion ? ” Gwadodd yntau : “ Nac ydwyf , ” meddai .
43018026	Dyma un o weision yr archoffeiriad , perthynas i'r un y torrodd Pedr ei glust i ffwrdd , yn gofyn iddo , “ Oni welais i di yn yr ardd gydag ef ? ”
43018027	Yna gwadodd Pedr eto . Ac ar hynny , canodd y ceiliog .
43018028	Aethant â Iesu oddi wrth Caiaffas i'r Praetoriwm . Yr oedd yn fore . Nid aeth yr Iddewon eu hunain i mewn i'r Praetoriwm , rhag iddynt gael eu halogi , er mwyn gallu bwyta gwledd y Pasg .
43018029	Am hynny , daeth Pilat allan atynt hwy , ac meddai , “ Beth yw'r cyhuddiad yr ydych yn ei ddwyn yn erbyn y dyn hwn ? ”
43018030	Atebasant ef , “ Oni bai fod hwn yn droseddwr , ni buasem wedi ei drosglwyddo i ti . ”
43018031	Yna dywedodd Pilat wrthynt , “ Cymerwch chwi ef , a barnwch ef yn ôl eich Cyfraith eich hunain . ” Meddai'r Iddewon wrtho , “ Nid yw'n gyfreithlon i ni roi neb i farwolaeth . ”
43018032	Felly cyflawnwyd y gair yr oedd Iesu wedi ei lefaru i ddangos beth fyddai dull y farwolaeth oedd yn ei aros .
43018033	Yna , aeth Pilat i mewn i'r Praetoriwm eto . Galwodd Iesu , ac meddai wrtho , “ Ai ti yw Brenin yr Iddewon ? ”
43018034	Atebodd Iesu , “ Ai ohonot dy hun yr wyt ti'n dweud hyn , ai ynteu eraill a ddywedodd hyn wrthyt amdanaf fi ? ”
43018035	Atebodd Pilat , “ Ai Iddew wyf fi ? Dy genedl dy hun a'i phrif offeiriaid sydd wedi dy drosglwyddo di i mi . Beth wnaethost ti ? ”
43018036	Atebodd Iesu , “ Nid yw fy nheyrnas i o'r byd hwn . Pe bai fy nheyrnas i o'r byd hwn , byddai fy ngwasanaethwyr i yn ymladd , rhag imi gael fy nhrosglwyddo i'r Iddewon . Ond y gwir yw , nid dyma darddle fy nheyrnas i . ”
43018037	Yna meddai Pilat wrtho , “ Yr wyt ti yn frenin , ynteu ? ” “ Ti sy'n dweud fy mod yn frenin , ” atebodd Iesu . “ Er mwyn hyn yr wyf fi wedi cael fy ngeni , ac er mwyn hyn y deuthum i'r byd , i dystiolaethu i'r gwirionedd . Y mae pawb sy'n perthyn i'r gwirionedd yn gwrando ar fy llais i . ”
43018038	Meddai Pilat wrtho , “ Beth yw gwirionedd ? ” Wedi iddo ddweud hyn , daeth allan eto at yr Iddewon ac meddai wrthynt , “ Nid wyf fi'n cael unrhyw achos yn ei erbyn .
43018039	Ond y mae'n arfer gennych i mi ryddhau un carcharor ichwi ar y Pasg . A ydych yn dymuno , felly , imi ryddhau ichwi Frenin yr Iddewon ? ”
43018040	Yna gwaeddasant yn ôl , “ Na , nid hwnnw , ond Barabbas . ” Terfysgwr oedd Barabbas .
43019001	Yna cymerodd Pilat Iesu , a'i fflangellu .
43019002	A phlethodd y milwyr goron o ddrain a'i gosod ar ei ben ef , a rhoi mantell borffor amdano .
43019003	Ac yr oeddent yn dod ato ac yn dweud , “ Henffych well , Frenin yr Iddewon ! ” ac yn ei gernodio .
43019004	Daeth Pilat allan eto , ac meddai wrthynt , “ Edrychwch , rwy'n dod ag ef allan atoch , er mwyn ichwi wybod nad wyf yn cael unrhyw achos yn ei erbyn . ”
43019005	Daeth Iesu allan , felly , yn gwisgo'r goron ddrain a'r fantell borffor . A dywedodd Pilat wrthynt , “ Dyma'r dyn . ”
43019006	Pan welodd y prif offeiriaid a'r swyddogion ef , gwaeddasant , “ Croeshoelia , croeshoelia . ” “ Cymerwch ef eich hunain a chroeshoeliwch , ” meddai Pilat wrthynt , “ oherwydd nid wyf fi'n cael achos yn ei erbyn . ”
43019007	Atebodd yr Iddewon ef , “ Y mae gennym ni Gyfraith , ac yn ôl y Gyfraith honno fe ddylai farw , oherwydd fe'i gwnaeth ei hun yn Fab Duw . ”
43019008	Pan glywodd Pilat y gair hwn , ofnodd yn fwy byth .
43019009	Aeth yn ei ôl i mewn i'r Praetoriwm , a gofynnodd i Iesu , “ O ble'r wyt ti'n dod ? ” Ond ni roddodd Iesu ateb iddo .
43019010	Dyma Pilat felly yn gofyn iddo , “ Onid wyt ti am siarad â mi ? Oni wyddost fod gennyf awdurdod i'th ryddhau di , a bod gennyf awdurdod hefyd i'th groeshoelio di ? ”
43019011	Atebodd Iesu ef , “ Ni fyddai gennyt ddim awdurdod arnaf fi oni bai ei fod wedi ei roi iti oddi uchod . Gan hynny , y mae'r hwn a'm trosglwyddodd i ti yn euog o bechod mwy . ”
43019012	O hyn allan , ceisiodd Pilat ei ryddhau ef . Ond gwaeddodd yr Iddewon : “ Os wyt yn rhyddhau'r dyn hwn , nid wyt yn gyfaill i Gesar . Y mae pob un sy'n ei wneud ei hun yn frenin yn gwrthryfela yn erbyn Cesar . ”
43019013	Pan glywodd Pilat y geiriau hyn , daeth â Iesu allan , ac eisteddodd ar y brawdle yn y lle a elwir Y Palmant ( yn iaith yr Iddewon , Gabbatha ) .
43019014	Dydd Paratoad y Pasg oedd hi , tua hanner dydd . A dywedodd Pilat wrth yr Iddewon , “ Dyma eich brenin . ”
43019015	Gwaeddasant hwythau , “ Ymaith ag ef , ymaith ag ef , croeshoelia ef . ” Meddai Pilat wrthynt , “ A wyf i groeshoelio eich brenin chwi ? ” Atebodd y prif offeiriaid , “ Nid oes gennym frenin ond Cesar . ”
43019016	Yna traddododd Pilat Iesu iddynt i'w groeshoelio . Felly cymerasant Iesu .
43019017	Ac aeth allan , gan gario'i groes ei hun , i'r man a elwir Lle Penglog ( yn iaith yr Iddewon fe'i gelwir Golgotha ) .
43019018	Yno croeshoeliasant ef , a dau arall gydag ef , un ar bob ochr a Iesu yn y canol .
43019019	Ysgrifennodd Pilat deitl , a'i osod ar y groes ; dyma'r hyn a ysgrifennwyd : “ Iesu o Nasareth , Brenin yr Iddewon . ”
43019020	Darllenodd llawer o'r Iddewon y teitl hwn , oherwydd yr oedd y fan lle croeshoeliwyd Iesu yn agos i'r ddinas . Yr oedd y teitl wedi ei ysgrifennu yn iaith yr Iddewon , ac mewn Lladin a Groeg .
43019021	Yna meddai prif offeiriaid yr Iddewon wrth Pilat , “ Paid ag ysgrifennu , ‘ Brenin yr Iddewon ’ , ond yn hytrach , ‘ Dywedodd ef , “ Brenin yr Iddewon wyf fi . ” ’ ”
43019022	Atebodd Pilat , “ Yr hyn a ysgrifennais a ysgrifennais . ”
43019023	Wedi iddynt groeshoelio Iesu , cymerodd y milwyr ei ddillad ef a'u rhannu'n bedair rhan , un i bob milwr . Cymerasant ei grys hefyd ; yr oedd hwn yn ddiwnïad , wedi ei weu o'r pen yn un darn .
43019024	“ Peidiwn a'i rwygo ef , ” meddai'r milwyr wrth ei gilydd , “ gadewch inni fwrw coelbren amdano , i benderfynu pwy gaiff ef . ” Felly cyflawnwyd yr Ysgrythur sy'n dweud : “ Rhanasant fy nillad yn eu mysg , a bwrw coelbren ar fy ngwisg . ” Felly y gwnaeth y milwyr .
43019025	Ond yn ymyl croes Iesu yr oedd ei fam ef yn sefyll gyda'i chwaer , Mair gwraig Clopas , a Mair Magdalen .
43019026	Pan welodd Iesu ei fam , felly , a'r disgybl yr oedd yn ei garu yn sefyll yn ei hymyl , meddai wrth ei fam , “ Wraig , dyma dy fab di . ”
43019027	Yna dywedodd wrth y disgybl , “ Dyma dy fam di . ” Ac o'r awr honno , cymerodd y disgybl hi i mewn i'w gartref .
43019028	Ar ôl hyn yr oedd Iesu'n gwybod bod pob peth bellach wedi ei orffen , ac er mwyn i'r Ysgrythur gael ei chyflawni dywedodd , “ Y mae arnaf syched . ”
43019029	Yr oedd llestr ar lawr yno , yn llawn o win sur , a dyma hwy'n dodi ysbwng , wedi ei lenwi â'r gwin yma , ar ddarn o isop , ac yn ei godi at ei wefusau .
43019030	Yna , wedi iddo gymryd y gwin , dywedodd Iesu , “ Gorffennwyd . ” Gwyrodd ei ben , a rhoi i fyny ei ysbryd .
43019031	Yna , gan ei bod yn ddydd Paratoad , gofynnodd yr Iddewon i Pilat am gael torri coesau'r rhai a groeshoeliwyd , a chymryd y cyrff i lawr , rhag iddynt ddal i fod ar y groes ar y Saboth , oherwydd yr oedd y Saboth hwnnw'n uchel-ŵyl .
43019032	Felly daeth y milwyr , a thorri coesau'r naill a'r llall a groeshoeliwyd gyda Iesu .
43019033	Ond pan ddaethant at Iesu a gweld ei fod ef eisoes yn farw , ni thorasant ei goesau .
43019034	Ond fe drywanodd un o'r milwyr ei ystlys ef â phicell , ac ar unwaith dyma waed a dŵr yn llifo allan .
43019035	Y mae'r un a welodd y peth wedi dwyn tystiolaeth i hyn , ac y mae ei dystiolaeth ef yn wir . Y mae hwnnw'n gwybod ei fod yn dweud y gwir , a gallwch chwithau felly gredu .
43019036	Digwyddodd hyn er mwyn i'r Ysgrythur gael ei chyflawni : “ Ni thorrir asgwrn ohono . ”
43019037	Ac y mae'r Ysgrythur hefyd yn dweud mewn lle arall : “ Edrychant ar yr hwn a drywanwyd ganddynt . ”
43019038	Ar ôl hyn , gofynnodd Joseff o Arimathea ganiatâd gan Pilat i gymryd corff Iesu i lawr . Yr oedd Joseff yn ddisgybl i Iesu , ond yn ddisgybl cudd , gan fod ofn yr Iddewon arno . Rhoddodd Pilat ganiatâd , ac felly aeth Joseff i gymryd y corff i lawr .
43019039	Aeth Nicodemus hefyd , y dyn oedd wedi dod at Iesu y tro cyntaf liw nos , a daeth ef â thua chan mesur o fyrr ac aloes yn gymysg .
43019040	Cymerasant gorff Iesu , a'i rwymo , ynghyd â'r peraroglau , mewn llieiniau , yn unol ag arferion claddu'r Iddewon .
43019041	Yn y fan lle croeshoeliwyd ef yr oedd gardd , ac yn yr ardd yr oedd bedd newydd nad oedd neb erioed wedi ei roi i orwedd ynddo .
43019042	Felly , gan ei bod yn ddydd Paratoad i'r Iddewon , a chan fod y bedd hwn yn ymyl , rhoesant Iesu i orwedd ynddo .
43020001	Ar y dydd cyntaf o'r wythnos , yn fore , tra oedd hi eto'n dywyll , dyma Mair Magdalen yn dod at y bedd , ac yn gweld bod y maen wedi ei dynnu oddi wrth y bedd .
43020002	Rhedodd , felly , nes dod at Simon Pedr a'r disgybl arall , yr un yr oedd Iesu'n ei garu . Ac meddai wrthynt , “ Y maent wedi cymryd yr Arglwydd allan o'r bedd , ac ni wyddom lle y maent wedi ei roi i orwedd . ”
43020003	Yna cychwynnodd Pedr a'r disgybl arall allan , a mynd at y bedd .
43020004	Yr oedd y ddau'n cydredeg , ond rhedodd y disgybl arall ymlaen yn gynt na Pedr , a chyrraedd y bedd yn gyntaf .
43020005	Plygodd i edrych , a gwelodd y llieiniau yn gorwedd yno , ond nid aeth i mewn .
43020006	Yna daeth Simon Pedr ar ei ôl , a mynd i mewn i'r bedd . Gwelodd y llieiniau yn gorwedd yno ,
43020007	a hefyd y cadach oedd wedi bod am ei ben ef ; nid oedd hwn yn gorwedd gyda'r llieiniau , ond ar wahân , wedi ei blygu ynghyd .
43020008	Yna aeth y disgybl arall , y cyntaf i ddod at y bedd , yntau i mewn . Gwelodd , ac fe gredodd .
43020009	Oherwydd nid oeddent eto wedi deall yr hyn a ddywed yr Ysgrythur , fod yn rhaid iddo atgyfodi oddi wrth y meirw .
43020010	Yna aeth y disgyblion yn ôl adref .
43020011	Ond yr oedd Mair yn dal i sefyll y tu allan i'r bedd , yn wylo . Wrth iddi wylo felly , plygodd i edrych i mewn i'r bedd ,
43020012	a gwelodd ddau angel mewn dillad gwyn yn eistedd lle'r oedd corff Iesu wedi bod yn gorwedd , un wrth y pen a'r llall wrth y traed .
43020013	Ac meddai'r rhain wrthi , “ Wraig , pam yr wyt ti'n wylo ? ” Atebodd hwy , “ Y maent wedi cymryd fy Arglwydd i ffwrdd , ac ni wn i lle y maent wedi ei roi i orwedd . ”
43020014	Wedi iddi ddweud hyn , troes yn ei hôl , a gwelodd Iesu'n sefyll yno , ond heb sylweddoli mai Iesu ydoedd .
43020015	“ Wraig , ” meddai Iesu wrthi , “ pam yr wyt ti'n wylo ? Pwy yr wyt yn ei geisio ? ” Gan feddwl mai'r garddwr ydoedd , dywedodd hithau wrtho , “ Os mai ti , syr , a'i cymerodd ef , dywed wrthyf lle y rhoddaist ef i orwedd , ac fe'i cymeraf fi ef i'm gofal . ”
43020016	Meddai Iesu wrthi , “ Mair . ” Troes hithau , ac meddai wrtho yn iaith yr Iddewon , “ Rabbwni ” ( hynny yw , Athro ) .
43020017	Meddai Iesu wrthi , “ Paid â glynu wrthyf , oherwydd nid wyf eto wedi esgyn at y Tad . Ond dos at fy mrodyr , a dywed wrthynt , ‘ Yr wyf yn esgyn at fy Nhad i a'ch Tad chwi , fy Nuw i a'ch Duw chwi . ’ ”
43020018	Ac aeth Mair Magdalen i gyhoeddi'r newydd i'r disgyblion . “ Yr wyf wedi gweld yr Arglwydd , ” meddai , ac eglurodd ei fod wedi dweud y geiriau hyn wrthi .
43020019	Gyda'r nos ar y dydd cyntaf hwnnw o'r wythnos , yr oedd y drysau wedi eu cloi lle'r oedd y disgyblion , oherwydd eu bod yn ofni'r Iddewon . A dyma Iesu'n dod ac yn sefyll yn eu canol , ac yn dweud wrthynt , “ Tangnefedd i chwi ! ”
43020020	Wedi dweud hyn , dangosodd ei ddwylo a'i ystlys iddynt . Pan welsant yr Arglwydd , llawenychodd y disgyblion .
43020021	Meddai Iesu wrthynt eilwaith , “ Tangnefedd i chwi ! Fel y mae'r Tad wedi fy anfon i , yr wyf fi hefyd yn eich anfon chwi . ”
43020022	Ac wedi dweud hyn , anadlodd arnynt a dweud : “ Derbyniwch yr Ysbryd Glân .
43020023	Os maddeuwch bechodau rhywun , y maent wedi eu maddau ; os peidiwch â'u maddau , y maent heb eu maddau . ”
43020024	Nid oedd Thomas , a elwir Didymus , un o'r Deuddeg , gyda hwy pan ddaeth Iesu atynt .
43020025	Ac felly dywedodd y disgyblion eraill wrtho , “ Yr ydym wedi gweld yr Arglwydd . ” Ond meddai ef wrthynt , “ Os na welaf ôl yr hoelion yn ei ddwylo , a rhoi fy mys yn ôl yr hoelion , a'm llaw yn ei ystlys , ni chredaf fi byth . ”
43020026	Ac ymhen wythnos , yr oedd y disgyblion unwaith eto yn y tŷ , a Thomas gyda hwy . A dyma Iesu'n dod , er bod y drysau wedi eu cloi , ac yn sefyll yn y canol a dweud , “ Tangnefedd i chwi ! ”
43020027	Yna meddai wrth Thomas , “ Estyn dy fys yma . Edrych ar fy nwylo . Estyn dy law a'i rhoi yn fy ystlys . A phaid â bod yn anghredadun , bydd yn gredadun . ”
43020028	Atebodd Thomas ef , “ Fy Arglwydd a'm Duw ! ”
43020029	Dywedodd Iesu wrtho , “ Ai am i ti fy ngweld i yr wyt ti wedi credu ? Gwyn eu byd y rhai a gredodd heb iddynt weld . ”
43020030	Yr oedd llawer o arwyddion eraill , yn wir , a wnaeth Iesu yng ngŵydd ei ddisgyblion , nad ydynt wedi eu cofnodi yn y llyfr hwn .
43020031	Ond y mae'r rhain wedi eu cofnodi er mwyn i chwi gredu mai Iesu yw'r Meseia , Mab Duw , ac er mwyn i chwi trwy gredu gael bywyd yn ei enw ef .
43021001	Ar ôl hyn , amlygodd Iesu ei hun unwaith eto i'w ddisgyblion , ar lan Môr Tiberias . A dyma sut y gwnaeth hynny .
43021002	Yr oedd Simon Pedr , a Thomas , a elwir Didymus , a Nathanael o Gana Galilea , a meibion Sebedeus , a dau arall o'i ddisgyblion , i gyd gyda'i gilydd .
43021003	A dyma Simon Pedr yn dweud wrth y lleill , “ Rwy'n mynd i bysgota . ” Atebasant ef , “ Rydym ninnau'n dod gyda thi . ” Aethant allan , a mynd i mewn i'r cwch . Ond ni ddaliasant ddim y noson honno .
43021004	Pan ddaeth y bore , safodd Iesu ar y lan , ond nid oedd y disgyblion yn gwybod mai Iesu ydoedd .
43021005	Dyma Iesu felly'n gofyn iddynt , “ Does gennych ddim pysgod , fechgyn ? ” “ Nac oes , ” atebasant ef .
43021006	Meddai yntau wrthynt , “ Bwriwch y rhwyd i'r ochr dde i'r cwch , ac fe gewch helfa . ” Gwnaethant felly , ac ni allent dynnu'r rhwyd i mewn gan gymaint y pysgod oedd ynddi .
43021007	A dyma'r disgybl hwnnw yr oedd Iesu'n ei garu yn dweud wrth Pedr , “ Yr Arglwydd yw . ” Yna , pan glywodd Simon Pedr mai'r Arglwydd ydoedd , clymodd ei wisg uchaf amdano ( oherwydd yr oedd wedi tynnu ei ddillad ) , a neidiodd i mewn i'r môr .
43021008	Daeth y disgyblion eraill yn y cwch , gan lusgo'r rhwyd yn llawn o bysgod ; nid oeddent ymhell o'r lan , dim ond rhyw gan medr .
43021009	Wedi iddynt lanio , gwelsant dân golosg wedi ei osod , a physgod arno , a bara .
43021010	Meddai Iesu wrthynt , “ Dewch â rhai o'r pysgod yr ydych newydd eu dal . ”
43021011	Dringodd Simon Pedr i'r cwch , a thynnu'r rhwyd i'r lan yn llawn o bysgod braf , cant pum deg a thri ohonynt . Ac er bod cymaint ohonynt , ni thorrodd y rhwyd .
43021012	“ Dewch , ” meddai Iesu wrthynt , “ cymerwch frecwast . ” Ond nid oedd neb o'r disgyblion yn beiddio gofyn iddo , “ Pwy wyt ti ? ” Yr oeddent yn gwybod mai yr Arglwydd ydoedd .
43021013	Daeth Iesu atynt , a chymerodd y bara a'i roi iddynt , a'r pysgod yr un modd .
43021014	Dyma , yn awr , y drydedd waith i Iesu ymddangos i'w ddisgyblion ar ôl iddo gael ei gyfodi oddi wrth y meirw .
43021015	Yna , wedi iddynt gael brecwast , gofynnodd Iesu i Simon Pedr , “ Simon fab Ioan , a wyt ti'n fy ngharu i yn fwy na'r rhain ? ” Atebodd ef , “ Ydwyf , Arglwydd , fe wyddost ti fy mod yn dy garu di . ” Meddai Iesu wrtho , “ Portha fy ŵyn . ”
43021016	Wedyn gofynnodd iddo yr ail waith , “ Simon fab Ioan , a wyt ti'n fy ngharu i ? ” “ Ydwyf , Arglwydd , ” meddai Pedr wrtho , “ fe wyddost ti fy mod yn dy garu di . ” Meddai Iesu wrtho , “ Bugeilia fy nefaid . ”
43021017	Gofynnodd iddo y drydedd waith , “ Simon fab Ioan , a wyt ti'n fy ngharu i ? ” Aeth Pedr yn drist am ei fod wedi gofyn iddo y drydedd waith , “ A wyt ti'n fy ngharu i ? ” Ac meddai wrtho , “ Arglwydd , fe wyddost ti bob peth , ac rwyt ti'n gwybod fy mod yn dy garu di . ” Dywedodd Iesu wrtho , “ Portha fy nefaid .
43021018	Yn wir , yn wir , rwy'n dweud wrthyt , pan oeddit yn ifanc , yr oeddit yn dy wregysu dy hunan , ac yn mynd lle bynnag y mynnit . Ond pan fyddi'n hen , byddi'n estyn dy ddwylo i rywun arall dy wregysu , a mynd â thi lle nad wyt yn mynnu . ”
43021019	Dywedodd hyn i ddangos beth fyddai dull y farwolaeth yr oedd Pedr i ogoneddu Duw trwyddi . Ac wedi iddo ddweud hyn , meddai wrth Pedr , “ Canlyn fi . ”
43021020	Trodd Pedr , a gwelodd y disgybl yr oedd Iesu'n ei garu yn eu canlyn — yr un oedd wedi pwyso'n ôl ar fynwes Iesu yn ystod y swper , ac wedi gofyn iddo , “ Arglwydd , pwy yw'r un sy'n mynd i'th fradychu di ? ”
43021021	Pan welodd Pedr hwn , felly , gofynnodd i Iesu , “ Arglwydd , beth am hwn ? ”
43021022	Atebodd Iesu ef , “ Os byddaf yn dymuno iddo ef aros hyd nes y dof fi , beth yw hynny i ti ? Canlyn di fi . ”
43021023	Aeth y gair yma ar led ymhlith ei ddilynwyr , a thybiwyd nad oedd y disgybl hwnnw i farw . Ond ni ddywedodd Iesu wrtho nad oedd i farw , ond , “ Os byddaf yn dymuno iddo aros hyd nes y dof fi , beth yw hynny i ti ? ”
43021024	Hwn yw'r disgybl sydd yn tystiolaethu am y pethau hyn , ac sydd wedi ysgrifennu'r pethau hyn . Ac fe wyddom ni fod ei dystiolaeth ef yn wir .
43021025	Y mae hefyd lawer o bethau eraill a wnaeth Iesu . Petai pob un o'r rhain yn cael ei gofnodi , ni byddai'r byd , i'm tyb i , yn ddigon mawr i ddal y llyfrau fyddai'n cael eu hysgrifennu .
44001001	Ysgrifennais y llyfr cyntaf , Theoffilus , am yr holl bethau y dechreuodd Iesu eu gwneud a'u dysgu
44001002	hyd y dydd y cymerwyd ef i fyny , wedi iddo roi gorchmynion trwy'r Ysbryd Glân i'r apostolion yr oedd wedi eu dewis .
44001003	Dangosodd ei hun hefyd iddynt yn fyw , wedi ei ddioddefaint , drwy lawer o arwyddion sicr , gan fod yn weledig iddynt yn ystod deugain diwrnod a llefaru am deyrnas Dduw .
44001004	A thra oedd gyda hwy , gorchmynnodd iddynt beidio ag ymadael o Jerwsalem , ond disgwyl am yr hyn a addawodd y Tad . “ Fe glywsoch am hyn gennyf fi , ” meddai .
44001005	“ Oherwydd â dŵr y bedyddiodd Ioan , ond fe'ch bedyddir chwi â'r Ysbryd Glân ymhen ychydig ddyddiau . ”
44001006	Felly , wedi iddynt ddod ynghyd , fe ofynasant iddo , “ Arglwydd , ai dyma'r adeg yr wyt ti am adfer y deyrnas i Israel ? ”
44001007	Dywedodd yntau wrthynt , “ Nid chwi sydd i wybod amseroedd neu brydiau y mae'r Tad wedi eu gosod o fewn ei awdurdod ef ei hun .
44001008	Ond fe dderbyniwch nerth wedi i'r Ysbryd Glân ddod arnoch , a byddwch yn dystion i mi yn Jerwsalem , ac yn holl Jwdea a Samaria , a hyd eithaf y ddaear . ”
44001009	Wedi iddo ddweud hyn , a hwythau'n edrych , fe'i dyrchafwyd , a chipiodd cwmwl ef o'u golwg .
44001010	Fel yr oeddent yn syllu tua'r nef , ac yntau'n mynd , dyma ddau ŵr yn sefyll yn eu hymyl mewn dillad gwyn ,
44001011	ac meddai'r rhain , “ Wŷr Galilea , pam yr ydych yn sefyll yn edrych tua'r nef ? Bydd yr Iesu hwn , sydd wedi ei gymryd i fyny oddi wrthych i'r nef , yn dod yn yr un modd ag y gwelsoch ef yn mynd i'r nef . ”
44001012	Yna dychwelsant i Jerwsalem o'r mynydd a elwir Olewydd , sydd yn agos i Jerwsalem , daith Saboth oddi yno .
44001013	Wedi cyrraedd , aethant i fyny i'r oruwchystafell , lle'r oeddent yn aros : Pedr ac Ioan ac Iago ac Andreas , Philip a Thomas , Bartholomeus a Mathew , Iago fab Alffeus a Simon y Selot a Jwdas fab Iago .
44001014	Yr oedd y rhain oll yn dyfalbarhau yn unfryd mewn gweddi , ynghyd â rhai gwragedd a Mair , mam Iesu , a chyda'i frodyr .
44001015	Un o'r dyddiau hynny cododd Pedr ymysg y credinwyr — yr oedd tyrfa o bobl yn yr un lle , rhyw gant ac ugain ohonynt — ac meddai ,
44001016	“ Gyfeillion , rhaid oedd cyflawni'r Ysgrythur a ragddywedodd yr Ysbryd Glân trwy enau Dafydd am Jwdas , yr un a ddangosodd y ffordd i'r rhai a ddaliodd Iesu ;
44001017	oherwydd fe'i cyfrifid yn un ohonom ni , a chafodd ei ran yn y weinidogaeth hon . ”
44001018	( Fe brynodd hwn faes â'r tâl am ei ddrygwaith , ac wedi syrthio ar ei wyneb fe rwygodd yn ei ganol , a thywalltwyd ei berfedd i gyd allan .
44001019	A daeth hyn yn hysbys i holl drigolion Jerwsalem , ac felly galwyd y maes hwnnw yn eu hiaith hwy eu hunain yn Aceldama , hynny yw , Maes y Gwaed . )
44001020	“ Oherwydd y mae'n ysgrifenedig yn Llyfr y Salmau : “ ‘ Aed ei gartrefle yn anghyfannedd , heb neb yn byw ynddo ’ , “ a hefyd : “ ‘ Cymered arall ei oruchwyliaeth . ’
44001021	“ Felly , rhaid i un o'r rhai a fu yn ein cwmni ni yr holl amser y bu'r Arglwydd Iesu yn mynd i mewn ac allan yn ein plith ni ,
44001022	o fedydd Ioan hyd y dydd y cymerwyd ef i fyny oddi wrthym , ddod yn dyst gyda ni o'i atgyfodiad ef . ”
44001023	Ystyriwyd dau : Joseff , a elwid Barsabas ac a gyfenwid Jwstus , a Mathias .
44001024	Yna aethant i weddi : “ Adwaenost ti , Arglwydd , galonnau pawb . Amlyga p'run o'r ddau hyn a ddewisaist
44001025	i gymryd ei le yn y weinidogaeth a'r apostolaeth hon , y cefnodd Jwdas arni i fynd i'w le ei hun . ”
44001026	Bwriasant goelbrennau arnynt , a syrthiodd y coelbren ar Mathias , a chafodd ef ei restru gyda'r un apostol ar ddeg .
44002001	Ar ddydd cyflawni cyfnod y Pentecost yr oeddent oll ynghyd yn yr un lle ,
44002002	ac yn sydyn fe ddaeth o'r nef sŵn fel gwynt grymus yn rhuthro , ac fe lanwodd yr holl dŷ lle'r oeddent yn eistedd .
44002003	Ymddangosodd iddynt dafodau fel o dân yn ymrannu ac yn eistedd un ar bob un ohonynt ;
44002004	a llanwyd hwy oll â'r Ysbryd Glân , a dechreusant lefaru â thafodau dieithr , fel yr oedd yr Ysbryd yn rhoi lleferydd iddynt .
44002005	Yr oedd yn preswylio yn Jerwsalem Iddewon , pobl dduwiol o bob cenedl dan y nef ;
44002006	ac wrth glywed y sŵn hwn fe ymgasglodd tyrfa ohonynt , ac yr oeddent wedi drysu'n lân am fod pob un ohonynt yn eu clywed hwy yn siarad yn ei iaith ei hun .
44002007	Yr oeddent yn synnu ac yn rhyfeddu , ac yn dweud , “ Onid Galileaid yw'r rhain oll sy'n llefaru ?
44002008	A sut yr ydym ni yn eu clywed bob un ohonom yn ei iaith ei hun , iaith ei fam ?
44002009	Parthiaid a Mediaid ac Elamitiaid , a thrigolion Mesopotamia , Jwdea a Capadocia , Pontus ac Asia ,
44002010	Phrygia a Pamffylia , yr Aifft a pharthau Libya tua Cyrene , a'r ymwelwyr o Rufain , yn Iddewon a phroselytiaid ,
44002011	Cretiaid ac Arabiaid , yr ydym yn eu clywed hwy yn llefaru yn ein hieithoedd ni am fawrion weithredoedd Duw . ”
44002012	Yr oedd pawb yn synnu mewn penbleth , gan ddweud y naill wrth y llall , “ Beth yw ystyr hyn ? ”
44002013	Ond yr oedd eraill yn dweud yn wawdlyd , “ Wedi meddwi y maent . ”
44002014	Safodd Pedr ynghyd â'r un ar ddeg , a chododd ei lais a'u hannerch : “ Chwi Iddewon , a thrigolion Jerwsalem oll , bydded hyn yn hysbys i chwi ; gwrandewch ar fy ngeiriau .
44002015	Nid yw'r rhain wedi meddwi , fel yr ydych chwi'n tybio , oherwydd dim ond naw o'r gloch y bore yw hi .
44002016	Eithr dyma'r hyn a ddywedwyd drwy'r proffwyd Joel :
44002017	“ ‘ A hyn a fydd yn y dyddiau olaf , medd Duw : tywalltaf o'm Hysbryd ar bawb ; a bydd eich meibion a'ch merched yn proffwydo ; bydd eich gwŷr ifainc yn cael gweledigaethau , a'ch hynafgwyr yn gweld breuddwydion ;
44002018	hyd yn oed ar fy nghaethweision a'm caethforynion , yn y dyddiau hynny , fe dywalltaf o'm Hysbryd , ac fe broffwydant .
44002019	A rhof ryfeddodau yn y nef uchodac arwyddion ar y ddaear isod , gwaed a thân a tharth mwg ;
44002020	troir yr haul yn dywyllwch , a'r lleuad yn waed , cyn i ddydd mawr a disglair yr Arglwydd ddod ;
44002021	a bydd pob un sy'n galw ar enw'r Arglwydd yn cael ei achub . ’
44002022	“ Bobl Israel , clywch hyn : sôn yr wyf am Iesu o Nasareth , gŵr y mae ei benodi gan Dduw wedi ei amlygu i chwi trwy wyrthiau a rhyfeddodau ac arwyddion a gyflawnodd Duw trwyddo ef yn eich mysg chwi , fel y gwyddoch chwi eich hunain .
44002023	Yr oedd hwn wedi ei draddodi trwy fwriad penodedig a rhagwybodaeth Duw , ac fe groeshoeliasoch chwi ef drwy law estroniaid , a'i ladd .
44002024	Ond cyfododd Duw ef , gan ei ryddhau o wewyr angau , oherwydd nid oedd dichon i angau ei ddal yn ei afael .
44002025	Oherwydd y mae Dafydd yn dweud amdano : “ ‘ Yr oeddwn yn gweld yr Arglwydd o'm blaen yn wastad , canys ar fy neheulaw y mae , fel na'm hysgydwer .
44002026	Am hynny llawenychodd fy nghalon a gorfoleddodd fy nhafod , ie , a bydd fy nghnawd hefyd yn preswylio mewn gobaith ;
44002027	oherwydd ni fyddi'n gadael fy enaid yn Hades , nac yn gadael i'th Sanct weld llygredigaeth .
44002028	Hysbysaist imi ffyrdd bywyd ; byddi'n fy llenwi â llawenydd yn dy bresenoldeb . ’
44002029	“ Gyfeillion , gallaf siarad yn hy wrthych am y patriarch Dafydd , iddo farw a chael ei gladdu , ac y mae ei fedd gyda ni hyd y dydd hwn .
44002030	Felly , ac yntau'n broffwyd ac yn gwybod i Dduw dyngu iddo ar lw y gosodai un o'i linach ar ei orsedd ,
44002031	rhagweld atgyfodiad y Meseia yr oedd pan ddywedodd : “ ‘ Ni adawyd ef yn Hades , ac ni welodd ei gnawd lygredigaeth . ’
44002032	“ Yr Iesu hwn a gyfododd Duw , rhywbeth yr ydym ni oll yn dystion ohono .
44002033	Felly , wedi iddo gael ei ddyrchafu i ddeheulaw Duw , a derbyn gan y Tad ei addewid am yr Ysbryd Glân , fe dywalltodd y peth hwn yr ydych chwi yn ei weld a'i glywed .
44002034	Canys nid Dafydd a esgynnodd i'r nefoedd ; y mae ef ei hun yn dweud : “ ‘ Dywedodd yr Arglwydd wrth fy Arglwydd i , “ Eistedd ar fy neheulaw ,
44002035	nes imi osod dy elynion yn droedfainc i'th draed . ” ’
44002036	“ Felly gwybydded holl dŷ Israel yn sicr fod Duw wedi gwneud yn Arglwydd ac yn Feseia , yr Iesu hwn a groeshoeliasoch chwi . ”
44002037	Pan glywsant hyn , fe'u dwysbigwyd yn eu calon , a dywedasant wrth Pedr a'r apostolion eraill , “ Beth a wnawn ni , gyfeillion ? ”
44002038	Meddai Pedr wrthynt , “ Edifarhewch , a bedyddier pob un ohonoch yn enw Iesu Grist er maddeuant eich pechodau , ac fe dderbyniwch yr Ysbryd Glân yn rhodd .
44002039	Oherwydd i chwi y mae'r addewid , ac i'ch plant , ac i bawb sydd ymhell , pob un y bydd yr Arglwydd ein Duw ni yn ei alw ato . ”
44002040	Ac â lawer o eiriau eraill y tystiolaethodd ger eu bron , a'u hannog , “ Dihangwch rhag y genhedlaeth wyrgam hon . ”
44002041	Felly bedyddiwyd y rhai a dderbyniodd ei air , ac ychwanegwyd atynt y diwrnod hwnnw tua thair mil o bersonau .
44002042	Yr oeddent yn dyfalbarhau yn nysgeidiaeth yr apostolion ac yn y gymdeithas , yn y torri bara ac yn y gweddïau .
44002043	Daeth ofn ar bob enaid ; yr oedd rhyfeddodau ac arwyddion lawer yn cael eu gwneud drwy'r apostolion .
44002044	Yr oedd yr holl gredinwyr ynghyd yn dal pob peth yn gyffredin .
44002045	Byddent yn gwerthu eu heiddo a'u meddiannau , ac yn eu rhannu rhwng pawb , yn ôl fel y byddai angen pob un .
44002046	A chan ddyfalbarhau beunydd yn unfryd yn y deml , a thorri bara yn eu tai , yr oeddent yn cydfwyta mewn llawenydd a symledd calon ,
44002047	dan foli Duw a chael ewyllys da'r holl bobl . Ac yr oedd yr Arglwydd yn ychwanegu beunydd at y gynulleidfa y rhai oedd yn cael eu hachub .
44003001	Yr oedd Pedr ac Ioan yn mynd i fyny i'r deml erbyn yr awr weddi , sef tri o'r gloch y prynhawn .
44003002	Ac yr oedd rhywrai'n dod â dyn oedd yn gloff o'i enedigaeth , ac yn ei osod beunydd wrth borth y deml , yr un a elwid y Porth Prydferth , i erfyn am gardod gan y rhai a fyddai'n mynd i mewn i'r deml .
44003003	Pan welodd hwn Pedr ac Ioan ar fynd i mewn i'r deml , gofynnodd am gael cardod .
44003004	Syllodd Pedr arno , ac Ioan yntau , a dywedodd , “ Edrych arnom . ”
44003005	Gwyliodd yntau hwy , gan ddisgwyl cael rhywbeth ganddynt .
44003006	Dywedodd Pedr , “ Arian ac aur nid oes gennyf ; ond yr hyn sydd gennyf , hynny yr wyf yn ei roi iti ; yn enw Iesu Grist o Nasareth , cod a cherdda . ”
44003007	A gafaelodd ynddo gerfydd ei law dde , a chododd ef . Ac ar unwaith cryfhaodd ei draed a'i fferau ;
44003008	neidiodd i fyny , safodd , a dechreuodd gerdded , ac aeth i mewn gyda hwy i'r deml dan gerdded a neidio a moli Duw .
44003009	Gwelodd yr holl bobl ef yn cerdded ac yn moli Duw .
44003010	Yr oeddent yn sylweddoli mai hwn oedd y dyn a fyddai'n eistedd i gardota wrth Borth Prydferth y deml , a llanwyd hwy â braw a syndod am yr hyn oedd wedi digwydd iddo .
44003011	Tra oedd ef yn gafael yn Pedr ac Ioan , rhedodd yr holl bobl ynghyd atynt i'r fan a elwir yn Gloestr Solomon , wedi eu syfrdanu .
44003012	A phan welodd Pedr hyn , fe anerchodd y bobl : “ Chwi Israeliaid , pam yr ydych yn rhyfeddu at hyn ? Pam yr ydych yn syllu arnom ni , fel petaem wedi peri iddo gerdded trwy ein nerth neu ein duwioldeb ni ein hunain ?
44003013	Duw Abraham a Duw Isaac a Duw Jacob , Duw ein tadau ni , sydd wedi gogoneddu ei Was Iesu , yr hwn a draddodasoch chwi a'i wadu gerbron Pilat , wedi i hwnnw benderfynu ei ryddhau .
44003014	Eithr chwi , gwadasoch yr Un sanctaidd a chyfiawn , a deisyf , fel ffafr i chwi , ryddhau llofrudd .
44003015	Lladdasoch Awdur bywyd , ond cyfododd Duw ef oddi wrth y meirw . O hyn yr ydym ni'n dystion .
44003016	Ar sail ffydd yn ei enw ef y cyfnerthwyd y dyn yma yr ydych yn ei weld a'i adnabod , a'r ffydd sydd drwy Iesu a roddodd iddo'r llwyr wellhad hwn yn eich gŵydd chwi i gyd .
44003017	Yn awr , frodyr , gwn mai gweithredu mewn anwybodaeth a wnaethoch , fel eich llywodraethwyr hwythau .
44003018	Ond fel hyn y cyflawnodd Duw yr hyn a ragfynegodd drwy enau'r holl broffwydi , sef dioddefaint ei Feseia .
44003019	Edifarhewch , ynteu , a throwch at Dduw , er mwyn dileu eich pechodau . Felly y daw oddi wrth yr Arglwydd dymhorau adnewyddiad ,
44003020	ac yr anfona ef y Meseia a benodwyd i chwi , sef Iesu ,
44003021	yr hwn y mae'n rhaid i'r nef ei dderbyn hyd amseroedd adferiad pob peth a lefarodd Duw trwy enau ei broffwydi sanctaidd erioed .
44003022	Dywedodd Moses , ‘ Bydd yr Arglwydd eich Duw yn codi i chwi o blith eich cyd-genedl broffwyd , fel fi . Arno ef yr ydych i wrando ym mhob peth a lefara wrthych .
44003023	A phob enaid na wrendy ar y proffwyd hwnnw , fe'i llwyr ddifodir o blith y bobl . ’
44003024	A'r holl broffwydi o Samuel a'i olynwyr , cynifer ag a lefarodd , cyhoeddasant hwythau y dyddiau hyn .
44003025	Chwi yw plant y proffwydi , a phlant y cyfamod a wnaeth Duw â'ch tadau pan ddywedodd wrth Abraham , ‘ Yn dy ddisgynyddion di y bendithir holl dylwythau'r ddaear . ’
44003026	Wedi i Dduw gyfodi ei Was , anfonodd ef atoch chwi yn gyntaf , i'ch bendithio chwi trwy eich troi bob un oddi wrth eich drygioni . ”
44004001	Tra oeddent yn llefaru wrth y bobl , daeth yr offeiriaid a phrif swyddog gwarchodlu'r deml a'r Sadwceaid ar eu gwarthaf ,
44004002	yn flin am eu bod hwy'n dysgu'r bobl ac yn cyhoeddi ynglŷn â Iesu yr atgyfodiad oddi wrth y meirw .
44004003	Cymerasant afael arnynt a'u rhoi mewn dalfa hyd drannoeth , oherwydd yr oedd hi'n hwyr eisoes .
44004004	Ond daeth llawer o'r rhai oedd wedi clywed y gair yn gredinwyr , ac aeth eu nifer i gyd yn rhyw bum mil .
44004005	Trannoeth bu cyfarfod o lywodraethwyr a henuriaid ac ysgrifenyddion yr Iddewon yn Jerwsalem .
44004006	Yr oedd Annas yr archoffeiriad yno , a Caiaffas ac Ioan ac Alexander a phawb oedd o deulu archoffeiriadol .
44004007	Rhoesant y carcharorion i sefyll gerbron , a dechrau eu holi , “ Trwy ba nerth neu drwy ba enw y gwnaethoch chwi hyn ? ”
44004008	Yna , wedi ei lenwi â'r Ysbryd Glân , dywedodd Pedr wrthynt : “ Lywodraethwyr y bobl , a henuriaid ,
44004009	os ydym ni heddiw yn cael ein croesholi am gymwynas i ddyn claf , a sut y mae wedi cael ei iacháu ,
44004010	bydded hysbys i chwi i gyd ac i holl bobl Israel mai trwy enw Iesu Grist o Nasareth , a groeshoeliasoch chwi ac a gyfododd Duw oddi wrth y meirw , trwy ei enw ef y mae hwn yn sefyll ger eich bron yn iach .
44004011	Iesu yw “ ‘ Y maen a ddiystyrwyd gennych chwi yr adeiladwyr , ac a ddaeth yn faen y gongl . ’
44004012	“ Ac nid oes iachawdwriaeth yn neb arall , oblegid nid oes enw arall dan y nef , wedi ei roi i'r ddynolryw , y mae'n rhaid i ni gael ein hachub drwyddo . ”
44004013	Wrth weld hyder Pedr ac Ioan , a sylweddoli mai lleygwyr annysgedig oeddent , yr oeddent yn rhyfeddu . Sylweddolent hefyd eu bod hwy wedi bod gyda Iesu .
44004014	Ac wrth weld y dyn oedd wedi ei iacháu yn sefyll gyda hwy , nid oedd ganddynt ddim ateb .
44004015	Ac wedi gorchymyn iddynt fynd allan o'r llys , dechreusant ymgynghori â'i gilydd .
44004016	“ Beth a wnawn a'r dynion hyn ? ” meddent . “ Oherwydd y mae'n amlwg i bawb sy'n preswylio yn Jerwsalem fod gwyrth hynod wedi digwydd trwyddynt hwy , ac ni allwn ni wadu hynny .
44004017	Ond rhag taenu'r peth ymhellach ymhlith y bobl , gadewch inni eu rhybuddio nad ydynt i lefaru mwyach yn yr enw hwn wrth neb o gwbl . ”
44004018	Galwasant hwy i mewn , a gorchymyn nad oeddent i siarad na dysgu o gwbl yn enw Iesu .
44004019	Ond atebodd Pedr ac Ioan hwy : “ A yw'n iawn yng ngolwg Duw wrando arnoch chwi yn hytrach nag ar Dduw ? Barnwch chwi .
44004020	Ni allwn ni dewi â sôn am y pethau yr ydym wedi eu gweld a'u clywed . ”
44004021	Ar ôl eu rhybuddio ymhellach gollyngodd y llys hwy'n rhydd , heb gael dim modd i'w cosbi , oherwydd y bobl ; oblegid yr oedd pawb yn gogoneddu Duw am yr hyn oedd wedi digwydd .
44004022	Yr oedd y dyn y gwnaethpwyd y wyrth iachaol hon arno dros ddeugain mlwydd oed .
44004023	Wedi eu gollwng , aethant at eu pobl eu hunain ac adrodd y cyfan yr oedd y prif offeiriaid a'r henuriaid wedi ei ddweud wrthynt .
44004024	Wedi clywed , codasant hwythau eu llef yn unfryd at Dduw : “ O Benllywydd , tydi a wnaeth y nef a'r ddaear a'r môr a phob peth sydd ynddynt ,
44004025	ac a ddywedodd drwy'r Ysbryd Glân yng ngenau Dafydd dy was , ein tad ni : “ ‘ Pam y terfysgodd y Cenhedloeddac y cynlluniodd y bobloedd bethau ofer ?
44004026	Safodd brenhinoedd y ddaear , ac ymgasglodd y llywodraethwyr ynghydyn erbyn yr Arglwydd ac yn erbyn ei Feseia ef . ’
44004027	“ Canys yn y ddinas hon yn wir ymgasglodd yn erbyn dy Was sanctaidd , Iesu , yr hwn a eneiniaist , Herod a Pontius Pilat ynghyd â'r Cenhedloedd a phobloedd Israel ,
44004028	i wneud yr holl bethau y rhagluniodd dy law a'th gyngor di iddynt ddod .
44004029	Ac yn awr , Arglwydd , edrych ar eu bygythion , a dyro i'th weision lefaru dy air â phob hyder ,
44004030	ac estyn dithau dy law i beri iachâd ac arwyddion a rhyfeddodau drwy enw dy Was sanctaidd , Iesu . ”
44004031	Ac wedi iddynt weddïo , ysgydwyd y lle yr oeddent wedi ymgynnull ynddo , a llanwyd hwy oll â'r Ysbryd Glân , a llefarasant air Duw yn hy .
44004032	Yr oedd y lliaws credinwyr o un galon ac enaid , ac ni fyddai neb yn dweud am ddim o'i feddiannau mai ei eiddo ef ei hun ydoedd , ond yr oedd ganddynt bopeth yn gyffredin .
44004033	Â nerth mawr yr oedd yr apostolion yn rhoi eu tystiolaeth am atgyfodiad yr Arglwydd Iesu , a gras mawr oedd arnynt oll .
44004034	Yn wir , nid oedd neb anghenus yn eu plith , oherwydd byddai pawb oedd yn berchenogion tiroedd neu dai yn eu gwerthu , yn dod â'r tâl am y pethau a werthid ,
44004035	ac yn ei roi wrth draed yr apostolion ; a rhennid i bawb yn ôl fel y byddai angen pob un .
44004036	Yr oedd Joseff , a gyfenwid Barnabas gan yr apostolion ( sef , o'i gyfieithu , Mab Anogaeth ) , Lefiad , Cypriad o enedigaeth ,
44004037	yn berchen darn o dir , a gwerthodd ef , a daeth â'r arian a'i roi wrth draed yr apostolion .
44005001	Ond yr oedd rhyw ddyn o'r enw Ananias , ynghyd â'i wraig Saffeira , wedi gwerthu eiddo .
44005002	Cadwodd ef beth o'r tâl yn ôl , a'i wraig hithau'n gwybod , a daeth â rhyw gyfran a'i osod wrth draed yr apostolion .
44005003	Ond meddai Pedr , “ Ananias , sut y bu i Satan lenwi dy galon i ddweud celwydd wrth yr Ysbryd Glân , a chadw'n ôl beth o'r tâl am y tir ?
44005004	Tra oedd yn aros heb ei werthu , onid yn dy feddiant di yr oedd yn aros ? Ac wedi ei werthu , onid gennyt ti yr oedd yr hawl ar yr arian ? Sut y rhoddaist le yn dy feddwl i'r fath weithred ? Nid wrth ddynion y dywedaist gelwydd , ond wrth Dduw . ”
44005005	Wrth glywed y geiriau hyn syrthiodd Ananias yn farw , a daeth ofn mawr ar bawb a glywodd .
44005006	A chododd y dynion ifainc , a rhoi amdo amdano , a mynd ag ef allan a'i gladdu .
44005007	Aeth rhyw deirawr heibio , a daeth ei wraig i mewn , heb wybod beth oedd wedi digwydd .
44005008	Dywedodd Pedr wrthi , “ Dywed i mi , ai am hyn a hyn y gwerthasoch y tir ? ” “ Ie , ” meddai hithau , “ am hyn a hyn . ”
44005009	Ac meddai Pedr wrthi , “ Sut y bu ichwi gytuno i roi prawf ar Ysbryd yr Arglwydd ? Dyma wrth y drws sŵn traed y rhai a fu'n claddu dy ŵr , ac fe ânt â thithau allan hefyd . ”
44005010	Ar unwaith syrthiodd hithau wrth ei draed , a marw . Daeth y dynion ifainc i mewn a'i chael hi'n gorff , ac aethant â hi allan , a'i chladdu gyda'i gŵr .
44005011	Daeth ofn mawr ar yr holl eglwys ac ar bawb a glywodd am hyn .
44005012	Trwy ddwylo'r apostolion gwnaed arwyddion a rhyfeddodau lawer ymhlith y bobl . Yr oeddent oll yn arfer dod ynghyd yng Nghloestr Solomon .
44005013	Nid oedd neb arall yn meiddio ymlynu wrthynt , ond yr oedd y bobl yn eu mawrygu ,
44005014	ac yr oedd credinwyr yn cael eu chwanegu fwyfwy at yr Arglwydd , luoedd o wŷr a gwragedd .
44005015	Yn wir , yr oeddent hyd yn oed yn dod â'r cleifion allan i'r heolydd , ac yn eu gosod ar welyau a matresi , fel pan fyddai Pedr yn mynd heibio y câi ei gysgod o leiaf ddisgyn ar ambell un ohonynt .
44005016	Byddai'r dyrfa'n ymgynnull hefyd o'r trefi o amgylch Jerwsalem , gan ddod â chleifion a rhai oedd yn cael eu blino gan ysbrydion aflan ; ac yr oeddent yn cael eu hiacháu bob un .
44005017	Ond llanwyd yr archoffeiriad ag eiddigedd , a'r holl rai hynny oedd gydag ef , sef plaid y Sadwceaid .
44005018	Cymerasant afael yn yr apostolion , a'u rhoi mewn dalfa gyhoeddus .
44005019	Ond yn ystod y nos agorodd angel yr Arglwydd ddrysau'r carchar a dod â hwy allan ;
44005020	a dywedodd , “ Ewch , safwch yn y deml a llefarwch wrth y bobl bob peth ynglŷn â'r Bywyd hwn . ”
44005021	Wedi iddynt glywed hyn , aethant ar doriad dydd i mewn i'r deml , a dechreusant ddysgu . Wedi i'r archoffeiriad a'r rhai oedd gydag ef gyrraedd , galwasant ynghyd y Sanhedrin , sef senedd gyflawn cenedl Israel , ac anfonasant i'r carchar i gyrchu'r apostolion .
44005022	Ond ni chafodd y swyddogion a ddaeth yno hyd iddynt yn y carchar . Daethant yn eu holau , ac adrodd ,
44005023	“ Cawsom y carchar wedi ei gloi yn gwbl ddiogel a'r gwylwyr yn sefyll wrth y drysau , ond wedi agor ni chawsom neb oddi mewn . ”
44005024	A phan glywodd prif swyddog gwarchodlu'r deml , a'r prif offeiriaid , y geiriau hyn , yr oeddent mewn penbleth yn eu cylch , beth a allai hyn ei olygu .
44005025	Ond daeth rhywun a dweud wrthynt , “ Y mae'r dynion a roesoch yn y carchar yn sefyll yn y deml ac yn dysgu'r bobl . ”
44005026	Yna aeth y swyddog gyda'i filwyr i'w nôl , ond heb drais , am eu bod yn ofni cael eu llabyddio gan y bobl .
44005027	Wedi dod â hwy yno , gwnaethant iddynt sefyll gerbron y Sanhedrin . Holodd yr archoffeiriad hwy ,
44005028	a dweud , “ Rhoesom orchymyn pendant i chwi beidio â dysgu yn yr enw hwn , a dyma chwi wedi llenwi Jerwsalem â'ch dysgeidiaeth , a'ch bwriad yw rhoi'r bai arnom ni am dywallt gwaed y dyn hwn . ”
44005029	Atebodd Pedr a'r apostolion , “ Rhaid ufuddhau i Dduw yn hytrach nag i ddynion .
44005030	Y mae Duw ein hynafiaid ni wedi cyfodi Iesu , yr hwn yr oeddech chwi wedi ei lofruddio trwy ei grogi ar bren .
44005031	Hwn a ddyrchafodd Duw at ei law dde yn Bentywysog a Gwaredwr , i roi edifeirwch i Israel a maddeuant pechodau .
44005032	Ac yr ydym ni'n dystion o'r pethau hyn , ni a'r Ysbryd Glân a roddodd Duw i'r rhai sy'n ufuddhau iddo . ”
44005033	Pan glywsant hwy hyn , aethant yn ffyrnig ac ewyllysio eu lladd .
44005034	Ond fe gododd yn y Sanhedrin ryw Pharisead o'r enw Gamaliel , athro'r Gyfraith , gŵr a berchid gan yr holl bobl , ac archodd anfon y dynion allan am ychydig .
44005035	“ Wŷr Israel , ” meddai , “ cymerwch ofal beth yr ydych am ei wneud â'r dynion hyn .
44005036	Oherwydd dro'n ôl cododd Theudas , gan honni ei fod yn rhywun , ac ymunodd nifer o ddynion ag ef , ynghylch pedwar cant . Lladdwyd ef , a chwalwyd pawb oedd yn ei ganlyn , ac aethant yn ddim .
44005037	Ar ôl hwn , cododd Jwdas y Galilead yn nyddiau'r cofrestru , a thynnodd bobl i'w ganlyn . Ond darfu amdano yntau hefyd , a gwasgarwyd pawb o'i ganlynwyr .
44005038	Ac yn yr achos hwn , rwy'n dweud wrthych , ymogelwch rhag y dynion hyn ; gadewch lonydd iddynt . Oherwydd os o ddynion y mae'r bwriad hwn neu'r weithred hon , fe'i dymchwelir ;
44005039	ond os o Dduw y mae , ni fyddwch yn abl i'w ddymchwelyd . Fe all y'ch ceir chwi yn ymladd yn erbyn Duw . ”
44005040	Ac fe'u perswadiwyd ganddo . Galwasant yr apostolion atynt , ac wedi eu fflangellu a gorchymyn iddynt beidio â llefaru yn enw Iesu , gollyngasant hwy'n rhydd .
44005041	Aethant hwythau ymaith o ŵydd y Sanhedrin , yn llawen am iddynt gael eu cyfrif yn deilwng i dderbyn amarch er mwyn yr Enw .
44005042	A phob dydd , yn y deml ac yn eu tai , nid oeddent yn peidio â dysgu a chyhoeddi'r newydd da am y Meseia , Iesu .
44006001	Yn y dyddiau hynny , pan oedd y disgyblion yn amlhau , bu grwgnach gan yr Iddewon Groeg eu hiaith yn erbyn y rhai Hebraeg , am fod eu gweddwon hwy yn cael eu hesgeuluso yn y ddarpariaeth feunyddiol .
44006002	Galwodd y Deuddeg gynulleidfa'r disgyblion atynt , a dweud , “ Nid yw'n addas ein bod ni'n gadael gair Duw , i weini wrth fyrddau .
44006003	Gyfeillion , dewiswch saith o ddynion o'ch plith ac iddynt air da , yn llawn o'r Ysbryd ac o ddoethineb , ac fe'u gosodwn hwy ar hyn o orchwyl .
44006004	Fe barhawn ni yn ddyfal yn y gweddïo ac yng ngwasanaeth y gair . ”
44006005	A bu eu geiriau yn gymeradwy gan yr holl gynulleidfa , a dyma ddewis Steffan , gŵr llawn o ffydd ac o'r Ysbryd Glân , a Philip a Prochorus a Nicanor a Timon a Parmenas a Nicolaus , proselyt o Antiochia .
44006006	Gosodasant y rhain gerbron yr apostolion , ac wedi gweddïo rhoesant hwythau eu dwylo arnynt .
44006007	Yr oedd gair Duw'n mynd ar gynnydd . Yr oedd nifer y disgyblion yn Jerwsalem yn lluosogi'n ddirfawr , a thyrfa fawr o'r offeiriaid hefyd yn ufuddhau i'r ffydd .
44006008	Yr oedd Steffan , yn llawn gras a nerth , yn gwneud rhyfeddodau ac arwyddion mawr ymhlith y bobl .
44006009	Ond daeth rhai o'r synagog a elwid yn Synagog y Libertiniaid a'r Cyreniaid a'r Alexandriaid , a rhai o bobl Cilicia ac Asia , a dadlau â Steffan ,
44006010	ond ni allent wrthsefyll y ddoethineb a'r Ysbryd yr oedd yn llefaru drwyddo .
44006011	Yna annog dynion a wnaethant i ddweud , “ Clywsom ef yn llefaru pethau cableddus yn erbyn Moses ac yn erbyn Duw . ”
44006012	A chynyrfasant y bobl a'r henuriaid a'r ysgrifenyddion , ac ymosod arno a'i gipio a dod ag ef gerbron y Sanhedrin ,
44006013	a gosod gau dystion i ddweud , “ Y mae'r dyn yma byth a hefyd yn llefaru pethau yn erbyn y lle sanctaidd hwn a'r Gyfraith ;
44006014	oherwydd clywsom ef yn dweud y bydd Iesu'r Nasaread yma yn distrywio'r lle hwn , ac yn newid y defodau a draddododd Moses i ni . ”
44006015	A syllodd pawb oedd yn eistedd yn y Sanhedrin arno , a gwelsant ei wyneb ef fel wyneb angel .
44007001	Gofynnodd yr archoffeiriad : “ Ai felly y mae ? ”
44007002	Meddai yntau : “ Frodyr a thadau , clywch . Ymddangosodd Duw'r gogoniant i'n tad ni , Abraham , ac yntau yn Mesopotamia cyn iddo ymsefydlu yn Haran ,
44007003	a dywedodd wrtho , ‘ Dos allan o'th wlad ac oddi wrth dy berthnasau , a thyrd i'r wlad a ddangosaf iti . ’
44007004	Yna fe aeth allan o wlad y Caldeaid , ac ymsefydlodd yn Haran . Oddi yno , wedi i'w dad farw , fe symudodd Duw ef i'r wlad hon , lle'r ydych chwi'n preswylio yn awr .
44007005	Eto ni roes iddo etifeddiaeth ynddi , naddo , dim lled troed . Addo a wnaeth ei rhoi iddo ef i'w meddiannu , ac i'w ddisgynyddion ar ei ôl , ac yntau heb blentyn .
44007006	Llefarodd Duw fel hyn : ‘ Bydd ei ddisgynyddion yn alltudion mewn gwlad ddieithr , a chânt eu caethiwo a'u cam-drin am bedwar can mlynedd .
44007007	Ac fe ddof fi â barn ar y genedl y byddant yn ei gwasanaethu , ’ meddai Duw , ‘ ac wedi hynny dônt allan , ac addolant fi yn y lle hwn . ’
44007008	A rhoddodd iddo gyfamod enwaediad . Felly , wedi geni iddo Isaac , enwaedodd arno yr wythfed dydd . Ac i Isaac ganwyd Jacob , ac i Jacob y deuddeg patriarch . ”
44007009	“ Cenfigennodd y patriarchiaid wrth Joseff a'i werthu i'r Aifft . Ond yr oedd Duw gydag ef ,
44007010	ac achubodd ef o'i holl gyfyngderau , a rhoddodd iddo ffafr a doethineb yng ngolwg Pharo brenin yr Aifft , a gosododd yntau ef yn llywodraethwr dros yr Aifft a thros ei holl dŷ .
44007011	Daeth newyn ar yr Aifft i gyd ac ar Ganaan ; yr oedd yn gyfyngder mawr , ac ni allai ein hynafiaid gael lluniaeth .
44007012	Ond clywodd Jacob fod bwyd yn yr Aifft , ac anfonodd ein tadau yno y tro cyntaf .
44007013	Yr ail dro fe adnabuwyd Joseff gan ei frodyr , a daeth tylwyth Joseff yn hysbys i Pharo .
44007014	Anfonodd Joseff , a galw Jacob ei dad ato , a'i holl berthnasau , yn saith deg pump o bobl i gyd .
44007015	Ac aeth Jacob i lawr i'r Aifft . Bu farw ef a'n tadau ,
44007016	a symudwyd hwy yn ôl i Sichem , a'u claddu yn y bedd yr oedd Abraham wedi ei brynu am arian gan feibion Emor yn Sichem .
44007017	“ Fel yr oedd yr amser yn agosáu i gyflawni'r addewid yr oedd Duw wedi ei rhoi i Abraham , cynyddodd y bobl a lluosogi yn yr Aifft ,
44007018	nes i frenin gwahanol godi ar yr Aifft , un na wyddai ddim am Joseff .
44007019	Bu hwn yn ddichellgar wrth ein cenedl ni , gan gam-drin ein hynafiaid , a pheri bwrw eu babanod allan fel na chedwid mohonynt yn fyw .
44007020	Y pryd hwnnw y ganwyd Moses , ac yr oedd yn blentyn cymeradwy yng ngolwg Duw . Magwyd ef am dri mis yn nhŷ ei dad ,
44007021	a phan fwriwyd ef allan , cymerodd merch Pharo ef ati , a'i fagu yn fab iddi hi ei hun .
44007022	Hyfforddwyd Moses yn holl ddoethineb yr Eifftwyr , ac yr oedd yn nerthol yn ei eiriau a'i weithredoedd .
44007023	“ Yn ystod ei ddeugeinfed flwyddyn , cododd awydd arno i ymweld â'i gyd-genedl , plant Israel .
44007024	Pan welodd un ohonynt yn cael cam , fe'i hamddiffynnodd , a dialodd gam y dyn oedd dan orthrwm trwy daro'r Eifftiwr .
44007025	Yr oedd yn tybio y byddai ei bobl ei hun yn deall fod Duw trwyddo ef yn rhoi gwaredigaeth iddynt . Ond nid oeddent yn deall .
44007026	Trannoeth daeth ar draws dau ohonynt yn ymladd , a cheisiodd eu cymodi a chael heddwch , gan ddweud , ‘ Ddynion , brodyr ydych ; pam y gwnewch gam â'ch gilydd ? ’
44007027	Ond dyma'r un oedd yn gwneud cam â'i gymydog yn ei wthio i ffwrdd , gan ddweud , ‘ Pwy a'th benododd di yn llywodraethwr ac yn farnwr arnom ni ?
44007028	A wyt ti am fy lladd i fel y lleddaist yr Eifftiwr ddoe ? ’
44007029	A ffodd Moses ar y gair hwn , ac aeth yn alltud yn nhir Midian , lle y ganwyd iddo ddau fab .
44007030	“ Ymhen deugain mlynedd , fe ymddangosodd iddo yn anialwch Mynydd Sinai angel mewn fflam dân mewn perth .
44007031	Pan welodd Moses ef , bu ryfedd ganddo'r olygfa . Wrth iddo nesu i edrych yn fanwl , daeth llais yr Arglwydd :
44007032	‘ Myfi yw Duw dy dadau , Duw Abraham a Duw Isaac a Duw Jacob . ’ Cafodd Moses fraw , ac ni feiddiai edrych .
44007033	Yna dywedodd yr Arglwydd wrtho , ‘ Datod dy sandalau oddi am dy draed , oherwydd y mae'r lle'r wyt yn sefyll arno yn dir sanctaidd .
44007034	Gwelais , do , gwelais sut y mae fy mhobl sydd yn yr Aifft yn cael eu cam-drin , a chlywais eu griddfan , a deuthum i lawr i'w gwaredu . Yn awr tyrd , imi gael dy anfon di i'r Aifft . ’
44007035	Y Moses hwn , y gŵr a wrthodasant gan ddweud , ‘ Pwy a'th benododd di yn llywodraethwr ac yn farnwr ? ’ — hwnnw a anfonodd Duw yn llywodraethwr ac yn rhyddhawr , trwy law'r angel a ymddangosodd iddo yn y berth .
44007036	Hwn a'u harweiniodd hwy allan , gan wneud rhyfeddodau ac arwyddion yng ngwlad yr Aifft ac yn y Môr Coch , ac am ddeugain mlynedd yn yr anialwch .
44007037	Hwn yw'r Moses a ddywedodd wrth blant Israel , ‘ Bydd Duw yn codi i chwi o blith eich cyd-genedl broffwyd , fel y cododd fi . ’
44007038	Hwn yw'r un a fu yn y gynulleidfa yn yr anialwch , gyda'r angel a lefarodd wrtho ar Fynydd Sinai a chyda'n hynafiaid ni . Derbyniodd ef oraclau byw i'w rhoi i chwi .
44007039	Eithr ni fynnodd ein hynafiaid ymddarostwng iddo , ond ei wthio o'r ffordd a wnaethant , a throi'n ôl yn eu calonnau at yr Aifft ,
44007040	gan ddweud wrth Aaron , ‘ Gwna inni dduwiau i fynd o'n blaen ; oherwydd y Moses yma , a ddaeth â ni allan o wlad yr Aifft , ni wyddom beth a ddigwyddodd iddo . ’
44007041	Gwnaethant lo y pryd hwnnw , ac offrymu aberth i'r eilun , ac ymlawenhau yng nghynnyrch eu dwylo eu hunain .
44007042	A throes Duw ymaith , a'u rhoi i fyny i addoli sêr y nef , fel y mae'n ysgrifenedig yn llyfr y proffwydi : “ ‘ A offrymasoch i mi laddedigion ac aberthauam ddeugain mlynedd yn yr anialwch , dŷ Israel ?
44007043	Na yn wir , dyrchafasoch babell Moloch , a seren eich duw Raiffan , y delwau a wnaethoch i'w haddoli . Alltudiaf chwi y tu hwnt i Fabilon . ’
44007044	“ Yr oedd pabell y dystiolaeth gan ein hynafiaid yn yr anialwch , fel y gorchmynnodd yr hwn a lefarodd wrth Moses ei fod i'w llunio yn ôl y patrwm yr oedd wedi ei weld .
44007045	Ac wedi ei derbyn yn eu tro , daeth ein hynafiaid â hi yma gyda Josua , wrth iddynt oresgyn y cenhedloedd a yrrodd Duw allan o'u blaenau . Ac felly y bu hyd ddyddiau Dafydd .
44007046	Cafodd ef ffafr gerbron Duw , a deisyfodd am gael tabernacl i dŷ Jacob .
44007047	Eithr Solomon oedd yr un a adeiladodd dŷ iddo .
44007048	Ond nid yw'r Goruchaf yn trigo mewn tai o waith llaw ; fel y mae'r proffwyd yn dweud :
44007049	“ ‘ Y nefoedd yw fy ngorsedd , a'r ddaear yw troedfainc fy nhraed . Pa fath dŷ a adeiladwch imi , medd yr Arglwydd ; ble fydd fy ngorffwysfa ?
44007050	Onid fy llaw i a wnaeth y pethau hyn oll ? ’
44007051	“ Chwi rai gwargaled a dienwaededig o galon a chlust , yr ydych chwi yn wastad yn gwrthwynebu'r Ysbryd Glân ; fel eich hynafiaid , felly chwithau .
44007052	P'run o'r proffwydi na fu'ch hynafiaid yn ei erlid ? Ie , lladdasant y rhai a ragfynegodd ddyfodiad yr Un Cyfiawn . A chwithau yn awr , bradwyr a llofruddion fuoch iddo ef ,
44007053	chwi y rhai a dderbyniodd y Gyfraith yn ôl cyfarwyddyd angylion , ac eto ni chadwasoch mohoni . ”
44007054	Wrth glywed y pethau hyn aethant yn ffyrnig yn eu calonnau , ac ysgyrnygu eu dannedd arno .
44007055	Yn llawn o'r Ysbryd Glân , syllodd Steffan tua'r nef a gwelodd ogoniant Duw , ac Iesu'n sefyll ar ddeheulaw Duw ,
44007056	a dywedodd , “ Edrychwch , rwy'n gweld y nefoedd yn agored , a Mab y Dyn yn sefyll ar ddeheulaw Duw . ”
44007057	Rhoesant hwythau waedd uchel , a chau eu clustiau , a rhuthro'n unfryd arno ,
44007058	a'i fwrw allan o'r ddinas , a mynd ati i'w labyddio . Dododd y tystion eu dillad wrth draed dyn ifanc o'r enw Saul .
44007059	Ac wrth iddynt ei labyddio , yr oedd Steffan yn galw , “ Arglwydd Iesu , derbyn fy ysbryd . ”
44007060	Yna penliniodd , a gwaeddodd â llais uchel , “ Arglwydd , paid â dal y pechod hwn yn eu herbyn . ” Ac wedi dweud hynny , fe hunodd .
44008001	Y diwrnod hwnnw dechreuodd erlid mawr ar yr eglwys yn Jerwsalem . Gwasgarwyd hwy , pawb ond yr apostolion , trwy barthau Jwdea a Samaria .
44008002	Claddwyd Steffan gan wŷr duwiol , ac yr oeddent yn galarnadu'n uchel amdano .
44008003	Ond anrheithio'r eglwys yr oedd Saul : mynd i mewn i dŷ ar ôl tŷ , a llusgo allan wŷr a gwragedd , a'u traddodi i garchar .
44008004	Am y rhai a wasgarwyd , teithiasant gan bregethu'r gair .
44008005	Aeth Philip i lawr i'r ddinas yn Samaria , a dechreuodd gyhoeddi'r Meseia iddynt .
44008006	Yr oedd y tyrfaoedd yn dal yn unfryd ar eiriau Philip , wrth glywed a gweld yr arwyddion yr oedd yn eu gwneud ;
44008007	oherwydd yr oedd ysbrydion aflan yn dod allan o lawer oedd wedi eu meddiannu ganddynt , gan weiddi â llais uchel , ac iachawyd llawer o rai wedi eu parlysu ac o rai cloff .
44008008	A bu llawenydd mawr yn y ddinas honno .
44008009	Yr oedd rhyw ŵr o'r enw Simon eisoes yn y ddinas yn dewino ac yn synnu cenedl Samaria . Yr oedd yn dweud ei fod yn rhywun mawr ,
44008010	ac yr oedd pawb , o fawr i fân , yn dal sylw arno ac yn dweud , “ Hwn yw'r gallu dwyfol a elwir y Gallu Mawr . ”
44008011	Yr oeddent yn dal sylw arno am ei fod ers cryn amser yn eu synnu â'i ddewiniaeth .
44008012	Ond wedi iddynt gredu Philip a'i newydd da am deyrnas Dduw ac enw Iesu Grist , dechreuwyd eu bedyddio hwy , yn wŷr a gwragedd .
44008013	Credodd Simon ei hun hefyd , ac wedi ei fedyddio yr oedd yn glynu'n ddyfal wrth Philip ; wrth weld arwyddion a gweithredoedd nerthol yn cael eu cyflawni , yr oedd yn synnu .
44008014	Pan glywodd yr apostolion yn Jerwsalem fod Samaria wedi derbyn gair Duw , anfonasant atynt Pedr ac Ioan ,
44008015	ac wedi iddynt hwy ddod i lawr yno , gweddïasant drostynt ar iddynt dderbyn yr Ysbryd Glân ,
44008016	oherwydd nid oedd eto wedi disgyn ar neb ohonynt , dim ond eu bod wedi eu bedyddio i enw yr Arglwydd Iesu .
44008017	Yna rhoes Pedr ac Ioan eu dwylo arnynt , a derbyniasant yr Ysbryd Glân .
44008018	Pan welodd Simon mai trwy arddodiad dwylo'r apostolion y rhoddid yr Ysbryd , cynigiodd arian iddynt ,
44008019	a dweud , “ Rhowch yr awdurdod yma i minnau , fel y bydd i bwy bynnag y rhof fy nwylo arno dderbyn yr Ysbryd Glân . ”
44008020	Ond dywedodd Pedr wrtho , “ Melltith arnat ti a'th arian , am iti feddwl meddiannu rhodd Duw trwy dalu amdani !
44008021	Nid oes iti ran na chyfran yn hyn o beth , oblegid nid yw dy galon yn uniawn yng ngolwg Duw .
44008022	Felly edifarha am y drygioni hwn o'r eiddot , ac erfyn ar yr Arglwydd , i weld a faddeuir i ti feddylfryd dy galon ,
44008023	oherwydd rwy'n gweld dy fod yn llawn chwerwder ac yn gaeth i ddrygioni . ”
44008024	Atebodd Simon , “ Gweddïwch chwi drosof fi ar yr Arglwydd , fel na ddaw arnaf ddim o'r pethau a ddywedsoch . ”
44008025	Wedi iddynt dystiolaethu a llefaru gair yr Arglwydd , cychwynasant hwythau yn ôl i Jerwsalem , a chyhoeddi'r newydd da i lawer o bentrefi'r Samariaid .
44008026	Llefarodd angel yr Arglwydd wrth Philip : “ Cod , ” meddai , “ a chymer daith tua'r de , i'r ffordd sy'n mynd i lawr o Jerwsalem i Gasa . ” Ffordd anial yw hon .
44008027	Cododd yntau ac aeth . A dyma ŵr o Ethiop , eunuch , swyddog uchel i Candace brenhines yr Ethiopiaid , ac yn ben ar ei holl drysor hi ; yr oedd hwn wedi dod i Jerwsalem i addoli ,
44008028	ac yr oedd yn dychwelyd ac yn eistedd yn ei gerbyd , yn darllen y proffwyd Eseia .
44008029	Dywedodd yr Ysbryd wrth Philip , “ Dos a glŷn wrth y cerbyd yna . ”
44008030	Rhedodd Philip ato a chlywodd ef yn darllen y proffwyd Eseia , ac meddai , “ A wyt ti'n deall , tybed , beth yr wyt yn ei ddarllen ? ”
44008031	Meddai yntau , “ Wel , sut y gallwn i , heb i rywun fy nghyfarwyddo ? ” Gwahoddodd Philip i ddod i fyny ato ac eistedd gydag ef .
44008032	A hon oedd yr adran o'r Ysgrythur yr oedd yn ei darllen : “ Arweiniwyd ef fel dafad i'r lladdfa , ac fel y bydd oen yn ddistaw yn llaw ei gneifiwr , felly nid yw'n agor ei enau .
44008033	Yn ei ddarostyngiad gomeddwyd iddo farn . Pwy all draethu am ei ddisgynyddion ? Oherwydd cymerir ei fywyd oddi ar y ddaear . ”
44008034	Meddai'r eunuch wrth Philip , “ Dywed i mi , am bwy y mae'r proffwyd yn dweud hyn ? Ai amdano'i hun , ai am rywun arall ? ”
44008035	Yna agorodd Philip ei enau , a chan ddechrau o'r rhan hon o'r Ysgrythur traethodd y newydd da am Iesu iddo .
44008036	Fel yr oeddent yn mynd rhagddynt ar eu ffordd , daethant at ryw ddŵr , ac ebe'r eunuch , “ Dyma ddŵr ; beth sy'n rhwystro imi gael fy medyddio ? ”
44008038	A gorchmynnodd i'r cerbyd sefyll , ac aethant i lawr ill dau i'r dŵr , Philip a'r eunuch , ac fe'i bedyddiodd ef .
44008039	Pan ddaethant i fyny o'r dŵr , cipiwyd Philip ymaith gan Ysbryd yr Arglwydd ; ni welodd yr eunuch mohono mwyach , ac aeth ymlaen ar ei ffordd yn llawen .
44008040	Cafodd Philip ei hun yn Asotus , ac aeth o gwmpas dan gyhoeddi'r newydd da yn yr holl ddinasoedd nes iddo ddod i Gesarea .
44009001	Yr oedd Saul yn dal i chwythu bygythion angheuol yn erbyn disgyblion yr Arglwydd , ac fe aeth at yr archoffeiriad
44009002	a gofyn iddo am lythyrau at y synagogau yn Namascus , fel os byddai'n cael hyd i rywrai o bobl y Ffordd , yn wŷr neu'n wragedd , y gallai eu dal a dod â hwy i Jerwsalem .
44009003	Pan oedd ar ei daith ac yn agosáu at Ddamascus , yn sydyn fflachiodd o'i amgylch oleuni o'r nef .
44009004	Syrthiodd ar lawr , a chlywodd lais yn dweud wrtho , “ Saul , Saul , pam yr wyt yn fy erlid i ? ”
44009005	Dywedodd yntau , “ Pwy wyt ti , Arglwydd ? ” Ac ebe'r llais , “ Iesu wyf fi , yr hwn yr wyt ti yn ei erlid .
44009006	Ond cod , a dos i mewn i'r ddinas , ac fe ddywedir wrthyt beth sy raid iti ei wneud . ”
44009007	Yr oedd y dynion oedd yn cyd-deithio ag ef yn sefyll yn fud , yn clywed y llais ond heb weld neb .
44009008	Cododd Saul oddi ar lawr , ond er bod ei lygaid yn agored ni allai weld dim . Arweiniasant ef gerfydd ei law i mewn i Ddamascus .
44009009	Bu am dridiau heb weld , ac ni chymerodd na bwyd na diod .
44009010	Yr oedd rhyw ddisgybl yn Namascus o'r enw Ananias , a dywedodd yr Arglwydd wrtho ef mewn gweledigaeth , “ Ananias . ” Dywedodd yntau , “ Dyma fi , Arglwydd . ”
44009011	Ac meddai'r Arglwydd wrtho , “ Cod , a dos i'r stryd a elwir y Stryd Union , a gofyn yn nhŷ Jwdas am ddyn o Darsus o'r enw Saul ; cei hyd iddo yno , yn gweddïo ;
44009012	ac y mae wedi gweld mewn gweledigaeth ddyn o'r enw Ananias yn dod i mewn ac yn rhoi ei ddwylo arno i roi ei olwg yn ôl iddo . ”
44009013	Atebodd Ananias , “ Arglwydd , yr wyf wedi clywed gan lawer am y dyn hwn , faint o ddrwg y mae wedi ei wneud i'th saint di yn Jerwsalem .
44009014	Yma hefyd y mae ganddo awdurdod oddi wrth y prif offeiriaid i ddal pawb sy'n galw ar dy enw di . ”
44009015	Ond dywedodd yr Arglwydd wrtho , “ Dos di ; llestr dewis i mi yw hwn , i ddwyn fy enw gerbron y Cenhedloedd a'u brenhinoedd , a cherbron plant Israel .
44009016	Dangosaf fi iddo faint sy raid iddo'i ddioddef dros fy enw i . ”
44009017	Aeth Ananias ymaith ac i mewn i'r tŷ , a rhoddodd ei ddwylo arno a dweud , “ Y brawd Saul , yr Arglwydd sydd wedi fy anfon — sef Iesu , yr un a ymddangosodd iti ar dy ffordd yma — er mwyn iti gael dy olwg yn ôl , a'th lenwi â'r Ysbryd Glân . ”
44009018	Ar unwaith syrthiodd rhywbeth fel cen oddi ar ei lygaid , a chafodd ei olwg yn ôl . Cododd , ac fe'i bedyddiwyd ,
44009019	a chymerodd luniaeth ac ymgryfhaodd . Bu gyda'r disgyblion oedd yn Namascus am rai dyddiau ,
44009020	ac ar unwaith dechreuodd bregethu Iesu yn y synagogau , a chyhoeddi mai Mab Duw oedd ef .
44009021	Yr oedd pawb oedd yn ei glywed yn rhyfeddu . “ Onid dyma'r dyn , ” meddent , “ a wnaeth ddifrod yn Jerwsalem ar y rhai sy'n galw ar yr enw hwn ? Ac onid i hyn yr oedd wedi dod yma , sef i fynd â hwy yn rhwym at y prif offeiriaid ? ”
44009022	Ond yr oedd Saul yn ymrymuso fwyfwy , ac yn drysu'r Iddewon oedd yn byw yn Namascus wrth brofi mai Iesu oedd y Meseia .
44009023	Fel yr oedd dyddiau lawer yn mynd heibio , cynllwyniodd yr Iddewon i'w ladd .
44009024	Ond daeth eu cynllwyn yn hysbys i Saul . Yr oeddent hefyd yn gwylio'r pyrth ddydd a nos er mwyn ei ladd ef .
44009025	Ond cymerodd ei ddisgyblion ef yn y nos a'i ollwng i lawr y mur , gan ei ostwng mewn basged .
44009026	Wedi iddo gyrraedd Jerwsalem ceisiodd ymuno â'r disgyblion ; ond yr oedd ar bawb ei ofn , gan nad oeddent yn credu ei fod yn ddisgybl .
44009027	Ond cymerodd Barnabas ef a mynd ag ef at yr apostolion , ac adroddodd wrthynt fel yr oedd wedi gweld yr Arglwydd ar y ffordd , ac iddo siarad ag ef , ac fel yr oedd wedi llefaru yn hy yn Namascus yn enw Iesu .
44009028	Bu gyda hwy , yn mynd i mewn ac allan yn Jerwsalem ,
44009029	gan lefaru'n hy yn enw yr Arglwydd ; byddai'n siarad ac yn dadlau â'r Iddewon Groeg eu hiaith , ond yr oeddent hwy'n ceisio'i ladd ef .
44009030	Pan ddaeth y credinwyr i wybod , aethant ag ef i lawr i Gesarea , a'i anfon ymaith i Darsus .
44009031	Yr oedd yr eglwys yn awr , drwy holl Jwdea a Galilea a Samaria , yn cael heddwch . Yr oedd yn cryfhau , a thrwy rodio yn ofn yr Arglwydd ac yn niddanwch yr Ysbryd Glân , yn mynd ar gynnydd .
44009032	Pan oedd Pedr yn mynd ar daith ac yn galw heibio i bawb , fe ddaeth i lawr at y saint oedd yn trigo yn Lyda .
44009033	Yno cafodd ryw ddyn o'r enw Aeneas , a oedd yn gorwedd ers wyth mlynedd ar ei fatras , wedi ei barlysu .
44009034	Dywedodd Pedr wrtho , “ Aeneas , y mae Iesu Grist yn dy iacháu di ; cod , a chyweiria dy wely . ” Ac fe gododd ar unwaith .
44009035	Gwelodd holl drigolion Lyda a Saron ef , a throesant at yr Arglwydd .
44009036	Yr oedd yn Jopa ryw ddisgybl o'r enw Tabitha ; ystyr hyn , o'i gyfieithu , yw Dorcas . Yr oedd hon yn llawn o weithredoedd da ac o elusennau .
44009037	Yr adeg honno fe glafychodd , a bu farw . Golchasant ei chorff a'i roi i orwedd mewn ystafell ar y llofft .
44009038	A chan fod Lyda yn agos i Jopa , pan glywodd y disgyblion fod Pedr yno , anfonasant ddau ddyn ato i ddeisyf arno , “ Tyrd drosodd atom heb oedi . ”
44009039	Cododd Pedr ac aeth gyda hwy . Wedi iddo gyrraedd , aethant ag ef i fyny i'r ystafell , a safodd yr holl wragedd gweddwon yn ei ymyl dan wylo a dangos y crysau a'r holl ddillad yr oedd Dorcas wedi eu gwneud pan oedd gyda hwy .
44009040	Ond trodd Pedr bawb allan , a phenliniodd a gweddïo , a chan droi at y corff meddai , “ Tabitha , cod . ” Agorodd hithau ei llygaid , a phan welodd Pedr , cododd ar ei heistedd .
44009041	Rhoddodd yntau ei law iddi a'i chodi , a galwodd y saint a'r gwragedd gweddwon , a'i chyflwyno iddynt yn fyw .
44009042	Aeth y peth yn hysbys drwy Jopa i gyd , a daeth llawer i gredu yn yr Arglwydd .
44009043	Arhosodd Pedr am beth amser yn Jopa gyda rhyw farcer o'r enw Simon .
44010001	Yr oedd rhyw ŵr yng Nghesarea o'r enw Cornelius , canwriad o'r fintai Italaidd , fel y gelwid hi ;
44010002	gŵr defosiynol ydoedd , yn ofni Duw , ef a'i holl deulu . Byddai'n rhoi elusennau lawer i'r bobl Iddewig , ac yn gweddïo ar Dduw yn gyson .
44010003	Tua thri o'r gloch y prynhawn , gwelodd yn eglur mewn gweledigaeth angel Duw yn dod i mewn ato ac yn dweud wrtho , “ Cornelius . ”
44010004	Syllodd yntau arno a brawychodd , ac meddai , “ Beth sydd , f'arglwydd ? ” Dywedodd yr angel wrtho , “ Y mae dy weddïau a'th elusennau wedi esgyn yn offrwm coffa gerbron Duw .
44010005	Ac yn awr anfon ddynion i Jopa i gyrchu dyn o'r enw Simon , a gyfenwir Pedr .
44010006	Y mae hwn yn lletya gyda rhyw farcer o'r enw Simon , sydd â'i dŷ wrth y môr . ”
44010007	Wedi i'r angel oedd yn llefaru wrtho ymadael , galwodd ddau o'r gweision tŷ a milwr defosiynol , un o'i weision agos ,
44010008	ac adroddodd y cwbl wrthynt a'u hanfon i Jopa .
44010009	Trannoeth , pan oedd y rhain ar eu taith ac yn agosáu at y ddinas , aeth Pedr i fyny ar y to i weddïo , tua chanol dydd .
44010010	Daeth chwant bwyd arno ac eisiau cael pryd ; a thra oeddent yn ei baratoi , aeth i lesmair .
44010011	Gwelodd y nef yn agored , a rhywbeth fel hwyl fawr yn disgyn ac yn cael ei gollwng wrth bedair congl tua'r ddaear .
44010012	O'i mewn yr oedd holl anifeiliaid ac ymlusgiaid y ddaear ac adar yr awyr .
44010013	A daeth llais ato , “ Cod , Pedr , lladd a bwyta . ”
44010014	Dywedodd Pedr , “ Na , na , Arglwydd ; nid wyf fi erioed wedi bwyta dim halogedig nac aflan . ”
44010015	A thrachefn eilwaith meddai'r llais wrtho , “ Yr hyn y mae Duw wedi ei lanhau , paid ti â'i alw'n halogedig . ”
44010016	Digwyddodd hyn deirgwaith ; yna yn sydyn cymerwyd y peth i fyny i'r nef .
44010017	Tra oedd Pedr yn amau ynddo'i hun beth allai ystyr y weledigaeth fod , dyma'r dynion oedd wedi eu hanfon gan Cornelius , wedi iddynt holi am dŷ Simon , yn dod ac yn sefyll wrth y drws .
44010018	Galwasant a gofyn , “ A yw Simon , a gyfenwir Pedr , yn lletya yma ? ”
44010019	Tra oedd Pedr yn synfyfyrio ynghylch y weledigaeth , dywedodd yr Ysbryd , “ Y mae yma dri dyn yn chwilio amdanat .
44010020	Cod , dos i lawr , a dos gyda hwy heb amau dim , oherwydd myfi sydd wedi eu hanfon . ”
44010021	Aeth Pedr i lawr at y dynion , ac meddai , “ Dyma fi , y dyn yr ydych yn chwilio amdano . Pam y daethoch yma ? ”
44010022	Meddent hwythau , “ Y canwriad Cornelius , gŵr cyfiawn sy'n ofni Duw ac sydd â gair da iddo gan holl genedl yr Iddewon , a rybuddiwyd gan angel sanctaidd i anfon amdanat i'w dŷ , ac i glywed y pethau sydd gennyt i'w dweud . ”
44010023	Felly gwahoddodd hwy i mewn a rhoi llety iddynt . Trannoeth , cododd ac aeth ymaith gyda hwy , ac aeth rhai o'r credinwyr oedd yn Jopa gydag ef .
44010024	A thrannoeth , cyrhaeddodd Gesarea . Yr oedd Cornelius yn eu disgwyl , ac wedi galw ynghyd ei berthnasau a'i gyfeillion agos .
44010025	Wedi i Pedr ddod i mewn , aeth Cornelius i'w gyfarfod , a syrthiodd wrth ei draed a'i addoli .
44010026	Ond cododd Pedr ef ar ei draed , gan ddweud , “ Cod ; dyn wyf finnau hefyd . ”
44010027	A than ymddiddan ag ef aeth i mewn , a chael llawer wedi ymgynnull ,
44010028	ac meddai wrthynt , “ Fe wyddoch chwi ei bod yn anghyfreithlon i Iddew gadw cwmni gydag estron neu ymweld ag ef ; eto dangosodd Duw i mi na ddylwn alw neb yn halogedig neu'n aflan .
44010029	Dyna pam y deuthum , heb wrthwynebu o gwbl , pan anfonwyd amdanaf . Rwy'n gofyn , felly , pam yr anfonasoch amdanaf . ”
44010030	Ac ebe Cornelius , “ Pedwar diwrnod i'r awr hon , yr oeddwn ar weddi am dri o'r gloch y prynhawn yn fy nhŷ , a dyma ŵr yn sefyll o'm blaen mewn gwisg ddisglair ,
44010031	ac meddai , ‘ Cornelius , y mae Duw wedi clywed dy weddi di ac wedi cofio am dy elusennau .
44010032	Anfon , felly , i Jopa a gwahodd atat Simon , a gyfenwir Pedr ; y mae hwn yn lletya yn nhŷ Simon y barcer , wrth y môr . ’
44010033	Felly anfonais atat ar unwaith , a gwelaist tithau yn dda ddod . Yn awr , ynteu , yr ydym ni bawb yma gerbron Duw i glywed popeth a orchmynnwyd i ti gan yr Arglwydd . ”
44010034	A dechreuodd Pedr lefaru : “ Ar fy ngwir , ” meddai , “ rwy'n deall nad yw Duw yn dangos ffafriaeth ,
44010035	ond bod y sawl ym mhob cenedl sy'n ei ofni ac yn gweithredu cyfiawnder yn dderbyniol ganddo ef .
44010036	Y gair hwn a anfonodd i blant Israel , gan gyhoeddi Efengyl tangnefedd drwy Iesu Grist ; ef yw Arglwydd pawb .
44010037	Gwyddoch chwi'r peth a fu drwy holl Jwdea , gan ddechrau yng Ngalilea wedi'r bedydd a gyhoeddodd Ioan — Iesu o Nasareth ,
44010038	y modd yr eneiniodd Duw ef â'r Ysbryd Glân ac â nerth . Aeth ef oddi amgylch gan wneud daioni ac iacháu pawb oedd dan ormes y diafol , am fod Duw gydag ef .
44010039	Ac yr ydym ni'n dystion o'r holl bethau a wnaeth yng ngwlad yr Iddewon ac yn Jerwsalem . A lladdasant ef , gan ei grogi ar bren .
44010040	Ond cyfododd Duw ef ar y trydydd dydd , a pheri iddo ddod yn weledig ,
44010041	nid i'r holl bobl , ond i dystion oedd wedi eu rhagethol gan Dduw , sef i ni , y rhai a fu'n cydfwyta ac yn cydyfed gydag ef wedi iddo atgyfodi oddi wrth y meirw .
44010042	Gorchmynnodd i ni bregethu i'r bobl , a thystiolaethu mai hwn yw'r un a benodwyd gan Dduw yn farnwr y byw a'r meirw .
44010043	I hwn y mae'r holl broffwydi'n tystio , y bydd pawb sy'n credu ynddo ef yn derbyn maddeuant pechodau trwy ei enw . ”
44010044	Tra oedd Pedr yn dal i lefaru'r pethau hyn , syrthiodd yr Ysbryd Glân ar bawb oedd yn gwrando'r gair .
44010045	Synnodd y credinwyr Iddewig , cynifer ag oedd wedi dod gyda Pedr , am fod rhodd yr Ysbryd Glân wedi ei thywallt hyd yn oed ar y Cenhedloedd ;
44010046	oherwydd yr oeddent yn eu clywed yn llefaru â thafodau ac yn mawrygu Duw . Yna dywedodd Pedr ,
44010047	“ A all unrhyw un wrthod y dŵr i fedyddio'r rhain , a hwythau wedi derbyn yr Ysbryd Glân fel ninnau ? ”
44010048	A gorchmynnodd eu bedyddio hwy yn enw Iesu Grist . Yna gofynasant iddo aros am rai dyddiau .
44011001	Clywodd yr apostolion a'r credinwyr yn Jwdea fod y Cenhedloedd hefyd wedi derbyn gair Duw .
44011002	Pan ddaeth Pedr i fyny i Jerwsalem , dechreuodd plaid yr enwaediad ddadlau ag ef ,
44011003	a dweud , “ Buost yn ymweld â dynion dienwaededig , ac yn cydfwyta gyda hwy . ”
44011004	Dechreuodd Pedr adrodd yr hanes wrthynt yn ei drefn .
44011005	“ Yr oeddwn i , ” meddai , “ yn nhref Jopa yn gweddïo , a gwelais mewn llesmair weledigaeth : yr oedd rhywbeth fel hwyl fawr yn disgyn ac yn cael ei gollwng o'r nef wrth bedair congl , a daeth hyd ataf .
44011006	Syllais i mewn iddi a cheisio amgyffred ; gwelais anifeiliaid y ddaear a'r bwystfilod a'r ymlusgiaid ac adar yr awyr .
44011007	A chlywais lais yn dweud wrthyf , ‘ Cod , Pedr , lladd a bwyta . ’
44011008	Ond dywedais , ‘ Na , na , Arglwydd ; nid aeth dim halogedig neu aflan erioed i'm genau . ’
44011009	Atebodd llais o'r nef eilwaith , ‘ Yr hyn y mae Duw wedi ei lanhau , paid ti â'i alw'n halogedig . ’
44011010	Digwyddodd hyn deirgwaith , ac yna tynnwyd y cyfan i fyny yn ôl i'r nef .
44011011	Ac yn union dyma dri dyn yn dod ac yn sefyll wrth y tŷ lle'r oeddem , wedi eu hanfon ataf o Gesarea .
44011012	A dywedodd yr Ysbryd wrthyf am fynd gyda hwy heb amau dim . Daeth y chwe brawd hyn gyda mi , ac aethom i mewn i dŷ'r dyn hwnnw .
44011013	Mynegodd yntau i ni fel yr oedd wedi gweld yr angel yn sefyll yn ei dŷ ac yn dweud , ‘ Anfon i Jopa i gyrchu Simon , a gyfenwir Pedr ;
44011014	fe lefara ef eiriau wrthyt , a thrwyddynt hwy achubir di a'th holl deulu . ’
44011015	Ac nid cynt y dechreuais lefaru nag y syrthiodd yr Ysbryd Glân arnynt hwy fel yr oedd wedi syrthio arnom ninnau ar y cyntaf .
44011016	Cofiais air yr Arglwydd , fel yr oedd wedi dweud , ‘ Â dŵr y bedyddiodd Ioan , ond fe'ch bedyddir chwi â'r Ysbryd Glân . ’
44011017	Os rhoddodd Duw , ynteu , yr un rhodd iddynt hwy ag i ninnau pan gredasom yn yr Arglwydd Iesu Grist , pwy oeddwn i allu rhwystro Duw ? ”
44011018	Ac wedi iddynt glywed hyn , fe dawsant , a gogoneddu Duw gan ddweud , “ Felly rhoddodd Duw i'r Cenhedloedd hefyd yr edifeirwch a rydd fywyd . ”
44011019	Yn awr yr oedd y rhai a wasgarwyd oherwydd yr erlid a gododd o achos Steffan wedi teithio cyn belled â Phoenicia a Cyprus ac Antiochia , heb lefaru'r gair wrth neb ond Iddewon yn unig .
44011020	Ond yr oedd rhai ohonynt yn bobl o Cyprus a Cyrene a dechreusant hwy , wedi iddynt ddod i Antiochia , lefaru wrth y Groegiaid hefyd , gan gyhoeddi'r newydd da am yr Arglwydd Iesu .
44011021	Yr oedd llaw'r Arglwydd gyda hwy , a mawr oedd y nifer a ddaeth i gredu a throi at yr Arglwydd .
44011022	Daeth yr hanes amdanynt i glustiau'r eglwys oedd yn Jerwsalem ac anfonasant Barnabas allan i fynd i Antiochia .
44011023	Wedi iddo gyrraedd , a gweld gras Duw , yr oedd yn llawen , a bu'n annog pawb i lynu wrth yr Arglwydd o wir fwriad calon ;
44011024	achos yr oedd yn ddyn da , yn llawn o'r Ysbryd Glân ac o ffydd . A chwanegwyd tyrfa niferus i'r Arglwydd .
44011025	Yna fe aeth ymaith i Darsus i geisio Saul , ac wedi ei gael daeth ag ef i Antiochia .
44011026	Am flwyddyn gyfan cawsant gydymgynnull gyda'r eglwys a dysgu tyrfa niferus ; ac yn Antiochia y cafodd y disgyblion yr enw Cristionogion gyntaf .
44011027	Yn y dyddiau hynny daeth proffwydi i lawr o Jerwsalem i Antiochia ,
44011028	a chododd un ohonynt , o'r enw Agabus , a rhoi arwydd trwy'r Ysbryd fod newyn mawr ar ddod dros yr holl fyd ; ac felly y bu yn amser Clawdius .
44011029	Penderfynodd pob un o'r disgyblion gyfrannu , yn ôl fel y gallai fforddio , at gynhaliaeth eu cyd-gredinwyr oedd yn trigo yn Jwdea .
44011030	Gwnaethant hynny , ac anfon eu cyfraniad at yr henuriaid trwy law Barnabas a Saul .
44012001	Tua'r amser hwnnw , fe gymerodd y Brenin Herod afael ar rai o'r eglwys i'w drygu .
44012002	Fe laddodd Iago , brawd Ioan , â'r cleddyf .
44012003	Pan welodd fod hyn yn gymeradwy gan yr Iddewon , aeth ymlaen i ddal Pedr hefyd . Yn ystod dyddiau gŵyl y Bara Croyw y bu hyn .
44012004	Wedi dal Pedr , fe'i rhoddodd yng ngharchar , a'i draddodi i bedwar pedwariad o filwyr i'w warchod , gan fwriadu dod ag ef allan gerbron y cyhoedd ar ôl y Pasg .
44012005	Felly yr oedd Pedr dan warchodaeth yn y carchar . Ond yr oedd yr eglwys yn gweddïo'n daer ar Dduw ar ei ran .
44012006	Pan oedd Herod ar fin ei ddwyn gerbron , y nos honno yr oedd Pedr yn cysgu rhwng dau filwr , wedi ei rwymo â dwy gadwyn , a gwylwyr o flaen y drws yn gwarchod y carchar .
44012007	A dyma angel yr Arglwydd yn sefyll yno , a goleuni'n disgleirio yn y gell . Trawodd yr angel Pedr ar ei ystlys , a'i ddeffro a dweud , “ Cod ar unwaith . ” A syrthiodd ei gadwynau oddi ar ei ddwylo .
44012008	Meddai'r angel wrtho , “ Rho dy wregys a gwisg dy sandalau . ” Ac felly y gwnaeth . Meddai wrtho wedyn , “ Rho dy fantell amdanat , a chanlyn fi . ”
44012009	Ac fe'i canlynodd oddi yno . Ni wyddai fod yr hyn oedd yn cael ei gyflawni drwy'r angel yn digwydd mewn gwirionedd , ond yr oedd yn tybio mai gweld gweledigaeth yr oedd .
44012010	Aethant heibio i'r wyliadwriaeth gyntaf a'r ail , a daethant at y porth haearn oedd yn arwain i'r ddinas ; agorodd hwn iddynt ohono'i hun , ac aethant allan a mynd rhagddynt hyd un heol . Yna'n ebrwydd ymadawodd yr angel ag ef .
44012011	Wedi i Pedr ddod ato'i hun , fe ddywedodd , “ Yn awr mi wn yn wir i'r Arglwydd anfon ei angel a'm gwared i o law Herod a rhag popeth yr oedd yr Iddewon yn ei ddisgwyl . ”
44012012	Wedi iddo sylweddoli hyn , aeth i dŷ Mair , mam Ioan a gyfenwid Marc , lle'r oedd cryn nifer wedi ymgasglu ac yn gweddïo .
44012013	Curodd wrth ddrws y cyntedd , a daeth morwyn o'r enw Rhoda i'w ateb .
44012014	Pan adnabu hi lais Pedr nid agorodd y drws gan lawenydd , ond rhedodd i mewn a mynegi bod Pedr yn sefyll wrth ddrws y cyntedd .
44012015	Dywedasant wrthi , “ Rwyt ti'n wallgof . ” Ond taerodd hithau mai felly yr oedd . Meddent hwythau , “ Ei angel ydyw . ”
44012016	Yr oedd Pedr yn dal i guro , ac wedi iddynt agor a'i weld , fe'u syfrdanwyd .
44012017	Amneidiodd yntau arnynt â'i law i fod yn ddistaw , ac adroddodd wrthynt sut yr oedd yr Arglwydd wedi dod ag ef allan o'r carchar . Dywedodd hefyd , “ Mynegwch hyn i Iago a'r brodyr . ” Yna ymadawodd , ac aeth ymaith i le arall .
44012018	Wedi iddi ddyddio , yr oedd cynnwrf nid bychan ymhlith y milwyr : beth allai fod wedi digwydd i Pedr ?
44012019	Wedi i Herod chwilio amdano a methu ei gael , holodd y gwylwyr a gorchmynnodd eu dienyddio . Yna aeth i lawr o Jwdea i Gesarea , ac aros yno .
44012020	Yr oedd Herod yn gynddeiriog yn erbyn pobl Tyrus a Sidon . Ond daethant hwy yn unfryd ato , ac wedi ennill Blastus , siambrlen y brenin , o'u plaid , deisyfasant heddwch , am fod eu gwlad hwy yn cael ei chynhaliaeth o wlad y brenin .
44012021	Ar ddiwrnod penodedig , â'i wisg frenhinol amdano , eisteddodd Herod ar ei orsedd a dechrau eu hannerch ;
44012022	a bloeddiodd y bobl , “ Llais Duw ydyw , nid llais dyn ! ”
44012023	Ar unwaith trawodd angel yr Arglwydd ef , am nad oedd wedi rhoi'r gogoniant i Dduw ; ac fe'i hyswyd gan bryfed , a threngodd .
44012024	Yr oedd gair yr Arglwydd yn cynyddu ac yn mynd ar led .
44012025	Dychwelodd Barnabas a Saul o Jerwsalem wedi iddynt gyflawni eu gwaith , a chymryd gyda hwy Ioan , a gyfenwid Marc .
44013001	Yr oedd yn yr eglwys oedd yn Antiochia broffwydi ac athrawon — Barnabas a Simeon , a elwid Niger , a Lwcius o Cyrene , a Manaen , un o wŷr llys y Tywysog Herod , a Saul .
44013002	Tra oeddent hwy'n offrymu addoliad i'r Arglwydd ac yn ymprydio , dywedodd yr Ysbryd Glân , “ Neilltuwch yn awr i mi Barnabas a Saul , i'r gwaith yr wyf wedi eu galw iddo . ”
44013003	Yna , wedi ymprydio a gweddïo a rhoi eu dwylo arnynt , gollyngasant hwy .
44013004	Felly , wedi eu hanfon allan gan yr Ysbryd Glân , daeth y rhain i lawr i Selewcia , a hwylio oddi yno i Cyprus .
44013005	Wedi cyrraedd Salamis , cyhoeddasant air Duw yn synagogau'r Iddewon . Yr oedd ganddynt Ioan hefyd yn gynorthwywr .
44013006	Aethant drwy'r holl ynys hyd Paffos , a chael yno ryw ddewin , gau broffwyd o Iddew , o'r enw Bar-Iesu ;
44013007	yr oedd hwn gyda'r rhaglaw , Sergius Pawlus , gŵr deallus . Galwodd hwnnw Barnabas a Saul ato , a cheisio cael clywed gair Duw .
44013008	Ond yr oedd Elymas y dewin ( felly y cyfieithir ei enw ) yn eu gwrthwynebu , ac yn ceisio gwyrdroi'r rhaglaw oddi wrth y ffydd .
44013009	Ond dyma Saul ( a elwir hefyd yn Paul ) , wedi ei lenwi â'r Ysbryd Glân , yn syllu arno
44013010	ac yn dweud , “ Ti , sy'n llawn o bob twyll a phob dichell , fab diafol , gelyn pob cyfiawnder , oni pheidi di â gwyrdroi union ffyrdd yr Arglwydd ?
44013011	Yn awr dyma law'r Arglwydd arnat , ac fe fyddi'n ddall , heb weld yr haul , am beth amser . ” Ac ar unwaith syrthiodd arno niwl a thywyllwch , a dyna lle'r oedd yn ymbalfalu am rywun i estyn llaw iddo .
44013012	Yna pan welodd y rhaglaw beth oedd wedi digwydd , daeth i gredu , wedi ei synnu'n fawr gan y ddysgeidiaeth am yr Arglwydd .
44013013	Wedi hwylio o Paffos , daeth Paul a'i gymdeithion i Perga yn Pamffylia . Ond cefnodd Ioan arnynt , a dychwelyd i Jerwsalem .
44013014	Aethant hwythau yn eu blaenau o Perga a chyrraedd Antiochia Pisidia , ac aethant i'r synagog ar y dydd Saboth , ac eistedd yno .
44013015	Ar ôl y darllen o'r Gyfraith a'r proffwydi , anfonodd arweinwyr y synagog atynt a gofyn , “ Frodyr , os oes gennych air o anogaeth i'r bobl , traethwch . ”
44013016	Cododd Paul , ac wedi amneidio â'i law dywedodd : “ Chwi Israeliaid , a chwi eraill sy'n ofni Duw , gwrandewch .
44013017	Duw'r bobl hyn , Israel , a ddewisodd ein tadau ni , ac a ddyrchafodd y bobl pan oeddent yn estroniaid yng ngwlad yr Aifft , ac â braich estynedig fe ddaeth â hwy allan oddi yno .
44013018	Am ryw ddeugain mlynedd bu'n cydymddwyn â hwy yn yr anialwch .
44013019	Yna dinistriodd saith genedl yng ngwlad Canaan , a rhoi eu tir hwy yn etifeddiaeth iddynt
44013020	am ryw bedwar can mlynedd a hanner . Ac wedi hynny rhoddodd iddynt farnwyr hyd at y proffwyd Samuel .
44013021	Ar ôl hyn gofynasant am gael brenin , a rhoddodd Duw iddynt Saul fab Cis , gŵr o lwyth Benjamin , am ddeugain mlynedd .
44013022	Yna fe'i diorseddodd ef , a chodi Dafydd yn frenin iddynt , a thystiolaethu iddo gan ddweud , ‘ Cefais Ddafydd fab Jesse yn ŵr wrth fodd fy nghalon , un a wna bob peth yr wyf yn ei ewyllysio . ’
44013023	O blith disgynyddion hwn y daeth Duw , yn ôl ei addewid , â Gwaredwr i Israel , sef Iesu .
44013024	Yr oedd Ioan eisoes , cyn iddo ef ddod , wedi cyhoeddi bedydd edifeirwch i holl bobl Israel .
44013025	Ac wrth ei fod yn cwblhau ei yrfa , dywedodd Ioan , ‘ Beth yr ydych chwi'n tybio fy mod ? Nid hynny wyf fi . Na , dyma un yn dod ar f'ôl i nad wyf fi'n deilwng i ddatod y sandalau am ei draed . ’
44013026	“ Frodyr , disgynyddion Abraham a'r rhai yn eich plith sy'n ofni Duw , i ni yr anfonwyd gair yr iachawdwriaeth hon .
44013027	Oherwydd nid adnabu trigolion Jerwsalem a'u llywodraethwyr mo hwn ; ni ddeallasant chwaith eiriau'r proffwydi a ddarllenir bob Saboth , ond eu cyflawni trwy ei gondemnio ef .
44013028	Er na chawsant ddim rheswm dros ei roi i farwolaeth , ceisiasant gan Pilat ei ladd ;
44013029	ac wedi iddynt ddwyn i ben bopeth oedd wedi ei ysgrifennu amdano , tynasant ef i lawr oddi ar y pren a'i roi mewn bedd .
44013030	Ond cyfododd Duw ef oddi wrth y meirw ;
44013031	ac fe ymddangosodd dros ddyddiau lawer i'r rhai oedd wedi dod i fyny gydag ef o Galilea i Jerwsalem , ac y mae'r rhain yn awr yn dystion iddo i'r bobl .
44013032	Yr ydym ninnau yn cyhoeddi i chwi newydd da am yr addewid a wnaed i'r hynafiaid , fod Duw wedi ei llwyr gyflawni hi i ni eu plant trwy atgyfodi Iesu ,
44013033	fel y mae'n ysgrifenedig hefyd yn yr ail Salm : “ ‘ Fy mab wyt ti ; myfi a'th genhedlodd di heddiw . ’
44013034	“ Ac am ei atgyfodi ef oddi wrth y meirw , byth i ddychwelyd mwy i lygredigaeth , y mae wedi dweud fel hyn : “ ‘ Rhoddaf i chwi y pethau sanctaidd sy'n perthyn i Ddafydd , y pethau sicr . ’
44013035	“ Oherwydd mewn lle arall eto y mae'n dweud : “ ‘ Ni adewi i'th Sanct weld llygredigaeth . ’
44013036	“ Canys Dafydd , wedi iddo yn ei genhedlaeth ei hun wasanaethu ewyllys Duw , a fu farw , ac a roddwyd i orffwys gyda'i dadau , a gwelodd lygredigaeth ;
44013037	ond yr hwn a gyfododd Duw , ni welodd hwnnw lygredigaeth .
44013038	Felly bydded hysbys i chwi , frodyr , mai trwy hwn y cyhoeddir i chwi faddeuant pechodau ,
44013039	a thrwy hwn y rhyddheir pawb sy'n credu oddi wrth yr holl bethau nad oedd modd eich rhyddhau oddi wrthynt trwy Gyfraith Moses .
44013040	Gwyliwch , ynteu , na ddaw arnoch yr hyn a ddywedwyd yn y proffwydi :
44013041	“ ‘ Gwelwch , chwi ddirmygwyr , a rhyfeddwch , a diflannwch , oherwydd yr wyf fi'n cyflawni gweithred yn eich dyddiau chwi , gweithred na chredwch ynddi byth , er ei hadrodd yn llawn ichwi . ’ ”
44013042	Wrth iddynt fynd allan , yr oedd y bobl yn deisyf arnynt i lefaru'r pethau hyn wrthynt y Saboth wedyn .
44013043	Wedi i'r gynulleidfa gael ei gollwng , aeth llawer o'r Iddewon , ac o'r proselytiaid oedd yn addolwyr Duw , ar ôl Paul a Barnabas , a buont hwythau yn llefaru wrthynt ac yn eu hannog i lynu wrth ras Duw .
44013044	Y Saboth dilynol , daeth bron yr holl ddinas ynghyd i glywed gair yr Arglwydd .
44013045	Pan welodd yr Iddewon y tyrfaoedd fe'u llanwyd â chenfigen , ac yr oeddent yn gwrthddweud y pethau yr oedd Paul yn eu llefaru , gan ei ddifenwi .
44013046	Yna llefarodd Paul a Barnabas yn hy : “ I chwi , ” meddent , “ yr oedd yn rhaid llefaru gair Duw yn gyntaf . Ond gan eich bod yn ei wrthod , ac yn eich dyfarnu eich hunain yn annheilwng o'r bywyd tragwyddol , dyma ni'n troi at y Cenhedloedd .
44013047	Oblegid hyn yw gorchymyn yr Arglwydd i ni : “ ‘ Gosodais di yn oleuni'r Cenhedloedd , iti fod yn gyfrwng iachawdwriaeth hyd eithaf y ddaear . ’ ”
44013048	Wrth glywed hyn , yr oedd y Cenhedloedd yn llawenychu ac yn gogoneddu gair yr Arglwydd , a chredodd cynifer ag oedd wedi eu penodi i fywyd tragwyddol .
44013049	Yr oedd gair yr Arglwydd yn ymdaenu drwy'r holl fro .
44013050	Ond fe gyffrôdd yr Iddewon y gwragedd bonheddig oedd yn addolwyr Duw , a phrif wŷr y ddinas , a chodasant erlid yn erbyn Paul a Barnabas , a'u bwrw allan o'u hardal .
44013051	Ysgydwasant hwythau'r llwch oddi ar eu traed yn eu herbyn , a daethant i Iconium .
44013052	A llanwyd y disgyblion â llawenydd ac â'r Ysbryd Glân .
44014001	Yn Iconium eto , aethant i mewn i synagog yr Iddewon a llefaru yn y fath fodd nes i liaws mawr o Iddewon a Groegiaid gredu .
44014002	Ond dyma'r Iddewon a wrthododd gredu yn cyffroi meddyliau'r Cenhedloedd , ac yn eu gwyrdroi yn erbyn y credinwyr .
44014003	Felly treuliasant gryn amser yn llefaru'n hy yn yr Arglwydd , a thystiodd yntau i air ei ras trwy beri gwneud arwyddion a rhyfeddodau trwyddynt hwy .
44014004	Rhannwyd pobl y ddinas ; yr oedd rhai gyda'r Iddewon , a rhai gyda'r apostolion .
44014005	Pan wnaed cynnig gan y Cenhedloedd a'r Iddewon , ynghyd â'u harweinwyr , i'w cam-drin a'u llabyddio ,
44014006	wedi cael achlust o'r peth , ffoesant i Lystra a Derbe , dinasoedd Lycaonia , ac i'r wlad o amgylch ,
44014007	ac yno yr oeddent yn cyhoeddi'r newydd da .
44014008	Ac yn Lystra yr oedd yn eistedd ryw ddyn â'i draed yn ddiffrwyth , un cloff o'i enedigaeth , nad oedd erioed wedi cerdded .
44014009	Yr oedd hwn yn gwrando ar Paul yn llefaru . Syllodd yntau arno , a gwelodd fod ganddo ffydd i gael ei iacháu ,
44014010	a dywedodd â llais uchel , “ Saf yn unionsyth ar dy draed . ” Neidiodd yntau i fyny a dechrau cerdded .
44014011	Pan welodd y tyrfaoedd yr hyn yr oedd Paul wedi ei wneud , gwaeddasant yn iaith Lycaonia : “ Y duwiau a ddaeth i lawr atom ar lun dynion ” ;
44014012	a galwasant Barnabas yn Zeus , a Paul yn Hermes , gan mai ef oedd y siaradwr blaenaf .
44014013	Yr oedd teml Zeus y tu allan i'r ddinas , a daeth yr offeiriad â theirw a thorchau at y pyrth gan fwriadu offrymu aberth gyda'r tyrfaoedd .
44014014	Pan glywodd yr apostolion , Barnabas a Paul , am hyn , rhwygasant eu dillad , a neidio allan i blith y dyrfa dan weiddi ,
44014015	“ Ddynion , pam yr ydych yn gwneud hyn ? Bodau dynol ydym ninnau , o'r un anian â chwi . Cyhoeddi newydd da i chwi yr ydym , i'ch troi oddi wrth y pethau ofer hyn at y Duw byw a wnaeth y nef a'r ddaear a'r môr a phopeth sydd ynddynt .
44014016	Yn yr oesoedd a fu , goddefodd ef i'r holl genhedloedd rodio yn eu ffyrdd eu hunain .
44014017	Ac eto ni adawodd ei hun heb dyst , gan iddo gyfrannu bendithion : rhoi glaw ichwi o'r nef , a thymhorau ffrwythlon , a chyflawnder calon o luniaeth a llawenydd . ”
44014018	Ond er dweud hyn , o'r braidd yr ataliasant y tyrfaoedd rhag offrymu aberth iddynt .
44014019	Daeth Iddewon yno o Antiochia ac Iconium ; ac wedi iddynt berswadio'r tyrfaoedd , lluchiasant gerrig at Paul , a'i lusgo allan o'r ddinas , gan dybio ei fod wedi marw .
44014020	Ond ffurfiodd y disgyblion gylch o'i gwmpas , a chododd yntau a mynd i mewn i'r ddinas . Trannoeth , aeth ymaith gyda Barnabas i Derbe .
44014021	Buont yn cyhoeddi'r newydd da i'r ddinas honno , ac wedi gwneud disgyblion lawer , dychwelsant i Lystra ac i Iconium ac i Antiochia ,
44014022	a chadarnhau eneidiau'r disgyblion a'u hannog i lynu wrth y ffydd , gan ddweud , “ Trwy lawer o gyfyngderau yr ydym i fynd i mewn i deyrnas Dduw . ”
44014023	Penodasant iddynt henuriaid ym mhob eglwys , a'u cyflwyno , ar ôl gweddïo ac ymprydio , i'r Arglwydd yr oeddent wedi credu ynddo .
44014024	Wedi iddynt deithio trwy Pisidia , daethant i Pamffylia ;
44014025	ac wedi llefaru'r gair yn Perga , aethant i lawr i Atalia ,
44014026	ac oddi yno hwyliasant i Antiochia , i'r fan lle'r oeddent wedi eu cyflwyno i ras Duw at y gwaith yr oeddent wedi ei gyflawni .
44014027	Wedi iddynt gyrraedd , cynullasant yr eglwys ynghyd ac adrodd gymaint yr oedd Duw wedi ei wneud gyda hwy , ac fel yr oedd wedi agor drws ffydd i'r Cenhedloedd .
44014028	A threuliasant gryn dipyn o amser gyda'r disgyblion .
44015001	Yna daeth rhai i lawr o Jwdea a dysgu'r credinwyr : “ Os nad enwaedir arnoch yn ôl defod Moses , ni ellir eich achub . ”
44015002	A chododd ymryson ac ymddadlau nid bychan rhyngddynt a Paul a Barnabas , a threfnwyd bod Paul a Barnabas , a rhai eraill o'u plith , yn mynd i fyny at yr apostolion a'r henuriaid yn Jerwsalem ynglŷn â'r cwestiwn yma .
44015003	Felly anfonwyd hwy gan yr eglwys , ac ar eu taith trwy Phoenicia a Samaria buont yn adrodd yr hanes am dröedigaeth y Cenhedloedd , a pharasant lawenydd mawr i'r holl gredinwyr .
44015004	Wedi iddynt gyrraedd Jerwsalem , fe'u derbyniwyd gan yr eglwys a'r apostolion a'r henuriaid , a mynegasant gymaint yr oedd Duw wedi ei wneud trwyddynt hwy .
44015005	Ond cododd rhai credinwyr oedd o sect y Phariseaid , a dweud , “ Y mae'n rhaid enwaedu arnynt , a gorchymyn iddynt gadw Cyfraith Moses . ”
44015006	Ymgynullodd yr apostolion a'r henuriaid i ystyried y mater yma .
44015007	Ar ôl llawer o ddadlau , cododd Pedr a dywedodd wrthynt : “ Gyfeillion , gwyddoch chwi fod Duw yn y dyddiau cynnar yn eich plith wedi dewis bod y Cenhedloedd , trwy fy ngenau i , yn cael clywed gair yr Efengyl , a chredu .
44015008	Ac y mae Duw , sy'n adnabod calonnau , wedi dwyn tystiolaeth iddynt trwy roi iddynt hwy yr Ysbryd Glân yr un fath ag i ninnau ;
44015009	ac ni wnaeth ddim gwahaniaeth rhyngom ni a hwythau , gan iddo lanhau eu calonnau hwy drwy ffydd .
44015010	Yn awr , ynteu , pam yr ydych yn rhoi prawf ar Dduw trwy osod iau ar war y disgyblion , na allodd ein hynafiaid na ninnau mo'i dwyn ?
44015011	Ond yr ydym ni'n credu mai trwy ras yr Arglwydd Iesu yr achubir ni , a hwythau yr un modd . ”
44015012	Tawodd yr holl gynulliad , a gwrando ar Barnabas a Paul yn adrodd am yr holl arwyddion a rhyfeddodau yr oedd Duw wedi eu gwneud ymhlith y Cenhedloedd drwyddynt hwy .
44015013	Wedi iddynt dewi , dywedodd Iago , “ Gyfeillion , gwrandewch arnaf fi .
44015014	Y mae Simeon wedi dweud sut y gofalodd Duw gyntaf am gael o blith y Cenhedloedd bobl yn dwyn ei enw .
44015015	Ac y mae geiriau'r proffwydi yn cytuno â hyn , fel y mae'n ysgrifenedig :
44015016	“ ‘ Ar ôl hyn dychwelaf , ac ailadeiladaf babell syrthiedig Dafydd , ailadeiladaf ei hadfeilion , a'i hatgyweirio ,
44015017	fel y ceisier yr Arglwydd gan y bobl sy'n weddill , a chan yr holl Genhedloedd y galwyd fy enw arnynt , ’ medd yr Arglwydd , sy'n gwneud y pethau hyn
44015018	yn hysbys erioed . ”
44015019	“ Felly fy marn i yw na ddylem boeni'r rhai o blith y Cenhedloedd sy'n troi at Dduw ,
44015020	ond ysgrifennu atynt am iddynt ymgadw rhag bwyta pethau sydd wedi eu halogi gan eilunod , a rhag anfoesoldeb rhywiol , a rhag bwyta na'r hyn sydd wedi ei dagu , na gwaed .
44015021	Oherwydd y mae gan Moses , er yr oesau cyntaf , rai sy'n ei bregethu ef ym mhob tref , ac fe'i darllenir yn y synagogau bob Saboth . ”
44015022	Yna penderfynodd yr apostolion a'r henuriaid , ynghyd â'r holl eglwys , ddewis gwŷr o'u plith a'u hanfon i Antiochia gyda Paul a Barnabas , sef Jwdas , a elwid Barsabas , a Silas , gwŷr blaenllaw ymhlith y credinwyr .
44015023	Rhoesant y llythyr hwn iddynt i fynd yno : “ Y brodyr , yn apostolion a henuriaid , at y credinwyr o blith y Cenhedloedd yn Antiochia a Syria a Cilicia , cyfarchion .
44015024	Oherwydd inni glywed fod rhai ohonom ni wedi'ch tarfu â'u geiriau , ac ansefydlogi eich meddyliau , heb i ni eu gorchymyn ,
44015025	yr ydym wedi penderfynu'n unfryd ddewis gwŷr a'u hanfon atoch gyda'n cyfeillion annwyl , Barnabas a Paul ,
44015026	dynion sydd wedi cyflwyno eu bywydau dros enw ein Harglwydd Iesu Grist .
44015027	Felly yr ydym yn anfon Jwdas a Silas , a byddant hwy'n mynegi yr un neges ar lafar .
44015028	Penderfynwyd gan yr Ysbryd Glân a chennym ninnau beidio â gosod arnoch ddim mwy o faich na'r pethau angenrheidiol hyn :
44015029	ymgadw rhag bwyta yr hyn sydd wedi ei aberthu i eilunod , neu waed , neu'r hyn sydd wedi ei dagu , a rhag anfoesoldeb rhywiol . Os cadwch rhag y pethau hyn , fe wnewch yn dda . Ffarwel . ”
44015030	Felly anfonwyd hwy , a daethant i lawr i Antiochia , ac wedi galw'r gynulleidfa ynghyd , cyflwynwyd y llythyr .
44015031	Wedi ei ddarllen , yr oeddent yn llawen ar gyfrif yr anogaeth yr oedd yn ei rhoi .
44015032	Gan fod Jwdas a Silas hwythau'n broffwydi , dywedasant lawer i annog y credinwyr a'u cadarnhau .
44015033	Wedi iddynt dreulio peth amser yno fe'u gollyngwyd mewn tangnefedd gan y credinwyr , i ddychwelyd at y rhai a'u hanfonodd .
44015035	Arhosodd Paul a Barnabas yn Antiochia , gan ddysgu a phregethu gair yr Arglwydd , ynghyd â llawer eraill .
44015036	Wedi rhai dyddiau , dywedodd Paul wrth Barnabas , “ Gadewch inni ddychwelyd yn awr , ac ymweld â'r credinwyr ym mhob un o'r dinasoedd y buom yn cyhoeddi gair yr Arglwydd ynddynt , i weld sut y mae hi arnynt . ”
44015037	Yr oedd Barnabas yn dymuno cymryd Ioan , a elwid Marc , gyda hwy ;
44015038	ond yr oedd Paul yn barnu na ddylent gymryd yn gydymaith un oedd wedi cefnu arnynt yn Pamffylia , a heb fynd ymlaen a chydweithio â hwy .
44015039	Bu cymaint cynnen rhyngddynt nes iddynt ymwahanu . Cymerodd Barnabas Marc , a hwylio i Cyprus ;
44015040	ond dewisodd Paul Silas , ac aeth i ffwrdd , wedi ei gyflwyno gan y credinwyr i ras yr Arglwydd .
44015041	A bu'n teithio drwy Syria a Cilicia , gan gadarnhau'r eglwysi .
44016001	Cyrhaeddodd Derbe ac yna Lystra . Yno yr oedd disgybl o'r enw Timotheus , mab i wraig grediniol o Iddewes , a'i dad yn Roegwr .
44016002	Yr oedd gair da iddo gan y credinwyr yn Lystra ac Iconium .
44016003	Yr oedd Paul am i hwn fynd ymaith gydag ef , a chymerodd ef ac enwaedu arno , o achos yr Iddewon oedd yn y lleoedd hynny , oherwydd yr oeddent i gyd yn gwybod mai Groegwr oedd ei dad .
44016004	Fel yr oeddent yn teithio trwy'r dinasoedd , yr oeddent yn traddodi iddynt , er mwyn iddynt eu cadw , y gorchmynion a ddyfarnwyd gan yr apostolion a'r henuriaid oedd yn Jerwsalem .
44016005	Felly yr oedd yr eglwysi yn ymgadarnhau yn y ffydd , ac yn amlhau mewn rhif beunydd .
44016006	Aethant trwy ranbarth Phrygia a Galatia , ar ôl i'r Ysbryd Glân eu rhwystro rhag llefaru'r gair yn Asia .
44016007	Wedi iddynt ddod hyd at Mysia , yr oeddent yn ceisio mynd i Bithynia , ond ni chaniataodd ysbryd Iesu iddynt .
44016008	Ac aethant heibio i Mysia , a dod i lawr i Troas .
44016009	Ymddangosodd gweledigaeth i Paul un noson — gŵr o Facedonia yn sefyll ac yn ymbil arno a dweud , “ Tyrd drosodd i Facedonia , a chymorth ni . ”
44016010	Pan gafodd ef y weledigaeth , rhoesom gynnig ar fynd i Facedonia ar ein hunion , gan gasglu mai Duw oedd wedi ein galw i gyhoeddi'r newydd da iddynt hwy .
44016011	Ac wedi hwylio o Troas , aethom ar union hynt i Samothrace , a thrannoeth i Neapolis ,
44016012	ac oddi yno i Philipi ; dinas yw hon yn rhanbarth gyntaf Macedonia , ac y mae'n drefedigaeth Rufeinig . Buom yn treulio rhai dyddiau yn y ddinas hon .
44016013	Ar y dydd Saboth aethom y tu allan i'r porth at lan afon , gan dybio fod yno le gweddi . Wedi eistedd , dechreusom lefaru wrth y gwragedd oedd wedi dod ynghyd .
44016014	Ac yn gwrando yr oedd gwraig o'r enw Lydia , un oedd yn gwerthu porffor , o ddinas Thyatira , ac un oedd yn addoli Duw . Agorodd yr Arglwydd ei chalon hi i ddal ar y pethau yr oedd Paul yn eu dweud .
44016015	Fe'i bedyddiwyd hi a'i theulu , ac yna deisyfodd arnom , gan ddweud , “ Os ydych yn barnu fy mod yn credu yn yr Arglwydd , dewch i mewn ac arhoswch yn fy nhŷ . ” A mynnodd ein cael yno .
44016016	Un tro pan oeddem ar ein ffordd i'r lle gweddi , daeth rhyw gaethferch a chanddi ysbryd dewiniaeth i'n cyfarfod , un oedd yn dwyn elw mawr i'w meistri trwy ddweud ffortiwn .
44016017	Dilynodd hon Paul a ninnau , gan weiddi : “ Gweision y Duw Goruchaf yw'r dynion hyn , ac y maent yn cyhoeddi i chwi ffordd iachawdwriaeth . ”
44016018	Gwnaeth hyn am ddyddiau lawer . Blinodd Paul arni , a throes ar yr ysbryd a dweud , “ Rwy'n gorchymyn i ti , yn enw Iesu Grist , ddod allan ohoni . ” Ac allan y daeth , y munud hwnnw .
44016019	Pan welodd ei meistri hi fod eu gobaith am elw wedi diflannu , daliasant Paul a Silas , a'u llusgo i'r farchnadfa o flaen yr awdurdodau ,
44016020	ac wedi dod â hwy gerbron yr ynadon , meddent , “ Y mae'r dynion yma'n cythryblu ein dinas ni ; Iddewon ydynt ,
44016021	ac y maent yn cyhoeddi defodau nad yw'n gyfreithlon i ni , sy'n Rhufeinwyr , eu derbyn na'u harfer . ”
44016022	Yna ymunodd y dyrfa yn yr ymosod arnynt . Rhwygodd yr ynadon y dillad oddi amdanynt , a gorchymyn eu curo â ffyn .
44016023	Ac wedi rhoi curfa dost iddynt bwriasant hwy i garchar , gan rybuddio ceidwad y carchar i'w cadw'n ddiogel .
44016024	Gan iddo gael y fath rybudd , bwriodd yntau hwy i'r carchar mewnol , a rhwymo'u traed yn y cyffion .
44016025	Tua hanner nos , yr oedd Paul a Silas yn gweddïo ac yn canu mawl i Dduw , a'r carcharorion yn gwrando arnynt .
44016026	Ac yn sydyn bu daeargryn mawr , nes siglo seiliau'r carchar . Agorwyd yr holl ddrysau ar unwaith , a datodwyd rhwymau pawb .
44016027	Deffrôdd ceidwad y carchar , a phan welodd ddrysau'r carchar yn agored , tynnodd ei gleddyf ac yr oedd ar fin ei ladd ei hun , gan dybio fod ei garcharorion wedi dianc .
44016028	Ond gwaeddodd Paul yn uchel , “ Paid â gwneud dim niwed i ti dy hun ; yr ydym yma i gyd . ”
44016029	Galwodd ef am oleuadau , a rhuthrodd i mewn ; daeth cryndod arno , a syrthiodd o flaen Paul a Silas .
44016030	Yna daeth â hwy allan a dweud , “ Foneddigion , beth sy raid imi ei wneud i gael fy achub ? ”
44016031	Dywedasant hwythau , “ Cred yn yr Arglwydd Iesu , ac fe gei dy achub , ti a'th deulu . ”
44016032	A thraethasant air yr Arglwydd wrtho ef ac wrth bawb oedd yn ei dŷ .
44016033	Er ei bod yn hwyr y nos , aeth ef â hwy a golchi eu briwiau ; ac yn union wedyn fe'i bedyddiwyd ef a phawb o'i deulu .
44016034	Yna , wedi dod â hwy i'w dŷ , gosododd bryd o fwyd o'u blaen , a gorfoleddodd gyda'i holl deulu am ei fod wedi credu yn Nuw .
44016035	Pan ddaeth yn ddydd , anfonodd yr ynadon y rhingylliaid â'r neges : “ Gollwng y dynion hynny'n rhydd . ”
44016036	Adroddodd ceidwad y carchar y neges hon wrth Paul : “ Y mae'r ynadon wedi anfon gair i'ch gollwng yn rhydd . Felly , dewch allan yn awr , ac ewch mewn tangnefedd . ”
44016037	Ond atebodd Paul hwy , “ Cyn ein bwrw ni i garchar , fflangellasant ni ar goedd , heb farnu ein hachos , er ein bod yn ddinasyddion Rhufain . A ydynt yn awr i gael ein bwrw ni allan yn ddirgel ? Nac ydynt , yn wir ! Gadewch iddynt ddod eu hunain a'n tywys ni allan . ”
44016038	Adroddodd y rhingylliaid y neges hon wrth yr ynadon , a chawsant hwy fraw pan glywsant mai Rhufeinwyr oedd Paul a Silas .
44016039	Aethant i ymddiheuro iddynt , ac wedi eu tywys hwy allan , gofynasant iddynt fynd i ffwrdd o'r ddinas .
44016040	Wedi dod allan o'r carchar , aethant i dŷ Lydia , a gwelsant y credinwyr , a'u calonogi . Yna aethant ymaith .
44017001	Aethant ar hyd y ffordd trwy Amffipolis ac Apolonia , a chyrraedd Thesalonica , lle yr oedd synagog gan yr Iddewon .
44017002	Ac yn ôl ei arfer aeth Paul i mewn atynt , ac am dri Saboth bu'n ymresymu â hwy ar sail yr Ysgrythurau ,
44017003	gan esbonio a phrofi fod yn rhaid i'r Meseia ddioddef a chyfodi oddi wrth y meirw . Byddai'n dweud , “ Hwn yw'r Meseia — Iesu , yr hwn yr wyf fi'n ei gyhoeddi i chwi . ”
44017004	Cafodd rhai ohonynt eu hargyhoeddi , ac ymuno â Paul a Silas ; ac felly hefyd y gwnaeth lliaws mawr o'r Groegiaid oedd yn addoli Duw , ac nid ychydig o'r gwragedd blaenaf .
44017005	Ond cenfigennodd yr Iddewon , ac wedi cael gafael ar rai dihirod o blith segurwyr y sgwâr , a'u casglu'n dorf , dechreusant greu terfysg yn y ddinas . Ymosodasant ar dŷ Jason , a cheisio dod â Paul a Silas allan gerbron y dinasyddion .
44017006	Ond wedi methu dod o hyd iddynt hwy , llusgasant Jason a rhai credinwyr o flaen llywodraethwyr y ddinas , gan weiddi , “ Y mae aflonyddwyr yr Ymerodraeth wedi dod yma hefyd ,
44017007	ac y mae Jason wedi rhoi croeso iddynt ; y mae'r bobl hyn i gyd yn troseddu yn erbyn ordeiniadau Cesar trwy ddweud fod brenin arall , sef Iesu . ”
44017008	Cyffrowyd y dyrfa a'r llywodraethwyr pan glywsant hyn ,
44017009	ond ar ôl derbyn gwarant gan Jason a'r lleill , gollyngasant hwy'n rhydd .
44017010	Cyn gynted ag iddi nosi , anfonodd y credinwyr Paul a Silas i Berea , ac wedi iddynt gyrraedd aethant i synagog yr Iddewon .
44017011	Yr oedd y rhain yn fwy eangfrydig na'r rhai yn Thesalonica , gan iddynt dderbyn y gair â phob eiddgarwch , gan chwilio'r Ysgrythurau beunydd i weld a oedd pethau fel yr oeddent hwy yn dweud .
44017012	Gan hynny , credodd llawer ohonynt , ac nid ychydig o'r Groegiaid , yn wragedd bonheddig ac yn wŷr .
44017013	Ond pan ddaeth Iddewon Thesalonica i wybod fod gair Duw wedi ei gyhoeddi gan Paul yn Berea hefyd , daethant i godi terfysg a chythryblu'r tyrfaoedd yno hefyd .
44017014	Yna anfonodd y credinwyr Paul ymaith yn ddi-oed i fynd hyd at y môr , ond arhosodd Silas a Timotheus yno .
44017015	Daeth hebryngwyr Paul ag ef i Athen , ac aethant oddi yno gyda gorchymyn i Silas a Timotheus ddod ato cyn gynted ag y gallent .
44017016	Tra oedd Paul yn eu disgwyl yn Athen , cythruddwyd ei ysbryd ynddo wrth weld y ddinas yn llawn eilunod .
44017017	Gan hynny , ymresymodd yn y synagog â'r Iddewon ac â'r rhai oedd yn addoli Duw , ac yn y sgwâr bob dydd â phwy bynnag a fyddai yno .
44017018	Yr oedd rhai o'r athronwyr , yn Epicwriaid a Stoiciaid , yn dadlau ag ef hefyd , a rhai'n dweud , “ Beth yn y byd y mae'r clebryn yma yn mynnu ei ddweud ? ” Meddai eraill , “ Y mae'n ymddangos ei fod yn cyhoeddi duwiau dieithr . ” Oherwydd cyhoeddi'r newydd da am Iesu a'r atgyfodiad yr oedd .
44017019	Cymerasant afael ynddo , a mynd ag ef at yr Areopagus , gan ddweud , “ A gawn ni wybod beth yw'r ddysgeidiaeth newydd yma a draethir gennyt ti ?
44017020	Oherwydd yr wyt yn dwyn i'n clyw ni ryw syniadau dieithr . Yr ydym yn dymuno cael gwybod , felly , beth yw ystyr y pethau hyn . ”
44017021	Nid oedd gan neb o'r Atheniaid , na'r dieithriaid oedd ar ymweliad â'r lle , amser i ddim arall ond i adrodd neu glywed y peth diweddaraf .
44017022	Safodd Paul yng nghanol yr Areopagus , ac meddai : “ Bobl Athen , yr wyf yn gweld ar bob llaw eich bod yn dra chrefyddgar .
44017023	Oherwydd wrth fynd o gwmpas ac edrych ar eich pethau cysegredig , cefais yn eu plith allor ac arni'n ysgrifenedig , ‘ I Dduw nid adwaenir ’ . Yr hyn , ynteu , yr ydych chwi'n ei addoli heb ei adnabod , dyna'r hyn yr wyf fi'n ei gyhoeddi i chwi .
44017024	Y Duw a wnaeth y byd a phopeth sydd ynddo , nid yw ef , ac yntau'n Arglwydd nef a daear , yn preswylio mewn temlau o waith llaw .
44017025	Ni wasanaethir ef chwaith â dwylo dynol , fel pe bai arno angen rhywbeth , gan mai ef ei hun sy'n rhoi i bawb fywyd ac anadl a'r cwbl oll .
44017026	Gwnaeth ef hefyd o un dyn yr holl genhedloedd , i breswylio ar holl wyneb y ddaear , gan osod cyfnodau penodedig a therfynau eu preswylfod .
44017027	Yr oeddent i geisio Duw , yn y gobaith y gallent rywfodd ymbalfalu amdano a'i ddarganfod ; ac eto nid yw ef nepell oddi wrth yr un ohonom .
44017028	“ ‘ Oherwydd ynddo ef yr ydym yn byw ac yn symud ac yn bod ’ , “ fel , yn wir , y dywedodd rhai o'ch beirdd chwi : “ ‘ Canys ei hiliogaeth ef hefyd ydym ni . ’
44017029	“ Os ydym ni , felly , yn hiliogaeth Duw , ni ddylem dybio fod y Duwdod yn debyg i aur neu arian neu faen , gwaith nadd celfyddyd a dychymyg dyn .
44017030	Yn wir , edrychodd Duw heibio i amserau anwybodaeth ; ond yn awr y mae'n gorchymyn i bawb ym mhob man edifarhau ,
44017031	oblegid gosododd ddiwrnod pryd y bydd yn barnu'r byd mewn cyfiawnder , trwy ŵr a benododd , ac fe roes sicrwydd o hyn i bawb trwy ei atgyfodi ef oddi wrth y meirw . ”
44017032	Pan glywsant am atgyfodiad y meirw , dechreuodd rhai wawdio , ond dywedodd eraill , “ Cawn dy wrando ar y pwnc hwn rywdro eto . ”
44017033	Felly aeth Paul allan o'u mysg .
44017034	Ond ymlynodd rhai pobl wrtho , a chredu , ac yn eu plith Dionysius , aelod o lys yr Areopagus , a gwraig o'r enw Damaris , ac eraill gyda hwy .
44018001	Wedi hynny fe ymadawodd ag Athen , a dod i Gorinth .
44018002	A daeth o hyd i Iddew o'r enw Acwila , brodor o Pontus , gŵr oedd newydd ddod o'r Eidal gyda'i wraig , Priscila , o achos gorchymyn Clawdius i'r holl Iddewon ymadael â Rhufain . Aeth atynt ,
44018003	ac am ei fod o'r un grefft , arhosodd gyda hwy , a gweithio ; gwneuthurwyr pebyll oeddent wrth eu crefft .
44018004	Byddai'n ymresymu yn y synagog bob Saboth , a cheisio argyhoeddi Iddewon a Groegiaid .
44018005	Pan ddaeth Silas a Timotheus i lawr o Facedonia , dechreuodd Paul ymroi yn llwyr i bregethu'r gair , gan dystiolaethu wrth yr Iddewon mai Iesu oedd y Meseia .
44018006	Ond yr oeddent hwy'n dal i'w wrthwynebu a'i ddifenwi , ac felly fe ysgydwodd ei ddillad a dweud wrthynt , “ Ar eich pen chwi y bo'ch gwaed ! Nid oes bai arnaf fi ; o hyn allan mi af at y Cenhedloedd . ”
44018007	Symudodd oddi yno ac aeth i dŷ dyn o'r enw Titius Jwstus , un oedd yn addoli Duw ; yr oedd ei dŷ y drws nesaf i'r synagog .
44018008	Credodd Crispus , arweinydd y synagog , yn yr Arglwydd , ynghyd â'i holl deulu . Ac wrth glywed , credodd llawer o'r Corinthiaid a chael eu bedyddio .
44018009	Dywedodd yr Arglwydd wrth Paul un noson , trwy weledigaeth , “ Paid ag ofni , ond dal ati i lefaru , a phaid â thewi ;
44018010	oherwydd yr wyf fi gyda thi , ac ni fydd i neb ymosod arnat ti i wneud niwed iti , oblegid y mae gennyf lawer o bobl yn y ddinas hon . ”
44018011	Ac fe arhosodd flwyddyn a chwe mis , gan ddysgu gair Duw yn eu plith .
44018012	Pan oedd Galio yn rhaglaw Achaia , cododd yr Iddewon yn unfryd yn erbyn Paul , a dod ag ef gerbron y llys barn ,
44018013	gan ddweud , “ Y mae hwn yn annog pobl i addoli Duw yn groes i'r Gyfraith . ”
44018014	Pan oedd Paul ar agor ei enau , dywedodd Galio wrth yr Iddewon , “ Pe bai yn fater o drosedd neu gamwedd ysgeler , byddwn wrth reswm yn rhoi gwrandawiad i chwi , Iddewon ;
44018015	ond gan mai dadleuon yw'r rhain ynghylch geiriau ac enwau a'ch Cyfraith arbennig chwi , cymerwch y cyfrifoldeb eich hunain . Nid oes arnaf fi eisiau bod yn farnwr ar y pethau hyn . ”
44018016	A gyrrodd hwy allan o'r llys .
44018017	Yna gafaelodd pawb yn Sosthenes , arweinydd y synagog , a'i guro yng ngŵydd y llys . Ond nid oedd Galio yn poeni dim am hynny .
44018018	Arhosodd Paul yno eto gryn ddyddiau , ac wedi ffarwelio â'r credinwyr fe hwyliodd ymaith i Syria , a Priscila ac Acwila gydag ef . Eilliodd ei ben yn Cenchreae , am fod adduned arno .
44018019	Pan gyraeddasant Effesus , gadawodd hwy yno , a mynd ei hun i mewn i'r synagog ac ymresymu â'r Iddewon .
44018020	A phan ofynasant iddo aros am amser hwy , ni chydsyniodd .
44018021	Ond wedi ffarwelio gan ddweud , “ Dychwelaf atoch eto , os Duw a'i myn ” , hwyliodd o Effesus .
44018022	Wedi glanio yng Nghesarea , aeth i fyny a chyfarch yr eglwys . Yna aeth i lawr i Antiochia ,
44018023	ac wedi treulio peth amser yno , aeth ymaith , a theithio o le i le trwy wlad Galatia a Phrygia , gan gadarnhau'r holl ddisgyblion .
44018024	Daeth rhyw Iddew o'r enw Apolos i Effesus . Brodor o Alexandria ydoedd , a gŵr huawdl , cadarn yn yr Ysgrythurau .
44018025	Yr oedd hwn wedi ei addysgu yn Ffordd yr Arglwydd , ac yn frwd ei ysbryd yr oedd yn llefaru ac yn dysgu yn fanwl y ffeithiau am Iesu , er mai am fedydd Ioan yn unig y gwyddai .
44018026	Dechreuodd hefyd lefaru'n hy yn y synagog , a phan glywodd Priscila ac Acwila ef , cymerasant ef atynt , ac esbonio iddo Ffordd Duw yn fanylach .
44018027	A chan ei fod yn dymuno mynd drosodd i Achaia , cefnogodd y credinwyr ef , ac ysgrifennu at y disgyblion , ar iddynt ei groesawu . Ac wedi iddo gyrraedd , bu'n gynhorthwy mawr i'r rhai oedd trwy ras wedi credu ,
44018028	oherwydd yr oedd yn mynd ati'n egnïol i wrthbrofi dadleuon yr Iddewon , gan ddangos ar goedd trwy'r Ysgrythurau mai Iesu oedd y Meseia .
44019001	Tra oedd Apolos yng Nghorinth , teithiodd Paul drwy'r parthau uchaf , a daeth i Effesus . Yno daeth o hyd i rai disgyblion ,
44019002	a gofynnodd iddynt , “ A dderbyniasoch yr Ysbryd Glân pan gredasoch ? ” Meddent hwythau wrtho , “ Naddo ; ni chlywsom hyd yn oed fod yna Ysbryd Glân . ”
44019003	Dywedodd yntau , “ Â pha fedydd , ynteu , y bedyddiwyd chwi ? ” Atebasant hwythau , “ Â bedydd Ioan . ”
44019004	Ac meddai Paul , “ Bedydd edifeirwch oedd bedydd Ioan , ac fe ddywedodd wrth y bobl am gredu yn yr hwn oedd yn dod ar ei ôl ef , hynny yw , yn Iesu . ”
44019005	Pan glywsant hyn , fe'u bedyddiwyd hwy i enw'r Arglwydd Iesu ,
44019006	a phan roddodd Paul ei ddwylo arnynt daeth yr Ysbryd Glân arnynt , a dechreusant lefaru â thafodau a phroffwydo .
44019007	Yr oedd tua deuddeg ohonynt i gyd .
44019008	Aeth i mewn i'r synagog , ac am dri mis bu'n llefaru'n hy yno , gan ymresymu a cheisio'u hargyhoeddi ynghylch teyrnas Dduw .
44019009	Ond gan fod rhai yn ymgaledu ac yn gwrthod credu , ac yn difenwi'r Ffordd yng ngŵydd y gynulleidfa , ymneilltuodd oddi wrthynt gan gymryd ei ddisgyblion oddi yno , a pharhau i ymresymu bob dydd yn narlithfa Tyranus .
44019010	Parhaodd hyn am ddwy flynedd , nes i holl drigolion Asia , yn Iddewon a Groegiaid , glywed gair yr Arglwydd .
44019011	Gan mor rhyfeddol oedd y gwyrthiau yr oedd Duw'n eu gwneud trwy ddwylo Paul ,
44019012	byddai pobl yn dod â chadachau a llieiniau oedd wedi cyffwrdd â'i groen ef , ac yn eu gosod ar y cleifion , a byddai eu clefydau yn eu gadael , a'r ysbrydion drwg yn mynd allan ohonynt .
44019013	A dyma rai o'r Iddewon a fyddai'n mynd o amgylch gan fwrw allan gythreuliaid , hwythau'n ceisio enwi enw'r Arglwydd Iesu uwchben y rhai oedd ag ysbrydion drwg ganddynt , gan ddweud , “ Yr wyf yn eich siarsio chwi yn enw Iesu , yr un y mae Paul yn ei bregethu . ”
44019014	Ac yr oedd gan ryw Scefa , prif offeiriad Iddewig , saith mab oedd yn gwneud hyn .
44019015	Ond atebodd yr ysbryd drwg hwy , “ Iesu , yr wyf yn ei adnabod ef ; a Paul , gwn amdano yntau ; ond chwi , pwy ydych ? ”
44019016	Dyma'r dyn ac ynddo'r ysbryd drwg yn llamu arnynt , ac yn eu trechu i gyd , a'u maeddu nes iddynt ffoi o'r tŷ yn noeth a chlwyfedig .
44019017	Daeth hyn yn hysbys i'r holl Iddewon a Groegiaid oedd yn byw yn Effesus , a dychrynodd pawb ; a chafodd enw'r Arglwydd Iesu ei fawrygu .
44019018	Daeth llawer o'r rhai oedd bellach yn gredinwyr , a chyffesu eu dewiniaeth ar goedd .
44019019	Casglodd llawer o'r rhai a fu'n ymarfer â swynion eu llyfrau ynghyd , a'u llosgi yng ngŵydd pawb ; cyfrifwyd gwerth y rhain , a'i gael yn hanner can mil o ddarnau arian .
44019020	Felly , yn ôl nerth yr Arglwydd , yr oedd y gair yn cynyddu ac yn llwyddo .
44019021	Wedi i'r pethau hyn gael eu cwblhau , rhoddodd Paul ei fryd ar deithio trwy Facedonia ac Achaia , ac yna mynd i Jerwsalem . “ Wedi imi fod yno , ” meddai , “ rhaid imi weld Rhufain hefyd . ”
44019022	Anfonodd i Facedonia ddau o'r rhai oedd yn gweini arno , Timotheus ac Erastus , ond arhosodd ef ei hun am amser yn Asia .
44019023	Yn ystod y cyfnod hwnnw , bu cynnwrf nid bychan ynglŷn â'r Ffordd .
44019024	Yr oedd gof arian o'r enw Demetrius , un oedd yn gwneud cysegrau arian i Artemis , ac felly'n cael llawer o waith i'w grefftwyr .
44019025	Casglodd y rhain ynghyd , gyda'r gweithwyr o grefftau cyffelyb , a dywedodd : “ Ddynion , fe wyddoch mai o'r fasnach hon y daw ein ffyniant ni .
44019026	Yr ydych hefyd yn gweld ac yn clywed fod y Paul yma wedi perswadio tyrfa fawr , nid yn Effesus yn unig ond drwy Asia gyfan bron , a'u camarwain drwy ddweud nad duwiau mo'r duwiau o waith llaw .
44019027	Yn awr , y mae perygl nid yn unig y daw anfri ar ein crefft , ond hefyd y cyfrifir teml y dduwies fawr Artemis yn ddiddim , a hyd yn oed y bydd hi , y dduwies y mae Asia gyfan a'r byd yn ei haddoli , yn cael ei hamddifadu o'i mawrhydi . ”
44019028	Pan glywsant hyn , llanwyd hwy â dicter , a dechreusant weiddi , “ Mawr yw Artemis yr Effesiaid . ”
44019029	Llanwyd y ddinas â'u cynnwrf , a rhuthrasant yn unfryd i'r theatr , gan lusgo gyda hwy gyd-deithwyr Paul , y Macedoniaid Gaius ac Aristarchus .
44019030	Yr oedd Paul yn dymuno cael mynd gerbron y dinasyddion , ond ni adawai'r disgyblion iddo ;
44019031	a hefyd anfonodd rhai o uchel-swyddogion Asia , a oedd yn gyfeillgar ag ef , neges ato i erfyn arno i beidio â mentro i'r theatr .
44019032	Yn y cyfamser , yr oedd rhai yn gweiddi un peth ac eraill beth arall , oherwydd yr oedd y cyfarfod mewn cynnwrf , ac ni wyddai'r rhan fwyaf i beth yr oeddent wedi dod ynghyd .
44019033	Ond tybiodd rhai o'r dyrfa mai Alexander oedd yr achos , gan i'r Iddewon ei wthio ef i'r blaen . Gwnaeth yntau arwydd â'i law , gan ddymuno ei amddiffyn ei hun gerbron y dinasyddion .
44019034	Ond pan ddeallwyd mai Iddew ydoedd , cododd un llef oddi wrthynt oll , a buont yn gweiddi am tua dwy awr , “ Mawr yw Artemis yr Effesiaid . ”
44019035	Ond tawelodd clerc y ddinas y dyrfa , a dweud , “ Bobl Effesus , pwy sydd heb wybod fod dinas yr Effesiaid yn geidwad teml Artemis fawr , a'r maen a syrthiodd o'r nef ?
44019036	Felly , gan na all neb wadu hyn , rhaid i chwithau fod yn dawel a pheidio â gwneud dim yn fyrbwyll .
44019037	Yr ydych wedi dod â'r dynion hyn gerbron , er nad ydynt yn ysbeilwyr temlau nac yn cablu ein duwies ni .
44019038	Gan hynny , os oes gan Demetrius a'i gyd-grefftwyr achos yn erbyn rhywun , y mae'r llysoedd barn yn cael eu cynnal ac y mae rhaglawiaid yno ; gadewch i'r ddwy ochr gyhuddo ei gilydd yn ffurfiol .
44019039	Ond os ydych am fynd â'r peth ymhellach , mewn cyfarfod rheolaidd o'r dinasyddion y mae i gael ei benderfynu .
44019040	Yn wir , y mae perygl y cyhuddir ninnau o derfysg ynglŷn â'r cyfarfod heddiw , gan nad oes dim achos amdano , ac am hynny ni allwn roi cyfrif am y cynnwrf yma . ”
44019041	Ac â'r geiriau hyn daeth â'r cyfarfod i ben .
44020001	Pan beidiodd y cynnwrf , anfonodd Paul am y disgyblion , ac wedi eu hannog , ffarweliodd â hwy ac aeth ymaith ar ei ffordd i Facedonia .
44020002	Wedi teithio trwy'r parthau hynny ac annog llawer ar y disgyblion yno , daeth i wlad Groeg .
44020003	Treuliodd dri mis yno , a phan oedd ar hwylio i Syria , gwnaeth yr Iddewon gynllwyn yn ei erbyn , a phenderfynodd ddychwelyd trwy Facedonia .
44020004	Ei gyd-deithwyr oedd Sopater o Berea , mab Pyrrhus , y Thesaloniaid Aristarchus a Secwndus , Gaius o Derbe , a Timotheus , a'r Asiaid Tychicus a Troffimus .
44020005	Yr oedd y rhain wedi mynd o'n blaen , ac yn aros amdanom yn Troas .
44020006	Hwyliasom ninnau , wedi dyddiau'r Bara Croyw , o Philipi , a chyrraedd atynt yn Troas ymhen pum diwrnod ; ac yno y buom am saith diwrnod .
44020007	Ar ddydd cyntaf yr wythnos , daethom ynghyd i dorri bara . Dechreuodd Paul , a oedd i fynd ymaith drannoeth , eu hannerch , a daliodd i draethu hyd hanner nos .
44020008	Yr oedd llawer o lampau yn yr oruwchystafell lle'r oeddem wedi ymgynnull ,
44020009	ac yr oedd dyn ifanc o'r enw Eutychus yn eistedd wrth y ffenestr . Yr oedd hwn yn mynd yn fwy a mwy cysglyd , wrth i Paul ddal i ymhelaethu . Pan drechwyd ef yn llwyr gan gwsg , syrthiodd o'r trydydd llawr , a chodwyd ef yn gorff marw .
44020010	Ond aeth Paul i lawr ; syrthiodd arno a'i gofleidio , a dywedodd , “ Peidiwch â chynhyrfu ; y mae bywyd ynddo . ”
44020011	Yna aeth i fyny , a thorri'r bara a bwyta . Yna , wedi ymddiddan am amser hir hyd doriad dydd , aeth ymaith .
44020012	Ond aethant â'r llanc adref yn fyw , ac fe'u calonogwyd yn anghyffredin .
44020013	Aethom ninnau o flaen Paul i'r llong , a hwylio i gyfeiriad Asos , gan fwriadu ei gymryd i'r llong yno ; oblegid dyma'r cyfarwyddyd a roesai ef , gan fwriadu mynd ei hun dros y tir .
44020014	Pan gyfarfu â ni yn Asos , cymerasom ef i'r llong a mynd ymlaen i Mitylene .
44020015	Wedi hwylio oddi yno drannoeth , cyraeddasom gyferbyn â Chios , a'r ail ddiwrnod croesi i Samos , a'r dydd wedyn dod i Miletus .
44020016	Oherwydd yr oedd Paul wedi penderfynu hwylio heibio i Effesus , rhag iddo orfod colli amser yn Asia , gan ei fod yn brysio er mwyn bod yn Jerwsalem , pe bai modd , erbyn dydd y Pentecost .
44020017	Anfonodd o Miletus i Effesus a galw ato henuriaid yr eglwys .
44020018	Pan gyraeddasant ato , dywedodd wrthynt , “ Fe wyddoch fel y bûm i gyda chwi yr holl amser , er y diwrnod cyntaf y rhois fy nhroed yn Asia ,
44020019	yn gwasanaethu'r Arglwydd â phob gostyngeiddrwydd , ac â dagrau a threialon a ddaeth i'm rhan trwy gynllwynion yr Iddewon .
44020020	Gwyddoch nad ymateliais rhag cyhoeddi i chwi ddim o'r hyn sydd fuddiol , na rhag eich dysgu chwi yn gyhoeddus ac yn eich cartrefi ,
44020021	gan dystiolaethu i Iddewon a Groegiaid am edifeirwch tuag at Dduw a ffydd yn ein Harglwydd Iesu .
44020022	Ac yn awr dyma fi , dan orfodaeth yr Ysbryd , ar fy ffordd i Jerwsalem , heb wybod beth a ddigwydd imi yno ,
44020023	ond bod yr Ysbryd Glân o dref i dref yn tystiolaethu imi fod rhwymau a gorthrymderau yn fy aros .
44020024	Ond yr wyf yn cyfrif nad yw fy mywyd o unrhyw werth imi , dim ond imi allu cwblhau fy ngyrfa , a'r weinidogaeth a gefais gan yr Arglwydd Iesu , i dystiolaethu i Efengyl gras Duw .
44020025	“ Ac yn awr , rwy'n gwybod na chewch weld fy wyneb mwyach , chwi oll y bûm i'n teithio yn eich plith gan gyhoeddi'r Deyrnas .
44020026	Gan hynny , yr wyf yn tystio i chwi y dydd hwn fy mod yn ddieuog o waed unrhyw un ;
44020027	oblegid nid ymateliais rhag cyhoeddi holl arfaeth Duw i chwi .
44020028	Gofalwch amdanoch eich hunain ac am yr holl braidd , y gosododd yr Ysbryd Glân chwi yn arolygwyr drosto , i fugeilio eglwys Dduw , yr hon a enillodd ef â gwaed ei briod un .
44020029	Mi wn i y daw i'ch plith , wedi fy ymadawiad i , fleiddiaid mileinig nad arbedant y praidd ,
44020030	ac y cyfyd o'ch plith chwi eich hunain rai yn llefaru pethau llygredig , i ddenu'r disgyblion ymaith ar eu hôl .
44020031	Gan hynny , byddwch yn wyliadwrus , gan gofio na pheidiais i , na nos na dydd dros dair blynedd , â rhybuddio pob un ohonoch â dagrau .
44020032	Ac yn awr yr wyf yn eich cyflwyno i Dduw ac i air ei ras , sydd â'r gallu ganddo i'ch adeiladu , ac i roi i chwi eich etifeddiaeth ymhlith yr holl rai a sancteiddiwyd .
44020033	Ni chwenychais arian nac aur na gwisgoedd neb .
44020034	Fe wyddoch eich hunain mai'r dwylo hyn a fu'n gweini i'm hanghenion i ac eiddo'r rhai oedd gyda mi .
44020035	Ym mhopeth , dangosais i chwi mai wrth lafurio felly y mae'n rhaid cynorthwyo'r rhai gwan , a dwyn ar gof y geiriau a lefarodd yr Arglwydd Iesu ei hun : ‘ Dedwyddach yw rhoi na derbyn . ’ ”
44020036	Wedi dweud hyn , fe benliniodd gyda hwy oll a gweddïo .
44020037	Torrodd pawb i wylo'n hidl , a syrthio ar wddf Paul a'i gusanu ,
44020038	gan ofidio yn bennaf am iddo ddweud nad oeddent mwyach i weld ei wyneb . Yna aethant i'w hebrwng ef i'r llong .
44021001	Wedi i ni ymadael â hwy a chodi angor , daethom ar union hynt i Cos , a thrannoeth i Rhodos , ac oddi yno i Patara .
44021002	Cawsom long yn croesi i Phoenicia , ac aethom arni a hwylio ymaith .
44021003	Wedi dod i olwg Cyprus , a'i gadael ar y chwith , hwyliasom ymlaen i Syria , a glanio yn Tyrus , oherwydd yno yr oedd y llong yn dadlwytho .
44021004	Daethom o hyd i'r disgyblion , ac aros yno saith diwrnod ; a dywedodd y rhain wrth Paul trwy'r Ysbryd am beidio â mynd ymlaen i Jerwsalem .
44021005	Ond pan ddaeth ein dyddiau yno i ben , ymadawsom ar ein taith , a phawb ohonynt , ynghyd â'u gwragedd a'u plant , yn ein hebrwng i'r tu allan i'r ddinas . Aethom ar ein gliniau ar y traeth , a gweddïo ,
44021006	a ffarwelio â'n gilydd . Yna dringasom ar fwrdd y llong , a dychwelsant hwythau adref .
44021007	Daeth ein mordaith o Tyrus i ben wrth inni gyrraedd Ptolemais . Cyfarchasom y credinwyr yno ac aros un diwrnod gyda hwy .
44021008	Trannoeth , aethom ymaith a dod i Gesarea ; ac aethom i mewn i dŷ Philip yr efengylwr , un o'r Saith , ac aros gydag ef .
44021009	Yr oedd gan hwn bedair merch ddi-briod , a dawn proffwydo ganddynt .
44021010	Yn ystod y dyddiau lawer y buom gydag ef , daeth dyn i lawr o Jwdea , proffwyd o'r enw Agabus .
44021011	Daeth atom , a chymryd gwregys Paul , a rhwymo'i draed a'i ddwylo ei hun , a dweud , “ Dyma eiriau'r Ysbryd Glân : ‘ Y gŵr biau'r gwregys hwn , fel hyn y rhwyma'r Iddewon ef yn Jerwsalem , a'i draddodi i ddwylo'r Cenhedloedd . ’ ”
44021012	Pan glywsom hyn , dechreusom ni a phobl y lle erfyn arno i beidio â mynd i fyny i Jerwsalem .
44021013	Yna atebodd Paul , “ Beth yr ydych yn ei wneud , yn wylo ac yn torri fy nghalon ? Oherwydd yr wyf fi'n barod , nid yn unig i gael fy rhwymo , ond hyd yn oed i farw , yn Jerwsalem , er mwyn enw'r Arglwydd Iesu . ”
44021014	A chan nad oedd modd cael perswâd arno , tawsom gan ddweud , “ Gwneler ewyllys yr Arglwydd . ”
44021015	Wedi'r dyddiau hyn , gwnaethom ein paratoadau a chychwyn i fyny i Jerwsalem ;
44021016	ac fe ddaeth rhai o'r disgyblion o Gesarea gyda ni , gan ddod â ni i dŷ'r gŵr yr oeddem i letya gydag ef , Mnason o Cyprus , un oedd wedi bod yn ddisgybl o'r dechrau .
44021017	Wedi inni gyrraedd Jerwsalem , cawsom groeso llawen gan y credinwyr .
44021018	A thrannoeth , aeth Paul gyda ni at Iago , ac yr oedd yr henuriaid i gyd yno .
44021019	Ar ôl eu cyfarch , adroddodd yn fanwl y pethau yr oedd Duw wedi eu gwneud ymhlith y Cenhedloedd trwy ei weinidogaeth .
44021020	O glywed hyn , rhoesant ogoniant i Dduw . Yna meddent wrth Paul , “ Yr wyt yn gweld , frawd , fod credinwyr dirifedi ymhlith yr Iddewon , ac y maent i gyd yn selog dros y Gyfraith ;
44021021	a chawsant wybodaeth amdanat ti , dy fod yn dysgu'r holl Iddewon sydd ymysg y Cenhedloedd i wrthgilio oddi wrth Moses , gan ddweud wrthynt am beidio ag enwaedu ar eu plant na byw yn ôl ein defodau .
44021022	Beth sydd i'w wneud , felly ? Y maent yn siŵr o glywed dy fod wedi dod .
44021023	Felly , gwna'r hyn a ddywedwn wrthyt . Y mae gennym bedwar dyn sydd dan lw .
44021024	Cymer y rhain , a dos di gyda hwy trwy ddefod y pureiddio , a thâl y gost drostynt , iddynt gael eillio eu pennau ; yna fe wêl pawb nad oes dim yn y wybodaeth a gawsant amdanat , ond dy fod tithau hefyd yn dilyn ac yn cadw'r Gyfraith .
44021025	Ond am y credinwyr o blith y Cenhedloedd , yr ydym ni wedi ysgrifennu atynt a rhoi ein dyfarniad , eu bod i ymgadw rhag bwyta yr hyn a aberthwyd i eilunod , neu waed , neu'r hyn a dagwyd , a rhag anfoesoldeb rhywiol . ”
44021026	Yna fe gymerodd Paul y gwŷr , a thrannoeth aeth trwy ddefod y pureiddio gyda hwy , ac aeth i mewn i'r deml , i roi rhybudd pa bryd y cyflawnid dyddiau'r pureiddio ac yr offrymid yr offrwm dros bob un ohonynt .
44021027	Ond pan oedd y saith diwrnod bron ar ben , gwelodd yr Iddewon o Asia ef yn y deml . Codasant gynnwrf yn yr holl dyrfa , a chymryd gafael ynddo ,
44021028	gan weiddi , “ Chwi Israeliaid , helpwch ni . Hwn yw'r dyn sy'n dysgu pawb ym mhob man yn erbyn ein pobl a'r Gyfraith a'r lle hwn , ac sydd hefyd wedi dod â Groegiaid i mewn i'r deml , a halogi'r lle sanctaidd hwn . ”
44021029	Oherwydd yr oeddent cyn hynny wedi gweld Troffimus yr Effesiad yn y ddinas gydag ef , ac yr oeddent yn meddwl fod Paul wedi dod ag ef i mewn i'r deml .
44021030	Cyffrowyd yr holl ddinas , a rhuthrodd y bobl ynghyd . Cymerasant afael yn Paul , a'i lusgo allan o'r deml , a chaewyd y drysau ar unwaith .
44021031	Fel yr oeddent yn ceisio'i ladd ef , daeth neges at gapten y fintai fod Jerwsalem i gyd mewn cynnwrf .
44021032	Cymerodd yntau filwyr a chanwriaid ar unwaith , a rhedeg i lawr atynt ; a phan welsant hwy'r capten a'r milwyr , rhoesant y gorau i guro Paul .
44021033	Yna daeth y capten atynt , a chymryd gafael yn Paul , a gorchymyn ei rwymo â dwy gadwyn . Dechreuodd holi pwy oedd , a beth yr oedd wedi ei wneud .
44021034	Yr oedd rhai yn y dyrfa yn bloeddio un peth , ac eraill beth arall . A chan na allai ddod o hyd i'r gwir oherwydd y dwndwr , gorchmynnodd ei ddwyn i'r pencadlys .
44021035	A phan ddaeth Paul at y grisiau , bu raid i'r milwyr ei gario oherwydd ffyrnigrwydd y dyrfa ,
44021036	oblegid yr oedd tyrfa o bobl yn canlyn dan weiddi , “ Ymaith ag ef ! ”
44021037	Pan oedd ar fin cael ei ddwyn i mewn i'r pencadlys , dyma Paul yn dweud wrth y capten , “ A gaf fi ddweud gair wrthyt ? ” Meddai yntau , “ A wyt ti yn medru Groeg ?
44021038	Nid tydi felly yw'r Eifftiwr a gododd derfysg beth amser yn ôl ac a arweiniodd allan i'r anialwch y pedair mil o derfysgwyr arfog ? ”
44021039	Dywedodd Paul , “ Iddew wyf fi , o Darsus yn Cilicia , dinesydd o ddinas nid dinod ; ac rwy'n erfyn arnat , caniatâ imi lefaru wrth y bobl . ”
44021040	Ac wedi iddo gael caniatâd , safodd Paul ar y grisiau , a gwnaeth arwydd â'i law ar y bobl , ac ar ôl cael distawrwydd llwyr anerchodd hwy yn iaith yr Iddewon , gan ddweud :
44022001	“ Frodyr a thadau , gwrandewch ar f'amddiffyniad ger eich bron yn awr . ”
44022002	Pan glywsant mai yn iaith yr Iddewon yr oedd yn eu hannerch , rhoesant wrandawiad tawelach iddo . Ac meddai ,
44022003	“ Iddew wyf fi , wedi fy ngeni yn Nharsus yn Cilicia , ac wedi fy nghodi yn y ddinas hon . Cefais fy addysg wrth draed Gamaliel yn ôl llythyren Cyfraith ein hynafiaid , ac yr wyf yn selog dros Dduw , fel yr ydych chwithau oll heddiw .
44022004	Erlidiais y Ffordd hon hyd at ladd , gan rwymo a rhoi yng ngharchar wŷr a gwragedd ,
44022005	fel y mae'r archoffeiriad a holl Gyngor yr henuriaid yn dystion i mi ; oddi wrthynt hwy yn wir y derbyniais lythyrau at ein cyd-Iddewon yn Namascus , a chychwyn ar daith i ddod â'r rhai oedd yno hefyd yn rhwym i Jerwsalem i'w cosbi .
44022006	“ Ond pan oeddwn ar fy nhaith ac yn agosáu at Ddamascus , yn sydyn tua chanol dydd fe fflachiodd goleuni mawr o'r nef o'm hamgylch .
44022007	Syrthiais ar y ddaear , a chlywais lais yn dweud wrthyf , ‘ Saul , Saul , pam yr wyt yn fy erlid i ? ’
44022008	Atebais innau , ‘ Pwy wyt ti , Arglwydd ? ’ A dywedodd wrthyf , ‘ Iesu o Nasareth wyf fi , yr hwn yr wyt ti yn ei erlid . ’
44022009	Gwelodd y rhai oedd gyda mi y goleuni , ond ni chlywsant lais y sawl oedd yn llefaru wrthyf .
44022010	A dywedais , ‘ Beth a wnaf , Arglwydd ? ’ Dywedodd yr Arglwydd wrthyf , ‘ Cod a dos i Ddamascus , ac yno fe ddywedir wrthyt bopeth yr ordeiniwyd iti ei wneud . ’
44022011	Gan nad oeddwn yn gweld dim oherwydd disgleirdeb y goleuni hwnnw , fe'm harweiniwyd gerfydd fy llaw gan y rhai oedd gyda mi , a deuthum i Ddamascus .
44022012	“ Daeth rhyw Ananias ataf , gŵr duwiol yn ôl y Gyfraith , a gair da iddo gan yr holl Iddewon oedd yn byw yno .
44022013	Safodd hwn yn f'ymyl a dywedodd wrthyf , ‘ Y brawd Saul , derbyn dy olwg yn ôl . ’ Edrychais innau arno a derbyn fy ngolwg yn ôl y munud hwnnw .
44022014	A dywedodd yntau : ‘ Y mae Duw ein tadau wedi dy benodi di i wybod ei ewyllys , ac i weld yr Un Cyfiawn a chlywed llais o'i enau ef ;
44022015	oherwydd fe fyddi di'n dyst iddo , wrth yr holl ddynolryw , o'r hyn yr wyt wedi ei weld a'i glywed .
44022016	Ac yn awr , pam yr wyt yn oedi ? Tyrd i gael dy fedyddio a chael golchi ymaith dy bechodau , gan alw ar ei enw ef . ’
44022017	“ Wedi imi ddychwelyd i Jerwsalem , dyma a ddigwyddodd pan oeddwn yn gweddïo yn y deml : euthum i lesmair ,
44022018	a'i weld ef yn dweud wrthyf , ‘ Brysia ar unwaith allan o Jerwsalem , oherwydd ni dderbyniant dy dystiolaeth amdanaf fi . ’
44022019	Dywedais innau , ‘ Arglwydd , y maent hwy'n gwybod i mi fod o synagog i synagog yn carcharu ac yn fflangellu'r rhai oedd yn credu ynot ti .
44022020	A phan oedd gwaed Steffan , dy dyst , yn cael ei dywallt , yr oeddwn innau hefyd yn sefyll yn ymyl , ac yn cydsynio , ac yn gwarchod dillad y rhai oedd yn ei ladd . ’
44022021	A dywedodd wrthyf , ‘ Dos , oherwydd yr wyf fi am dy anfon di ymhell at y Cenhedloedd . ’ ”
44022022	Yr oeddent wedi gwrando arno hyd at y gair hwn , ond yna dechreusant weiddi , “ Ymaith ag ef oddi ar y ddaear ! Y mae'n warth fod y fath ddyn yn cael byw . ”
44022023	Fel yr oeddent yn gweiddi ac yn ysgwyd eu dillad ac yn taflu llwch i'r awyr ,
44022024	gorchmynnodd y capten ei ddwyn ef i mewn i'r pencadlys , a'i holi trwy ei chwipio , er mwyn cael gwybod pam yr oeddent yn bloeddio felly yn ei erbyn .
44022025	Ond pan glymwyd ef i'w fflangellu , dywedodd Paul wrth y canwriad oedd yn sefyll gerllaw , “ A oes gennych hawl i fflangellu dinesydd Rhufeinig , a hynny heb farnu ei achos ? ”
44022026	Pan glywodd y canwriad hyn , aeth at y capten , a rhoi adroddiad iddo , gan ddweud , “ Beth yr wyt ti am ei wneud ? Y mae'r dyn yma yn ddinesydd Rhufeinig . ”
44022027	Daeth y capten ato , ac meddai , “ Dywed i mi , a wyt ti'n ddinesydd Rhufeinig ? ” “ Ydwyf , ” meddai yntau .
44022028	Atebodd y capten , “ Mi delais i swm mawr i gael y ddinasyddiaeth hon . ” Ond dywedodd Paul , “ Cefais i fy ngeni iddi . ”
44022029	Ar hyn , ciliodd y rhai oedd ar fin ei holi oddi wrtho . Daeth ofn ar y capten hefyd pan ddeallodd mai dinesydd Rhufeinig ydoedd , ac yntau wedi ei rwymo ef .
44022030	Trannoeth , gan fod y capten am wybod yn sicr beth oedd cyhuddiad yr Iddewon , fe ollyngodd Paul yn rhydd , a gorchymyn i'r prif offeiriaid a'r holl Sanhedrin ymgynnull . Yna daeth ag ef i lawr , a'i osod ger eu bron .
44023001	Syllodd Paul ar y Sanhedrin , ac meddai , “ Frodyr , yr wyf fi wedi byw â chydwybod lân gerbron Duw hyd y dydd hwn . ”
44023002	Ond gorchmynnodd Ananias yr archoffeiriad i'r rhai oedd yn sefyll yn ei ymyl ei daro ar ei geg .
44023003	Yna dywedodd Paul wrtho , “ Y mae Duw yn mynd i'th daro di , tydi bared gwyngalchog . A wyt ti'n eistedd i'm barnu i yn ôl y Gyfraith , ac yna'n torri'r Gyfraith trwy orchymyn fy nharo ? ”
44023004	Ond dywedodd y rhai oedd yn sefyll yn ei ymyl , “ A wyt ti'n beiddio sarhau archoffeiriad Duw ? ”
44023005	Ac meddai Paul , “ Ni wyddwn , frodyr , mai'r archoffeiriad ydoedd ; oherwydd y mae'n ysgrifenedig , ‘ Paid â dweud yn ddrwg am bennaeth dy bobl . ’ ”
44023006	Sylweddolodd Paul fod y naill ran yn Sadwceaid , a'r llall yn Phariseaid , a dechreuodd lefaru'n uchel yn y Sanhedrin : “ Frodyr , Pharisead wyf fi , a mab i Pharisead . Ynghylch gobaith am atgyfodiad y meirw yr wyf ar fy mhrawf . ”
44023007	Wedi iddo ddweud hyn , aeth yn ddadl rhwng y Phariseaid a'r Sadwceaid , a rhannwyd y cynulliad .
44023008	Oherwydd y mae'r Sadwceaid yn dweud nad oes nac atgyfodiad nac angel nac ysbryd , ond y mae'r Phariseaid yn eu cydnabod i gyd .
44023009	Bu gweiddi mawr , a chododd rhai o'r ysgrifenyddion oedd yn perthyn i blaid y Phariseaid , a dadlau'n daer , gan ddweud , “ Nid ydym yn cael dim drwg yn y dyn hwn ; a beth os llefarodd ysbryd wrtho , neu angel ? ”
44023010	Ac wrth i'r ddadl boethi , daeth ofn ar y capten rhag i Paul gael ei dynnu'n ddarnau ganddynt , a gorchmynnodd i'r milwyr ddod i lawr i'w gipio ef o'u plith hwy , a mynd ag ef i'r pencadlys .
44023011	Y noson honno , safodd yr Arglwydd yn ei ymyl a dweud , “ Cod dy galon ! Oherwydd fel y tystiolaethaist amdanaf fi yn Jerwsalem , felly y mae'n rhaid iti dystiolaethu yn Rhufain hefyd . ”
44023012	Pan ddaeth yn ddydd , gwnaeth yr Iddewon gynllwyn : aethant ar eu llw i beidio â bwyta nac yfed dim nes y byddent wedi lladd Paul .
44023013	Yr oedd mwy na deugain wedi gwneud y cydfwriad hwn .
44023014	Aethant at y prif offeiriaid a'r henuriaid , a dweud , “ Yr ydym wedi mynd ar ein llw mwyaf difrifol i beidio â phrofi dim bwyd nes y byddwn wedi lladd Paul .
44023015	Rhowch chwi , felly , ynghyd â'r Sanhedrin , rybudd yn awr i'r capten , iddo ddod ag ef i lawr atoch , ar yr esgus eich bod am ymchwilio yn fanylach i'w achos . Ac yr ydym ninnau yn barod i'w ladd ef cyn iddo gyrraedd . ”
44023016	Ond fe glywodd mab i chwaer Paul am y cynllwyn , ac aeth i'r pencadlys , a mynd i mewn ac adrodd yr hanes wrth Paul .
44023017	Galwodd Paul un o'r canwriaid ato , ac meddai , “ Dos â'r llanc yma at y capten ; y mae ganddo rywbeth i'w ddweud wrtho . ”
44023018	Felly cymerodd y canwriad ef , a mynd ag ef at y capten , ac meddai , “ Galwodd y carcharor Paul fi , a gofyn imi ddod â'r llanc hwn atat ti , am fod ganddo rywbeth i'w ddweud wrthyt . ”
44023019	Cymerodd y capten afael yn ei law , a mynd ag ef o'r neilltu a holi , “ Beth yw'r hyn sydd gennyt i'w ddweud wrthyf ? ”
44023020	Meddai yntau , “ Cytunodd yr Iddewon i ofyn i ti fynd â Paul i lawr yfory i'r Sanhedrin , ar yr esgus fod y rheini am holi yn fanylach yn ei gylch .
44023021	Yn awr , paid â gwrando arnynt , oherwydd y mae mwy na deugain o'u dynion yn aros i ymosod arno ; y maent wedi mynd ar eu llw i beidio â bwyta nac yfed nes y byddant wedi ei ladd ef , ac y maent yn barod yn awr , yn disgwyl am dy ganiatâd di . ”
44023022	Yna anfonodd y capten y llanc ymaith , ar ôl gorchymyn iddo , “ Paid â dweud wrth neb dy fod wedi rhoi gwybod imi am hyn . ”
44023023	Yna galwodd ato ddau ganwriad arbennig , a dweud wrthynt , “ Paratowch ddau gant o filwyr i fynd i Gesarea , a saith deg o wŷr meirch a dau gan picellwr , erbyn naw o'r gloch y nos .
44023024	Darparwch hefyd anifeiliaid , iddynt osod Paul arnynt a mynd ag ef yn ddiogel at Ffelix , y rhaglaw . ”
44023025	Ac ysgrifennodd lythyr i'r perwyl hwn :
44023026	“ Clawdius Lysias at yr Ardderchocaf Raglaw Ffelix , cyfarchion .
44023027	Daliwyd y dyn hwn gan yr Iddewon , ac yr oedd ar fin cael ei ladd ganddynt , ond deuthum ar eu gwarthaf gyda'm milwyr ac achubais ef , wedi imi ddeall ei fod yn ddinesydd Rhufeinig .
44023028	Gan fy mod yn awyddus i gael gwybod pam yr oeddent yn ei gyhuddo , euthum ag ef i lawr gerbron eu Sanhedrin .
44023029	Cefais ei fod yn cael ei gyhuddo ynglŷn â materion dadleuol yn eu Cyfraith hwy , ond nad oedd yn wynebu cyhuddiad oedd yn haeddu marwolaeth neu garchar .
44023030	A chan imi gael ar ddeall y byddai cynllwyn yn erbyn y dyn , yr wyf fi ar unwaith yn ei anfon atat ti , wedi gorchymyn i'w gyhuddwyr hefyd gyflwyno ger dy fron di eu hachos yn ei erbyn ef . ”
44023031	Felly cymerodd y milwyr Paul , yn ôl y gorchymyn a gawsent , a mynd ag ef yn ystod y nos i Antipatris .
44023032	Trannoeth , dychwelsant i'r pencadlys , gan adael i'r gwŷr meirch fynd ymlaen gydag ef .
44023033	Wedi i'r rhain fynd i mewn i Gesarea , rhoesant y llythyr i'r rhaglaw , a throsglwyddo Paul iddo hefyd .
44023034	Darllenodd yntau'r llythyr , a holi o ba dalaith yr oedd yn dod . Pan ddeallodd ei fod o Cilicia ,
44023035	dywedodd , “ Gwrandawaf dy achos pan fydd dy gyhuddwyr hefyd wedi cyrraedd . ” A gorchmynnodd ei gadw dan warchodaeth yn Praetoriwm Herod .
44024001	Pum diwrnod yn ddiweddarach , daeth Ananias yr archoffeiriad i lawr gyda rhai henuriaid , a dadleuydd o'r enw Tertulus , a gosodasant gerbron y rhaglaw eu hachos yn erbyn Paul .
44024002	Galwyd yntau gerbron , a dechreuodd Tertulus ei erlyniad , gan ddweud :
44024003	“ Trwot ti yr ydym yn mwynhau cyflawnder o heddwch , a thrwy dy ddarbodaeth y mae gwelliannau yn dod i ran y genedl hon ym mhob modd ac ym mhob man . Yr ydym yn eu derbyn , ardderchocaf Ffelix , â phob diolchgarwch .
44024004	Ond rhag i mi dy gadw di yn rhy hir , yr wyf yn deisyf arnat i wrando ar ychydig eiriau gennym , os byddi mor garedig .
44024005	Cawsom y dyn yma yn bla , yn codi ymrafaelion ymhlith yr holl Iddewon trwy'r byd , ac yn arweinydd yn sect y Nasareaid .
44024006	Gwnaeth gynnig ar halogi'r deml hyd yn oed , ond daliasom ef .
44024008	Ac os holi di ef dy hun , gelli gael sicrwydd am bob dim yr ydym yn ei gyhuddo ohono . ”
44024009	Ymunodd yr Iddewon hefyd yn y cyhuddo , gan daeru mai felly yr oedd hi .
44024010	Yna atebodd Paul , wedi i'r rhaglaw amneidio arno i lefaru : “ Mi wn dy fod di ers llawer blwyddyn yn farnwr i'r genedl hon , ac am hynny yr wyf yn amddiffyn fy achos yn galonnog .
44024011	Oherwydd gelli gael sicrwydd nad oes dim mwy na deuddeg diwrnod er pan euthum i fyny i addoli yn Jerwsalem .
44024012	Ni chawsant mohonof yn dadlau â neb nac yn casglu tyrfa , yn y deml nac yn y synagogau nac yn y ddinas ,
44024013	ac ni allant brofi i ti y cyhuddiadau y maent yn eu dwyn yn awr yn fy erbyn i .
44024014	Ond yr wyf yn cyfaddef hyn i ti , mai yn null y Ffordd , a alwant hwy yn sect , felly yr wyf yn addoli Duw ein hynafiaid . Yr wyf yn credu pob peth sydd yn ôl y Gyfraith ac sy'n ysgrifenedig yn y proffwydi ,
44024015	ac yn gobeithio yn Nuw — ac y maent hwy eu hunain yn derbyn y gobaith hwn , y bydd atgyfodiad i'r cyfiawn ac i'r anghyfiawn .
44024016	Oherwydd hyn , yr wyf finnau hefyd yn ymroi i gadw cydwybod lân gerbron Duw a dynion yn wastad .
44024017	Ac ar ôl amryw flynyddoedd , deuthum i wneud elusennau i'm cenedl ac i offrymu aberthau ,
44024018	ac wrthi'n gwneud hyn y cawsant fi , wedi fy mhureiddio , yn y deml . Nid oedd yno na thyrfa na therfysg .
44024019	Ond yr oedd yno ryw Iddewon o Asia , a hwy a ddylai fod yma ger dy fron di i'm cyhuddo i , a chaniatáu fod ganddynt rywbeth yn fy erbyn ;
44024020	neu dyweded y rhain yma pa gamwedd a gawsant ynof pan sefais gerbron y Sanhedrin ,
44024021	heblaw'r un ymadrodd hwnnw a waeddais pan oeddwn yn sefyll yn eu plith : ‘ Ynghylch atgyfodiad y meirw yr wyf ar fy mhrawf heddiw ger eich bron . ’ ”
44024022	Yr oedd gan Ffelix wybodaeth led fanwl am y Ffordd , a gohiriodd yr achos , gan ddweud , “ Pan ddaw Lysias y capten i lawr , rhoddaf ddyfarniad yn eich achos . ”
44024023	Gorchmynnodd i'r canwriad fod Paul i'w gadw dan warchodaeth , ac i gael peth rhyddid , ac nad oeddent i rwystro neb o'i gyfeillion rhag gweini arno .
44024024	Rhai dyddiau wedi hynny , daeth Ffelix yno gyda'i wraig Drwsila , a oedd yn Iddewes . Fe anfonodd am Paul , a gwrandawodd ar ei eiriau ynghylch ffydd yng Nghrist Iesu .
44024025	Ond wrth iddo drafod cyfiawnder a hunanddisgyblaeth a'r Farn oedd i ddod , daeth ofn ar Ffelix a dywedodd , “ Dyna ddigon am y tro ; anfonaf amdanat eto pan gaf gyfle . ”
44024026	Yr un pryd , yr oedd yn gobeithio cael cil-dwrn gan Paul , ac oherwydd hynny byddai'n anfon amdano yn lled fynych , ac yn sgwrsio ag ef .
44024027	Aeth dwy flynedd heibio , a dilynwyd Ffelix gan Porcius Ffestus ; a chan ei fod yn awyddus i ennill ffafr yr Iddewon , gadawodd Ffelix Paul yn garcharor .
44025001	Felly , dridiau wedi i Ffestus gyrraedd ei dalaith , aeth i fyny i Jerwsalem o Gesarea ,
44025002	a gosododd y prif offeiriaid ac arweinwyr yr Iddewon eu hachos yn erbyn Paul ger ei fron .
44025003	Yr oeddent yn ceisio gan Ffestus eu ffafrio hwy yn ei erbyn ef , yn deisyf arno i anfon amdano i Jerwsalem , ac ar yr un pryd yn gwneud cynllwyn i'w ladd ar y ffordd .
44025004	Atebodd Ffestus , fodd bynnag , fod Paul dan warchodaeth yng Nghesarea , a'i fod ef ei hun yn bwriadu cychwyn i ffwrdd yn fuan .
44025005	“ Felly , ” meddai , “ gadewch i'r gwŷr sydd ag awdurdod yn eich plith ddod i lawr gyda mi a'i gyhuddo ef , os yw'r dyn wedi gwneud rhywbeth o'i le . ”
44025006	Arhosodd Ffestus gyda hwy am wyth neu ddeg diwrnod ar y mwyaf . Yna aeth i lawr i Gesarea , a thrannoeth cymerodd ei le yn y llys a gorchymyn dod â Paul gerbron .
44025007	Pan ymddangosodd Paul , safodd yr Iddewon oedd wedi dod i lawr o Jerwsalem o'i amgylch , gan ddwyn llawer o gyhuddiadau difrifol yn ei erbyn .
44025008	Ond ni allent eu profi yn wyneb yr hyn a ddywedodd Paul yn ei amddiffyniad : “ Nid wyf fi wedi troseddu o gwbl , nac yn erbyn Cyfraith yr Iddewon , nac yn erbyn y deml , nac yn erbyn Cesar . ”
44025009	Ond gan fod Ffestus yn awyddus i ennill ffafr yr Iddewon , gofynnodd i Paul , “ A wyt ti'n fodlon mynd i fyny i Jerwsalem a chael dy farnu yno ger fy mron i am y pethau hyn ? ”
44025010	Dywedodd Paul , “ Yr wyf fi'n sefyll gerbron llys Cesar , lle y dylid fy marnu . Ni throseddais o gwbl yn erbyn yr Iddewon , fel y gwyddost ti yn eithaf da .
44025011	Fodd bynnag , os wyf yn droseddwr , ac os wyf wedi gwneud rhywbeth sy'n haeddu marwolaeth , nid wyf yn ceisio osgoi dedfryd marwolaeth . Ond os yw cyhuddiadau'r bobl hyn yn fy erbyn yn ddisail , ni all neb fy nhrosglwyddo iddynt fel ffafr . Yr wyf yn apelio at Gesar . ”
44025012	Yna , wedi iddo drafod y mater â'i gynghorwyr , atebodd Ffestus : “ At Gesar yr wyt wedi apelio ; at Gesar y cei fynd . ”
44025013	Ymhen rhai dyddiau daeth y Brenin Agripa a Bernice i lawr i Gesarea i groesawu Ffestus .
44025014	A chan eu bod yn treulio dyddiau lawer yno , cyflwynodd Ffestus achos Paul i sylw'r brenin . “ Y mae yma ddyn , ” meddai , “ wedi ei adael gan Ffelix yn garcharor ,
44025015	a phan oeddwn yn Jerwsalem gosododd y prif offeiriaid a henuriaid yr Iddewon ei achos ef ger fy mron , a gofyn am ei gondemnio .
44025016	Atebais hwy nad oedd yn arfer gan Rufeinwyr drosglwyddo unrhyw un fel ffafr cyn bod y cyhuddedig yn dod wyneb yn wyneb â'i gyhuddwyr , ac yn cael cyfle i'w amddiffyn ei hun yn erbyn y cyhuddiad .
44025017	Felly , pan ddaethant ynghyd yma , heb oedi dim cymerais fy lle drannoeth yn y llys , a gorchymyn dod â'r dyn gerbron .
44025018	Pan gododd ei gyhuddwyr i'w erlyn , nid oeddent yn ei gyhuddo o'r un o'r troseddau a ddisgwyliwn i .
44025019	Ond rhyw ddadleuon oedd ganddynt ag ef ynghylch eu crefydd eu hunain , ac ynghylch rhyw Iesu oedd wedi marw , ond y mynnai Paul ei fod yn fyw .
44025020	A chan fy mod mewn penbleth ynglŷn â'r ddadl ar y pethau hyn , gofynnais iddo a oedd yn dymuno mynd i Jerwsalem , a chael ei farnu amdanynt yno .
44025021	Ond gan i Paul apelio am gael ei gadw dan warchodaeth , i gael dyfarniad gan yr Ymerawdwr , gorchmynnais ei gadw felly nes imi ei anfon at Gesar . ”
44025022	Meddai Agripa wrth Ffestus , “ Mi hoffwn innau glywed y dyn . ” Meddai yntau , “ Fe gei ei glywed yfory . ”
44025023	Trannoeth , felly , daeth Agripa a Bernice , yn fawr eu rhwysg , a mynd i mewn i'r llys ynghyd â chapteiniaid a gwŷr amlwg y ddinas ; ac ar orchymyn Ffestus , daethpwyd â Paul gerbron .
44025024	Ac meddai Ffestus , “ Y Brenin Agripa , a chwi oll sydd yma gyda ni , yr ydych yn gweld y dyn hwn , y gwnaeth holl liaws yr Iddewon gais gennyf yn ei gylch , yn Jerwsalem ac yma , gan weiddi na ddylai gael byw ddim mwy .
44025025	Ond gwelais i nad oedd wedi gwneud dim yn haeddu marwolaeth ; a chan i'r dyn ei hun apelio at yr Ymerawdwr , penderfynais ei anfon ato .
44025026	Ond nid oes gennyf ddim byd pendant i'w ysgrifennu amdano at ein Harglwydd . Gan hynny , yr wyf wedi dod ag ef ymlaen ger eich bron chwi , ac yn enwedig ger dy fron di , y Brenin Agripa , er mwyn gwneud archwiliad , a chael rhywbeth i'w ysgrifennu .
44025027	Oherwydd , yn fy marn i , peth afresymol yw anfon carcharor ymlaen heb hyd yn oed egluro'r cyhuddiadau yn ei erbyn . ”
44026001	Meddai Agripa wrth Paul , “ Y mae caniatâd iti siarad drosot dy hun . ” Yna fe estynnodd Paul ei law , a dechrau ei amddiffyniad :
44026002	“ Yr wyf yn f'ystyried fy hun yn ffodus , y Brenin Agripa , mai ger dy fron di yr wyf i'm hamddiffyn fy hun heddiw ynglŷn â'r holl gyhuddiadau y mae'r Iddewon yn eu dwyn yn fy erbyn ,
44026003	yn enwedig gan dy fod yn hyddysg yn yr holl arferion a dadleuon a geir ymhlith yr Iddewon . Gan hynny , rwy'n erfyn arnat i wrando arnaf yn amyneddgar .
44026004	Y mae fy muchedd i o'm mebyd , y modd y bûm yn byw o'r dechrau ymhlith fy nghenedl , a hefyd yn Jerwsalem , yn hysbys i bob Iddew .
44026005	Y maent yn gwybod ers amser maith , os dymunant dystiolaethu , mai yn ôl sect fwyaf caeth ein crefydd y bûm i'n byw , yn Pharisead .
44026006	Yn awr yr wyf yn sefyll fy mhrawf ar gyfrif gobaith sydd wedi ei seilio ar yr addewid a wnaed gan Dduw i'n hynafiaid ni ,
44026007	addewid y mae ein deuddeg llwyth ni , trwy addoli'n selog nos a dydd , yn gobeithio ei sylweddoli ; ac am y gobaith hwn yr wyf yn cael fy nghyhuddo , O frenin , gan Iddewon !
44026008	Pam y bernir yn anghredadwy gennych chwi fod Duw yn codi'r meirw ?
44026009	Eto , yr oeddwn i fy hun yn tybio unwaith y dylwn weithio'n ddygn yn erbyn enw Iesu o Nasareth ;
44026010	a gwneuthum hynny yn Jerwsalem . Ar awdurdod y prif offeiriaid , caeais lawer o'r saint mewn carcharau , a phan fyddent yn cael eu lladd , rhoddais fy mhleidlais yn eu herbyn ;
44026011	a thrwy'r holl synagogau mi geisiais lawer gwaith , trwy gosb , eu gorfodi i gablu . Yr oeddwn yn enbyd o ffyrnig yn eu herbyn , ac yn eu herlid hyd ddinasoedd estron hyd yn oed .
44026012	“ Pan oeddwn yn teithio i Ddamascus ar y perwyl hwn gydag awdurdod a chennad y prif offeiriaid ,
44026013	gwelais ar y ffordd ganol dydd , O frenin , oleuni mwy llachar na'r haul yn llewyrchu o'r nef o'm hamgylch i a'r rhai oedd yn teithio gyda mi .
44026014	Syrthiodd pob un ohonom ar y ddaear , a chlywais lais yn dweud wrthyf yn iaith yr Iddewon , ‘ Saul , Saul , pam yr wyt yn fy erlid i ? Y mae'n galed iti wingo yn erbyn y symbylau . ’
44026015	Dywedais innau , ‘ Pwy wyt ti , Arglwydd ? ’ A dywedodd yr Arglwydd , ‘ Iesu wyf fi , yr hwn yr wyt ti yn ei erlid .
44026016	Ond cod a saf ar dy draed ; oherwydd i hyn yr wyf wedi ymddangos i ti , sef i'th benodi di yn was imi , ac yn dyst o'r hyn yr wyt wedi ei weld , ac a weli eto , ohonof fi .
44026017	Gwaredaf di oddi wrth y bobl hyn ac oddi wrth y Cenhedloedd yr wyf yn dy anfon atynt ,
44026018	i agor eu llygaid , a'u troi o dywyllwch i oleuni , o awdurdod Satan at Dduw , er mwyn iddynt gael maddeuant pechodau a chyfran ymhlith y rhai a sancteiddiwyd trwy ffydd ynof fi . ’
44026019	“ O achos hyn , y Brenin Agripa , ni bûm anufudd i'r weledigaeth nefol ,
44026020	ond bûm yn cyhoeddi i drigolion Damascus yn gyntaf , ac yn Jerwsalem , a thrwy holl wlad Jwdea , ac i'r Cenhedloedd , eu bod i edifarhau a throi at Dduw , a gweithredu yn deilwng o'u hedifeirwch .
44026021	Oherwydd hyn y daliodd yr Iddewon fi yn y deml , a cheisio fy llofruddio .
44026022	Ond mi gefais gymorth gan Dduw hyd heddiw , ac yr wyf yn sefyll gan dystiolaethu i fawr a mân , heb ddweud dim ond y pethau y dywedodd y proffwydi , a Moses hefyd , eu bod i ddigwydd ,
44026023	sef bod yn rhaid i'r Meseia ddioddef , a'i fod ef , y cyntaf i atgyfodi oddi wrth y meirw , i gyhoeddi goleuni i bobl Israel ac i'r Cenhedloedd . ”
44026024	Ar ganol yr amddiffyniad hwn , dyma Ffestus yn gweiddi , “ Yr wyt yn wallgof , Paul ; y mae dy fawr ddysg yn dy yrru di'n wallgof . ”
44026025	Meddai Paul , “ Na , nid wyf yn wallgof , ardderchocaf Ffestus ; yn hytrach , geiriau gwirionedd a synnwyr yr wyf yn eu llefaru .
44026026	Oherwydd fe ŵyr y brenin am y pethau hyn , ac yr wyf yn llefaru yn hy wrtho . Ni allaf gredu fod dim un o'r pethau hyn yn anhysbys iddo , oherwydd nid mewn rhyw gongl y gwnaed hyn .
44026027	A wyt ti , y Brenin Agripa , yn credu'r proffwydi ? Mi wn i dy fod yn credu . ”
44026028	Ac meddai Agripa wrth Paul , “ Mewn byr amser yr wyt am fy mherswadio i fod yn Gristion ! ”
44026029	Atebodd Paul , “ Byr neu beidio , mi weddïwn i ar Dduw , nid am i ti yn unig , ond am i bawb sy'n fy ngwrando heddiw fod yr un fath ag yr wyf fi , ar wahân i'r rhwymau yma . ”
44026030	Yna cododd y brenin a'r rhaglaw , a Bernice a'r rhai oedd yn eistedd gyda hwy ,
44026031	ac wedi iddynt ymneilltuo , buont yn ymddiddan â'i gilydd gan ddweud , “ Nid yw'r dyn yma yn gwneud dim oll sy'n haeddu marwolaeth na charchar . ”
44026032	Ac meddai Agripa wrth Ffestus , “ Gallasai'r dyn yma fod wedi cael ei ollwng yn rhydd , oni bai ei fod wedi apelio at Gesar . ”
44027001	Pan benderfynwyd ein bod i hwylio i'r Eidal , trosglwyddwyd Paul a rhai carcharorion eraill i ofal canwriad o'r enw Jwlius , o'r fintai Ymerodrol .
44027002	Aethom ar fwrdd llong o Adramytium oedd ar hwylio i'r porthladdoedd ar hyd glannau Asia , a chodi angor . Yr oedd Aristarchus , Macedoniad o Thesalonica , gyda ni .
44027003	Trannoeth , cyraeddasom Sidon . Bu Jwlius yn garedig wrth Paul , a rhoddodd ganiatâd iddo fynd at ei gyfeillion , iddynt ofalu amdano .
44027004	Oddi yno , wedi codi angor , hwyliasom yng nghysgod Cyprus , am fod y gwyntoedd yn ein herbyn ;
44027005	ac wedi inni groesi'r môr sydd gyda glannau Cilicia a Pamffylia , cyraeddasom Myra yn Lycia .
44027006	Yno cafodd y canwriad long o Alexandria oedd yn hwylio i'r Eidal , a gosododd ni arni .
44027007	Buom am ddyddiau lawer yn hwylio'n araf , ac yn cael trafferth i gyrraedd i ymyl Cnidus . Gan fod y gwynt yn dal i'n rhwystro , hwyliasom i gysgod Creta gyferbyn â Salmone ,
44027008	a thrwy gadw gyda'r tir , daethom â chryn drafferth i le a elwid Porthladdoedd Teg , nid nepell o dref Lasaia .
44027009	Gan fod cryn amser wedi mynd heibio , a bod morio bellach yn beryglus , oherwydd yr oedd hyd yn oedd gŵyl yr Ympryd drosodd eisoes , rhoes Paul y cyngor hwn iddynt :
44027010	“ Ddynion , rwy'n gweld y bydd mynd ymlaen â'r fordaith yma yn sicr o beri difrod a cholled enbyd , nid yn unig i'r llwyth ac i'r llong , ond i'n bywydau ni hefyd . ”
44027011	Ond yr oedd y canwriad yn rhoi mwy o goel ar y peilot a meistr y llong nag ar eiriau Paul .
44027012	A chan fod y porthladd yn anghymwys i fwrw'r gaeaf ynddo , yr oedd y rhan fwyaf o blaid hwylio oddi yno , yn y gobaith y gallent rywfodd gyrraedd Phenix , porthladd yn Creta yn wynebu'r de-orllewin a'r gogledd-orllewin , a bwrw'r gaeaf yno .
44027013	Pan gododd gwynt ysgafn o'r de , tybiasant fod eu bwriad o fewn eu cyrraedd . Codasant angor , a dechrau hwylio gyda glannau Creta , yn agos i'r tir .
44027014	Ond cyn hir , rhuthrodd gwynt tymhestlog , Ewraculon fel y'i gelwir , i lawr o'r tir .
44027015	Cipiwyd y llong ymaith , a chan na ellid dal ei thrwyn i'r gwynt , bu raid ildio , a chymryd ein gyrru o'i flaen .
44027016	Wedi rhedeg dan gysgod rhyw ynys fechan a elwir Cawda , llwyddasom , trwy ymdrech , i gael y bad dan reolaeth .
44027017	Codasant ef o'r dŵr , a mynd ati â chyfarpar i amwregysu'r llong ; a chan fod arnynt ofn cael eu bwrw ar y Syrtis , tynasant y gêr hwylio i lawr , a mynd felly gyda'r lli .
44027018	Trannoeth , gan ei bod hi'n dal yn storm enbyd arnom , dyma ddechrau taflu'r llwyth i'r môr ;
44027019	a'r trydydd dydd , lluchio gêr y llong i ffwrdd â'u dwylo eu hunain .
44027020	Ond heb na haul na sêr i'w gweld am ddyddiau lawer , a'r storm fawr yn dal i'n llethu , yr oedd pob gobaith am gael ein hachub bellach yn diflannu .
44027021	Yna , wedi iddynt fod heb fwyd am amser hir , cododd Paul yn eu canol hwy a dweud : “ Ddynion , dylasech fod wedi gwrando arnaf fi , a pheidio â hwylio o Creta , ac arbed y difrod hwn a'r golled .
44027022	Ond yn awr yr wyf yn eich cynghori i godi'ch calon ; oherwydd ni bydd dim colli bywyd yn eich plith chwi , dim ond colli'r llong .
44027023	Oherwydd neithiwr safodd yn fy ymyl angel y Duw a'm piau , yr hwn yr wyf yn ei addoli ,
44027024	a dweud , ‘ Paid ag ofni , Paul ; y mae'n rhaid i ti sefyll gerbron Cesar , a dyma Dduw o'i ras wedi rhoi i ti fywydau pawb o'r rhai sy'n morio gyda thi . ’
44027025	Felly codwch eich calonnau , ddynion , oherwydd yr wyf yn credu Duw , mai felly y bydd , fel y dywedwyd wrthyf .
44027026	Ond y mae'n rhaid i ni gael ein bwrw ar ryw ynys . ”
44027027	Daeth y bedwaredd nos ar ddeg , a ninnau'n dal i fynd gyda'r lli ar draws Môr Adria . Tua chanol nos , dechreuodd y morwyr dybio fod tir yn agosáu .
44027028	Wedi plymio , cawsant ddyfnder o ugain gwryd , ac ymhen ychydig , plymio eilwaith a chael pymtheg gwryd .
44027029	Gan fod arnynt ofn inni efallai gael ein bwrw ar leoedd creigiog , taflasant bedair angor o'r starn , a deisyf am iddi ddyddio .
44027030	Dechreuodd y morwyr geisio dianc o'r llong , a gollwng y bad i'r dŵr , dan esgus mynd i osod angorion o'r pen blaen .
44027031	Ond dywedodd Paul wrth y canwriad a'r milwyr , “ Os na fydd i'r rhain aros yn y llong , ni allwch chwi gael eich achub . ”
44027032	Yna fe dorrodd y milwyr raffau'r bad , a gadael iddo gwympo ymaith .
44027033	Pan oedd hi ar ddyddio , dechreuodd Paul annog pawb i gymryd bwyd , gan ddweud , “ Heddiw yw'r pedwerydd dydd ar ddeg i chwi fod yn disgwyl yn bryderus , a heb gymryd tamaid o ddim i'w fwyta .
44027034	Felly yr wyf yn eich annog i gymryd bwyd , oherwydd y mae eich gwaredigaeth yn dibynnu ar hynny ; ni chollir blewyn oddi ar ben yr un ohonoch . ”
44027035	Wedi iddo ddweud hyn , cymerodd fara , a diolchodd i Dduw yng ngŵydd pawb , a'i dorri a dechrau bwyta .
44027036	Cododd pawb eu calon , a hwythau hefyd yn cymryd bwyd .
44027037	Rhwng pawb yr oedd dau gant saith deg a chwech ohonom yn y llong .
44027038	Wedi iddynt gael digon o fwyd , dechreusant ysgafnhau'r llong trwy daflu'r ŷd allan i'r môr .
44027039	Pan ddaeth hi'n ddydd , nid oeddent yn adnabod y tir , ond gwelsant gilfach ac iddi draeth , a phenderfynwyd gyrru'r llong i'r lan yno , os oedd modd .
44027040	Torasant yr angorion i ffwrdd , a'u gadael yn y môr . Yr un pryd , datodwyd cyplau'r llywiau , a chodi'r hwyl flaen i'r awel , a chyfeirio tua'r traeth .
44027041	Ond daliwyd hwy gan ddeufor-gyfarfod , a gyrasant y llong i dir . Glynodd y pen blaen , a sefyll yn ddiysgog , ond dechreuodd y starn ymddatod dan rym y tonnau .
44027042	Penderfynodd y milwyr ladd y carcharorion , rhag i neb ohonynt nofio i ffwrdd a dianc .
44027043	Ond gan fod y canwriad yn awyddus i achub Paul , rhwystrodd hwy rhag cyflawni eu bwriad , a gorchmynnodd i'r rhai a fedrai nofio neidio yn gyntaf oddi ar y llong , a chyrraedd y tir ,
44027044	ac yna'r lleill , rhai ar ystyllod ac eraill ar ddarnau o'r llong . Ac felly y bu i bawb ddod yn ddiogel i dir .
44028001	Wedi inni ddod i ddiogelwch , cawsom wybod mai Melita y gelwid yr ynys .
44028002	Dangosodd y brodorion garedigrwydd anghyffredin tuag atom . Cyneuasant goelcerth , a'n croesawu ni bawb at y tân , oherwydd yr oedd yn dechrau glawio , ac yn oer .
44028003	Casglodd Paul beth wmbredd o danwydd , ac wedi iddo'u rhoi ar y tân , daeth gwiber allan o'r gwres , a glynu wrth ei law .
44028004	Pan welodd y brodorion y neidr ynghrog wrth ei law , meddent wrth ei gilydd , “ Llofrudd , yn sicr , yw'r dyn yma , ac er ei fod wedi dianc yn ddiogel o'r môr , nid yw'r dduwies Cyfiawnder wedi gadael iddo fyw . ”
44028005	Yna , ysgydwodd ef y neidr ymaith i'r tân , heb gael dim niwed ;
44028006	yr oeddent hwy'n disgwyl iddo ddechrau chwyddo , neu syrthio'n farw yn sydyn . Ar ôl iddynt ddisgwyl yn hir , a gweld nad oedd dim anghyffredin yn digwydd iddo , newidiasant eu meddwl a dechrau dweud mai duw ydoedd .
44028007	Yng nghyffiniau'r lle hwnnw , yr oedd tiroedd gan ŵr blaenaf yr ynys , un o'r enw Poplius . Derbyniodd hwn ni , a'n lletya yn gyfeillgar am dridiau .
44028008	Yr oedd tad Poplius yn digwydd bod yn gorwedd yn glaf , yn dioddef gan byliau o dwymyn a chan ddisentri . Aeth Paul i mewn ato , a chan weddïo a rhoi ei ddwylo arno , fe'i hiachaodd .
44028009	Wedi i hyn ddigwydd , daeth y lleill yn yr ynys oedd dan afiechyd ato hefyd , a chael eu hiacháu .
44028010	Rhoddodd y bobl hyn anrhydeddau lawer inni , ac wrth inni gychwyn ymaith , ein llwytho â phopeth y byddai arnom ei angen .
44028011	Tri mis yn ddiweddarach , hwyliasom i ffwrdd mewn llong o Alexandria oedd wedi bwrw'r gaeaf yn yr ynys , a'r Efeilliaid Nefol yn arwydd arni .
44028012	Wedi cyrraedd Syracwsai , ac aros yno dridiau , hwyliasom oddi yno a dod i Rhegium .
44028013	Ar ôl diwrnod cododd gwynt o'r de , a'r ail ddydd daethom i Puteoli .
44028014	Yno cawsom hyd i gyd-gredinwyr , a gwahoddwyd ni i aros gyda hwy am saith diwrnod . A dyna sut y daethom i Rufain .
44028015	Pan glywodd y credinwyr yno amdanom , daethant allan cyn belled â Marchnad Apius a'r Tair Tafarn i'n cyfarfod . Pan welodd Paul hwy , fe ddiolchodd i Dduw , ac ymwrolodd .
44028016	Pan aethom i mewn i Rufain fe ganiatawyd i Paul letya ar ei ben ei hun , gyda'r milwr oedd yn ei warchod .
44028017	Ymhen tridiau , galwodd Paul ynghyd yr arweinwyr ymysg yr Iddewon . Wedi iddynt ddod at ei gilydd , dywedodd wrthynt , “ Er nad wyf fi , frodyr , wedi gwneud dim yn erbyn fy mhobl na defodau'r hynafiaid , cefais fy nhraddodi yn garcharor o Jerwsalem i ddwylo'r Rhufeiniaid .
44028018	Yr oeddent hwy , wedi iddynt fy holi , yn dymuno fy ngollwng yn rhydd , am nad oedd dim rheswm dros fy rhoi i farwolaeth .
44028019	Ond oherwydd gwrthwynebiad yr Iddewon , cefais fy ngorfodi i apelio at Gesar ; nid bod gennyf unrhyw gyhuddiad yn erbyn fy nghenedl .
44028020	Dyna'r rheswm , ynteu , fy mod wedi gofyn am eich gweld a chael ymddiddan â chwi ; oherwydd o achos gobaith Israel y mae gennyf y gadwyn hon amdanaf . ”
44028021	Dywedasant hwythau wrtho , “ Nid ydym wedi derbyn unrhyw lythyr amdanat ti o Jwdea , ac ni ddaeth neb o'n cyd-Iddewon yma chwaith i adrodd na llefaru dim drwg amdanat ti .
44028022	Ond fe garem glywed gennyt ti beth yw dy ddaliadau ; oherwydd fe wyddom ni am y sect hon , ei bod yn cael ei gwrthwynebu ym mhobman . ”
44028023	Penasant ddiwrnod iddo , a daethant ato i'w lety , nifer mawr ohonynt . O fore tan nos bu yntau'n esbonio iddynt , gan dystiolaethu am deyrnas Dduw , a mynd ati i'w hargyhoeddi ynghylch Iesu ar sail Cyfraith Moses a'r proffwydi .
44028024	Yr oedd rhai yn credu ei eiriau , ac eraill ddim yn credu ;
44028025	ac yr oeddent yn dechrau ymwahanu , mewn anghytundeb â'i gilydd , pan ddywedodd Paul un gair ymhellach : “ Da y llefarodd yr Ysbryd Glân , trwy'r proffwyd Eseia , wrth eich hynafiaid chwi , gan ddweud :
44028026	“ ‘ Dos at y bobl yma a dywed , “ Er clywed a chlywed , ni ddeallwch ddim ; er edrych ac edrych , ni welwch ddim . ”
44028027	Canys brasawyd calon y bobl yma , y mae eu clyw yn drwm , a'u llygaid wedi cau ; rhag iddynt weld â'u llygaid , a chlywed â'u clustiau , a deall â'u calon a throi'n ôl , i mi eu hiacháu . ’
44028028	“ Bydded hysbys i chwi felly fod yr iachawdwriaeth hon , sydd oddi wrth Dduw , wedi ei hanfon at y Cenhedloedd , ac fe wrandawant hwy . ”
44028030	Arhosodd Paul ddwy flynedd gyfan yno ar ei gost ei hun , a byddai'n derbyn pawb a ddôi i mewn ato ,
44028031	gan gyhoeddi teyrnas Dduw a dysgu am yr Arglwydd Iesu Grist yn gwbl agored , heb neb yn ei wahardd .
45001001	Paul , gwas Crist Iesu , sy'n ysgrifennu , apostol trwy alwad Duw , ac wedi ei neilltuo i wasanaeth Efengyl Duw .
45001002	Addawodd Duw yr Efengyl hon ymlaen llaw trwy ei broffwydi yn yr Ysgrythurau sanctaidd ,
45001003	Efengyl am ei Fab : yn nhrefn y cnawd , ganwyd ef yn llinach Dafydd ;
45001004	ond yn nhrefn sanctaidd yr Ysbryd , cyhoeddwyd ef yn Fab Duw , â mawr allu , trwy atgyfodiad o farwolaeth . Dyma Iesu Grist ein Harglwydd .
45001005	Trwyddo ef derbyniasom ras a swydd apostol , i ennill , ar ei ran , ffydd ac ufudd-dod ymhlith yr holl Genhedloedd .
45001006	Ymhlith y rhain yr ydych chwithau , yn rhai wedi eich galw ac yn eiddo i Iesu Grist .
45001007	Yr wyf yn cyfarch pawb yn Rhufain sydd yn annwyl gan Dduw , a thrwy ei alwad ef yn saint . Gras a thangnefedd i chwi oddi wrth Dduw ein Tad a'r Arglwydd Iesu Grist .
45001008	Yn gyntaf oll , yr wyf yn diolch i'm Duw , trwy Iesu Grist , amdanoch chwi oll , oherwydd y mae'r sôn am eich ffydd yn cerdded trwy'r holl fyd .
45001009	Y mae Duw , yr un y mae fy ysbryd yn ei wasanaethu yn Efengyl ei Fab , yn dyst i mi mor ddi-baid y byddaf bob amser yn eich galw i gof yn fy ngweddïau
45001010	wrth ofyn ganddo , os dyna'i ewyllys , a gaf fi yn awr o'r diwedd , rywsut neu'i gilydd , rwydd hynt i ddod atoch .
45001011	Oherwydd y mae hiraeth arnaf am eich gweld , er mwyn eich cynysgaeddu â rhyw ddawn ysbrydol i'ch cadarnhau ;
45001012	neu yn hytrach , os caf esbonio , i mi , yn eich cymdeithas , gael fy nghalonogi ynghyd â chwi trwy'r ffydd sy'n gyffredin i'r naill a'r llall ohonom .
45001013	Yr wyf am i chwi wybod , fy nghyfeillion , imi fwriadu lawer gwaith ddod atoch , er mwyn cael peth ffrwyth yn eich plith chwi fel y cefais ymhlith y rhelyw o'r Cenhedloedd , ond hyd yma yr wyf wedi fy rhwystro .
45001014	Groegiaid a barbariaid , doethion ac annoethion — yr wyf dan rwymedigaeth iddynt oll .
45001015	A dyma'r rheswm fy mod i mor eiddgar i bregethu'r Efengyl i chwithau sydd yn Rhufain .
45001016	Nid oes arnaf gywilydd o'r Efengyl , oherwydd gallu Duw yw hi ar waith er iachawdwriaeth i bob un sy'n credu , yr Iddewon yn gyntaf a hefyd y Groegiaid .
45001017	Ynddi hi y datguddir cyfiawnder Duw , a hynny trwy ffydd o'r dechrau i'r diwedd , fel y mae'n ysgrifenedig : “ Y sawl sydd trwy ffydd yn gyfiawn a gaiff fyw . ”
45001018	Y mae digofaint Duw yn cael ei ddatguddio o'r nef yn erbyn holl annuwioldeb ac anghyfiawnder pobl sydd , trwy eu hanghyfiawnder , yn atal y gwirionedd .
45001019	Oherwydd y mae'r hyn y gellir ei wybod am Dduw yn amlwg iddynt , a Duw sydd wedi ei amlygu iddynt .
45001020	Yn wir , er pan greodd Duw y byd , y mae ei briodoleddau anweledig ef , ei dragwyddol allu a'i dduwdod , i'w gweld yn eglur gan y deall yn y pethau a greodd . Am hynny , y maent yn ddiesgus .
45001021	Oherwydd , er iddynt wybod am Dduw , nid ydynt wedi rhoi gogoniant na diolch iddo fel Duw , ond yn hytrach wedi troi eu meddyliau at bethau cwbl ofer ; ac y mae wedi mynd yn dywyllwch arnynt yn eu calon ddiddeall .
45001022	Er honni eu bod yn ddoeth , y maent wedi eu gwneud eu hunain yn ffyliaid .
45001023	Y maent wedi ffeirio gogoniant yr anfarwol Dduw am ddelw ar lun dyn marwol , neu adar neu anifeiliaid neu ymlusgiaid .
45001024	Am hynny , y mae Duw wedi eu traddodi , trwy chwantau eu calonnau , i gaethiwed aflendid , i'w cyrff gael eu hamharchu ganddynt hwy eu hunain .
45001025	Y maent wedi ffeirio gwirionedd Duw am anwiredd , ac addoli a gwasanaethu'r hyn a grewyd yn lle'r Creawdwr . Bendigedig yw ef am byth ! Amen .
45001026	Felly y mae Duw wedi eu traddodi i nwydau gwarthus . Y mae eu merched wedi cefnu ar arfer naturiol eu rhyw , ac wedi troi at arferion annaturiol ;
45001027	a'r dynion yr un modd , y maent wedi gadael heibio gyfathrach naturiol â merch , gan losgi yn eu blys am ei gilydd , dynion yn cyflawni bryntni ar ddynion , ac yn derbyn ynddynt eu hunain y tâl anochel am eu camwedd .
45001028	Am iddynt wrthod cydnabod Duw , y mae Duw wedi eu traddodi i feddwl gwyrdroëdig , i wneud y pethau na ddylid eu gwneud ,
45001029	a hwythau yn gyforiog o bob math o anghyfiawnder a drygioni a thrachwant ac anfadwaith . Y maent yn llawn cenfigen , llofruddiaeth , cynnen , cynllwyn a malais .
45001030	Clepgwn ydynt , a difenwyr , caseion Duw , pobl ryfygus a thrahaus ac ymffrostgar , dyfeiswyr drygioni , anufudd i'w rhieni ,
45001031	heb ddeall , heb deyrngarwch , heb serch , heb dosturi .
45001032	Yr oedd gorchymyn cyfiawn Duw , fod y sawl sy'n cyflawni'r fath droseddau yn teilyngu marwolaeth , yn gwbl hysbys i'r rhai hyn ; ond y maent nid yn unig yn dal i'w gwneud , ond hefyd yn cymeradwyo'r sawl sydd yn eu cyflawni .
45002001	Yn wyneb hyn , yr wyt ti sy'n eistedd mewn barn , pwy bynnag wyt , yn ddiesgus . Oherwydd , wrth farnu rhywun arall , yr wyt yn dy gollfarnu dy hun , gan dy fod ti , sy'n barnu , yn cyflawni'r un troseddau .
45002002	Fe wyddom fod barn Duw ar y sawl sy'n cyflawni'r fath droseddau yn gwbl gywir .
45002003	Ond a wyt ti , yr un sy'n eistedd mewn barn ar y rhai sy'n cyflawni'r fath droseddau , ac yn eu gwneud dy hun , a wyt ti'n tybied y cei di ddianc rhag barn Duw ?
45002004	Neu , ai dibris gennyt yw cyfoeth ei diriondeb a'i ymatal a'i amynedd ? A fynni di beidio â gweld mai amcan tiriondeb Duw yw dy ddwyn i edifeirwch ?
45002005	Wrth ddilyn ystyfnigrwydd dy galon ddiedifar , yr wyt yn casglu i ti dy hunan stôr o ddigofaint yn Nydd digofaint , Dydd datguddio barn gyfiawn Duw .
45002006	Bydd ef yn talu i bawb yn ôl eu gweithredoedd :
45002007	bywyd tragwyddol i'r rhai sy'n dal ati i wneud daioni , gan geisio gogoniant , anrhydedd ac anfarwoldeb ;
45002008	ond digofaint a dicter i'r rheini a ysgogir gan gymhellion hunanol i fod yn ufudd , nid i'r gwirionedd , ond i anghyfiawnder .
45002009	Gorthrymder ac ing fydd i bob bod dynol sy'n gwneud drygioni , i'r Iddewon yn gyntaf a hefyd i'r Groegiaid ;
45002010	ond gogoniant ac anrhydedd a thangnefedd fydd i bob un sy'n gwneud daioni , i'r Iddewon yn gyntaf a hefyd i'r Groegiaid .
45002011	Nid oes ffafriaeth gerbron Duw .
45002012	Caiff pawb a bechodd heb y Gyfraith drengi hefyd heb y Gyfraith , a chaiff pawb a bechodd dan y Gyfraith eu barnu trwy'r Gyfraith .
45002013	Nid y rhai sy'n gwrando'r Gyfraith a geir yn gyfiawn gerbron Duw . Na , y rhai sy'n cadw'r Gyfraith a ddyfernir yn gyfiawn ganddo ef .
45002014	Pan yw Cenhedloedd sydd heb y Gyfraith yn cadw gofynion y Gyfraith wrth reddf , y maent , gan eu bod heb y Gyfraith , yn gyfraith iddynt eu hunain .
45002015	Y maent yn dangos bod yr hyn a ofynnir gan y Gyfraith wedi ei ysgrifennu yn eu calonnau , gan fod eu cydwybod yn cyd-dystiolaethu â'r Gyfraith , ac felly y mae eu meddyliau weithiau'n eu cyhuddo , ac weithiau hefyd yn eu hamddiffyn .
45002016	Yn ôl yr Efengyl yr wyf fi'n ei phregethu , felly y bydd yn y Dydd pan fydd Duw yn barnu meddyliau cuddiedig pawb trwy Grist Iesu .
45002017	Amdanat ti , fe ddichon dy fod yn cario'r enw “ Iddew ” , yn pwyso ar y Gyfraith , yn ymffrostio yn Nuw ,
45002018	yn gwybod ei ewyllys , ac oherwydd dy hyfforddi yn y Gyfraith yn gallu canfod yr hyn sy'n rhagori .
45002019	Fe ddichon dy fod yn argyhoeddedig dy fod yn arweinydd i'r dall , yn oleuni i'r rhai sydd mewn tywyllwch ,
45002020	yn disgyblu'r ffôl , yn dysgu'r ifanc , a hynny am fod gennyt yn y Gyfraith holl gynnwys gwybodaeth a gwirionedd .
45002021	Os felly , ti sy'n dysgu arall , oni'th ddysgi dy hun ? A wyt ti , sy'n pregethu yn erbyn lladrata , yn lleidr ?
45002022	A wyt ti , sy'n llefaru yn erbyn godinebu , yn odinebus ? A wyt ti , sy'n ffieiddio eilunod , yn ysbeilio temlau ?
45002023	A wyt ti , sy'n ymffrostio yn y Gyfraith , yn dwyn gwarth ar Dduw trwy dorri ei Gyfraith ?
45002024	Fel y mae'r Ysgrythur yn dweud , “ O'ch achos chwi , ceblir enw Duw ymhlith y Cenhedloedd . ”
45002025	Yn ddiau y mae gwerth i enwaediad , os wyt yn cadw'r Gyfraith . Ond os torri'r Gyfraith yr wyt ti , y mae dy enwaediad wedi mynd yn ddienwaediad .
45002026	Os yw'r sawl nad enwaedwyd arno yn cadw gorchmynion y Gyfraith , oni fydd Duw yn cyfrif ei ddienwaediad yn enwaediad ?
45002027	Bydd y dienwaededig ei gorff , os yw'n cyflawni'r Gyfraith , yn farnwr arnat ti , sydd yn droseddwr y Gyfraith er bod gennyt gyfraith ysgrifenedig a'r enwaediad .
45002028	Nid Iddew mo'r Iddew sydd yn y golwg . Nid enwaediad chwaith mo'r enwaediad sydd yn y golwg yn y cnawd .
45002029	Y gwir Iddew yw'r Iddew cuddiedig , a'r gwir enwaediad yw enwaediad y galon , peth ysbrydol , nid llythrennol . Dyma'r un sy'n cael clod , nid gan bobl eraill , ond gan Dduw .
45003001	Yn wyneb hyn , pa ragorfraint sydd i'r Iddew ? Pa werth sydd i'r enwaediad ?
45003002	Y mae llawer , ym mhob modd . Yn y lle cyntaf , i'r Iddewon yr ymddiriedwyd oraclau Duw .
45003003	Ond beth os bu rhai yn anffyddlon ? A all eu hanffyddlondeb hwy ddileu ffyddlondeb Duw ?
45003004	Ddim ar unrhyw gyfrif ! Rhaid bod Duw yn eirwir , er i bawb arall fod yn gelwyddog . Fel y mae'n ysgrifenedig : “ Fel y'th geir yn gywir yn dy eiriau , a gorchfygu wrth gael dy farnu . ”
45003005	Ond os yw'n hanghyfiawnder ni yn dwyn i'r golau gyfiawnder Duw , beth a ddywedwn ? Mai anghyfiawn yw'r Duw sy'n bwrw ei ddigofaint arnom ? ( Siarad fel dyn yr wyf . )
45003006	Ddim ar unrhyw gyfrif ! Os nad yw Duw yn gyfiawn , sut y gall farnu'r byd ?
45003007	Ie , ond os yw fy anwiredd i yn foddion i ddangos helaethrwydd gwirionedd Duw , a dwyn gogoniant iddo , pam yr wyf fi o hyd dan farn fel pechadur ?
45003008	“ Gadewch i ni wneud drygioni er mwyn i ddaioni ddilyn ” — ai dyna yr ydym yn ei ddweud , fel y mae rhai sy'n ein henllibio yn mynnu ? Y mae'r rheini'n llawn haeddu bod dan gondemniad .
45003009	Wel , ynteu , a ydym ni'r Iddewon yn rhagori ? Ddim o gwbl ! Yr ydym eisoes wedi cyhuddo Iddewon a Groegiaid fel ei gilydd o fod dan lywodraeth pechod .
45003010	Fel y mae'n ysgrifenedig : “ Nid oes neb cyfiawn , nac oes un ,
45003011	neb sydd yn deall , neb yn ceisio Duw .
45003012	Y mae pawb wedi gwyro , yn ddi-fudd ynghyd ; nid oes un a wna ddaioni , nac oes , dim un .
45003013	Bedd agored yw eu llwnc , a'u tafodau'n traethu twyll ; gwenwyn nadredd dan eu gwefusau ,
45003014	a'u genau'n llawn melltith a chwerwedd .
45003015	Cyflym eu traed i dywallt gwaed ,
45003016	distryw a thrallod sydd ar eu ffyrdd ;
45003017	nid ydynt yn adnabod ffordd tangnefedd ;
45003018	nid oes ofn Duw ar eu cyfyl . ”
45003019	Fe wyddom mai wrth y rhai sydd dan y Gyfraith y mae'r Gyfraith yn llefaru pob dim a ddywed . Felly dyna daw ar bob ceg , a'r byd i gyd wedi ei osod dan farn Duw .
45003020	Oherwydd , “ gerbron Duw ni chyfiawnheir neb meidrol ” trwy gadw gofynion cyfraith . Yr hyn a geir trwy'r Gyfraith yw ymwybyddiaeth o bechod .
45003021	Ond yn awr , yn annibynnol ar gyfraith , y mae cyfiawnder Duw wedi ei amlygu . Y mae'r Gyfraith a'r proffwydi , yn wir , yn dwyn tystiolaeth iddo ,
45003022	ond cyfiawnder sydd o Dduw ydyw , trwy ffydd yn Iesu Grist i bawb sy'n credu .
45003023	Ie , pawb yn ddiwahaniaeth , oherwydd y maent oll wedi pechu , ac yn amddifad o ogoniant Duw .
45003024	Gan ras Duw , ac am ddim , y maent yn cael eu cyfiawnhau , trwy'r prynedigaeth sydd yng Nghrist Iesu ,
45003025	yr hwn a osododd Duw gerbron y byd , yn ei waed , yn aberth cymod trwy ffydd . Gwnaeth Duw hyn i ddangos ei gyfiawnder yn ddiymwad , yn wyneb yr anwybyddu a fu ar bechodau'r gorffennol yn amser ymatal Duw ;
45003026	ie , i ddangos ei gyfiawnder yn ddiymwad yn yr amser presennol hwn , sef ei fod ef ei hun yn gyfiawn a hefyd yn cyfiawnhau'r sawl sy'n meddu ar ffydd yn Iesu .
45003027	A oes lle , felly , i'n hymffrost ? Nac oes ! Y mae wedi ei gau allan . Ar ba egwyddor ? Ai egwyddor cadw gofynion cyfraith ? Nage'n wir , ond ar egwyddor ffydd .
45003028	Ein dadl yw y cyfiawnheir rhywun trwy gyfrwng ffydd yn annibynnol ar gadw gofynion cyfraith .
45003029	Ai Duw'r Iddewon yn unig yw Duw ? Onid yw'n Dduw'r Cenhedloedd hefyd ?
45003030	Ydyw , yn wir , oherwydd un yw Duw , a bydd yn cyfiawnhau'r enwaededig trwy ffydd , a'r dienwaededig trwy'r un ffydd .
45003031	A ydym , ynteu , yn dileu'r Gyfraith trwy'r ffydd hon ? Nac ydym , ddim o gwbl ! Cadarnhau'r Gyfraith yr ydym .
45004001	Beth gan hynny a ddywedwn am Abraham , hendad ein llinach ? Beth a ddarganfu ef ?
45004002	Oherwydd os cafodd Abraham ei gyfiawnhau trwy ei weithredoedd , y mae ganddo rywbeth i ymffrostio o'i herwydd . Ond na , gerbron Duw nid oes ganddo ddim .
45004003	Oherwydd beth y mae'r Ysgrythur yn ei ddweud ? “ Credodd Abraham yn Nuw , ac fe'i cyfrifwyd iddo yn gyfiawnder . ”
45004004	Pan fydd rhywun yn gweithio , nid fel rhodd y cyfrifir y tâl , ond fel peth sy'n ddyledus .
45004005	Pan na fydd rhywun yn gweithio , ond yn rhoi ei ffydd yn yr hwn sy'n cyfiawnhau'r annuwiol , cyfrifir ei ffydd i un felly yn gyfiawnder .
45004006	Dyna ystyr yr hyn y mae Dafydd yn ei ddweud am wynfyd y rhai y mae Duw yn cyfrif cyfiawnder iddynt , yn annibynnol ar gadw gofynion cyfraith :
45004007	“ Gwyn eu byd y rhai y maddeuwyd eu troseddau , ac y cuddiwyd eu pechodau ;
45004008	gwyn ei fyd y sawl na fydd yr Arglwydd yn cyfrif pechod yn ei erbyn . ”
45004009	Y gwynfyd hwn , ai braint yn dilyn ar enwaediad yw ? Oni cheir ef heb enwaediad hefyd ? Ceir yn wir , oherwydd ein hymadrodd yw , “ cyfrifwyd ei ffydd i Abraham yn gyfiawnder ” .
45004010	Ond sut y bu'r cyfrif ? Ai ar ôl enwaedu arno , ynteu cyn hynny ? Cyn yr enwaedu , nid ar ei ôl .
45004011	Ac wedyn derbyniodd arwydd yr enwaediad , yn sêl o'r cyfiawnder oedd eisoes yn eiddo iddo trwy ffydd , heb enwaediad . O achos hyn , y mae yn dad i bawb sy'n meddu ar ffydd , heb enwaediad , a chyfiawnder felly yn cael ei gyfrif iddynt .
45004012	Y mae yn dad hefyd i'r rhai enwaededig sydd nid yn unig yn enwaededig ond hefyd yn dilyn camre'r ffydd oedd yn eiddo i Abraham ein tad cyn enwaedu arno .
45004013	Y mae'r addewid i Abraham , neu i'w ddisgynyddion , y byddai yn etifedd y byd , wedi ei rhoi , nid trwy'r Gyfraith ond trwy'r cyfiawnder a geir trwy ffydd .
45004014	Oherwydd , os y rhai sy'n byw yn ôl y Gyfraith yw'r etifeddion , yna gwagedd yw ffydd , a diddim yw'r addewid .
45004015	Digofaint yw cynnyrch y Gyfraith , ond lle nad oes cyfraith , nid oes trosedd yn ei herbyn chwaith .
45004016	Am hynny , rhoddwyd yr addewid trwy ffydd er mwyn iddi fod yn ôl gras , fel y byddai yn ddilys i bawb o ddisgynyddion Abraham , nid yn unig i'r rhai sy'n byw yn ôl y Gyfraith , ond hefyd i'r rhai sy'n byw yn ôl ffydd Abraham . Y mae Abraham yn dad i ni i gyd ;
45004017	fel y mae'n ysgrifenedig : “ Yr wyf yn dy benodi yn dad cenhedloedd lawer . ” Yn y Duw a ddywedodd hyn y credodd Abraham , y Duw sy'n gwneud y meirw'n fyw , ac yn galw i fod yr hyn nad yw'n bod .
45004018	A'r credu hwn , â gobaith y tu hwnt i obaith , a'i gwnaeth yn dad cenhedloedd lawer , yn ôl yr hyn a lefarwyd : “ Felly y bydd dy ddisgynyddion . ”
45004019	Er ei fod tua chant oed , ni wanychodd yn ei ffydd , wrth ystyried cyflwr marw ei gorff ei hun a marweidd-dra croth Sara .
45004020	Nid amheuodd ddim ynglŷn ag addewid Duw , na diffygio mewn ffydd , ond yn hytrach grymusodd yn ei ffydd a rhoi gogoniant i Dduw ,
45004021	yn llawn hyder fod Duw yn abl i gyflawni'r hyn yr oedd wedi ei addo .
45004022	Dyma pam y cyfrifwyd ei ffydd iddo yn gyfiawnder .
45004023	Ond ysgrifennwyd y geiriau , “ fe'i cyfrifwyd iddo ” , nid ar gyfer Abraham yn unig ,
45004024	ond ar ein cyfer ni hefyd . Y mae cyfiawnder i'w gyfrif i ni , sydd â ffydd gennym yn yr hwn a gyfododd Iesu ein Harglwydd oddi wrth y meirw .
45004025	Cafodd ef ei draddodi i farwolaeth am ein camweddau , a'i gyfodi i'n cyfiawnhau ni .
45005001	Am hynny , oherwydd ein bod wedi ein cyfiawnhau trwy ffydd , y mae gennym heddwch â Duw trwy ein Harglwydd Iesu Grist .
45005002	Trwyddo ef , yn wir , cawsom ffordd , trwy ffydd , i ddod i'r gras hwn yr ydym yn sefyll ynddo . Yr ydym hefyd yn gorfoleddu yn y gobaith y cawn gyfranogi yng ngogoniant Duw .
45005003	Heblaw hynny , yr ydym hyd yn oed yn gorfoleddu yn ein gorthrymderau , oherwydd fe wyddom mai o orthrymder y daw'r gallu i ymddál ,
45005004	ac o'r gallu i ymddál y daw rhuddin cymeriad , ac o gymeriad y daw gobaith .
45005005	A dyma obaith na chawn ein siomi ganddo , oherwydd y mae cariad Duw wedi ei dywallt yn ein calonnau trwy'r Ysbryd Glân y mae ef wedi ei roi i ni .
45005006	Oherwydd y mae Crist eisoes , yn yr amser priodol , a ninnau'n ddiymadferth , wedi marw dros yr annuwiol .
45005007	Go brin y bydd neb yn marw dros un cyfiawn . Efallai y ceir rhywun yn ddigon dewr i farw dros un da .
45005008	Ond prawf Duw o'r cariad sydd ganddo tuag atom ni yw bod Crist wedi marw drosom pan oeddem yn dal yn bechaduriaid .
45005009	A ninnau yn awr wedi ein cyfiawnhau trwy ei waed ef , y mae'n sicrach fyth y cawn ein hachub trwyddo ef rhag y digofaint .
45005010	Oherwydd os cymodwyd ni â Duw trwy farwolaeth ei Fab pan oeddem yn elynion , y mae'n sicrach fyth , ar ôl ein cymodi , y cawn ein hachub trwy ei fywyd .
45005011	Ond heblaw hynny , yr ydym hefyd yn gorfoleddu yn Nuw trwy ein Harglwydd Iesu Grist ; trwyddo ef yr ydym yn awr wedi derbyn y cymod .
45005012	Ein dadl yw hyn . Daeth pechod i'r byd trwy un dyn , a thrwy bechod farwolaeth , ac yn y modd hwn ymledodd marwolaeth i'r ddynolryw i gyd , yn gymaint ag i bawb bechu .
45005013	Y mae'n wir fod pechod yn y byd cyn bod y Gyfraith , ond yn niffyg cyfraith , nid yw pechod yn cael ei gyfrif .
45005014	Er hynny , teyrnasodd marwolaeth o Adda hyd Moses , hyd yn oed ar y rhai oedd heb bechu ar batrwm trosedd Adda ; ac y mae Adda yn rhaglun o'r Dyn oedd i ddod .
45005015	Ond nid yw'r weithred sy'n drosedd yn cyfateb yn hollol i'r weithred sy'n ras . Y mae'n wir i drosedd yr un ddwyn y llawer i farwolaeth ; ond gymaint mwy sydd ar yr ochr arall : helaethrwydd gras Duw a'i rodd raslon i'r llawer , o'r un dyn , Iesu Grist .
45005016	Ac ni ellir cymharu canlyniad pechod un dyn â chanlyniad rhodd Duw . Ar y naill law , yn dilyn ar un weithred o drosedd , y mae dedfryd gyfreithiol sy'n collfarnu ; ar y llaw arall , yn dilyn ar droseddau lawer , y mae gweithred o ras sy'n dyfarnu'n gyfiawn .
45005017	Y mae'n wir i farwolaeth , trwy drosedd yr un , deyrnasu trwy'r un hwnnw ; ond gymaint mwy sydd ar yr ochr arall : pobl sy'n derbyn helaethrwydd gras Duw , a'i gyfiawnder yn rhodd , yn cael byw a theyrnasu trwy un dyn , Iesu Grist .
45005018	Dyma'r gymhariaeth gan hynny : fel y daeth collfarn ar y ddynolryw i gyd trwy un weithred o drosedd , felly hefyd y daeth cyfiawnhad sy'n esgor ar fywyd i'r ddynolryw i gyd trwy un weithred o gyfiawnder .
45005019	Fel y gwnaethpwyd y llawer yn bechaduriaid trwy anufudd-dod un dyn , felly hefyd y gwneir y llawer yn gyfiawn trwy ufudd-dod un dyn .
45005020	Ond daeth y Gyfraith i mewn , er mwyn i drosedd amlhau ; ond lle'r amlhaodd pechod , daeth gorlif helaethach o ras ;
45005021	ac felly , fel y teyrnasodd pechod trwy farwolaeth , y mae gras i deyrnasu trwy gyfiawnder , gan ddwyn bywyd tragwyddol trwy Iesu Grist ein Harglwydd .
45006001	Beth , ynteu , sydd i'w ddweud ? A ydym i barhau mewn pechod , er mwyn i ras amlhau ?
45006002	Ddim ar unrhyw gyfrif ! Pobl ydym a fu farw i bechod ; sut y gallwn ni , mwyach , fyw ynddo ?
45006003	A ydych heb ddeall fod pawb ohonom a fedyddiwyd i Grist Iesu wedi ein bedyddio i'w farwolaeth ?
45006004	Trwy'r bedydd hwn i farwolaeth fe'n claddwyd gydag ef , fel , megis y cyfodwyd Crist oddi wrth y meirw mewn amlygiad o ogoniant y Tad , y byddai i ninnau gael byw ar wastad bywyd newydd .
45006005	Oherwydd os daethom ni yn un ag ef trwy farwolaeth ar lun ei farwolaeth ef , fe'n ceir hefyd yn un ag ef trwy atgyfodiad ar lun ei atgyfodiad ef .
45006006	Fe wyddom fod yr hen ddynoliaeth oedd ynom wedi ei chroeshoelio gydag ef , er mwyn dirymu'r corff pechadurus , ac i'n cadw rhag bod , mwyach , yn gaethion i bechod .
45006007	Oherwydd y mae'r sawl sydd wedi marw wedi ei ryddhau oddi wrth bechod .
45006008	Ac os buom ni farw gyda Christ , yr ydym yn credu y cawn fyw gydag ef hefyd ,
45006009	a ninnau'n gwybod na fydd Crist , sydd wedi ei gyfodi oddi wrth y meirw , yn marw mwyach . Collodd marwolaeth ei harglwyddiaeth arno ef .
45006010	Yn gymaint ag iddo farw , i bechod y bu farw , un waith am byth ; yn gymaint â'i fod yn fyw , i Dduw y mae'n byw .
45006011	Felly , yr ydych chwithau i'ch cyfrif eich hunain fel rhai sy'n farw i bechod , ond sy'n fyw i Dduw , yng Nghrist Iesu .
45006012	Felly , nid yw pechod i deyrnasu yn eich corff marwol a'ch gorfodi i ufuddhau i'w chwantau .
45006013	Peidiwch ag ildio eich cyneddfau corfforol i bechod , i'w defnyddio i amcanion drwg . Yn hytrach , ildiwch eich hunain i Dduw , yn rhai byw o blith y meirw , ac ildiwch eich cyneddfau iddo , i'w defnyddio i amcanion da .
45006014	Ni chaiff pechod arglwyddiaethu arnoch , oherwydd nid ydych mwyach dan deyrnasiad cyfraith , ond dan deyrnasiad gras .
45006015	Ond beth sy'n dilyn ? A ydym i ymroi i bechu , am nad ydym dan deyrnasiad cyfraith , ond dan deyrnasiad gras ? Ddim ar unrhyw gyfrif !
45006016	Onid ydych yn gwybod , os ydych yn eich ildio eich hunain ag ufudd-dod caethwas i rywun , mai caethion ydych i'r sawl sy'n cael eich ufudd-dod ; p'run bynnag a ydych yn gaethion i bechod , a marwolaeth yn dilyn , neu'n gaethion i ufudd-dod , a chyfiawnder yn dilyn ?
45006017	Ond , diolch i Dduw , yr ydych chwi , a fu'n gaethion i bechod , yn awr wedi rhoi ufudd-dod calon i'r patrwm hwnnw o athrawiaeth y traddodwyd chwi iddo .
45006018	Cawsoch eich rhyddhau oddi wrth bechod , ac aethoch yn gaethion i gyfiawnder .
45006019	Yr wyf yn arfer ymadroddion cyfarwydd , o achos eich cyfyngiadau dynol chwi . Fel yr ildiasoch eich cyneddfau corfforol gynt i fod yn gaethion i aflendid ac anghyfraith , a phenrhyddid yn dilyn , felly ildiwch hwy yn awr i fod yn gaethion i gyfiawnder , a bywyd sanctaidd yn dilyn .
45006020	Pan oeddech yn gaeth i bechod , yr oeddech yn rhydd oddi wrth gyfiawnder .
45006021	Ond beth oedd ffrwyth y cyfnod hwnnw ? Onid pethau sy'n codi cywilydd arnoch yn awr ? Oherwydd diwedd y pethau hyn yw marwolaeth .
45006022	Ond yn awr yr ydych wedi eich rhyddhau oddi wrth bechod , a'ch gwneud yn gaethion i Dduw , ac y mae ffrwyth hyn yn eich meddiant , sef bywyd sanctaidd , a'r diwedd fydd bywyd tragwyddol .
45006023	Y mae pechod yn talu cyflog , sef marwolaeth ; ond rhoi yn rhad y mae Duw , rhoi bywyd tragwyddol yng Nghrist Iesu ein Harglwydd .
45007001	A ydych heb wybod , gyfeillion , — ac yr wyf yn siarad â rhai sy'n gwybod y Gyfraith — fod gan gyfraith awdurdod dros rywun cyhyd ag y bydd yn fyw ?
45007002	Er enghraifft , y mae gwraig briod wedi ei rhwymo gan y gyfraith wrth ei gŵr tra bydd ef yn fyw . Ond os bydd y gŵr farw , y mae hi wedi ei rhyddhau o'i rhwymau cyfreithiol wrtho .
45007003	Felly , os bydd iddi , yn ystod bywyd ei gŵr , ddod yn eiddo i ddyn arall , godinebwraig fydd yr enw arni . Ond os bydd y gŵr farw , y mae hi'n rhydd o'r gyfraith hon , ac ni bydd yn odinebwraig wrth ddod yn eiddo i ddyn arall .
45007004	Ac felly , fy nghyfeillion , yr ydych chwi hefyd , trwy gorff Crist , wedi eich gwneud yn farw mewn perthynas â'r Gyfraith , er mwyn i chwi ddod yn eiddo i rywun arall , sef yr un a gyfodwyd oddi wrth y meirw , er mwyn i ni ddwyn ffrwyth i Dduw .
45007005	Pan oeddem yn byw ym myd y cnawd , yr oedd y nwydau pechadurus , a ysgogir gan y Gyfraith , ar waith yn ein cyneddfau corfforol , yn peri i ni ddwyn ffrwyth i farwolaeth .
45007006	Ond yn awr , gan ein bod wedi marw i'r Gyfraith oedd yn ein dal yn gaeth , fe'n rhyddhawyd o'i rhwymau , i wasanaethu ein Meistr yn ffordd newydd yr Ysbryd , ac nid yn hen ffordd cyfraith ysgrifenedig .
45007007	Beth , ynteu , sydd i'w ddweud ? Mai pechod yw'r Gyfraith ? Ddim ar unrhyw gyfrif ! I'r gwrthwyneb , ni buaswn wedi gwybod beth yw pechod ond trwy'r Gyfraith , ac ni buaswn yn gwybod beth yw chwant , oni bai fod y Gyfraith yn dweud , “ Na chwennych . ”
45007008	A thrwy'r gorchymyn hwn cafodd pechod ei gyfle , a chyffroi ynof bob math o chwantau drwg .
45007009	Oherwydd , heb gyfraith , peth marw yw pechod . Yr oeddwn i'n fyw , un adeg , heb gyfraith ;
45007010	yna daeth y gorchymyn , a daeth pechod yn fyw , a bûm innau farw . Y canlyniad i mi oedd i'r union orchymyn a fwriadwyd yn gyfrwng bywyd droi yn gyfrwng marwolaeth .
45007011	Oherwydd trwy'r gorchymyn cafodd pechod ei gyfle , twyllodd fi , a thrwy'r gorchymyn fe'm lladdodd .
45007012	Gan hynny , y mae'r Gyfraith yn sanctaidd , a'r gorchymyn yn sanctaidd a chyfiawn a da .
45007013	Os felly , a drodd y peth da hwn yn farwolaeth i mi ? Naddo , ddim o gwbl ! Yn hytrach , y mae pechod yn defnyddio'r peth da hwn , ac yn dwyn marwolaeth i mi , er mwyn i wir natur pechod ddod i'r golwg . Mewn gair , swydd y gorchymyn yw dwyn pechod i anterth ei bechadurusrwydd .
45007014	Gwyddom , yn wir , fod y Gyfraith yn perthyn i fyd yr Ysbryd . Ond perthyn i fyd y cnawd yr wyf fi , un sydd wedi ei werthu yn gaethwas i bechod .
45007015	Ni allaf ddeall fy ngweithredoedd , oherwydd yr wyf yn gwneud , nid y peth yr wyf yn ei ewyllysio ond y peth yr wyf yn ei gasáu .
45007016	Ac os wyf yn gwneud yr union beth sy'n groes i'm hewyllys , yna yr wyf yn cytuno â'r Gyfraith , ac yn cydnabod ei bod yn dda .
45007017	Ond y gwir yw , nid myfi sy'n gweithredu mwyach , ond pechod , sy'n cartrefu ynof fi ,
45007018	oherwydd mi wn nad oes dim da yn cartrefu ynof fi , hynny yw , yn fy nghnawd . Y mae'r ewyllys i wneud daioni gennyf ; y peth nad yw gennyf yw'r gweithredu .
45007019	Yr wyf yn cyflawni , nid y daioni yr wyf yn ei ewyllysio ond yr union ddrygioni sy'n groes i'm hewyllys .
45007020	Ond os wyf yn gwneud yr union beth sy'n groes i'm hewyllys , yna nid myfi sy'n gweithredu mwyach , ond y pechod sy'n cartrefu ynof fi .
45007021	Yr wyf yn cael y ddeddf hon ar waith : pan wyf yn ewyllysio gwneud daioni , drygioni sy'n ei gynnig ei hun imi .
45007022	Y mae'r gwir ddyn sydd ynof yn ymhyfrydu yng Nghyfraith Duw .
45007023	Ond yr wyf yn canfod cyfraith arall yn fy nghyneddfau corfforol , yn brwydro yn erbyn y Gyfraith y mae fy neall yn ei chydnabod , ac yn fy ngwneud yn garcharor i'r gyfraith sydd yn fy nghyneddfau , sef cyfraith pechod .
45007024	Y dyn truan ag ydwyf ! Pwy a'm gwared i o'r corff hwn a'i farwolaeth ?
45007025	Duw , diolch iddo , trwy Iesu Grist ein Harglwydd ! Dyma , felly , sut y mae hi arnaf : yr wyf fi , y gwir fi , â'm deall yn gwasanaethu Cyfraith Duw , ond â'm cnawd yn gwasanaethu cyfraith pechod .
45008001	Yn awr , felly , nid yw'r rhai sydd yng Nghrist Iesu dan gollfarn o unrhyw fath .
45008002	Oherwydd yng Nghrist Iesu y mae cyfraith yr Ysbryd , sy'n rhoi bywyd , wedi dy ryddhau o afael cyfraith pechod a marwolaeth .
45008003	Yr hyn oedd y tu hwnt i allu'r Gyfraith , yn ei gwendid dan gyfyngiadau'r cnawd , y mae Duw wedi ei gyflawni . Wrth anfon ei Fab ei hun , mewn ffurf debyg i'n cnawd pechadurus ni , i ddelio â phechod , y mae wedi collfarnu pechod yn y cnawd .
45008004	Gwnaeth hyn er mwyn i ofynion cyfiawn y Gyfraith gael eu cyflawni ynom ni , sy'n byw , nid ar wastad y cnawd , ond ar wastad yr Ysbryd .
45008005	Oherwydd y sawl sydd â'u bodolaeth ar wastad y cnawd , ar bethau'r cnawd y mae eu bryd ; ond y sawl sydd ar wastad yr Ysbryd , ar bethau'r Ysbryd y mae eu bryd .
45008006	Yn wir , y mae bod â'n bryd ar y cnawd yn farwolaeth , ond y mae bod â'n bryd ar yr Ysbryd yn fywyd a heddwch .
45008007	Oherwydd y mae bod â'n bryd ar y cnawd yn elyniaeth tuag at Dduw ; nid yw hynny , ac ni all fod , yn ddarostyngiad i Gyfraith Duw .
45008008	Ni all y sawl sy'n byw ym myd y cnawd foddhau Duw .
45008009	Ond nid ym myd y cnawd yr ydych chwi , ond yn yr Ysbryd , gan fod Ysbryd Duw yn cartrefu ynoch chwi . Pwy bynnag sydd heb Ysbryd Crist , nid eiddo Crist ydyw .
45008010	Ond os yw Crist ynoch chwi , y mae'r corff yn farw o achos pechod , ond y mae'r Ysbryd yn fywyd ichwi o achos eich cyfiawnhad .
45008011	Os yw Ysbryd yr hwn a gyfododd Iesu oddi wrth y meirw yn cartrefu ynoch , bydd yr hwn a gyfododd Grist oddi wrth y meirw yn rhoi bywyd newydd hefyd i'ch cyrff marwol chwi , trwy ei Ysbryd , sy'n ymgartrefu ynoch chwi .
45008012	Am hynny , gyfeillion , yr ydym dan rwymedigaeth , ond nid i'r cnawd , i fyw ar wastad y cnawd .
45008013	Oherwydd , os ar wastad y cnawd yr ydych yn byw , yr ydych yn sicr o farw ; ond os ydych , trwy'r Ysbryd , yn rhoi arferion drwg y corff i farwolaeth , byw fyddwch .
45008014	Y mae pawb sy'n cael eu harwain gan Ysbryd Duw yn blant Duw .
45008015	Oherwydd nid ysbryd caethiwed sydd unwaith eto'n peri ofn yr ydych wedi ei dderbyn , ond Ysbryd mabwysiad , yr ydym trwyddo yn llefain , “ Abba ! Dad ! ”
45008016	Y mae'r Ysbryd ei hun yn cyd-dystiolaethu â'n hysbryd ni , ein bod yn blant i Dduw .
45008017	Ac os plant , etifeddion hefyd , etifeddion Duw a chydetifeddion â Christ , os yn wir yr ydym yn cyfranogi o'i ddioddefaint ef er mwyn cyfranogi o'i ogoniant hefyd .
45008018	Yr wyf fi'n cyfrif nad yw dioddefiadau'r presennol i'w cymharu â'r gogoniant sydd ar gael ei ddatguddio i ni .
45008019	Yn wir , y mae'r greadigaeth yn disgwyl yn daer am i blant Duw gael eu datguddio .
45008020	Oherwydd darostyngwyd y greadigaeth i oferedd , nid o'i dewis ei hun , ond trwy'r hwn a'i darostyngodd ,
45008021	yn y gobaith y câi'r greadigaeth hithau ei rhyddhau o gaethiwed a llygredigaeth , a'i dwyn i ryddid a gogoniant plant Duw .
45008022	Oherwydd fe wyddom fod yr holl greadigaeth yn ochneidio , ac mewn gwewyr drwyddi , hyd heddiw .
45008023	Ac nid y greadigaeth yn unig , ond nyni sydd â blaenffrwyth yr Ysbryd gennym , yr ydym ninnau'n ochneidio ynom ein hunain wrth ddisgwyl ein mabwysiad yn blant Duw , sef rhyddhad ein corff o gaethiwed .
45008024	Oherwydd yn y gobaith hwn y cawsom ein hachub . Ond nid gobaith mo'r gobaith sy'n gweld . Pwy sy'n gobeithio am yr hyn y mae'n ei weld ?
45008025	Yr hyn nad ydym yn ei weld yw gwrthrych gobaith , ac felly yr ydym yn dal i aros amdano mewn amynedd .
45008026	Yn yr un modd , y mae'r Ysbryd yn ein cynorthwyo yn ein gwendid . Oherwydd ni wyddom ni sut y dylem weddïo , ond y mae'r Ysbryd ei hun yn ymbil trosom ag ocheneidiau y tu hwnt i eiriau ,
45008027	ac y mae Duw , sy'n chwilio calonnau dynol , yn deall bwriad yr Ysbryd , mai ymbil y mae tros y saint yn ôl ewyllys Duw .
45008028	Gwyddom fod Duw , ym mhob peth , yn gweithio er daioni gyda'r rhai sy'n ei garu , y rhai sydd wedi eu galw yn ôl ei fwriad .
45008029	Oherwydd , cyn eu bod hwy , fe'u hadnabu , a'u rhagordeinio i fod yn unffurf ac unwedd â'i Fab , fel mai cyntafanedig fyddai ef ymhlith pobl lawer .
45008030	A'r rhai a ragordeiniodd , fe'u galwodd hefyd ; a'r rhai a alwodd , fe'u cyfiawnhaodd hefyd ; a'r rhai a gyfiawnhaodd , fe'u gogoneddodd hefyd .
45008031	O ystyried hyn oll , beth a ddywedwn ? Os yw Duw trosom , pwy sydd yn ein herbyn ?
45008032	Nid arbedodd Duw ei Fab ei hun , ond ei draddodi i farwolaeth trosom ni oll . Ac os rhoddodd ei Fab , sut y gall beidio â rhoi pob peth i ni gydag ef ?
45008033	Pwy sydd i ddwyn cyhuddiad yn erbyn etholedigion Duw ? Duw yw'r un sy'n dyfarnu'n gyfiawn .
45008034	Pwy sydd yn ein collfarnu ? Crist Iesu yw'r un a fu farw , yn hytrach a gyfodwyd , yr un hefyd sydd ar ddeheulaw Duw , yr un sydd yn ymbil trosom .
45008035	Pwy a'n gwahana ni oddi wrth gariad Crist ? Ai gorthrymder , neu ing , neu erlid , neu newyn , neu noethni , neu berygl , neu gleddyf ?
45008036	Hyn yn wir yw ein rhan , fel y mae'n ysgrifenedig : “ Er dy fwyn di fe'n rhoddir i farwolaeth drwy'r dydd , fe'n cyfrifir fel defaid i'w lladd . ”
45008037	Ond yn y pethau hyn i gyd y mae gennym fuddugoliaeth lwyr trwy'r hwn a'n carodd ni .
45008038	Yr wyf yn gwbl sicr na all nac angau nac einioes , nac angylion na thywysogaethau , na'r presennol na'r dyfodol ,
45008039	na grymusterau nac uchelderau na dyfnderau , na dim arall a grewyd , ein gwahanu ni oddi wrth gariad Duw yng Nghrist Iesu ein Harglwydd .
45009001	Ar fy ngwir yng Nghrist , heb ddim anwiredd — ac y mae fy nghydwybod , dan arweiniad yr Ysbryd Glân , yn fy ategu —
45009002	y mae fy ngofid yn fawr , ac y mae gennyf loes ddi-baid yn fy nghalon .
45009003	Gallwn ddymuno i mi fy hunan fod dan felltith , ac yn ysgymun oddi wrth Grist , pe bai hynny o les iddynt hwy , fy nghyd-Iddewon i , fy mhobl i o ran cig a gwaed .
45009004	Israeliaid ydynt ; eu heiddo hwy yw'r mabwysiad , y gogoniant , y cyfamodau , y Gyfraith , yr addoliad a'r addewidion .
45009005	Iddynt hwy y mae'r hynafiaid yn perthyn , ac oddi wrthynt hwy , yn ôl ei linach naturiol , y daeth y Meseia . I'r Duw sy'n llywodraethu'r cwbl boed bendith am byth . Amen .
45009006	Ond ni ellir dweud bod gair Duw wedi methu . Oherwydd nid yw pawb sydd o linach Israel yn wir Israel .
45009007	Ac ni ellir dweud bod pawb ohonynt , am eu bod yn ddisgynyddion Abraham , yn blant gwirioneddol iddo . Yn hytrach , yng ngeiriau'r Ysgrythur , “ Trwy Isaac y gelwir dy ddisgynyddion . ”
45009008	Hynny yw , nid y plant o linach naturiol Abraham , nid y rheini sy'n blant i Dduw . Yn hytrach , plant yr addewid sy'n cael eu cyfrif yn ddisgynyddion .
45009009	Oherwydd dyma air yr addewid : “ Mi ddof yn yr amser hwnnw , a chaiff Sara fab . ”
45009010	Ond y mae enghraifft arall hefyd . Beichiogodd Rebeca o gyfathrach ag un dyn , sef ein tad Isaac .
45009011	Eto i gyd , cyn geni'r plant a chyn iddynt wneud dim , na da na drwg ( fel bod bwriad Duw , sy'n gweithredu trwy etholedigaeth , yn dal mewn grym , yn dibynnu nid ar weithredoedd dynol ond ar yr hwn sy'n galw ) ,
45009012	fe ddywedwyd wrthi , “ Bydd yr hynaf yn gwasanaethu'r ieuengaf . ”
45009013	Fel y mae'n ysgrifenedig : “ Jacob , fe'i cerais , ond Esau , fe'i caseais . ”
45009014	Beth , ynteu , a atebwn i hyn ? Bod Duw yn coleddu anghyfiawnder ? Ddim ar unrhyw gyfrif !
45009015	Y mae'n dweud wrth Moses : “ Trugarhaf wrth bwy bynnag y trugarhaf wrtho , a thosturiaf wrth bwy bynnag y tosturiaf wrtho . ”
45009016	Felly , nid mater o ewyllys neu o ymdrech ddynol ydyw , ond o drugaredd Duw .
45009017	Fel y dywedir wrth Pharo yn yr Ysgrythur , “ Fy union amcan wrth dy godi di oedd dangos fy ngallu ynot ti , a chyhoeddi fy enw trwy'r holl ddaear . ”
45009018	Gwelir , felly , fod Duw yn trugarhau wrth unrhyw un a fyn , a'i fod yn gwneud unrhyw un a fyn yn wargaled .
45009019	Ond fe ddywedi wrthyf , “ Os felly , pam y mae Duw yn dal i feio pobl ? Pwy a all wrthsefyll ei ewyllys ? ”
45009020	Ie , ond pwy wyt ti , feidrolyn , i ateb Duw yn ôl ? A yw hi'n debyg y dywed yr hyn a luniwyd wrth yr un a'i lluniodd , “ Pam y lluniaist fi fel hyn ? ”
45009021	Oni all y crochenydd lunio beth bynnag a fynno o'r clai ? Onid oes hawl ganddo i wneud , o'r un telpyn , un llestr i gael parch a'r llall amarch ?
45009022	Ond beth os yw Duw , yn ei awydd i ddangos ei ddigofaint ac i amlygu ei nerth , wedi dioddef â hir amynedd y llestri hynny sy'n wrthrychau digofaint ac yn barod i'w dinistrio ?
45009023	Ei amcan yn hyn fyddai dwyn i'r golau y cyfoeth o ogoniant oedd ganddo ar gyfer y llestri sy'n wrthrychau trugaredd , y rheini yr oedd ef wedi eu paratoi ymlaen llaw i ogoniant .
45009024	A ni yw'r rhain , ni sydd wedi ein galw , nid yn unig o blith yr Iddewon , ond hefyd o blith y Cenhedloedd .
45009025	Fel y mae'n dweud yn llyfr Hosea hefyd : “ Galwaf yn bobl i mi rai nad ydynt yn bobl i mi , a galwaf yn anwylyd un nad yw'n anwylyd ;
45009026	ac yn y lle y dywedwyd wrthynt , ‘ Nid fy mhobl ydych ’ , yno , fe'u gelwir yn blant y Duw byw . ”
45009027	Ac y mae Eseia yn datgan am Israel : “ Er i bobl Israel fod mor niferus â thywod y môr , gweddill yn unig fydd yn cael eu hachub ;
45009028	oherwydd llwyr a llym fydd dedfryd yr Arglwydd ar y ddaear . ”
45009029	A'r un yw neges gair blaenorol Eseia : “ Oni bai i Arglwydd y Lluoedd adael i ni ddisgynyddion , byddem fel Sodom , ac yn debyg i Gomorra . ”
45009030	Beth , ynteu , a ddywedwn ? Hyn , fod Cenhedloedd , nad oeddent â'u bryd ar gyfiawnder , wedi dod o hyd iddo , sef y cyfiawnder sydd trwy ffydd ;
45009031	ond bod Israel , er iddi fod â'i bryd ar gyfraith a fyddai'n dod â chyfiawnder , heb ei gael .
45009032	Am ba reswm ? Am iddynt weithredu , nid trwy ffydd ond ar y dybiaeth mai cadw gofynion cyfraith oedd y ffordd . Syrthiasant ar y “ maen tramgwydd ”
45009033	y mae'r Ysgrythur yn sôn amdano : “ Wele , yr wyf yn gosod yn Seion faen tramgwydd , a chraig rhwystr , a'r rhai sy'n credu ynddo , ni chywilyddir mohonynt . ”
45010001	Fy nghyfeillion , ewyllys fy nghalon , a'm gweddi ar Dduw dros fy mhobl , yw iddynt gael eu dwyn i iachawdwriaeth .
45010002	Gallaf dystio o'u plaid fod ganddynt sêl dros Dduw . Ond sêl heb ddeall ydyw .
45010003	Oherwydd , yn eu hanwybodaeth am gyfiawnder Duw , a'u hymgais i sefydlu eu cyfiawnder eu hunain , nid ydynt wedi ymostwng i gyfiawnder Duw .
45010004	Oherwydd Crist yw diwedd y Gyfraith , ac felly , i bob un sy'n credu y daw cyfiawnder Duw .
45010005	Ysgrifennodd Moses am y cyfiawnder trwy y Gyfraith : “ Y sawl sy'n cadw ei gofynion a gaiff fyw trwyddynt . ”
45010006	Ond fel hyn y dywed y cyfiawnder trwy ffydd : “ Paid â dweud yn dy galon , ‘ Pwy a esgyn i'r nef ? ’ ” — hynny yw , i ddwyn Crist i lawr —
45010007	“ neu , ‘ Pwy a ddisgyn i'r dyfnder ? ’ ” — hynny yw , i ddwyn Crist i fyny oddi wrth y meirw .
45010008	Ond beth mae'n ei ddweud ? “ Y mae'r gair yn agos atat , yn dy enau ac yn dy galon . ” A dyma'r gair yr ydym ni yn ei bregethu , gair ffydd , sef :
45010009	“ Os cyffesi Iesu yn Arglwydd â'th enau , a chredu yn dy galon fod Duw wedi ei gyfodi ef oddi wrth y meirw , cei dy achub . ”
45010010	Oherwydd credu â'r galon sy'n esgor ar gyfiawnder , a chyffesu â'r genau sy'n esgor ar iachawdwriaeth .
45010011	Y mae'r Ysgrythur yn dweud : “ Pob un sy'n credu ynddo , ni chywilyddir mohono . ”
45010012	Nid oes dim gwahaniaeth rhwng Iddewon a Groegiaid . Yr un Arglwydd sydd i bawb , sy'n rhoi o'i gyfoeth i bawb sy'n galw arno .
45010013	Oherwydd , yng ngeiriau'r Ysgrythur , “ bydd pob un sy'n galw ar enw yr Arglwydd yn cael ei achub , pwy bynnag yw . ”
45010014	Ond sut y mae pobl i alw ar rywun nad ydynt wedi credu ynddo ? Sut y maent i gredu yn rhywun nad ydynt wedi ei glywed ? Sut y maent i glywed , heb fod rhywun yn pregethu ?
45010015	Sut y maent i bregethu , heb gael eu hanfon ? Fel y mae'r Ysgrythur yn dweud : “ Mor weddaidd yw traed y rhai sy'n cyhoeddi newyddion da . ”
45010016	Eto nid pawb a ufuddhaodd i'r newydd da . Oherwydd y mae Eseia'n dweud , “ Arglwydd , pwy a gredodd yr hyn a glywsant gennym ? ”
45010017	Felly , o'r hyn a glywir y daw ffydd , a daw'r clywed trwy air Crist .
45010018	Ond y mae'n rhaid gofyn , “ A oedd dichon iddynt fethu clywed ? ” Nac oedd , yn wir , oherwydd : “ Aeth eu lleferydd allan i'r holl ddaear , a'u geiriau hyd eithafoedd byd . ”
45010019	Ond i ofyn peth arall , “ A oedd dichon i Israel fethu deall ? ” Ceir yr ateb yn gyntaf gan Moses : “ Fe'ch gwnaf chwi'n eiddigeddus wrth genedl nad yw'n genedl , a'ch gwneud yn ddig wrth genedl ddiddeall . ”
45010020	Ac yna , y mae Eseia'n beiddio dweud : “ Cafwyd fi gan rai nad oeddent yn fy ngheisio ; gwelwyd fi gan rai nad oeddent yn holi amdanaf . ”
45010021	Ond am Israel y mae'n dweud : “ Ar hyd y dydd bûm yn estyn fy nwylo at bobl anufudd a gwrthnysig . ”
45011001	Yr wyf yn gofyn , felly , a yw'n bosibl fod Duw wedi gwrthod ei bobl ei hun ? Nac ydyw , ddim o gwbl ! Oherwydd yr wyf fi yn Israeliad , o linach Abraham , o lwyth Benjamin .
45011002	Nid yw Duw wedi gwrthod ei bobl , y bobl a adnabu cyn eu bod . Gwyddoch beth y mae'r Ysgrythur yn ei ddweud wrth adrodd hanes Elias yn galw ar Dduw yn erbyn Israel :
45011003	“ Arglwydd , y maent wedi lladd dy broffwydi a bwrw d'allorau i lawr ; myfi'n unig sydd ar ôl , ac y maent yn ceisio f'einioes innau . ”
45011004	Ond yr atebiad dwyfol iddo oedd : “ Gadewais i mi fy hun saith mil o bobl sydd heb blygu glin i Baal . ”
45011005	Felly hefyd yn yr amser presennol hwn , y mae gweddill ar gael , gweddill sydd wedi ei ethol gan ras Duw .
45011006	Ond os trwy ras y bu hyn , ni all fod yn tarddu o gadw gofynion cyfraith ; petai felly , byddai gras yn peidio â bod yn ras .
45011007	Mewn gair , y peth y mae Israel yn ei geisio , nid Israel a'i cafodd , ond y rhai a etholodd Duw ; caledwyd y lleill ,
45011008	fel y mae'n ysgrifenedig : “ Rhoddodd Duw iddynt ysbryd swrth , llygaid i beidio â gweld , a chlustiau i beidio â chlywed , hyd y dydd heddiw . ”
45011009	Ac y mae Dafydd yn dweud : “ Bydded eu bwrdd yn fagl i'w rhwydo , ac yn groglath i'w cosbi ;
45011010	tywyller eu llygaid iddynt beidio â gweld , a gwna hwy'n wargrwm dros byth . ”
45011011	Yr wyf yn gofyn , felly , a yw eu llithriad yn gwymp terfynol ? Nac ydyw , ddim o gwbl ! I'r gwrthwyneb , am iddynt hwy droseddu y mae iachawdwriaeth wedi dod i'r Cenhedloedd , i wneud yr Iddewon yn eiddigeddus .
45011012	Ond os yw eu trosedd yn gyfrwng i gyfoethogi'r byd , a'u diffyg yn gyfrwng i gyfoethogi'r Cenhedloedd , pa faint mwy fydd y cyfoethogi pan ddônt yn eu cyflawn rif ?
45011013	Ond i droi atoch chwi y Cenhedloedd . Yr wyf fi'n apostol y Cenhedloedd , ac fel y cyfryw rhoi bri ar fy swydd yr wyf
45011014	wrth geisio gwneud fy mhobl yn eiddigeddus , ac achub rhai ohonynt .
45011015	Oherwydd os bu eu bwrw hwy allan yn gymod i'r byd , bydd eu derbyn i mewn , yn sicr , yn fywyd o blith y meirw .
45011016	Os yw'r tamaid toes a offrymir yn sanctaidd , yna y mae'r toes i gyd yn sanctaidd . Os yw'r gwreiddyn yn sanctaidd , y mae'r canghennau hefyd yn sanctaidd .
45011017	Os torrwyd rhai canghennau i ffwrdd , a'th impio di yn eu plith , er mai olewydden wyllt oeddit , ac os daethost felly i gael rhan o faeth gwreiddyn yr olewydden ,
45011018	paid ag ymffrostio ar draul y canghennau a dorrwyd . Os wyt am ymffrostio , cofia nad tydi sy'n cynnal y gwreiddyn , ond y gwreiddyn sy'n dy gynnal di .
45011019	Ond fe ddywedi , “ Ie , ond torrwyd y canghennau i ffwrdd er mwyn i mi gael fy impio i mewn . ”
45011020	Eithaf gwir ; fe'u torrwyd hwy o achos anghrediniaeth , ac fe gefaist ti dy le trwy ffydd . Rho'r gorau i feddyliau mawreddog , a meithrin ofn Duw yn eu lle .
45011021	Oherwydd os nad arbedodd Duw y canghennau naturiol , nid arbeda dithau chwaith .
45011022	Am hynny , ystyria'r modd y mae Duw yn dangos ei diriondeb a'i erwinder : ei erwinder i'r rhai a gwympodd i fai , ond ei diriondeb i ti , cyhyd ag y cedwi dy hun o fewn cylch ei diriondeb . Os na wnei , cei dithau dy dorri allan o'r cyff .
45011023	Ond amdanynt hwy , os na fynnant aros yn eu hanghrediniaeth , cânt eu himpio i mewn i'r cyff , oherwydd y mae Duw yn abl i'w himpio'n ôl .
45011024	Oherwydd , os cefaist ti dy dorri o olewydden oedd yn wyllt wrth natur , a'th impio i mewn , yn groes i natur , i olewydden gardd , gymaint tebycach yw y cânt hwy , sydd wrth natur yn ganghennau olewydden gardd , eu himpio i mewn i'w holewydden hwy eu hunain !
45011025	Oherwydd yr wyf am i chwi wybod , gyfeillion , am y dirgelwch hwn ( bydd hynny'n eich cadw rhag bod yn ddoeth yn eich tyb eich hunain ) , fod caledwch rhannol wedi syrthio ar Israel , hyd nes y daw'r Cenhedloedd i mewn yn eu cyflawn rif .
45011026	Pan ddigwydd hynny , caiff Israel i gyd ei hachub . Fel y mae'n ysgrifenedig : “ Daw'r Gwaredydd o Seion , a throi pob annuwioldeb oddi wrth Jacob ;
45011027	a dyma'r cyfamod a wnaf fi â hwy , pan gymeraf ymaith eu pechodau . ”
45011028	O safbwynt yr Efengyl , gelynion Duw ydynt , ond y mae hynny'n fantais i chwi . O safbwynt eu hethol gan Dduw , y maent yn annwyl ganddo , ond y maent felly o achos yr hynafiaid .
45011029	Oherwydd nid oes tynnu'n ôl ar roddion graslon Duw , a'i alwad ef .
45011030	Buoch chwi unwaith yn anufudd i Dduw , ond yn awr , o ganlyniad i'w hanufudd-dod hwy , yr ydych wedi cael trugaredd .
45011031	Yn yr un modd , o ganlyniad i'r drugaredd a gawsoch chwi , y maent hwy hefyd wedi anufuddhau yn awr , fel mai derbyn trugaredd a wnânt hwythau .
45011032	Y mae Duw wedi cloi pawb yng ngharchar anufudd-dod , er mwyn gwneud pawb yn wrthrychau ei drugaredd .
45011033	O ddyfnder cyfoeth Duw , a'i ddoethineb a'i wybodaeth ! Mor anchwiliadwy ei farnedigaethau , mor anolrheiniadwy ei ffyrdd !
45011034	Oherwydd , “ Pwy a adnabu feddwl yr Arglwydd ? Pwy a fu'n ei gynghori ef ?
45011035	Pwy a achubodd y blaen arno â rhodd , i gael rhodd yn ôl ganddo ? ”
45011036	Oherwydd ohono ef , a thrwyddo ef , ac iddo ef y mae pob peth . Iddo ef y bo'r gogoniant am byth ! Amen .
45012001	Am hynny , yr wyf yn ymbil arnoch , gyfeillion , ar sail tosturiaethau Duw , i'ch offrymu eich hunain yn aberth byw , sanctaidd a derbyniol gan Dduw . Felly y rhowch iddo addoliad ysbrydol .
45012002	A pheidiwch â chydymffurfio â'r byd hwn , ond bydded ichwi gael eich trawsffurfio trwy adnewyddu eich meddwl , er mwyn ichwi allu canfod beth yw ei ewyllys , beth sy'n dda a derbyniol a pherffaith yn ei olwg ef .
45012003	Oherwydd , yn rhinwedd y gras y mae Duw wedi ei roi i mi , yr wyf yn dweud wrth bob un yn eich plith am beidio â'i gyfrif ei hun yn well nag y dylid ei gyfrif , ond bod yn gyfrifol yn ei gyfrif , ac yn gyson â'r mesur o ffydd y mae Duw wedi ei roi i bob un .
45012004	Yn union fel y mae gennym aelodau lawer mewn un corff , ond nad oes gan yr holl aelodau yr un gwaith ,
45012005	felly hefyd yr ydym ni , sy'n llawer , yn un corff yng Nghrist , ac yn aelodau bob un i'w gilydd .
45012006	A chan fod gennym ddoniau sy'n amrywio yn ôl y gras a roddwyd i ni , dylem eu harfer yn gyson â hynny . Os proffwydoliaeth yw dy ddawn , arfer hi yn gymesur â'th ffydd .
45012007	Os dawn gweini ydyw , arfer hi i weini . Os addysgu yw dy ddawn , arfer dy ddawn i addysgu , ac os cynghori , i gynghori .
45012008	Os wyt yn rhannu ag eraill , gwna hynny gyda haelioni ; os wyt yn arweinydd , gwna'r gwaith gydag ymroddiad ; os wyt yn dangos tosturi , gwna hynny gyda llawenydd .
45012009	Bydded eich cariad yn ddiragrith . Casewch ddrygioni . Glynwch wrth ddaioni .
45012010	Byddwch wresog yn eich serch at eich gilydd fel cymdeithas . Rhowch y blaen i'ch gilydd mewn parch .
45012011	Yn ddiorffwys eich ymroddiad , yn frwd eich ysbryd , gwasanaethwch yr Arglwydd .
45012012	Llawenhewch mewn gobaith . Safwch yn gadarn dan orthrymder . Daliwch ati i weddïo .
45012013	Cyfrannwch at reidiau'r saint , a byddwch barod eich lletygarwch .
45012014	Bendithiwch y rhai sy'n eich erlid , bendithiwch heb felltithio byth .
45012015	Llawenhewch gyda'r rhai sy'n llawenhau , ac wylwch gyda'r rhai sy'n wylo .
45012016	Byddwch yn gytûn ymhlith eich gilydd . Gochelwch feddyliau mawreddog ; yn hytrach , rhodiwch gyda'r distadl . Peidiwch â'ch cyfrif eich hunain yn ddoeth .
45012017	Peidiwch â thalu drwg am ddrwg i neb . Bydded eich amcanion yn anrhydeddus yng ngolwg pawb .
45012018	Os yw'n bosibl , ac os yw'n dibynnu arnoch chwi , daliwch mewn heddwch â phawb .
45012019	Peidiwch â mynnu dial , gyfeillion annwyl , ond rhowch ei gyfle i'r digofaint dwyfol , fel y mae'n ysgrifenedig : “ ‘ Myfi piau dial , myfi a dalaf yn ôl , ’ medd yr Arglwydd . ”
45012020	Yn hytrach , os bydd dy elynion yn newynu , rho fwyd iddynt ; os byddant yn sychedu , rho iddynt beth i'w yfed . Os gwnei hyn , byddi'n pentyrru marwor poeth ar eu pennau .
45012021	Paid â goddef dy drechu gan ddrygioni . Trecha di ddrygioni â daioni .
45013001	Y mae'n rhaid i bob un ymostwng i'r awdurdodau sy'n ben . Oherwydd nid oes awdurdod heb i Dduw ei sefydlu , ac y mae'r awdurdodau sydd ohoni wedi eu sefydlu gan Dduw .
45013002	Am hynny , y mae'r sawl sy'n gwrthsefyll y fath awdurdod yn gwrthwynebu sefydliad sydd o Dduw . Ac y mae'r cyfryw yn sicr o dynnu barn arnynt eu hunain .
45013003	Y mae'r llywodraethwyr yn ddychryn , nid i'r sawl sy'n gwneud daioni ond i'r sawl sy'n gwneud drygioni . A wyt ti am fyw heb ofni'r awdurdod ? Gwna ddaioni , a chei glod ganddo .
45013004	Oherwydd gwas Duw ydyw , yn gweini arnat ti er dy les . Ond os drygioni a wnei , dylit ofni , oherwydd nid i ddim y mae'n gwisgo'r cleddyf . Gwas Duw ydyw , ie , dialydd i ddwyn digofaint dwyfol ar ddrwgweithredwyr .
45013005	Felly , y mae rheidrwydd arnom ymostwng , nid yn unig o achos y digofaint , ond hefyd o achos cydwybod .
45013006	Dyma pam hefyd yr ydych yn talu trethi , oherwydd gwasanaethu Duw y mae'r awdurdodau wrth fod yn ddyfal yn y gwaith hwn .
45013007	Talwch i bob un ohonynt beth bynnag sy'n ddyledus , boed dreth , boed doll , boed barch , boed anrhydedd .
45013008	Peidiwch â bod mewn dyled i neb , ar wahân i'r ddyled o garu eich gilydd . Y mae'r sawl sy'n caru pobl eraill wedi cyflawni holl ofynion y Gyfraith .
45013009	Oherwydd y mae'r gorchmynion , “ Na odineba , na ladd , na ladrata , na chwennych ” , a phob gorchymyn arall , wedi eu crynhoi yn y gorchymyn hwn : “ Câr dy gymydog fel ti dy hun . ”
45013010	Ni all cariad wneud cam â chymydog . Y mae cariad , felly , yn gyflawniad o holl ofynion y Gyfraith .
45013011	Ie , gwnewch hyn oll fel rhai sy'n ymwybodol o'r amser , mai dyma'r awr ichwi i ddeffro o gwsg . Erbyn hyn , y mae ein hiachawdwriaeth yn nes atom nag oedd pan ddaethom i gredu .
45013012	Y mae'r nos ar ddod i ben , a'r dydd ar wawrio . Gadewch inni , felly , roi heibio weithredoedd y tywyllwch , a gwisgo arfau'r goleuni .
45013013	Gadewch inni fyw yn weddus , fel yng ngolau dydd , heb roi dim lle i loddest a meddwdod , i anniweirdeb ac anlladrwydd , i gynnen ac eiddigedd .
45013014	Gwisgwch yr Arglwydd Iesu Grist amdanoch ; a pheidiwch â rhoi eich bryd ar foddhau chwantau'r cnawd .
45014001	Derbyniwch i'ch plith unrhyw un sy'n wan ei ffydd , ond nid er mwyn codi dadleuon .
45014002	Y mae gan ambell un ddigon o ffydd i fwyta pob peth , ond y mae un arall , gan fod ei ffydd mor wan , yn bwyta llysiau yn unig .
45014003	Rhaid i'r sawl sy'n bwyta pob peth beidio â bychanu'r sawl sy'n ymwrthod , a rhaid i'r sawl sy'n ymwrthod beidio â barnu'r sawl sy'n bwyta , oherwydd y mae Duw wedi ei dderbyn .
45014004	Pwy wyt ti , i fod yn barnu gwas rhywun arall ? Gan y Meistr y mae'r hawl i benderfynu a yw rhywun yn sefyll neu'n syrthio . A sefyll a wna , oherwydd y mae'r Meistr yn abl i beri i rywun sefyll .
45014005	Y mae ambell un yn ystyried un dydd yn well na'r llall , ac un arall yn eu hystyried i gyd yn gyfartal . Rhaid i'r naill a'r llall fod yn gwbl argyhoeddedig yn eu meddyliau eu hunain .
45014006	Y mae'r sawl sy'n cadw'r dydd yn ei gadw er gogoniant yr Arglwydd ; a'r sawl sy'n bwyta pob peth yn gwneud hynny er gogoniant yr Arglwydd , oherwydd y mae'n rhoi diolch i Dduw . Ac y mae'r un sy'n ymwrthod yn ymwrthod er gogoniant yr Arglwydd ; y mae'n rhoi diolch i Dduw .
45014007	Oherwydd nid oes neb ohonom yn byw nac yn marw i ni'n hunain .
45014008	Os byw yr ydym , i'r Arglwydd yr ydym yn byw , ac os marw , i'r Arglwydd yr ydym yn marw . P'run bynnag ai byw ai marw yr ydym , eiddo'r Arglwydd ydym .
45014009	Oherwydd pwrpas Crist wrth farw a dod yn fyw oedd bod yn Arglwydd ar y meirw a'r byw .
45014010	Pam yr wyt ti yn barnu rhywun arall ? A thithau , pam yr wyt yn bychanu rhywun arall ? Oherwydd bydd rhaid inni bob un sefyll gerbron brawdle Duw .
45014011	Fel y mae'n ysgrifenedig : “ Cyn wired â'm bod i yn fyw , medd yr Arglwydd , i mi y bydd pob glin yn plygu , a phob tafod yn moliannu Duw . ”
45014012	Am hynny , bydd rhaid i bob un ohonom roi cyfrif amdanom ni'n hunain i Dduw .
45014013	Felly , peidiwn mwyach â barnu ein gilydd . Yn hytrach , dyfarnwch nad oes neb i roi achlysur i rywun arall gwympo neu faglu .
45014014	Mi wn i sicrwydd yn yr Arglwydd Iesu , nad oes dim yn aflan ohono'i hun . Ond i rywun sy'n ystyried rhywbeth yn aflan y mae'r peth hwnnw yn aflan .
45014015	Ac felly , os yw'r math o fwyd yr wyt ti'n ei fwyta yn achos gofid i arall , nid wyt ti mwyach yn ymddwyn yn ôl gofynion cariad . Paid â dwyn i ddistryw , â'th fwyd , unrhyw un y bu Crist farw drosto .
45014016	Peidiwch â gadael i'r peth sy'n dda yn eich golwg gael gair drwg .
45014017	Nid bwyta ac yfed yw teyrnas Dduw , ond cyfiawnder a heddwch a llawenydd yn yr Ysbryd Glân .
45014018	Y mae'r sawl sy'n gwasanaethu Crist yn y modd hwn yn dderbyniol gan Dduw ac yn gymeradwy gan bawb .
45014019	Felly gadewch inni geisio'r pethau sy'n arwain i heddwch , ac yn adeiladu perthynas gadarn â'n gilydd .
45014020	Peidiwch â thynnu i lawr , o achos bwyd , yr hyn a wnaeth Duw . Y mae pob bwyd yn lân , ond y mae'n beth drwg i rywun fwyta a thrwy hynny beri cwymp i rywun arall .
45014021	Y peth iawn yw peidio â bwyta cig nac yfed gwin , na gwneud dim a all beri i rywun arall gwympo .
45014022	Cadw dy ffydd , yn hyn o beth , rhyngot ti a Duw . Dedwydd yw'r sawl nad yw'n ei gollfarnu ei hun yn yr hyn y mae'n ei gymeradwyo .
45014023	Ond os bydd rhywun , er gwaethaf ei amheuon , yn bwyta pob peth , y mae wedi ei gollfarnu . Oherwydd nid o ffydd y bydd yn gweithredu . Ac y mae popeth nad yw'n tarddu o ffydd yn bechod .
45015001	Y mae'n ddyletswydd arnom ni , y rhai cryf , oddef gwendidau'r rhai sy'n eiddil eu cydwybod , a pheidio â'n plesio ein hunain .
45015002	Y mae pob un ohonom i blesio ein cymydog , gan anelu at yr hyn sydd dda er adeiladu ein gilydd .
45015003	Oherwydd nid ei blesio ei hun a wnaeth Crist . I'r gwrthwyneb , fel y mae'n ysgrifenedig : “ Y mae gwaradwydd y rhai oedd yn dy waradwyddo di wedi syrthio arnaf fi . ”
45015004	Ac fe ysgrifennwyd yr Ysgrythurau gynt er mwyn ein dysgu ni , er mwyn i ni , trwy ddyfalbarhad a thrwy eu hanogaeth hwy , ddal ein gafael yn ein gobaith .
45015005	A rhodded Duw , ffynhonnell pob dyfalbarhad ac anogaeth , i chwi fod yn gytûn eich meddwl ymhlith eich gilydd , yn ôl ewyllys Crist Iesu ,
45015006	er mwyn ichwi , yn unfryd ac yn unllais , ogoneddu Duw a Thad ein Harglwydd Iesu Grist .
45015007	Am hynny , derbyniwch eich gilydd , fel y derbyniodd Crist chwi , er gogoniant Duw .
45015008	Oherwydd yr wyf yn dweud bod Crist wedi dod yn was i'r Iddewon er mwyn dangos geirwiredd Duw , sef ei fod yn cadarnhau'r addewidion i'r hynafiaid ,
45015009	a hefyd er mwyn i'r Cenhedloedd ogoneddu Duw am ei drugaredd . Fel y mae'n ysgrifenedig : “ Oherwydd hyn , clodforaf di ymysg y Cenhedloedd , a chanaf i'th enw . ”
45015010	Ac y mae'n dweud eilwaith : “ Llawenhewch , Genhedloedd , ynghyd â'i bobl ef . ”
45015011	Ac eto : “ Molwch yr Arglwydd , yr holl Genhedloedd , a'r holl bobloedd yn dyblu'r mawl . ”
45015012	Y mae Eseia hefyd yn dweud : “ Fe ddaw gwreiddyn Jesse , y gŵr sy'n codi i lywodraethu'r Cenhedloedd ; arno ef y bydd y Cenhedloedd yn seilio'u gobaith . ”
45015013	A bydded i Dduw , ffynhonnell gobaith , eich llenwi â phob llawenydd a thangnefedd wrth ichwi arfer eich ffydd , nes eich bod , trwy nerth yr Ysbryd Glân , yn gorlifo â gobaith .
45015014	Yr wyf fi , o'm rhan fy hun , yn gwbl sicr , fy nghyfeillion , eich bod chwithau yn llawn daioni , yn gyforiog o bob gwybodaeth , ac yn alluog i hyfforddi eich gilydd .
45015015	Bûm braidd yn hy arnoch mewn mannau yn fy llythyr , wrth geisio deffro eich cof . Ond gwneuthum hyn ar bwys y gorchwyl a roddodd Duw i mi o'i ras ,
45015016	i fod yn weinidog Crist Iesu i'r Cenhedloedd , yn gweini fel offeiriad ar Efengyl Duw , er mwyn cyflwyno'r Cenhedloedd iddo yn offrwm cymeradwy , offrwm wedi ei gysegru gan yr Ysbryd Glân .
45015017	Yng Nghrist Iesu , felly , y mae gennyf le i ymffrostio yn fy ngwasanaeth i Dduw ,
45015018	oherwydd nid wyf am feiddio sôn am ddim ond yr hyn a gyflawnodd Crist trwof fi , yn y dasg o ennill y Cenhedloedd i ufuddhau iddo , mewn gair a gweithred ,
45015019	trwy rym arwyddion a rhyfeddodau , trwy nerth Ysbryd Duw . Ac felly , yr wyf fi wedi cwblhau cyhoeddi Efengyl Crist mewn cylch eang , o Jerwsalem cyn belled ag Ilyricum .
45015020	Yn hyn oll fe'i cedwais yn nod i bregethu'r Efengyl yn y mannau hynny yn unig oedd heb glywed sôn am enw Crist , rhag i mi fod yn adeiladu ar sylfaen rhywun arall ;
45015021	fel y mae'n ysgrifenedig : “ Bydd y rheini na chyhoeddwyd dim wrthynt amdano yn gweld , a'r rheini na chlywsant ddim amdano yn deall . ”
45015022	Hwn oedd y rhwystr a'm cadwodd cyhyd o amser rhag dod atoch chwi .
45015023	Ond yn awr , a minnau heb faes cenhadol mwyach yn yr ardaloedd hyn , a'r awydd arnaf ers blynyddoedd lawer i ddod atoch chwi
45015024	pryd bynnag y byddaf ar fy ffordd i Sbaen , yr wyf yn gobeithio ymweld â chwi wrth fynd trwodd , a chael fy hebrwng gennych ar fy nhaith yno , ar ôl mwynhau eich cwmni am ychydig .
45015025	Ond ar hyn o bryd yr wyf ar fy ffordd i Jerwsalem , i fynd â chymorth i'r saint yno .
45015026	Oherwydd y mae Macedonia ac Achaia wedi gweld yn dda gyfrannu i gronfa ar ran y tlodion ymhlith y saint yn Jerwsalem .
45015027	Gwelsant yn dda , do , ond yr oeddent hefyd dan ddyled iddynt . Oherwydd os cafodd y Cenhedloedd gyfran o'u trysor ysbrydol hwy , y mae'n ddyled ar y Cenhedloedd weini arnynt mewn pethau tymhorol .
45015028	Felly , pan fyddaf wedi cyflawni'r gorchwyl hwn , a gosod y casgliad yn ddiogel yn eu dwylo , caf gychwyn ar y daith i Sbaen a galw heibio i chwi .
45015029	Gwn y bydd fy ymweliad â chwi dan fendith gyflawn Crist .
45015030	Yr wyf yn ymbil arnoch , gyfeillion , trwy ein Harglwydd Iesu Grist , a thrwy'r cariad sy'n ffrwyth yr Ysbryd : ymunwch â mi yn fy ymdrech , a gweddïo ar Dduw trosof ,
45015031	ar i mi gael fy arbed rhag yr anghredinwyr yn Jwdea , ac i'r cymorth sydd gennyf i Jerwsalem fod yn dderbyniol gan y saint ;
45015032	ac felly i mi gael dod atoch mewn llawenydd , trwy ewyllys Duw , a'm hatgyfnerthu yn eich cwmni .
45015033	A Duw yr heddwch fyddo gyda chwi oll ! Amen .
45016001	Yr wyf yn cyflwyno i chwi Phebe , ein chwaer , sydd yn gwasanaethu'r eglwys yn Cenchreae .
45016002	Derbyniwch hi yn enw'r Arglwydd , mewn modd teilwng o'r saint , a byddwch yn gefn iddi ym mhob peth y gall fod arni angen eich cymorth , oherwydd y mae hithau wedi bod yn gefn i lawer , ac i mi yn bersonol .
45016003	Rhowch fy nghyfarchion i Prisca ac Acwila , fy nghydweithwyr yng Nghrist Iesu ,
45016004	deuddyn a fentrodd eu heinioes i arbed fy mywyd i . Nid myfi yn unig sydd yn diolch iddynt , ond holl eglwysi'r Cenhedloedd .
45016005	Fy nghyfarchion hefyd i'r eglwys sy'n ymgynnull yn eu tŷ . Cyflwynwch fy nghyfarchion i'm cyfaill annwyl , Epainetus , y cyntaf yn Asia i ddod at Grist .
45016006	Cyfarchion i Fair , a fu'n ddiflin ei llafur ar eich rhan .
45016007	Cyfarchion i Andronicus a Jwnia , sydd o'r un genedl â mi , ac a fu'n gydgarcharorion â mi , yn amlwg ymhlith yr apostolion ac yn Gristionogion o'm blaen i .
45016008	Cyfarchion i Amplias , fy nghyfaill annwyl yn yr Arglwydd .
45016009	Cyfarchion i Wrbanus , ein cydweithiwr yng Nghrist , a'n cyfaill annwyl , Stachus .
45016010	Cyfarchwch Apeles , sy'n Gristion profedig . Cyfarchwch y rhai sydd o dŷ Aristobwlus .
45016011	Cyfarchwch Herodion , sydd o'r un genedl â mi . Cyfarchwch y Cristionogion sydd o dŷ Narcisus .
45016012	Cyfarchwch Tryffena a Tryffosa , chwiorydd sy'n llafurio yng ngwasanaeth yr Arglwydd . Cyfarchwch Persis , chwaer annwyl sydd wedi llafurio cymaint yn ei wasanaeth .
45016013	Cyfarchwch Rwffus , sy'n Gristion dethol , a'i fam , sy'n fam i minnau .
45016014	Cyfarchwch Asyncritus , Phlegon , Hermes , Patrobas , Hermas , a'r cyfeillion sydd gyda hwy .
45016015	Cyfarchwch Philologus a Jwlia , Nereus a'i chwaer , Olympas , a'r holl saint sydd gyda hwy .
45016016	Cyfarchwch eich gilydd â chusan sanctaidd . Y mae holl eglwysi Crist yn eich cyfarch .
45016017	Yr wyf yn ymbil arnoch , gyfeillion , gwyliwch y rhai sydd yn peri rhwyg ac yn codi rhwystrau , yn groes i'r athrawiaeth a ddysgasoch chwi . Gochelwch rhagddynt ,
45016018	oherwydd nid gwasanaethu Crist ein Harglwydd y mae rhai fel hyn , ond eu chwantau eu hunain ; pobl ydynt sydd , trwy eiriau teg a gweniaith , yn hudo meddyliau'r diniwed ar gyfeiliorn .
45016019	Ond y mae eich ufudd-dod chwi yn hysbys i bawb . Dyna pam yr wyf yn llawenhau o'ch plegid ; ac eto yr wyf am i chwi barhau i fod yn ddoeth mewn daioni ond yn ddiniwed mewn drygioni .
45016020	Ac felly , buan y bydd Duw yr heddwch yn malu Satan dan eich traed . Gras ein Harglwydd Iesu fyddo gyda chwi !
45016021	Y mae Timotheus , fy nghydweithiwr , yn eich cyfarch , a hefyd Lwcius a Jason a Sosipater , gwŷr o'r un genedl â mi .
45016022	( Ac yr wyf finnau , Tertius , sydd wedi ysgrifennu'r llythyr hwn , yn eich cyfarch yn yr Arglwydd . )
45016023	Y mae Gaius , a roes ei gartref yn llety i mi ac i'r holl eglwys , yn eich cyfarch . Y mae Erastus , trysorydd y ddinas , yn eich cyfarch , a hefyd y brawd Cwartus .
45016025	Iddo ef sy'n abl i'ch gwneud yn gadarn , yn ôl yr Efengyl yr wyf fi'n ei phregethu , a'r genadwri am Iesu Grist , yn ôl y datguddiad o'r dirgelwch a fu'n guddiedig ers oesoedd maith ,
45016026	ond sydd yn awr wedi ei amlygu trwy'r ysgrythurau proffwydol , ac wedi ei hysbysu ar orchymyn y Duw tragwyddol i'r holl Genhedloedd , i'w hennill i ffydd ac ufudd-dod ;
45016027	i'r unig ddoeth Dduw , trwy Iesu Grist — iddo ef y bo'r gogoniant am byth ! Amen .
46001001	Paul , apostol Crist Iesu trwy alwad a thrwy ewyllys Duw , a’r brawd Sosthenes ,
46001002	at eglwys Dduw sydd yng Nghorinth , at y rhai a sancteiddiwyd yng Nghrist Iesu , ac sydd trwy alwad Duw yn saint , ynghyd â phawb ym mhob man sydd yn galw ar enw ein Harglwydd Iesu Grist , eu Harglwydd hwy a ninnau .
46001003	Gras a thangnefedd i chwi oddi wrth Dduw ein Tad a’r Arglwydd Iesu Grist .
46001004	Yr wyf yn diolch i’m Duw bob amser amdanoch chwi , ar gyfrif y gras dwyfol a roddwyd ichwi yng Nghrist Iesu ,
46001005	am eich cyfoethogi ynddo ef ym mhob peth , ym mhob ymadrodd a phob gwybodaeth ,
46001006	fel bod y dystiolaeth am Grist wedi ei chadarnhau yn eich plith .
46001007	Oherwydd hyn , nid ydych yn ddiffygiol mewn unrhyw ddawn , wrth ichwi ddisgwyl am ddatguddiad ein Harglwydd Iesu Grist .
46001008	Bydd ef yn eich cadw’n gadarn hyd y diwedd , fel na bydd cyhuddiad yn eich erbyn yn Nydd ein Harglwydd Iesu Grist .
46001009	Y mae Duw’n ffyddlon , a thrwyddo ef y’ch galwyd chwi i gymdeithas ei Fab ef , Iesu Grist ein Harglwydd ni .
46001010	Yr wyf yn deisyf arnoch , gyfeillion , yn enw ein Harglwydd Iesu Grist , ar i chwi oll fod yn gytûn ; na foed ymraniadau yn eich plith , ond byddwch wedi eich cyfannu yn yr un meddwl a’r un farn .
46001011	Oherwydd hysbyswyd fi amdanoch , fy nghyfeillion , gan rai o dŷ Chlöe , fod cynhennau yn eich plith .
46001012	Yr hyn a olygaf yw fod pob un ohonoch yn dweud , “ Yr wyf fi’n perthyn i blaid Paul ” , neu , “ Minnau , i blaid Apolos ” , neu , “ Minnau , i blaid Ceffas ” , neu , “ Minnau , i blaid Crist ” .
46001013	A aeth Crist yn gyfran plaid ? Ai Paul a groeshoeliwyd drosoch chwi ? Neu , a fedyddiwyd chwi i enw Paul ?
46001014	Yr wyf yn diolch i Dduw na fedyddiais i neb ohonoch ond Crispus a Gaius ;
46001015	peidied neb â dweud i chwi gael eich bedyddio i’m henw i .
46001016	O do , mi fedyddiais deulu Steffanas hefyd . Heblaw hynny , ni wn a fedyddiais i neb arall .
46001017	Nid i fedyddio yr anfonodd Crist fi , ond i bregethu’r Efengyl , a hynny nid â doethineb geiriau , rhag i groes Crist golli ei grym .
46001018	Oblegid y gair am y groes , ffolineb yw i’r rhai sydd ar lwybr colledigaeth , ond i ni sydd ar lwybr iachawdwriaeth , gallu Duw ydyw .
46001019	Y mae’n ysgrifenedig : “ Dinistriaf ddoethineb y doethion , A dileaf ddeall y deallus . ”
46001020	Pa le y mae’r un doeth ? Pa le y mae’r un dysgedig ? Pa le y mae ymresymydd yr oes bresennol ? Oni wnaeth Duw ddoethineb y byd yn ffolineb ?
46001021	Oherwydd gan fod y byd , yn noethineb Duw , wedi methu adnabod Duw trwy ei ddoethineb ei hun , gwelodd Duw yn dda trwy ffolineb yr hyn yr ydym ni yn ei bregethu achub y rhai sydd yn credu .
46001022	Y mae’r Iddewon yn gofyn am arwyddion , a’r Groegiaid hwythau yn chwilio am ddoethineb .
46001023	Eithr nyni , pregethu yr ydym Grist wedi ei groeshoelio , yn dramgwydd i’r Iddewon ac yn ffolineb i’r Cenhedloedd ;
46001024	ond i’r rhai a alwyd , yn Iddewon a Groegiaid , y mae’n Grist , gallu Duw a doethineb Duw .
46001025	Oherwydd y mae ffolineb Duw yn ddoethach na doethineb ddynol , a gwendid Duw yn gryfach na chryfder dynol .
46001026	Ystyriwch sut rai ydych chwi a alwyd , gyfeillion : nid oes rhyw lawer ohonoch yn ddoeth yn ôl safon y byd , nid oes rhyw lawer yn meddu awdurdod , nid oes rhyw lawer o dras uchel .
46001027	Ond pethau ffôl y byd a ddewisodd Duw er mwyn cywilyddio’r doeth , a phethau gwan y byd a ddewisodd Duw i gywilyddio’r pethau cedyrn ,
46001028	a phethau distadl y byd , a phethau dirmygedig , a ddewisodd Duw , y pethau nid ydynt , i ddiddymu’r pethau sydd .
46001029	Ac felly , ni all neb ymffrostio gerbron Duw .
46001030	Ond trwy ei weithred ef yr ydych chwi yng Nghrist Iesu , yr hwn a wnaed yn ddoethineb i ni oddi wrth Dduw , yn gyfiawnder a sancteiddhad a phrynedigaeth .
46001031	Felly , fel y mae’n ysgrifenedig , “ Y sawl sy’n ymffrostio , ymffrostied yn yr Arglwydd . ”
46002001	A minnau , pan ddeuthum atoch , gyfeillion , ni ddeuthum fel un yn rhagori mewn huodledd neu ddoethineb , wrth gyhoeddi i chwi ddirgelwch Duw .
46002002	Oherwydd dewisais beidio â gwybod dim yn eich plith ond Iesu Grist , ac yntau wedi ei groeshoelio .
46002003	Mewn gwendid ac ofn a chryndod mawr y bûm i yn eich plith ;
46002004	a’m hymadrodd i a’m pregeth , nid geiriau deniadol doethineb oeddent , ond amlygiad sicr o’r Ysbryd a’i nerth ,
46002005	er mwyn i’ch ffydd fod yn seiliedig , nid ar ddoethineb ddynol , ond ar allu Duw .
46002006	Eto yr ydym ni yn llefaru doethineb ymhlith y rhai aeddfed , ond nid doethineb yr oes bresennol , na’r eiddo llywodraethwyr yr oes bresennol , sydd ar ddarfod amdanynt .
46002007	Ond yr ydym ni’n llefaru doethineb Duw a’i dirgelwch , doethineb guddiedig , a ragordeiniodd Duw cyn yr oesoedd i’n dwyn i’n gogoniant .
46002008	Nid adnabu neb o lywodraethwyr yr oes bresennol mo’r ddoethineb hon ; oherwydd pe buasent wedi ei hadnabod , ni fuasent wedi croeshoelio Arglwydd y gogoniant .
46002009	Ond fel y mae’n ysgrifenedig : “ Pethau na welodd llygad , ac na chlywodd clust , ac na ddaeth i feddwl neb , y cwbl a ddarparodd Duw ar gyfer y rhai sy’n ei garu . ”
46002010	Eithr datguddiodd Duw hwy i ni trwy’r Ysbryd . Oblegid y mae’r Ysbryd yn plymio pob peth , hyd yn oed ddyfnderoedd Duw .
46002011	Oherwydd pwy sy’n deall y natur ddynol , ond yr ysbryd sydd ym mhob un ? Yr un modd nid oes neb yn gwybod natur Duw , ond Ysbryd Duw .
46002012	Ond nyni , nid ysbryd y byd a dderbyniasom , ond yr Ysbryd sydd oddi wrth Dduw , er mwyn inni wybod y pethau a roddodd Duw o’i ras i ni .
46002013	Yr ydym yn mynegi’r rhain mewn geiriau a ddysgwyd i ni , nid gan ddoethineb ddynol , ond gan yr Ysbryd , gan esbonio pethau ysbrydol i’r rhai sydd yn meddu’r Ysbryd .
46002014	Nid yw’r rhai anianol yn derbyn pethau Ysbryd Duw , oherwydd ffolineb ydynt iddynt hwy , ac ni allant eu hamgyffred , gan mai mewn modd ysbrydol y maent yn cael eu barnu .
46002015	Y mae’r rhai ysbrydol yn barnu pob peth , ond ni chânt hwy eu barnu gan neb .
46002016	Yng ngeiriau’r Ysgrythur : “ Pwy a adnabu feddwl yr Arglwydd , i’w gyfarwyddo ? ” Ond y mae meddwl Crist gennym ni .
46003001	Minnau , gyfeillion , ni ellais lefaru wrthych fel wrth rai ysbrydol , ond fel wrth rai cnawdol , fel babanod yng Nghrist .
46003002	Llaeth a roddais i chwi’n ymborth , ac nid bwyd solet , oherwydd nid oeddech eto’n barod . Ac nid ydych yn barod yn awr chwaith ,
46003003	oherwydd cnawdol ydych o hyd . Oherwydd , tra bo cenfigen a chynnen yn eich plith , onid cnawdol ydych , ac yn ymddwyn yn ôl safonau dynol ?
46003004	Pan yw un yn dweud , “ Yr wyf fi’n perthyn i blaid Paul ” , ac un arall , “ Minnau , i blaid Apolos ” , onid dynol ydych ?
46003005	Beth ynteu yw Apolos ? Neu beth yw Paul ? Dim ond gweision y daethoch chwi i gredu drwyddynt , a phob un yn cyflawni’r gorchwyl a gafodd gan yr Arglwydd .
46003006	Myfi a blannodd , Apolos a ddyfrhaodd , ond Duw oedd yn rhoi’r tyfiant .
46003007	Felly , nid yw’r sawl sy’n plannu yn ddim , na’r sawl sy’n dyfrhau , ond Duw , rhoddwr y tyfiant .
46003008	Yr un sy’n plannu a’r un sy’n dyfrhau , un ydynt , ac fe dderbyn y naill a’r llall ei dâl ei hun , yn ôl ei lafur ei hun .
46003009	Canys eiddo Duw ydym ni , fel cydweithwyr ; gardd Duw , adeiladwaith Duw , ydych chwi .
46003010	Yn ôl y gorchwyl a roddodd Duw i mi o’i ras , mi osodais sylfaen , fel prifadeiladydd celfydd , ac y mae rhywun arall yn adeiladu arni . Gwylied pob un pa fodd y mae’n adeiladu arni .
46003011	Ni all neb osod sylfaen arall yn lle’r un sydd wedi ei gosod , ac Iesu Grist yw honno .
46003012	Os bydd i neb adeiladu ar y sylfaen ag aur , arian , a meini gwerthfawr , neu â choed , gwair , a gwellt ,
46003013	daw gwaith pob un i’r amlwg , oherwydd y Dydd a’i dengys . Canys â thân y datguddir y Dydd hwnnw , a bydd y tân yn profi ansawdd gwaith pob un .
46003014	Os bydd y gwaith a adeiladodd rhywun ar y sylfaen yn aros , caiff dâl .
46003015	Os llosgir gwaith rhywun , caiff ddwyn y golled , ond fe achubir yr adeiladydd ei hun , ond dim ond megis trwy dân .
46003016	Oni wyddoch mai teml Duw ydych , a bod Ysbryd Duw yn trigo ynoch ?
46003017	Os bydd rhywun yn dinistrio teml Duw , bydd Duw’n ei ddinistrio yntau , oherwydd y mae teml Duw yn sanctaidd , a chwi yw’r deml honno .
46003018	Peidied neb â’i dwyllo’i hunan ; os oes rhywun yn eich plith yn tybio ei fod yn ddoeth yn ôl safonau’r oes hon , bydded ffôl , er mwyn dod yn ddoeth .
46003019	Oherwydd y mae doethineb y byd hwn yn ffolineb yng ngolwg Duw . Y mae’n ysgrifenedig : “ Y mae ef yn dal y doethion yn eu cyfrwystra ” ,
46003020	ac eto : “ Y mae’r Arglwydd yn gwybod meddyliau’r doethion , mai ofer ydynt . ”
46003021	Felly peidied neb ag ymffrostio mewn arweinwyr dynol . Oherwydd y mae pob peth yn eiddo i chwi —
46003022	Paul , Apolos , Ceffas , y byd , bywyd , angau , y presennol , y dyfodol — pob peth yn eiddo i chwi ,
46003023	a chwithau yn eiddo Crist , a Christ yn eiddo Duw .
46004001	Bydded i bob un ein cyfrif ni fel gweision Crist a goruchwylwyr dirgelion Duw .
46004002	Yn awr , yr hyn a ddisgwylir mewn goruchwylwyr yw eu cael yn ffyddlon .
46004003	O’m rhan fy hun , peth bach iawn yw cael fy ngosod ar brawf gennych chwi , neu gan unrhyw lys dynol . Yn wir , nid wyf yn eistedd mewn barn arnaf fy hun .
46004004	Nid oes gennyf ddim ar fy nghydwybod , ond nid wyf drwy hynny wedi fy nghael yn ddieuog . Yr Arglwydd yw fy marnwr i .
46004005	Felly peidiwch â barnu dim cyn yr amser , nes i’r Arglwydd ddod ; bydd ef yn goleuo pethau cudd y tywyllwch ac yn gwneud bwriadau’r galon yn amlwg . Ac yna caiff pob un ei glod gan Dduw .
46004006	Yr wyf wedi cymhwyso’r pethau hyn , gyfeillion , ataf fi fy hun ac at Apolos er eich mwyn chwi , ichwi ddysgu , drwom ni , “ gadw o fewn yr hyn a ysgrifennwyd ” , rhag i neb ohonoch ymchwyddo wrth bleidio un a gwrthod y llall .
46004007	Pwy sy’n rhoi rhagoriaeth i ti ? Beth sydd gennyt , nad wyt wedi ei dderbyn ? Ac os ei dderbyn a wnaethost , pam yr wyt yn ymffrostio fel pe bait heb dderbyn ?
46004008	Dyma chwi eisoes wedi cael eich gwala ; eisoes wedi dod yn gyfoethog ; wedi etifeddu eich teyrnas , a hynny hebom ni ! Gwyn fyd na fyddech wedi etifeddu eich teyrnas mewn gwirionedd , er mwyn i ninnau hefyd gael teyrnasu gyda chwi !
46004009	Oherwydd yr wyf yn tybio bod Duw wedi rhoi i ni’r apostolion y lle olaf , fel rhai wedi eu condemnio i farw yn yr arena , gan ein bod wedi dod yn sioe i’r cyfanfyd , i angylion ac i feidrolion .
46004010	Ni yn ffyliaid er mwyn Crist , chwithau’n rhai call yng Nghrist ! Ni yn wan , chwithau’n gryf ! Chwi’n llawn anrhydedd , ninnau heb ddim parch !
46004011	Hyd yr awr hon y mae arnom newyn a syched , yr ydym yn noeth , yn cael ein cernodio , yn ddigartref ,
46004012	yn blino gan lafur ein dwylo ein hunain . Ein hateb i’r difenwi sydd arnom yw bendithio ; i’r erlid , goddef ;
46004013	i’r enllib , geiriau caredig . Fe’n gwnaethpwyd yn garthion y byd , yn olchion pawb , hyd yn awr .
46004014	Nid i godi cywilydd arnoch yr wyf yn ysgrifennu hyn , ond i’ch rhybuddio , fel plant annwyl i mi .
46004015	Pe byddai gennych ddeng mil o hyfforddwyr yng Nghrist , eto ni fyddai gennych fwy nag un tad , oherwydd yng Nghrist Iesu myfi a ddeuthum yn dad i chwi drwy’r Efengyl .
46004016	Am hynny yr wyf yn erfyn arnoch , byddwch efelychwyr ohonof fi .
46004017	Dyma pam yr anfonais Timotheus atoch ; y mae ef yn fab annwyl i mi , ac yn ffyddlon yn yr Arglwydd , a bydd yn dwyn ar gof i chwi fy ffyrdd i yng Nghrist Iesu , fel y byddaf yn eu dysgu ym mhobman , ym mhob eglwys .
46004018	Y mae rhai wedi ymchwyddo , fel pe na bawn i am ddod atoch .
46004019	Ond yr wyf am ddod atoch ar fyrder , os caniatâ’r Arglwydd , a chaf wybod , nid am siarad y rhai sydd wedi ymchwyddo , ond am eu gallu .
46004020	Oherwydd nid mewn siarad y mae teyrnas Dduw , ond mewn gallu .
46004021	Beth yw eich dewis ? Ai â gwialen yr wyf i ddod atoch , ynteu â chariad , ac ysbryd addfwynder ?
46005001	Adroddir fel ffaith fod yna anfoesoldeb rhywiol yn eich plith , a hwnnw’r fath anfoesoldeb na cheir mohono hyd yn oed ymhlith y paganiaid , bod rhyw ddyn yn gorwedd gyda gwraig ei dad .
46005002	A dyma chwi , yn llawn ymffrost ! Onid eich lle chwi oedd galaru , a bwrw allan o’ch plith yr un a wnaeth y fath beth ?
46005003	Oherwydd dyma fi , yn absennol yn y corff , ond yn bresennol yn yr ysbryd , eisoes wedi rhoi dyfarniad , fel un sy’n bresennol , ar y dyn a wnaeth y fath weithred :
46005004	bod i chwi , ynghyd â’m hysbryd innau , wedi ymgynnull yn enw ein Harglwydd Iesu , a gallu ein Harglwydd Iesu gyda ni ,
46005005	draddodi’r fath ddyn i Satan er mwyn dinistrio’r cnawd , a thrwy hynny achub ei ysbryd yn Nydd yr Arglwydd .
46005006	Nid yw eich ymffrost yn weddus . Oni wyddoch fod ychydig lefain yn lefeinio’r holl does ?
46005007	Glanhewch yr hen lefain allan , ichwi fod yn does newydd , croyw , fel yr ydych mewn gwirionedd . Oherwydd y mae Crist , ein Pasg ni , wedi ei aberthu .
46005008	Am hynny cadwn yr ŵyl , nid â’r hen lefain , nac ychwaith â lefain malais a llygredd , ond â bara croyw purdeb a gwirionedd .
46005009	Ysgrifennais atoch yn fy llythyr , i ddweud wrthych am beidio â chymysgu â phobl sy’n cyflawni anfoesoldeb rhywiol .
46005010	Ond nid am rai anfoesol y byd hwn yr oeddwn yn meddwl o gwbl , na chwaith am y trachwantus , y cribddeilwyr , neu’r eilunaddolwyr ; onid e , byddai’n rhaid ichwi fynd allan o’r byd .
46005011	Ond yn awr yr wyf yn ysgrifennu i ddweud wrthych am beidio â chymysgu â neb a elwir yn gredadun os yw’n anfoesol yn rhywiol neu’n trachwantu , yn addoli eilunod , yn difenwi , yn meddwi , neu’n cribddeilio ; peidiwch hyd yn oed â bwyta gydag un felly .
46005012	Oherwydd beth sydd a wnelwyf fi â barnu’r rhai sydd oddi allan ? Onid y rhai sydd oddi mewn yr ydych chwi yn eu barnu ?
46005013	Duw fydd yn barnu’r rhai sydd oddi allan . Taflwch y dihiryn allan o’ch mysg .
46006001	Os oes gan un ohonoch gŵyn yn erbyn un arall , a yw’n beiddio mynd â’i achos gerbron yr annuwiol , yn hytrach na cherbron y saint ?
46006002	Oni wyddoch mai’r saint sydd i farnu’r byd ? Ac os yw’r byd yn cael ei farnu gennych chwi , a ydych yn anghymwys i farnu’r achosion lleiaf ?
46006003	Oni wyddoch y byddwn yn barnu angylion , heb sôn am bethau’r bywyd hwn ?
46006004	Felly , os bydd gennych achosion fel hyn , a ydych yn gosod yn farnwyr y rhai sydd isaf eu parch yng ngolwg yr eglwys ?
46006005	I godi cywilydd arnoch yr wyf yn dweud hyn . A yw wedi dod i hyn , nad oes neb doeth yn eich plith fydd yn gallu barnu rhwng cydgredinwyr ?
46006006	A yw credinwyr yn mynd i gyfraith â’i gilydd , a hynny gerbron anghredinwyr ?
46006007	Yn gymaint â’ch bod yn ymgyfreithio o gwbl â’ch gilydd , yr ydych eisoes , yn wir , wedi colli’r dydd . Pam , yn hytrach , na oddefwch gam ? Pam , yn hytrach , na oddefwch golled ?
46006008	Ond gwneud cam yr ydych chwi , peri colled yr ydych , a hynny i gydgredinwyr .
46006009	Oni wyddoch na chaiff yr anghyfiawn etifeddu teyrnas Dduw ? Peidiwch â chymryd eich camarwain ; ni chaiff puteinwyr , nac eilunaddolwyr , na godinebwyr , na rhai sy’n ymlygru â’u rhyw eu hunain ,
46006010	na lladron , na rhai trachwantus , na meddwon , na difenwyr , na chribddeilwyr , etifeddu teyrnas Dduw .
46006011	A dyna oedd rhai ohonoch chwi ; ond yr ydych wedi’ch golchi , a’ch sancteiddio , a’ch cyfiawnhau trwy enw’r Arglwydd Iesu Grist , a thrwy Ysbryd ein Duw ni .
46006012	“ Y mae popeth yn gyfreithlon i mi , ” meddwch ; ond nid yw popeth er lles . “ Y mae popeth yn gyfreithlon i mi , ” meddwch ; ond ni chaiff dim fy nghaethiwo i .
46006013	“ Y bwydydd i’r bol a’r bol i’r bwydydd , ” meddwch ; ond fe ddifetha Duw y naill a’r llall . Eto , nid i buteindra y mae’r corff , ond i’r Arglwydd , a’r Arglwydd i’r corff .
46006014	Cyfododd Duw yr Arglwydd , ac fe’n cyfyd ninnau hefyd drwy ei allu .
46006015	Oni wyddoch mai aelodau Crist yw eich cyrff chwi ? A gymeraf fi , felly , aelodau Crist a’u gwneud yn aelodau putain ? Dim byth !
46006016	Neu oni wyddoch fod dyn sy’n ymlynu wrth butain yn un corff â hi ? Oherwydd y mae’r Ysgrythur yn dweud , “ Bydd y ddau yn un cnawd . ”
46006017	Ond y sawl sy’n ymlynu wrth yr Arglwydd , y mae’n un ysbryd ag ef .
46006018	Ffowch oddi wrth buteindra ; pob pechod arall a wna rhywun , beth bynnag ydyw , y tu allan i’r corff y mae , ond y mae’r sawl sydd yn puteinio yn pechu yn erbyn ei gorff ei hun .
46006019	Neu , oni wyddoch fod eich corff yn deml i’r Ysbryd Glân sydd ynoch , yr hwn sydd gennych oddi wrth Dduw , ac nad yr eiddoch eich hunain mohonoch ?
46006020	Oherwydd prynwyd chwi am bris . Felly gogoneddwch Dduw yn eich corff .
46007001	Yn awr , ynglŷn â’r pethau yn eich llythyr . Peth da yw i ddyn beidio â chyffwrdd â gwraig .
46007002	Ond oherwydd yr anfoesoldeb rhywiol sy’n bod , bydded gan bob dyn ei wraig ei hun , a chan bob gwraig ei gŵr ei hun .
46007003	Dylai’r gŵr roi i’r wraig yr hyn sy’n ddyledus iddi , a’r un modd y wraig i’r gŵr .
46007004	Nid y wraig biau’r hawl ar ei chorff ei hun , ond y gŵr . A’r un modd , nid y gŵr biau’r hawl ar ei gorff ei hun , ond y wraig .
46007005	Peidiwch â gwrthod eich gilydd , oddieithr , efallai , ichwi gytuno ar hyn dros dro er mwyn ymroi i weddi , ac yna dod ynghyd eto , rhag i Satan eich temtio oherwydd eich diffyg ymatal .
46007006	Ond fel goddefiad yr wyf yn dweud hyn , nid fel gorchymyn .
46007007	Carwn pe bai pawb fel yr wyf fi fy hunan ; ond y mae gan bob un ei ddawn ei hun oddi wrth Dduw , y naill fel hyn a’r llall fel arall .
46007008	Yr wyf yn dweud wrth y rhai dibriod , a’r gwragedd gweddwon , mai peth da fyddai iddynt aros felly , fel finnau .
46007009	Ond os na allant ymatal , dylent briodi , oherwydd gwell priodi nag ymlosgi .
46007010	I’r rhai sydd wedi priodi yr wyf fi’n gorchymyn — na , nid fi , ond yr Arglwydd — nad yw’r wraig i ymadael â’i gŵr ;
46007011	ond os bydd iddi ymadael , dylai aros yn ddibriod , neu gymodi â’i gŵr . A pheidied y gŵr ag ysgaru ei wraig .
46007012	Wrth y lleill yr wyf fi , nid yr Arglwydd , yn dweud : os bydd gan Gristion wraig ddi-gred , a hithau’n cytuno i fyw gydag ef , ni ddylai ei hysgaru .
46007013	Ac os bydd gan wraig ŵr di-gred , ac yntau’n cytuno i fyw gyda hi , ni ddylai ysgaru ei gŵr .
46007014	Oherwydd y mae’r gŵr di-gred wedi ei gysegru trwy ei wraig , a’r wraig ddi-gred wedi ei chysegru trwy ei gŵr o Gristion . Onid e , byddai eich plant yn halogedig . Ond fel y mae , y maent yn sanctaidd .
46007015	Ond os yw’r anghredadun am ymadael , gadewch i hwnnw neu honno fynd . Nid yw’r gŵr na’r wraig o Gristion , mewn achos felly , yn gaeth ; i heddwch y mae Duw wedi eich galw .
46007016	Oherwydd sut y gwyddost , wraig , nad achubi di dy ŵr ? Neu sut y gwyddost , ŵr , nad achubi di dy wraig ?
46007017	Beth bynnag am hynny , dalied pob un i fyw yn ôl y gyfran a gafodd gan yr Arglwydd , pob un yn ôl yr alwad a gafodd gan Dduw . Yr wyf yn gwneud hyn yn rheol yn yr holl eglwysi .
46007018	A gafodd rhywun ei alw ac yntau’n enwaededig ? Peidied â chuddio’i gyflwr . A gafodd rhywun ei alw ac yntau’n ddienwaededig ? Peidied â cheisio enwaediad .
46007019	Nid enwaediad sy’n cyfrif , ac nid dienwaediad sy’n cyfrif , ond cadw gorchmynion Duw .
46007020	Dylai pob un aros yn y cyflwr yr oedd ynddo pan gafodd ei alw .
46007021	Ai caethwas oeddit pan gefaist dy alw ? Paid â phoeni ; ond os gelli ennill dy ryddid , cymer dy gyfle , yn hytrach na pheidio .
46007022	Oherwydd y sawl oedd yn gaeth pan alwyd ef i fod yn yr Arglwydd , un rhydd yr Arglwydd ydyw . Yr un modd , y sawl oedd yn rhydd pan alwyd ef , un caeth i Grist ydyw .
46007023	Am bris y’ch prynwyd chwi . Peidiwch â mynd yn gaeth i feistriaid dynol .
46007024	Gyfeillion , arhosed pob un gerbron Duw yn y cyflwr hwnnw yr oedd ynddo pan gafodd ei alw .
46007025	Ynglŷn â’r gwyryfon , nid oes gennyf orchymyn gan yr Arglwydd , ond yr wyf yn rhoi fy marn fel un y gellir , trwy drugaredd yr Arglwydd , ddibynnu arno .
46007026	Yn fy meddwl i , peth da , yn wyneb yr argyfwng sydd yn pwyso arnom , yw i bob un aros fel y mae .
46007027	A wyt yn rhwym wrth wraig ? Paid â cheisio dy ryddhau . A wyt yn rhydd oddi wrth wraig ? Paid â cheisio gwraig .
46007028	Ond os priodi a wnei , ni fyddi wedi pechu . Ac os prioda gwyryf , ni fydd wedi pechu . Ond fe gaiff rhai felly flinder yn y bywyd hwn , ac am eich arbed yr wyf fi .
46007029	Hyn yr wyf yn ei ddweud , gyfeillion : y mae’r amser wedi mynd yn brin . Am yr hyn sydd ar ôl ohono , bydded i’r rhai sydd â gwragedd ganddynt fod fel pe baent heb wragedd ,
46007030	a’r rhai sy’n wylo fel pe na baent yn wylo , a’r rhai sy’n llawenhau fel pe na baent yn llawenhau , a’r rhai sy’n prynu fel rhai heb feddu dim ,
46007031	a’r rhai sy’n ymwneud â’r byd fel pe na baent yn ymwneud ag ef . Oherwydd mynd heibio y mae holl drefn y byd hwn .
46007032	Carwn ichwi fod heb ofalon . Y mae’r dyn dibriod yn gofalu am bethau’r Arglwydd , sut i foddhau’r Arglwydd .
46007033	Ond y mae’r gŵr priod yn gofalu am bethau’r byd , sut i foddhau ei wraig ,
46007034	ac y mae’n cael ei dynnu y naill ffordd a’r llall . A’r ferch ddibriod a’r wyryf , y maent yn gofalu am bethau’r Arglwydd , er mwyn bod yn sanctaidd mewn corff yn ogystal ag ysbryd . Ond y mae’r wraig briod yn pryderu am bethau’r byd , sut i foddhau ei gŵr .
46007035	Yr wyf yn dweud hyn er eich lles chwi eich hunain ; nid er mwyn eich dal yn ôl , ond er mwyn gwedduster , ac ymroddiad diwyro i’r Arglwydd .
46007036	Os oes unrhyw un yn teimlo ei fod yn ymddwyn yn anweddaidd tuag at ei ddyweddi , os yw ei nwydau’n rhy gryf ac felly bod y peth yn anorfod , gwnaed yn ôl ei ddymuniad a bydded iddynt briodi ; nid oes pechod yn hynny .
46007037	Ond y sawl sydd yn aros yn gadarn ei feddwl , heb fod dan orfod , ond yn cadw ei ddymuniad dan reolaeth , ac yn penderfynu yn ei feddwl gadw ei ddyweddi yn wyryf , bydd yn gwneud yn dda .
46007038	Felly bydd yr hwn sydd yn priodi ei ddyweddi yn gwneud yn dda , ond bydd y dyn nad yw’n priodi yn gwneud yn well .
46007039	Y mae gwraig yn rhwym i’w gŵr cyhyd ag y mae ef yn fyw . Ond os bydd ei gŵr farw , y mae’n rhydd i briodi pwy bynnag a fyn , dim ond iddi wneud hynny yn yr Arglwydd .
46007040	Ond bydd yn ddedwyddach o aros fel y mae , yn ôl fy marn i . Ac yr wyf yn meddwl bod Ysbryd Duw gennyf fi hefyd .
46008001	Ynglŷn â bwyd sydd wedi ei aberthu i eilunod , y mae’n wir , fel y dywedwch , “ fod gennym i gyd wybodaeth . ” Y mae “ gwybodaeth ” yn peri i rywun ymchwyddo , ond y mae cariad yn adeiladu .
46008002	Os oes rhywun yn tybio iddo ddod i wybod rhywbeth , nid yw eto’n gwybod fel y dylai wybod .
46008003	Os oes rhywun yn caru Duw , y mae wedi ei adnabod gan Dduw .
46008004	Felly , ynglŷn â bwyta’r hyn sydd wedi ei aberthu i eilunod , gwyddom nad oes “ dim eilun yn y cyfanfyd ” , ac nad oes “ dim Duw ond un ” .
46008005	Oherwydd hyd yn oed os oes rhai a elwir yn dduwiau , naill ai yn y nef neu ar y ddaear — fel yn wir y mae “ duwiau ” lawer ac “ arglwyddi ” lawer —
46008006	eto , i ni , un Duw sydd — y Tad , ffynhonnell pob peth , a diben ein bod ; ac un Arglwydd Iesu Grist — cyfrwng pob peth , a chyfrwng ein bywyd ni .
46008007	Ond nid yw’r wybodaeth hon gan bawb . Y mae rhai , oherwydd eu bod hyd yma wedi arfer ag eilunod , yn dal i fwyta’r bwyd fel peth wedi ei aberthu i eilunod ; ac y mae eu cydwybod , gan ei bod yn wan , yn cael ei llygru .
46008008	Nid bwyd sy’n mynd i’n cymeradwyo ni i Dduw . Nid ydym ar ein colled o beidio â bwyta , nac ar ein hennill o fwyta .
46008009	Ond gwyliwch rhag i’r hawl yma sydd gennych fod yn achos cwymp mewn unrhyw fodd i’r rhai gwan .
46008010	Oherwydd os bydd i rywun dy weld di , sy’n meddu ar “ wybodaeth ” , yn bwyta mewn teml eilunod , oni chadarnheir ei gydwybod , ac yntau’n wan , i fwyta pethau wedi eu haberthu i eilunod ?
46008011	Felly , trwy dy “ wybodaeth ” di , fe ddinistrir yr un gwan , dy gydgredadun y bu Crist farw drosto .
46008012	Wrth bechu fel hyn yn erbyn eich cydgredinwyr , a chlwyfo’u cydwybod , a hithau’n wan , yr ydych yn pechu yn erbyn Crist .
46008013	Am hynny , os yw bwyd yn achos cwymp i’m cydgredadun , ni fwytâf fi gig byth , rhag i mi achosi cwymp i’m cydgredadun .
46009001	Onid wyf fi’n rhydd ? Onid wyf yn apostol ? Onid wyf wedi gweld Iesu , ein Harglwydd ? Onid fy ngwaith i ydych chwi yn yr Arglwydd ?
46009002	Os nad wyf yn apostol i eraill , o leiaf yr wyf felly i chwi ; oherwydd chwi yw sêl fy apostolaeth , yn yr Arglwydd .
46009003	Fy amddiffyniad i’r rhai sy’n eistedd mewn barn arnaf yw hyn :
46009004	onid oes gennym hawl i fwyta ac yfed ?
46009005	Onid oes gennym hawl i fynd â gwraig sy’n Gristion o gwmpas gyda ni , fel y gwna’r apostolion eraill , a brodyr yr Arglwydd , a Ceffas ?
46009006	Neu ai myfi a Barnabas yn unig sydd heb yr hawl i beidio â gweithio i ennill ein bywoliaeth ?
46009007	Pwy fyddai byth yn rhoi gwasanaeth milwr ar ei draul ei hun ? Pwy sy’n plannu gwinllan heb fwyta o’r ffrwyth ? Pwy sy’n bugeilio praidd heb yfed o’r llaeth ?
46009008	Ai ar awdurdod dynol yr wyf yn dweud hyn ? Onid yw’r Gyfraith hefyd yn ei ddweud ?
46009009	Oherwydd yng Nghyfraith Moses y mae’n ysgrifenedig : “ Nid wyt i roi genfa am safn ych tra bydd yn dyrnu . ” Ai am ychen y mae gofal Duw ?
46009010	Onid yw’n eglur mai er ein mwyn ni y mae’n ei ddweud ? Ie , er ein mwyn ni yr ysgrifennwyd ef , oherwydd dylai’r arddwr aredig , a’r dyrnwr ddyrnu , mewn gobaith am gael cyfran o’r cnwd .
46009011	Os ydym ni wedi hau had ysbrydol er eich lles chwi , a yw’n ormod inni fedi cnwd materol ar eich traul chwi ?
46009012	Os oes gan eraill ran yn yr hawl hon arnoch , oni ddylem ni fod â mwy ? Ond nid ydym wedi arfer yr hawl hon ; yn hytrach , yr ydym yn goddef pob peth , rhag inni osod unrhyw rwystr ar ffordd Efengyl Crist .
46009013	Oni wyddoch fod y sawl sy’n cyflawni gwasanaethau’r deml yn cael eu bwyd o’r deml , a bod y rhai sy’n gweini wrth yr allor yn cael eu cyfran o aberthau’r allor ?
46009014	Yn yr un modd hefyd , rhoddodd yr Arglwydd orchymyn i’r rhai sy’n cyhoeddi’r Efengyl , eu bod i fyw ar draul yr Efengyl .
46009015	Ond nid wyf fi wedi manteisio ar ddim o’r hawliau hyn . Ac nid er mwyn cael dim o’r fath i mi fy hun yr wyf yn ysgrifennu hyn . Byddai’n well gennyf farw na hynny . Ni chaiff neb droi fy ymffrost yn wagedd .
46009016	Oherwydd os wyf yn pregethu’r Efengyl , nid yw hynny’n achos ymffrost i mi , gan fod rheidrwydd wedi ei osod arnaf . Gwae fi os na phregethaf yr Efengyl !
46009017	Os o’m gwirfodd yr wyf yn gwneud hyn , y mae imi dâl ; ond os o’m hanfodd , yr wyf yn gwneud gorchwyl sydd wedi ei ymddiried imi .
46009018	Beth , felly , yw fy nhâl ? Hyn ydyw : fy mod , wrth bregethu’r Efengyl , yn ei chyflwyno am ddim , heb fanteisio o gwbl ar fy hawl yn yr Efengyl .
46009019	Oherwydd , er fy mod yn rhydd oddi wrth bawb , yr wyf wedi fy ngwneud fy hun yn gaethwas i bawb , er mwyn ennill rhagor ohonynt .
46009020	I’r Iddewon , euthum fel Iddew , er mwyn ennill Iddewon . I’r rhai sydd dan y Gyfraith , fel un ohonynt hwy — er nad wyf fy hunan dan y Gyfraith — er mwyn ennill y rhai sydd dan y Gyfraith .
46009021	I’r rhai sydd heb y Gyfraith , fel un ohonynt hwythau — er nad wyf heb Gyfraith Duw , gan fy mod dan Gyfraith Crist — er mwyn ennill y rhai sydd heb y Gyfraith .
46009022	I’r gweiniaid , euthum yn wan , er mwyn ennill y gweiniaid . Yr wyf wedi mynd yn bob peth i bawb , er mwyn imi , mewn rhyw fodd neu’i gilydd , achub rhai .
46009023	Dros yr Efengyl yr wyf yn gwneud pob peth , er mwyn i mi gael cydgyfranogi ynddi .
46009024	Oni wyddoch am y rhai sy’n rhedeg mewn ras , eu bod i gyd yn rhedeg , ond mai un sy’n derbyn y wobr ? Felly , rhedwch i ennill .
46009025	Y mae pob mabolgampwr yn arfer hunanreolaeth ym mhopeth ; y maent hwy , yn wir , yn gwneud hynny er mwyn ennill torch lygradwy , ond y mae i ni un sy’n anllygradwy .
46009026	Yr wyf fi , gan hynny , yn rhedeg fel un sydd â’r nod yn sicr o’i flaen . Yr wyf yn cwffio , nid fel un sy’n curo’r awyr â’i ddyrnau .
46009027	Yr wyf yn cernodio fy nghorff , ac yn ei gaethiwo , rhag i mi , sydd wedi pregethu i eraill , fy nghael fy hun yn wrthodedig .
46010001	Yr wyf am i chwi wybod , fy nghyfeillion , i’n hynafiaid i gyd fod dan y cwmwl , iddynt i gyd fynd drwy’r môr ,
46010002	iddynt i gyd gael eu bedyddio i Moses yn y cwmwl ac yn y môr ,
46010003	iddynt i gyd fwyta’r un bwyd ysbrydol
46010004	ac yfed yr un ddiod ysbrydol ; oherwydd yr oeddent yn yfed o’r graig ysbrydol oedd yn eu dilyn . A Christ oedd y graig honno .
46010005	Eto nid oedd y rhan fwyaf ohonynt wrth fodd Duw ; oherwydd fe’u gwasgarwyd hwy’n gyrff yn yr anialwch .
46010006	Digwyddodd y pethau hyn yn esiamplau i ni , i’n rhybuddio rhag chwenychu pethau drwg , fel y gwnaethant hwy .
46010007	Peidiwch â bod yn eilunaddolwyr , fel rhai ohonynt hwy ; fel y mae’n ysgrifenedig , “ Eisteddodd y bobl i fwyta ac yfed , a chodi i gyfeddach . ”
46010008	Peidiwn chwaith â chyflawni anfoesoldeb rhywiol , fel y gwnaeth rhai ohonynt hwy — a syrthiodd tair mil ar hugain mewn un diwrnod .
46010009	Peidiwn â gosod Crist ar ei brawf , fel y gwnaeth rhai ohonynt hwy — ac fe’u difethwyd gan seirff .
46010010	Peidiwch â grwgnach , fel y gwnaeth rhai ohonynt hwy — ac fe’u difethwyd gan y Dinistrydd .
46010011	Yn awr , digwyddodd y pethau hyn iddynt hwy fel esiamplau , ac fe’u hysgrifennwyd fel rhybudd i ni , rhai y daeth terfyn yr oesoedd arnom .
46010012	Felly , bydded i’r sawl sy’n tybio ei fod yn sefyll , wylio rhag iddo syrthio .
46010013	Nid oes un prawf wedi dod ar eich gwarthaf nad yw’n gyffredin i bawb . Y mae Duw’n ffyddlon , ac ni fydd ef yn gadael ichwi gael eich profi y tu hwnt i’ch gallu ; yn wir , gyda’r prawf , fe rydd ef ddihangfa hefyd , a’ch galluogi i ymgynnal dano .
46010014	Felly , fy nghyfeillion annwyl , ffowch oddi wrth eilunaddoliaeth .
46010015	Yr wyf yn siarad â chwi fel pobl synhwyrol ; barnwch chwi’r hyn yr wyf yn ei ddweud .
46010016	Cwpan y fendith yr ydym yn ei fendithio , onid cyfranogiad o waed Crist ydyw ? A’r bara yr ydym yn ei dorri , onid cyfranogiad o gorff Crist ydyw ?
46010017	Gan mai un yw’r bara , yr ydym ni , a ninnau’n llawer , yn un corff , oherwydd yr ydym i gyd yn cyfranogi o’r un bara .
46010018	Edrychwch ar yr Israel hanesyddol . Onid yw’r rhai sy’n bwyta’r ebyrth yn gyfranogion o’r allor ?
46010019	Beth , felly , yr wyf yn ei ddweud ? Bod bwyd sydd wedi ei aberthu i eilunod yn rhywbeth ? Neu fod eilun yn rhywbeth ?
46010020	Nage , ond mai i gythreuliaid , ac nid i Dduw , y maent yn aberthu eu hebyrth , ac na fynnwn i chwi fod yn gyfranogion o gythreuliaid .
46010021	Ni allwch yfed cwpan yr Arglwydd a chwpan cythreuliaid ; ni allwch gyfranogi o fwrdd yr Arglwydd ac o fwrdd cythreuliaid .
46010022	A ydym yn mynnu cyffroi eiddigedd yr Arglwydd ? A ydym yn gryfach nag ef ?
46010023	“ Y mae popeth yn gyfreithlon , ” meddwch ; ond nid yw popeth er lles . “ Y mae popeth yn gyfreithlon , ” meddwch ; ond nid yw popeth yn adeiladu .
46010024	Peidied neb â cheisio’i les ei hun , ond lles ei gymydog .
46010025	Bwytewch bopeth a werthir yn y farchnad gig , heb holi’n fanwl yn ei gylch ar dir cydwybod .
46010026	Oherwydd eiddo’r Arglwydd yw’r ddaear a’i llawnder .
46010027	Os cewch wahoddiad gan anghredadun , ac os oes awydd arnoch fynd , bwytewch bopeth a osodir ger eich bron , heb holi’n fanwl yn ei gylch ar dir cydwybod .
46010028	Ond os dywed rhywun wrthych , “ Peth wedi ei offrymu yn aberth yw hwn ” , peidiwch â’i fwyta , er mwyn y sawl a alwodd eich sylw at y peth , ac er mwyn cydwybod ;
46010029	nid eich cydwybod chwi yr wyf yn ei olygu , ond cydwybod y llall . Pam , yn wir , y mae fy rhyddid i yn cael ei farnu gan gydwybod rhywun arall ?
46010030	Os wyf fi’n cymryd fy mwyd â diolch , pam y ceir bai arnaf ar gyfrif bwyd yr wyf yn diolch i Dduw amdano ?
46010031	Felly , beth bynnag a wnewch , p’run ai bwyta , neu yfed , neu unrhyw beth arall , gwnewch bopeth er gogoniant Duw .
46010032	Peidiwch â bod yn achos tramgwydd i’r Iddewon na’r Groegiaid , nac i eglwys Dduw .
46010033	Byddwch yn debyg i’r hyn wyf fi ; yr wyf fi’n ceisio boddhau pawb ym mhob peth , heb geisio fy lles fy hun , ond lles y lliaws , iddynt gael eu hachub .
46011001	Byddwch yn efelychwyr ohonof fi , fel yr wyf finnau o Grist .
46011002	Yr wyf yn eich canmol chwi am eich bod yn fy nghofio ym mhob peth , ac yn cadw’r traddodiadau fel y traddodais hwy ichwi .
46011003	Ond yr wyf am ichwi wybod mai pen pob gŵr yw Crist , ac mai pen y wraig yw’r gŵr , ac mai pen Crist yw Duw .
46011004	Y mae pob gŵr sy’n gweddïo neu’n proffwydo â rhywbeth am ei ben yn gwaradwyddo’i ben .
46011005	Ond y mae pob gwraig sy’n gweddïo neu’n proffwydo heb orchudd ar ei phen yn gwaradwyddo’i phen ; y mae hi’n union fel merch sydd wedi ei heillio .
46011006	Oherwydd os yw gwraig heb orchuddio’i phen , yna fe ddylai hi dorri ei gwallt yn llwyr . Ond os yw’n waradwydd i wraig dorri ei gwallt neu eillio ei phen , fe ddylai hi wisgo gorchudd .
46011007	Ni ddylai gŵr orchuddio’i ben , ac yntau ar ddelw Duw ac yn ddrych o’i ogoniant ef . Ond drych o ogoniant y gŵr yw’r wraig .
46011008	Oherwydd nid y gŵr a ddaeth o’r wraig , ond y wraig o’r gŵr .
46011009	Ac ni chrewyd y gŵr er mwyn y wraig , ond y wraig er mwyn y gŵr .
46011010	Am hynny , dylai’r wraig gael arwydd awdurdod ar ei phen , o achos yr angylion .
46011011	Beth bynnag am hynny , yn yr Arglwydd y mae’r gŵr yn angenrheidiol i’r wraig a’r wraig yn angenrheidiol i’r gŵr .
46011012	Oherwydd fel y daeth y wraig o’r gŵr , felly hefyd y daw’r gŵr drwy’r wraig . A daw’r cwbl o Dduw .
46011013	Barnwch drosoch eich hunain : a yw’n weddus i wraig weddïo ar Dduw heb orchudd ar ei phen ?
46011014	Onid yw natur ei hun yn eich dysgu mai anfri yw i ddyn dyfu ei wallt yn hir ,
46011015	ond mai gogoniant gwraig yw tyfu ei gwallt hi’n hir ? Oherwydd rhoddwyd ei gwallt iddi hi i fod yn fantell iddi .
46011016	Ond os myn neb fod yn gecrus , nid oes gennym ni unrhyw arfer o’r fath , na chan eglwysi Duw chwaith .
46011017	Ond wrth eich cyfarwyddo , dyma rywbeth nad wyf yn ei ganmol ynoch , eich bod yn ymgynnull , nid er gwell , ond er gwaeth .
46011018	Yn gyntaf , pan fyddwch yn ymgynnull fel eglwys , yr wyf yn clywed bod ymraniadau yn eich plith , ac rwy’n credu bod peth gwir yn hyn .
46011019	Oherwydd y mae pleidiau yn eich plith yn anghenraid , er mwyn i’r rhai dilys yn eich mysg ddod i’r golwg .
46011020	Felly , pan fyddwch yn ymgynnull , nid swper yr Arglwydd y byddwch yn ei fwyta ,
46011021	oherwydd yn y bwyta y mae pob un yn rhuthro i gymryd ei swper ei hun , ac y mae eisiau bwyd ar un , ac un arall yn feddw .
46011022	Onid oes gennych dai i fwyta ac yfed ynddynt ? Neu a ydych yn mynnu dirmygu eglwys Dduw , a pheri cywilydd i’r rhai sydd heb ddim ? Beth a ddywedaf wrthych ? A wyf i’ch canmol ? Yn hyn o beth , nid wyf yn eich canmol .
46011023	Oherwydd fe dderbyniais i oddi wrth yr Arglwydd yr hyn hefyd a draddodais i chwi : i’r Arglwydd Iesu , y nos y bradychwyd ef , gymryd bara ;
46011024	ac wedi iddo ddiolch , fe’i torrodd , a dweud , “ Hwn yw fy nghorff , sydd er eich mwyn chwi . Gwnewch hyn er cof amdanaf . ”
46011025	Yr un modd hefyd fe gymerodd y cwpan , ar ôl swper , gan ddweud , “ Y cwpan hwn yw’r cyfamod newydd yn fy ngwaed i . Gwnewch hyn , bob tro yr yfwch ef , er cof amdanaf . ”
46011026	Oherwydd bob tro y byddwch yn bwyta’r bara hwn ac yn yfed y cwpan hwn , yr ydych yn cyhoeddi marwolaeth yr Arglwydd , hyd nes y daw .
46011027	Felly , pwy bynnag fydd yn bwyta’r bara neu’n yfed cwpan yr Arglwydd yn annheilwng , bydd yn euog o drosedd yn erbyn corff a gwaed yr Arglwydd .
46011028	Bydded i bob un ei holi ei hunan , ac felly bwyta o’r bara ac yfed o’r cwpan .
46011029	Oherwydd y mae’r sawl sydd yn bwyta ac yn yfed , os nad yw’n dirnad y corff , yn bwyta ac yn yfed barn arno’i hun .
46011030	Dyna pam y mae llawer yn eich plith yn wan ac yn glaf , a chryn nifer wedi marw .
46011031	Ond pe baem yn ein barnu ein hunain yn iawn , ni fyddem yn dod dan farn .
46011032	Ond pan fernir ni gan yr Arglwydd , cael ein disgyblu yr ydym , rhag i ni gael ein condemnio gyda’r byd .
46011033	Felly , fy nghyfeillion , pan fyddwch yn ymgynnull i fwyta , arhoswch am eich gilydd .
46011034	Os bydd ar rywun eisiau bwyd , dylai fwyta gartref , rhag i’ch ymgynulliad arwain i farn arnoch . Ond am y pethau eraill , caf roi trefn arnynt pan ddof atoch .
46012001	Ynglŷn â doniau ysbrydol , gyfeillion , nid wyf am ichwi fod yn anwybodus yn eu cylch .
46012002	Fe wyddoch sut y byddech yn cael eich ysgubo i ffwrdd at eilunod mud , pan oeddech yn baganiaid .
46012003	Am hynny , yr wyf yn eich hysbysu nad yw neb sydd yn llefaru trwy Ysbryd Duw yn dweud , “ Melltith ar Iesu ! ” Ac ni all neb ddweud , “ Iesu yw’r Arglwydd ! ” ond trwy yr Ysbryd Glân .
46012004	Y mae amrywiaeth doniau , ond yr un Ysbryd sy’n eu rhoi ;
46012005	ac y mae amrywiaeth gweinidogaethau , ond yr un Arglwydd sy’n eu rhoi ;
46012006	ac y mae amrywiaeth gweithrediadau , ond yr un Duw sydd yn gweithredu pob peth ym mhawb .
46012007	Rhoddir amlygiad o’r Ysbryd i bob un , er lles pawb .
46012008	Oherwydd fe roddir i un , trwy’r Ysbryd , lefaru doethineb ; i un arall , lefaru gwybodaeth , yn ôl yr un Ysbryd ;
46012009	i un arall rhoddir ffydd , trwy’r un Ysbryd ; i un arall ddoniau iacháu , trwy’r un Ysbryd ;
46012010	i un arall gyflawni gwyrthiau , i un arall broffwydo , i un arall wahaniaethu rhwng ysbrydoedd , i un arall lefaru â thafodau , i un arall ddehongli tafodau .
46012011	A’r holl bethau hyn , yr un a’r unrhyw Ysbryd sydd yn eu gweithredu , gan rannu , yn ôl ei ewyllys , i bob un ar wahân .
46012012	Oherwydd fel y mae’r corff yn un , a chanddo lawer o aelodau , a’r rheini oll , er eu bod yn llawer , yn un corff , fel hyn y mae Crist hefyd .
46012013	Oherwydd mewn un Ysbryd y cawsom i gyd ein bedyddio i un corff , boed yn Iddewon neu yn Roegiaid , yn gaethweision neu yn rhyddion , a rhoddwyd i bawb ohonom un Ysbryd i’w yfed .
46012014	Oherwydd nid un aelod yw’r corff , ond llawer .
46012015	Os dywed y troed , “ Gan nad wyf yn llaw , nid wyf yn rhan o’r corff ” , nid yw am hynny heb fod yn rhan o’r corff .
46012016	Ac os dywed y glust , “ Gan nad wyf yn llygad , nid wyf yn rhan o’r corff ” , nid yw am hynny heb fod yn rhan o’r corff .
46012017	Petai’r holl gorff yn llygad , lle byddai’r clyw ? Petai’r cwbl yn glyw , lle byddai’r arogli ?
46012018	Ond fel y mae , gosododd Duw yr aelodau , bob un ohonynt , yn y corff fel y gwelodd ef yn dda .
46012019	Pe baent i gyd yn un aelod , lle byddai’r corff ?
46012020	Ond fel y mae , llawer yw’r aelodau , ond un yw’r corff .
46012021	Ni all y llygad ddweud wrth y llaw , “ Nid oes arnaf dy angen di ” , na’r pen chwaith wrth y traed , “ Nid oes arnaf eich angen chwi . ”
46012022	I’r gwrthwyneb yn hollol , y mae’r aelodau hynny o’r corff sy’n ymddangos yn wannaf yn angenrheidiol ;
46012023	a’r rhai sydd leiaf eu parch yn ein tyb ni , yr ydym yn amgylchu’r rheini â pharch neilltuol ; ac y mae ein haelodau anweddaidd yn cael gwedduster neilltuol .
46012024	Ond nid oes ar ein haelodau gweddus angen hynny . Gosododd Duw y corff wrth ei gilydd , gan roi parchusrwydd neilltuol i’r aelod oedd heb ddim parch ,
46012025	rhag bod ymraniad yn y corff , ac er mwyn i’r holl aelodau gymryd yr un gofal dros ei gilydd .
46012026	Os bydd un aelod yn dioddef , y mae pob aelod yn cyd-ddioddef ; neu os bydd un aelod yn cael ei anrhydeddu , y mae pob aelod yn cydlawenhau .
46012027	Yn awr , chwi yw corff Crist , ac y mae i bob un ohonoch ei le fel aelod .
46012028	Ymhlith y rhain y mae Duw wedi gosod yn yr eglwys , yn gyntaf apostolion , yn ail broffwydi , yn drydydd athrawon , yna cyflawni gwyrthiau , yna doniau iacháu , cynorthwyo , cyfarwyddo , llefaru â thafodau .
46012029	A yw pawb yn apostol ? A yw pawb yn broffwyd ? A yw pawb yn athro ? A yw pawb yn cyflawni gwyrthiau ?
46012030	A oes gan bawb ddoniau iacháu ? A yw pawb yn llefaru â thafodau ? A yw pawb yn dehongli ?
46012031	Ond rhowch eich bryd ar y doniau gorau . Ac yr wyf am ddangos i chwi ffordd ragorach fyth .
46013001	Os llefaraf â thafodau meidrolion ac angylion , a heb fod gennyf gariad , efydd swnllyd ydwyf , neu symbal aflafar .
46013002	Ac os oes gennyf ddawn proffwydo , ac os wyf yn gwybod y dirgelion i gyd , a phob gwybodaeth , ac os oes gennyf gymaint o ffydd nes gallu symud mynyddoedd , a heb fod gennyf gariad , nid wyf ddim .
46013003	Ac os rhof fy holl feddiannau i borthi eraill , ac os rhof fy nghorff yn aberth , a hynny er mwyn ymffrostio , a heb fod gennyf gariad , ni wna hyn ddim lles imi .
46013004	Y mae cariad yn amyneddgar ; y mae cariad yn gymwynasgar ; nid yw cariad yn cenfigennu , nid yw’n ymffrostio , nid yw’n ymchwyddo .
46013005	Nid yw’n gwneud dim sy’n anweddus , nid yw’n ceisio ei ddibenion ei hun , nid yw’n gwylltio , nid yw’n cadw cyfrif o gam ;
46013006	nid yw’n cael llawenydd mewn anghyfiawnder , ond y mae’n cydlawenhau â’r gwirionedd .
46013007	Y mae’n goddef i’r eithaf , yn credu i’r eithaf , yn gobeithio i’r eithaf , yn dal ati i’r eithaf .
46013008	Nid yw cariad yn darfod byth . Ond proffwydoliaethau , fe’u diddymir hwy ; a thafodau , bydd taw arnynt hwy ; a gwybodaeth , fe’i diddymir hithau .
46013009	Oherwydd anghyflawn yw ein gwybod ni , ac anghyflawn ein proffwydo ni .
46013010	Ond pan ddaw’r hyn sy’n gyflawn , fe ddiddymir yr hyn sy’n anghyflawn .
46013011	Pan oeddwn yn blentyn , fel plentyn yr oeddwn yn llefaru , fel plentyn yr oeddwn yn meddwl , fel plentyn yr oeddwn yn rhesymu . Ond wedi dod yn ddyn , yr wyf wedi rhoi heibio bethau’r plentyn .
46013012	Yn awr , gweld mewn drych yr ydym , a hynny’n aneglur ; ond yna cawn weld wyneb yn wyneb . Yn awr , anghyflawn yw fy ngwybod ; ond yna , caf adnabod fel y cefais innau fy adnabod .
46013013	Mewn gair , y mae ffydd , gobaith , cariad , y tri hyn , yn aros . A’r mwyaf o’r rhain yw cariad .
46014001	Dilynwch gariad yn daer , a rhowch eich bryd ar y doniau ysbrydol , yn enwedig dawn proffwydo .
46014002	Oherwydd y mae’r sawl sydd yn llefaru â thafodau yn llefaru , nid wrth bobl , ond wrth Dduw . Nid oes unrhyw un yn ei ddeall ; llefaru pethau dirgel y mae , yn yr Ysbryd .
46014003	Ond y mae’r sawl sy’n proffwydo yn llefaru wrth bobl bethau sy’n eu hadeiladu a’u calonogi a’u cysuro .
46014004	Y mae’r sawl sy’n llefaru â thafodau yn ei adeiladu ei hun , ond y mae’r sawl sy’n proffwydo yn adeiladu’r eglwys .
46014005	Mi hoffwn ichwi i gyd lefaru â thafodau , ond yn fwy byth ichwi broffwydo . Y mae’r sawl sy’n proffwydo yn well na’r sawl sy’n llefaru â thafodau , os na all ddehongli’r hyn y mae’n ei ddweud , er mwyn i’r eglwys gael adeiladaeth .
46014006	Yn awr , gyfeillion , os dof atoch gan lefaru â thafodau , pa les a wnaf i chwi , os na ddywedaf rywbeth wrthych sy’n ddatguddiad , neu’n wybodaeth , neu’n broffwydoliaeth , neu’n hyfforddiant ?
46014007	Ystyriwch offerynnau difywyd sy’n cynhyrchu sŵn , fel ffliwt neu delyn ; os na seiniant eu nodau eglur eu hunain , sut y mae gwybod beth sy’n cael ei ganu arnynt ?
46014008	Ac os yw’r utgorn yn rhoi nodyn aneglur , pwy sy’n mynd i’w arfogi ei hun i frwydr ?
46014009	Felly chwithau : wrth lefaru â thafodau , os na thraethwch air y gellir ei ddeall , pa fodd y gall neb wybod beth a ddywedir ? Malu awyr y byddwch .
46014010	Mor niferus yw’r mathau o ieithoedd sydd yn y byd ! Ac nid oes unman heb iaith .
46014011	Ond os nad wyf yn deall ystyr y siaradwr , byddaf yn farbariad aflafar iddo , ac yntau i minnau .
46014012	Gan eich bod chwi , felly , a’ch bryd ar ddoniau’r Ysbryd , ceisiwch gyflawnder o’r rhai sy’n adeiladu’r eglwys .
46014013	Felly , bydded i’r sawl sy’n llefaru â thafodau weddïo am y gallu i ddehongli .
46014014	Oherwydd os byddaf yn gweddïo â thafodau , y mae fy ysbryd yn gweddïo , ond y mae fy meddwl yn ddiffrwyth .
46014015	Beth a wnaf , felly ? Mi weddïaf â’m hysbryd , ond mi weddïaf â’m deall hefyd . Mi ganaf â’r ysbryd , ond mi ganaf â’r deall hefyd .
46014016	Onid e , os byddi’n moliannu â’r ysbryd , pa fodd y gall rhywun sydd heb ei hyfforddi ddweud yr “ Amen ” i’r diolch yr wyt yn ei roi , os nad yw’n deall beth yr wyt yn ei ddweud ?
46014017	Yr wyt ti’n wir yn rhoi’r diolch yn ddigon da , ond nid yw’r llall yn cael ei adeiladu .
46014018	Diolch i Dduw , yr wyf fi’n llefaru â thafodau yn fwy na chwi i gyd .
46014019	Ond yn yr eglwys , y mae’n well gennyf lefaru pum gair â’m deall , er mwyn hyfforddi eraill , na deng mil o eiriau â thafodau .
46014020	Fy nghyfeillion , peidiwch â bod yn blantos o ran deall ; byddwch yn fabanod o ran drygioni , ond yn aeddfed o ran deall .
46014021	Y mae’n ysgrifenedig yn y Gyfraith : “ ‘ Trwy rai o dafodau dieithr , ac â gwefusau estroniaid , y llefaraf wrth y bobl hyn , ac eto ni wrandawant arnaf , ’ medd yr Arglwydd . ”
46014022	Arwyddion yw tafodau , felly , nid i gredinwyr , ond i anghredinwyr ; ond proffwydoliaeth , nid i anghredinwyr y mae , ond i gredinwyr .
46014023	Felly , pan ddaw holl aelodau’r eglwys ynghyd i’r un lle , os bydd pawb yn llefaru â thafodau , a phobl heb eu hyfforddi , neu anghredinwyr , yn dod i mewn , oni ddywedant eich bod yn wallgof ?
46014024	Ond os bydd pawb yn proffwydo , ac anghredadun neu rywun heb ei hyfforddi yn dod i mewn , fe’i hargyhoeddir gan bawb , a’i ddwyn i farn gan bawb ;
46014025	daw pethau cuddiedig ei galon i’r amlwg , ac felly bydd yn syrthio ar ei wyneb ac yn addoli Duw a dweud , “ Y mae Duw yn wir yn eich plith . ”
46014026	Beth amdani , ynteu , gyfeillion ? Pan fyddwch yn ymgynnull , bydd gan bob un ei salm , ei air o hyfforddiant , ei ddatguddiad , ei lefaru â thafodau , ei ddehongliad . Gadewch i bob peth fod er adeiladaeth .
46014027	Os oes rhywun yn llefaru â thafodau , bydded i ddau yn unig , neu dri ar y mwyaf , lefaru , a phob un yn ei dro ; a bydded i rywun ddehongli .
46014028	Os nad oes dehonglydd yn bresennol , bydded y llefarydd yn ddistaw yn y gynulleidfa , a llefaru wrtho’i hun ac wrth Dduw .
46014029	Dim ond dau neu dri o’r proffwydi sydd i lefaru , a’r lleill i bwyso’r neges .
46014030	Os daw datguddiad i rywun arall sy’n eistedd gerllaw , bydded i’r proffwyd sy’n llefaru dewi .
46014031	Oherwydd gall pawb ohonoch broffwydo , bob yn un , er mwyn i bawb gael addysg a chysur .
46014032	Ac y mae ysbryd pob proffwyd yn ddarostyngedig i’r proffwyd .
46014033	Nid Duw anhrefn yw Duw , ond Duw heddwch . Yn ôl y drefn ym mhob un o eglwysi’r saint ,
46014034	dylai’r gwragedd fod yn ddistaw yn yr eglwysi , oherwydd ni chaniateir iddynt lefaru . Dylent fod yn ddarostyngedig , fel y mae’r Gyfraith hefyd yn dweud .
46014035	Os ydynt am gael gwybod rhywbeth , dylent ofyn i’w gwŷr eu hunain gartref , oherwydd peth anweddus yw i wraig lefaru yn y gynulleidfa .
46014036	Ai oddi wrthych chwi y cychwynnodd gair Duw ? Neu ai atoch chwi yn unig y cyrhaeddodd ?
46014037	Os oes rhywun ohonoch yn tybio ei fod yn broffwyd , neu’n rhywun ysbrydol , dylai gydnabod mai gorchymyn yr Arglwydd yw’r hyn yr wyf yn ei ysgrifennu atoch .
46014038	Os oes rhai nad ydynt yn cydnabod hynny , ni chânt hwythau eu cydnabod .
46014039	Felly , fy nghyfeillion , rhowch eich bryd ar broffwydo , a pheidiwch â gwahardd llefaru â thafodau .
46014040	Dylid gwneud popeth yn weddus ac mewn trefn .
46015001	Yr wyf am eich atgoffa , gyfeillion , am yr Efengyl a bregethais i chwi ac a dderbyniasoch chwithau , yr Efengyl sydd yn sylfaen eich bywyd
46015002	ac yn foddion eich iachawdwriaeth . A ydych yn dal i lynu wrth yr hyn a bregethais ? Onid e , yn ofer y credasoch .
46015003	Oherwydd , yn y lle cyntaf , traddodais i chwi yr hyn a dderbyniais : i Grist farw dros ein pechodau ni , yn ôl yr Ysgrythurau ;
46015004	iddo gael ei gladdu , a’i gyfodi y trydydd dydd , yn ôl yr Ysgrythurau ;
46015005	ac iddo ymddangos i Ceffas , ac yna i’r Deuddeg .
46015006	Yna , ymddangosodd i fwy na phum cant o’i ddilynwyr ar unwaith — ac y mae’r mwyafrif ohonynt yn fyw hyd heddiw , er bod rhai wedi huno .
46015007	Yna , ymddangosodd i Iago , yna i’r holl apostolion .
46015008	Yn ddiwethaf oll , fe ymddangosodd i minnau hefyd , fel i ryw erthyl o apostol .
46015009	Oherwydd y lleiaf o’r apostolion wyf fi , un nad wyf deilwng i’m galw yn apostol , gan imi erlid eglwys Dduw .
46015010	Ond trwy ras Duw yr wyf yr hyn ydwyf , ac ni bu ei ras ef tuag ataf yn ofer . Yn wir , mi lafuriais yn helaethach na hwy i gyd — eto nid myfi , ond gras Duw , a oedd gyda mi .
46015011	Ond p’run bynnag ai myfi ai hwy , felly yr ydym yn pregethu , ac felly y credasoch chwithau .
46015012	Yn awr , os pregethir Crist , ei fod wedi ei gyfodi oddi wrth y meirw , sut y mae rhai yn eich plith yn dweud nad oes atgyfodiad y meirw ?
46015013	Os nad oes atgyfodiad y meirw , nid yw Crist wedi ei gyfodi chwaith .
46015014	Ac os nad yw Crist wedi ei gyfodi , gwagedd yw’r hyn a bregethir gennym ni , a gwagedd hefyd yw eich ffydd chwi ,
46015015	a ninnau hefyd wedi ein cael yn dystion twyllodrus i Dduw , am ein bod wedi tystiolaethu iddo gyfodi Crist — ac yntau heb wneud hynny , os yw’n wir nad yw’r meirw’n cael eu cyfodi .
46015016	Oherwydd os nad yw’r meirw’n cael eu cyfodi , nid yw Crist wedi ei gyfodi chwaith .
46015017	Ac os nad yw Crist wedi ei gyfodi , ofer yw eich ffydd , ac yn eich pechodau yr ydych o hyd .
46015018	Y mae’n dilyn hefyd fod y rhai a hunodd yng Nghrist wedi darfod amdanynt .
46015019	Os ar gyfer y bywyd hwn yn unig yr ydym wedi gobeithio yng Nghrist , nyni yw’r bobl fwyaf truenus o bawb .
46015020	Ond y gwir yw fod Crist wedi ei gyfodi oddi wrth y meirw , yn flaenffrwyth y rhai sydd wedi huno .
46015021	Gan mai trwy ddyn y daeth marwolaeth , trwy ddyn hefyd y daeth atgyfodiad y meirw .
46015022	Oherwydd fel y mae pawb yn marw yn Adda , felly hefyd y gwneir pawb yn fyw yng Nghrist .
46015023	Ond pob un yn ei briod drefn : Crist y blaenffrwyth , ac yna , ar ei ddyfodiad ef , y rhai sy’n eiddo Crist .
46015024	Yna daw’r diwedd , pan fydd Crist yn traddodi’r deyrnas i Dduw’r Tad , ar ôl iddo ddileu pob tywysogaeth , a phob awdurdod a gallu .
46015025	Oherwydd y mae’n rhaid iddo ef ddal i deyrnasu nes iddo osod ei holl elynion dan ei draed .
46015026	Y gelyn olaf a ddilëir yw angau .
46015027	Oherwydd , yng ngeiriau’r Ysgrythur , “ darostyngodd bob peth dan ei draed ef . ” Ond pan yw’n dweud bod pob peth wedi ei ddarostwng , y mae’n amlwg nad yw hyn yn cynnwys Duw , yr un sydd wedi darostwng pob peth iddo ef .
46015028	Ond pan fydd pob peth wedi ei ddarostwng i’r Mab , yna fe ddarostyngir y Mab yntau i’r hwn a ddarostyngodd bob peth iddo ef , ac felly Duw fydd oll yn oll .
46015029	Os nad oes atgyfodiad , beth a wna’r rhai hynny a fedyddir dros y meirw ? Os nad yw’r meirw’n cael eu cyfodi o gwbl , i ba bwrpas y bedyddir hwy drostynt ?
46015030	Ac i ba ddiben yr ydym ninnau hefyd mewn perygl bob awr ?
46015031	Yr wyf yn marw beunydd ! Y mae hyn cyn wired â bod gennyf ymffrost ynoch , gyfeillion , yng Nghrist Iesu ein Harglwydd .
46015032	Os fel dyn cyffredin yr ymleddais â bwystfilod yn Effesus , pa elw fyddai hyn imi ? Os na chyfodir y meirw , “ Gadewch inni fwyta ac yfed , canys yfory byddwn farw . ”
46015033	Peidiwch â chymryd eich camarwain : “ Y mae cwmni drwg yn llygru cymeriad da . ”
46015034	Deffrowch i’ch iawn bwyll , a chefnwch ar bechod . Oherwydd y mae rhai na wyddant ddim am Dduw . I godi cywilydd arnoch yr wyf yn dweud hyn .
46015035	Ond bydd rhywun yn dweud : “ Pa fodd y mae’r meirw’n cael eu cyfodi ? Â pha fath gorff y byddant yn dod ? ”
46015036	Y ffŵl ! Beth am yr had yr wyt ti yn ei hau ? Ni roddir bywyd iddo heb iddo farw yn gyntaf .
46015037	A’r hyn yr wyt yn ei hau , nid y corff a fydd ydyw , ond gronyn noeth , o wenith efallai , neu o ryw rawn arall .
46015038	Ond Duw , yn ôl ei ewyllys ei hun , sydd yn rhoi corff iddo , i bob un o’r hadau ei gorff ei hun .
46015039	Oherwydd nid yr un cnawd yw pob cnawd , ond un peth yw cnawd dynion , peth arall yw cnawd anifeiliaid , peth arall yw cnawd adar , a pheth arall yw cnawd pysgod .
46015040	Y mae hefyd gyrff nefol a chyrff daearol , ond un peth yw gogoniant y rhai nefol , a pheth gwahanol yw gogoniant y rhai daearol .
46015041	Un peth yw gogoniant yr haul , a pheth arall yw gogoniant y lloer , a pheth arall yw gogoniant y sêr . Yn wir , y mae rhagor rhwng seren a seren mewn gogoniant .
46015042	Felly hefyd y bydd gyda golwg ar atgyfodiad y meirw . Heuir mewn llygredigaeth , cyfodir mewn anllygredigaeth .
46015043	Heuir mewn gwaradwydd , cyfodir mewn gogoniant . Heuir mewn gwendid , cyfodir mewn nerth . Yn gorff anianol yr heuir ef , yn gorff ysbrydol y cyfodir ef .
46015044	Os oes corff anianol , y mae hefyd gorff ysbrydol .
46015045	Felly , yn wir , y mae’n ysgrifenedig : “ Daeth y dyn cyntaf , Adda , yn fod byw . ” Ond daeth yr Adda diwethaf yn ysbryd sydd yn rhoi bywyd .
46015046	Eithr nid yr ysbrydol sy’n dod gyntaf , ond yr anianol , ac yna’r ysbrydol .
46015047	Y dyn cyntaf , o’r ddaear y mae , a llwch ydyw ; ond yr ail ddyn , o’r nef y mae .
46015048	Y mae’r rhai sydd o’r llwch yn debyg i’r dyn o’r llwch , ac y mae’r rhai sydd o’r nef yn debyg i’r dyn o’r nef .
46015049	Ac fel y bu delw’r dyn o’r llwch arnom , felly hefyd y bydd delw’r dyn o’r nef arnom .
46015050	Hyn yr wyf yn ei olygu , gyfeillion : ni all cig a gwaed etifeddu teyrnas Dduw , ac ni all llygredigaeth etifeddu anllygredigaeth .
46015051	Clywch ! Yr wyf yn mynegi dirgelwch ichwi : nid ydym i gyd i huno , ond yr ydym i gyd i gael ein newid , mewn eiliad , ar drawiad amrant , ar ganiad yr utgorn diwethaf .
46015052	Oherwydd bydd yr utgorn yn seinio , y meirw’n cael eu cyfodi yn anllygredig , a ninnau’n cael ein newid .
46015053	Oherwydd rhaid i’r llygradwy hwn wisgo anllygredigaeth , ac i’r marwol hwn wisgo anfarwoldeb .
46015054	A phan fydd y llygradwy hwn wedi gwisgo anllygredigaeth , a’r marwol hwn wedi gwisgo anfarwoldeb , yna bydd y geiriau hyn sydd yn ysgrifenedig yn dod yn wir : “ Llyncwyd angau mewn buddugoliaeth .
46015055	O angau , ble mae dy fuddugoliaeth ? O angau , ble mae dy golyn ? ”
46015056	Colyn angau yw pechod , a grym pechod yw’r Gyfraith .
46015057	Ond i Dduw y bo’r diolch , yr hwn sy’n rhoi’r fuddugoliaeth i ni trwy ein Harglwydd Iesu Grist .
46015058	Felly , fy nghyfeillion annwyl , byddwch yn gadarn a diysgog , yn helaeth bob amser yng ngwaith yr Arglwydd , gan eich bod yn gwybod nad yw eich llafur yn yr Arglwydd yn ofer .
46016001	Ynglŷn â’r casgliad i’r saint , gweithredwch chwithau hefyd yn ôl y cyfarwyddiadau a roddais i eglwysi Galatia .
46016002	Y dydd cyntaf o bob wythnos , bydded i bob un ohonoch , yn ôl ei enillion , osod cyfran o’r neilltu ac ar gadw , fel nad pan ddof fi y gwneir y casgliadau .
46016003	Wedi imi gyrraedd , mi anfonaf pwy bynnag sydd yn gymeradwy yn eich golwg chwi , i ddwyn eich rhodd i Jerwsalem , gyda llythyrau i’w cyflwyno .
46016004	Neu , os bydd yn ymddangos yn iawn i minnau fynd hefyd , fe gânt deithio gyda mi .
46016005	Mi ddof atoch chwi ar ôl mynd trwy Facedonia , oherwydd trwy Facedonia yr wyf am deithio .
46016006	Ac efallai yr arhosaf gyda chwi am ysbaid , neu hyd yn oed dros y gaeaf , er mwyn i chwi fy hebrwng i ba le bynnag y byddaf yn mynd .
46016007	Oherwydd nid wyf am edrych amdanoch , y tro hwn , fel un yn taro heibio ar ei hynt . Rwy’n gobeithio cael aros gyda chwi am beth amser , os bydd yr Arglwydd yn caniatáu .
46016008	Ond rwyf am aros yn Effesus tan y Pentecost .
46016009	Oherwydd y mae drws llydan wedi ei agor imi , un addawol , er bod llawer o wrthwynebwyr .
46016010	Os daw Timotheus , gofalwch ei wneud yn ddibryder yn eich plith , oherwydd y mae ef , fel minnau , yn gwneud gwaith yr Arglwydd .
46016011	Am hynny , peidied neb â’i ddiystyru , ond hebryngwch ef ar ei ffordd â sêl eich bendith , iddo gael dod ataf fi . Oherwydd yr wyf yn ei ddisgwyl gyda’r credinwyr .
46016012	Ynglŷn â’n brawd Apolos , erfyniais yn daer arno i ddod atoch gyda’r lleill , ond nid oedd yn fodlon o gwbl ddod ar hyn o bryd . Ond fe ddaw pan fydd gwell cyfle .
46016013	Byddwch yn wyliadwrus , safwch yn gadarn yn y ffydd , byddwch yn wrol , ymgryfhewch .
46016014	Popeth a wnewch , gwnewch ef mewn cariad .
46016015	Gwyddoch am deulu Steffanas , mai hwy oedd Cristionogion cyntaf Achaia , a’u bod wedi ymroi i weini ar y saint .
46016016	Yr wyf yn erfyn arnoch , gyfeillion , i ymostwng i rai felly , a phawb sydd yn cydweithio ac yn llafurio gyda ni .
46016017	Yr wyf yn llawenhau am fod Steffanas a Ffortwnatus ac Achaicus wedi dod , oherwydd y maent wedi cyflawni yr hyn oedd y tu hwnt i’ch cyrraedd chwi .
46016018	Y maent wedi esmwytho ar fy ysbryd i , a’ch ysbryd chwithau hefyd . Cydnabyddwch rai felly .
46016019	Y mae eglwysi Asia yn eich cyfarch . Y mae Acwila a Priscila , gyda’r eglwys sy’n ymgynnull yn eu tŷ , yn eich cyfarch yn gynnes yn yr Arglwydd .
46016020	Y mae’r credinwyr i gyd yn eich cyfarch . Cyfarchwch eich gilydd â chusan sanctaidd .
46016021	Y mae’r cyfarchiad hwn yn fy llaw i fy hun , Paul .
46016022	Os oes rhywun nad yw’n caru’r Arglwydd , bydded dan felltith . Marana tha .
46016023	Gras yr Arglwydd Iesu fyddo gyda chwi !
46016024	Fy nghariad innau fyddo gyda chwi oll , yng Nghrist Iesu !
47001001	Paul , apostol Crist Iesu trwy ewyllys Duw , a'r brawd Timotheus , at eglwys Dduw sydd yng Nghorinth , ynghyd â'r holl saint ar hyd a lled Achaia .
47001002	Gras a thangnefedd i chwi oddi wrth Dduw ein Tad , a'r Arglwydd Iesu Grist .
47001003	Bendigedig fyddo Duw a Thad ein Harglwydd Iesu Grist , y Tad sy'n trugarhau a'r Duw sy'n rhoi pob diddanwch .
47001004	Y mae'n ein diddanu ym mhob gorthrymder , er mwyn i ninnau , trwy'r diddanwch a gawn ganddo ef , allu diddanu'r rhai sydd dan bob math o orthrymder .
47001005	Oherwydd fel y mae dioddefiadau Crist yn gorlifo hyd atom ni , felly hefyd trwy Grist y mae ein diddanwch yn gorlifo .
47001006	Os gorthrymir ni , er mwyn eich diddanwch chwi a'ch iachawdwriaeth y mae hynny ; neu os diddenir ni , er mwyn eich diddanwch chwi y mae hynny hefyd , i'ch nerthu i ymgynnal dan yr un dioddefiadau ag yr ydym ni yn eu dioddef .
47001007	Y mae sail sicr i'n gobaith amdanoch , oherwydd fe wyddom fod i chwi gyfran yn y diddanwch yn union fel y mae gennych gyfran yn y dioddefiadau .
47001008	Yr ydym am i chwi wybod , gyfeillion , am y gorthrymder a ddaeth i'n rhan yn Asia , iddo ein trechu a'n llethu mor llwyr nes inni anobeithio am gael byw hyd yn oed .
47001009	Do , teimlasom ynom ein hunain ein bod wedi derbyn dedfryd marwolaeth ; yr amcan oedd ein cadw rhag ymddiried ynom ein hunain , ond yn y Duw sy'n cyfodi'r meirw .
47001010	Gwaredodd ef ni gynt oddi wrth y fath berygl marwol , ac fe'n gwared eto ; ynddo ef y mae ein gobaith . Fe'n gwared eto ,
47001011	wrth i chwithau ymuno i'n cynorthwyo â'ch gweddi , ac felly bydd ein gwaredigaeth raslon , trwy weddi llawer , yn destun diolch gan lawer ar ein rhan .
47001012	Dyma yw ein hymffrost ni : bod ein cydwybod yn tystio bod ein hymddygiad yn y byd , a mwy byth tuag atoch chwi , wedi ei lywio gan unplygrwydd a didwylledd duwiol , nid gan ddoethineb ddynol ond gan ras Duw .
47001013	Oherwydd nid ydym yn ysgrifennu dim atoch na allwch ei ddarllen a'i ddeall . Yr wyf yn gobeithio y dewch i ddeall yn gyflawn ,
47001014	fel yr ydych eisoes wedi deall yn rhannol amdanom , y byddwn ni yn destun ymffrost i chwi yn union fel y byddwch chwi i ninnau yn Nydd ein Harglwydd Iesu .
47001015	Am fy mod mor sicr o hyn , yr oeddwn yn bwriadu dod atoch chwi'n gyntaf , er mwyn i chwi gael bendith eilwaith .
47001016	Fy amcan oedd ymweld â chwi ar fy ffordd i Facedonia , a dod yn ôl atoch o Facedonia , ac i chwithau fy hebrwng i Jwdea .
47001017	Os hyn oedd fy mwriad , a fûm yn wamal ? Neu ai fel dyn bydol yr wyf yn gwneud fy nhrefniadau , nes medru dweud “ Ie , ie ” a “ Nage , nage ” ar yr un anadl ?
47001018	Ond fel y mae Duw'n ffyddlon , nid “ Ie ” a “ Nage ” hefyd yw ein gair ni i chwi .
47001019	Nid oedd Mab Duw , Iesu Grist , a bregethwyd yn eich plith gennym ni , gan Silfanus a Timotheus a minnau , nid oedd ef yn “ Ie ” ac yn “ Nage ” . “ Ie ” yw'r gair a geir ynddo ef .
47001020	Ynddo ef y mae'r “ Ie ” i holl addewidion Duw . Dyna pam mai trwyddo ef yr ydym yn dweud yr “ Amen ” er gogoniant Duw .
47001021	Ond Duw yw'r hwn sydd yn ein cadarnhau ni gyda chwi yng Nghrist ,
47001022	ac sydd wedi ein heneinio ni , a'n selio ni , a rhoi'r Ysbryd yn ernes yn ein calonnau .
47001023	Yr wyf fi'n galw Duw yn dyst ar fy einioes , mai i'ch arbed chwi y penderfynais beidio â dod i Gorinth .
47001024	Nid ein bod yn arglwyddiaethu ar eich ffydd chwi . Cydweithio â chwi yr ydym er eich llawenydd , trwy'r ffydd yr ydych yn sefyll yn gadarn ynddi .
47002001	Penderfynais beidio â dod atoch unwaith eto mewn tristwch .
47002002	Oherwydd os wyf fi'n eich tristáu , pwy fydd yna i'm llonni i ond y sawl a wnaed yn drist gennyf fi ?
47002003	Ac ysgrifennais y llythyr hwnnw rhag imi ddod atoch , a chael tristwch gan y rhai a ddylai roi llawenydd imi . Y mae gennyf hyder amdanoch chwi oll , fod fy llawenydd i yn llawenydd i chwithau i gyd .
47002004	Oherwydd ysgrifennais atoch o ganol gorthrymder mawr a gofid calon , ac mewn dagrau lawer , nid i'ch tristáu chwi ond er mwyn ichwi wybod mor helaeth yw'r cariad sydd gennyf tuag atoch .
47002005	Os yw rhywun wedi peri tristwch , nid i mi y gwnaeth hynny , ond i chwi i gyd — i raddau , beth bynnag , rhag i mi or-ddweud .
47002006	Digon i'r fath un y gosb hon a osodwyd arno gan y mwyafrif ,
47002007	a'ch gwaith chwi bellach yw maddau iddo a'i ddiddanu , rhag iddo gael ei lethu gan ormod o dristwch .
47002008	Am hynny yr wyf yn eich cymell i adfer eich cariad tuag ato .
47002009	Oherwydd f'amcan wrth ysgrifennu oedd eich gosod dan brawf , i weld a ydych yn ufudd ym mhob peth .
47002010	Y sawl yr ydych chwi'n maddau rhywbeth iddo , yr wyf fi'n maddau iddo hefyd . A'r hyn yr wyf fi wedi ei faddau , os oedd gennyf rywbeth i'w faddau , fe'i maddeuais er eich mwyn chwi yng ngolwg Crist ,
47002011	rhag i Satan gael mantais arnom , oherwydd fe wyddom yn dda am ei ddichellion ef .
47002012	Pan ddeuthum i Troas i bregethu Efengyl Crist , er bod drws wedi ei agor i'm gwaith yn yr Arglwydd ,
47002013	ni chefais lonydd i'm hysbryd am na ddeuthum o hyd i'm brawd Titus . Felly cenais yn iach iddynt , a chychwyn am Facedonia .
47002014	Ond i Dduw y bo'r diolch , sydd bob amser yn ein harwain ni yng Nghrist yng ngorymdaith ei fuddugoliaeth ef , ac sydd ym mhob man , trwom ni , yn taenu ar led bersawr yr adnabyddiaeth ohono .
47002015	Canys perarogl Crist ydym ni i Dduw , i'r rhai sydd ar lwybr iachawdwriaeth ac i'r rhai sydd ar lwybr colledigaeth ;
47002016	i'r naill , arogl marwol yn arwain i farwolaeth ; i'r lleill , persawr bywiol yn arwain i fywyd . Pwy sydd ddigonol i'r gwaith hwn ?
47002017	Oherwydd nid pedlera gair Duw yr ydym ni fel y gwna cynifer , ond llefaru fel dynion didwyll , fel cenhadon Duw , a hynny yng ngŵydd Duw , yng Nghrist .
47003001	A ydym unwaith eto yn dechrau ein cymeradwyo'n hunain ? Neu a oes arnom angen llythyrau cymeradwyaeth atoch chwi neu oddi wrthych , fel sydd ar rai ?
47003002	Chwi yw ein llythyr ni ; y mae wedi ei ysgrifennu yn ein calonnau , a gall pob un ei ddeall a'i ddarllen .
47003003	Yr ydych yn dangos yn eglur mai llythyr Crist ydych , llythyr a gyflwynwyd gennym ni , wedi ei ysgrifennu nid ag inc , ond ag Ysbryd y Duw byw , nid ar lechau cerrig , ond ar lechau'r galon ddynol .
47003004	Dyna'r fath hyder sydd gennym trwy Grist tuag at Dduw .
47003005	Nid ein bod yn ddigonol ohonom ein hunain ; ni allwn briodoli dim i ni ein hunain ; o Dduw y daw ein digonolrwydd ni ,
47003006	oherwydd ef a'n gwnaeth ni'n ddigonol i fod yn weinidogion cyfamod newydd , nid cyfamod y gair ysgrifenedig , ond cyfamod yr Ysbryd . Oherwydd lladd y mae'r gair ysgrifenedig , ond rhoi bywyd y mae'r Ysbryd .
47003007	Gweini marwolaeth oedd swydd y Gyfraith a'i geiriau cerfiedig ar feini , ond gan gymaint gogoniant ei chyflwyno , ni allai'r Israeliaid syllu ar wyneb Moses o achos y gogoniant oedd arno , er mai rhywbeth i ddiflannu ydoedd .
47003008	Os felly , pa faint mwy fydd gogoniant gweinidogaeth yr Ysbryd ?
47003009	Oherwydd os oedd gogoniant yn perthyn i weinidogaeth sy'n condemnio , rhagorach o lawer mewn gogoniant yw gweinidogaeth sy'n cyfiawnhau .
47003010	Yn wir , gwelir yma ogoniant a fu , wedi colli ei ogoniant yn llewyrch gogoniant rhagorach .
47003011	Oherwydd os mewn gogoniant y cyflwynwyd yr hyn oedd i ddiflannu , gymaint mwy yw gogoniant yr hyn sydd i aros !
47003012	Gan fod gennym ni felly'r fath obaith , yr ydym yn hy iawn ,
47003013	ac nid yn debyg i Moses yn gosod gorchudd ar ei wyneb rhag ofn i'r Israeliaid syllu ar ddiwedd y gogoniant oedd i ddiflannu .
47003014	Ond pylwyd eu meddyliau . Hyd y dydd hwn , pan ddarllenant yr hen gyfamod , y mae'r un gorchudd yn aros heb ei godi , gan mai yng Nghrist yn unig y symudir ef .
47003015	Hyd y dydd hwn , pryd bynnag y darllenir Cyfraith Moses , y mae'r gorchudd yn gorwedd ar eu meddwl .
47003016	Ond pryd bynnag y mae rhywun yn troi at yr Arglwydd , fe dynnir ymaith y gorchudd .
47003017	Yr Ysbryd yw'r Arglwydd hwn . A lle y mae Ysbryd yr Arglwydd , y mae rhyddid .
47003018	Ac yr ydym ni i gyd , heb orchudd ar ein hwyneb , yn edrych , fel mewn drych , ar ogoniant yr Arglwydd ac yn cael ein trawsffurfio o ogoniant i ogoniant , yn wir lun ohono ef . A gwaith yr Arglwydd , yr Ysbryd , yw hyn .
47004001	Am hynny , gan fod y weinidogaeth hon gennym trwy drugaredd Duw , nid ydym yn digalonni .
47004002	Yr ydym wedi ymwrthod â ffyrdd dirgel a chywilyddus ; nid ydym yn arfer cyfrwystra nac yn llurgunio gair Duw . Yn hytrach , trwy ddwyn y gwirionedd i'r amlwg yr ydym yn ein cymeradwyo'n hunain i gydwybod pob un gerbron Duw .
47004003	Os yw'n hefengyl ni dan orchudd , yn achos y rhai sydd ar lwybr colledigaeth y mae hi felly —
47004004	yr anghredinwyr y dallodd duw'r oes bresennol eu meddyliau , rhag iddynt weld goleuni Efengyl gogoniant Crist , delw Duw .
47004005	Nid ein pregethu ein hunain yr ydym , ond Iesu Grist yn Arglwydd , a ninnau yn weision i chwi er mwyn Iesu .
47004006	Oherwydd y Duw a ddywedodd , “ Llewyrched goleuni o'r tywyllwch ” , a lewyrchodd yn ein calonnau i roi i ni oleuni'r wybodaeth am ogoniant Duw yn wyneb Iesu Grist .
47004007	Ond y mae'r trysor hwn gennym mewn llestri pridd , i ddangos mai eiddo Duw yw'r gallu tra rhagorol , ac nid eiddom ni .
47004008	Ym mhob peth yr ydym yn cael ein gorthrymu ond nid ein llethu , ein bwrw i ansicrwydd ond nid i anobaith ,
47004009	ein herlid ond nid ein gadael yn amddifad , ein taro i lawr ond nid ein dinistrio .
47004010	Yr ydym bob amser yn dwyn gyda ni yn ein corff farwolaeth yr Arglwydd Iesu , er mwyn i fywyd Iesu hefyd gael ei ddwyn i'r amlwg yn ein corff ni .
47004011	Oherwydd yr ydym ni , a ninnau'n fyw , yn cael ein traddodi yn wastad i farwolaeth er mwyn Iesu , i fywyd Iesu hefyd gael ei ddwyn i'r amlwg yn ein cnawd marwol ni .
47004012	Felly y mae marwolaeth ar waith ynom ni , a bywyd ynoch chwi .
47004013	Gan fod gennym ni yr un ysbryd crediniol yr ysgrifennir amdano yng ngeiriau'r Ysgrythur , “ Credais , ac am hynny y lleferais ” , yr ydym ninnau hefyd yn credu , ac am hynny yn llefaru ,
47004014	gan wybod y bydd i'r hwn a gyfododd yr Arglwydd Iesu ein cyfodi ninnau hefyd gyda Iesu , a'n gosod ger ei fron gyda chwi .
47004015	Oherwydd er eich mwyn chwi y mae'r cyfan , fel y bo i ras Duw fynd ar gynnydd ymhlith mwy a mwy o bobl , ac amlhau'r diolch fwyfwy er gogoniant Duw .
47004016	Am hynny , nid ydym yn digalonni . Er ein bod yn allanol yn dadfeilio , yn fewnol fe'n hadnewyddir ddydd ar ôl dydd .
47004017	Oherwydd y baich ysgafn o orthrymder sydd arnom yn awr , darparu y mae , y tu hwnt i bob mesur , bwysau tragwyddol o ogoniant i ni ,
47004018	dim ond inni gadw'n golwg , nid ar y pethau a welir , ond ar y pethau na welir . Dros amser y mae'r pethau a welir , ond y mae'r pethau na welir yn dragwyddol .
47005001	Gwyddom , os tynnir i lawr y babell ddaearol hon yr ydym yn byw ynddi , fod gennym adeilad oddi wrth Dduw , tŷ nad yw o waith llaw , sydd yn dragwyddol yn y nefoedd .
47005002	Yma yn wir yr ydym yn ochneidio yn ein hiraeth am gael ein harwisgo â'r corff o'r nef sydd i fod yn gartref inni ;
47005003	o'n gwisgo felly , ni cheir mohonom yn noeth .
47005004	Oherwydd yr ydym ni sydd yn y babell hon yn ochneidio dan ein baich ; nid ein bod am ymddiosg ond yn hytrach ein harwisgo , er mwyn i'r hyn sydd farwol gael ei lyncu gan fywyd .
47005005	Duw yn wir a'n darparodd ni ar gyfer hyn , ac ef sydd wedi rhoi yr Ysbryd inni yn ernes .
47005006	Am hynny , yr ydym bob amser yn llawn hyder . Gwyddom , tra byddwn yn cartrefu yn y corff , ein bod oddi cartref oddi wrth yr Arglwydd ;
47005007	oherwydd yn ôl ffydd yr ydym yn rhodio , nid yn ôl golwg .
47005008	Yr ydym yn llawn hyder , meddaf , a gwell gennym fyddai bod oddi cartref o'r corff a chartrefu gyda'r Arglwydd .
47005009	Y mae ein bryd , felly , gartref neu oddi cartref , ar fod yn gymeradwy ganddo ef .
47005010	Oherwydd rhaid i bawb ohonom ymddangos gerbron brawdle Crist , er mwyn i bob un dderbyn ei dâl yn ôl ei weithredoedd yn y corff , ai da ai drwg .
47005011	Felly , o wybod beth yw ofn yr Arglwydd , yr ydym yn perswadio pobl ; y mae'r hyn ydym yn hysbys i Dduw , ac rwy'n gobeithio ei fod yn hysbys i'ch cydwybod chwi hefyd .
47005012	Nid ydym yn ein cymeradwyo ein hunain unwaith eto i chwi , ond rhoi cyfle yr ydym i chwi i ymffrostio o'n hachos ni , er mwyn ichwi gael ateb i'r rhai sy'n ymffrostio yn yr hyn sydd ar yr wyneb yn hytrach na'r hyn sydd yn y galon .
47005013	Os ydym allan o'n pwyll , er mwyn Duw y mae hynny ; os ydym yn ein hiawn bwyll , er eich mwyn chwi y mae hynny .
47005014	Oherwydd y mae cariad Crist yn ein gorfodi ni , a ninnau wedi ein hargyhoeddi o hyn : i un farw dros bawb , ac felly i bawb farw .
47005015	A bu ef farw dros bawb er mwyn i'r byw beidio â byw iddynt eu hunain mwyach , ond i'r un a fu farw drostynt , ac a gyfodwyd .
47005016	O hyn allan , felly , nid ydym yn ystyried neb o safbwynt dynol . Hyd yn oed os buom yn ystyried Crist o safbwynt dynol , nid ydym yn ei ystyried felly mwyach .
47005017	Felly , os yw rhywun yng Nghrist , y mae'n greadigaeth newydd ; aeth yr hen heibio , y mae'r newydd yma .
47005018	Ond gwaith Duw yw'r cyfan — Duw , yr hwn sydd wedi ein cymodi ni ag ef ei hun trwy Grist a rhoi i ni weinidogaeth y cymod .
47005019	Hynny yw , yr oedd Duw yng Nghrist yn cymodi'r byd ag ef ei hun , heb ddal neb yn gyfrifol am ei droseddau , ac y mae wedi ymddiried i ni neges y cymod .
47005020	Felly cenhadon dros Grist ydym ni , fel pe bai Duw yn apelio atoch trwom ni . Deisyf yr ydym dros Grist , cymoder chwi â Duw .
47005021	Ni wybu Crist beth oedd pechu , ond gwnaeth Duw ef yn un â phechod drosom ni , er mwyn i ni ddod yn gyfiawnder Duw ynddo ef .
47006001	Yr ydym ni , fel cydweithwyr , yn apelio atoch i beidio â gadael i'r gras a dderbyniasoch gan Dduw fynd yn ofer .
47006002	Oherwydd y mae Duw'n dweud : “ Yn yr amser cymeradwy y gwrandewais arnat , a'th gynorthwyo ar ddydd iachawdwriaeth . ” Dyma , yn awr , yr amser cymeradwy ; dyma , yn awr , ddydd iachawdwriaeth .
47006003	Nid ydym yn gosod unrhyw faen tramgwydd ar lwybr neb , rhag cael bai ar ein gweinidogaeth .
47006004	Yn hytrach , ym mhob peth yr ydym yn ein cymeradwyo ein hunain fel gweinidogion Duw : yn ein dyfalbarhad mawr ; yn ein gorthrymderau , ein gofidiau , a'n cyfyngderau ;
47006005	yn ein profiadau o'r chwip , o garchar ac o derfysg ; yn ein llafur , ein diffyg cwsg a'n newyn ;
47006006	yn ein purdeb , ein gwybodaeth , ein goddefgarwch a'n caredigrwydd ; yn yr Ysbryd Glân ac yn ein cariad diragrith ;
47006007	yng ngair y gwirionedd ac yn nerth Duw , trwy ddefnyddio arfau cyfiawnder yn y llaw dde a'r llaw chwith ,
47006008	doed parch , doed amarch , doed anghlod , doed clod . Twyllwyr y'n gelwir , a ninnau'n eirwir ;
47006009	rhai dinod , a ninnau'n enwog ; yn marw , ac eto byw ydym ; dan gosb , ond heb gael ein lladd ;
47006010	dan dristwch , ond bob amser yn llawenhau ; mewn tlodi , ond yn gwneud llawer yn gyfoethog ; heb ddim gennym , ac eto'n berchen pob peth .
47006011	Yr ydym wedi llefaru'n gwbl rydd wrthych , Gorinthiaid ; y mae'n calon yn llydan agored tuag atoch .
47006012	Nid nyni sy'n cyfyngu arnoch , ond eich teimladau eich hunain .
47006013	I dalu'n ôl — yr wyf yn siarad wrthych fel wrth blant — agorwch chwithau eich calonnau yn llydan .
47006014	Peidiwch ag ymgysylltu'n amhriodol ag anghredinwyr , oherwydd pa gyfathrach sydd rhwng cyfiawnder ac anghyfraith ? A pha gymdeithas sydd rhwng goleuni a thywyllwch ?
47006015	Pa gytgord sydd rhwng Crist a Belial ? Neu pa gyfran sydd i gredadun gydag anghredadun ?
47006016	Pa gytundeb sydd rhwng teml Duw ac eilunod ? Oherwydd nyni yw teml y Duw byw . Fel y dywedodd Duw : “ Trigaf ynddynt hwy , a rhodiaf yn eu plith , a byddaf yn Dduw iddynt hwy , a hwythau'n bobl i minnau .
47006017	Am hynny , dewch allan o'u plith hwy , ymwahanwch oddi wrthynt , medd yr Arglwydd , a pheidiwch â chyffwrdd â dim byd aflan . Ac fe'ch derbyniaf chwi ,
47006018	a byddaf i chwi yn dad , a byddwch chwi'n feibion a merched i mi , medd yr Arglwydd , yr Hollalluog . ”
47007001	Felly , gan fod gennym yr addewidion hyn , gyfeillion annwyl , ymlanhawn oddi wrth bob peth sy'n halogi cnawd ac ysbryd , gan berffeithio ein sancteiddrwydd yn ofn Duw .
47007002	Rhowch le i ni yn eich calonnau . Ni wnaethom gam â neb , na llygru neb , na chymryd mantais ar neb .
47007003	Nid i'ch condemnio yr wyf yn dweud hyn , oherwydd dywedais wrthych o'r blaen eich bod mor agos at ein calon , nes ein bod gyda'n gilydd , deued marwolaeth neu fywyd .
47007004	Y mae gennyf hyder mawr ynoch , a balchder mawr o'ch herwydd . Y mae fy nghwpan yn llawn o ddiddanwch , ac yn gorlifo â llawenydd yng nghanol ein holl orthrymder .
47007005	Hyd yn oed pan ddaethom i Facedonia , ni chawsom ddim llonydd yn ein gwendid ; yn hytrach cawsom ein gorthrymu ym mhob ffordd — brwydrau oddi allan ac ofnau oddi mewn .
47007006	Ond y mae Duw , yr un sydd yn diddanu'r digalon , wedi ein diddanu ninnau trwy ddyfodiad Titus ;
47007007	ac nid yn unig trwy ei ddyfodiad ef , ond hefyd trwy'r diddanwch a gafodd ef ynoch chwi . Y mae wedi dweud wrthym am eich hiraeth amdanaf , am eich galar , ac am eich sêl drosof , nes gwneud fy llawenydd yn fwy byth .
47007008	Oherwydd er i mi beri loes i chwi â'm llythyr , nid yw'n flin gennyf ; rwy'n gweld i'r llythyr hwnnw beri loes i chwi , o leiaf dros dro ,
47007009	ac er y bu'n flin gennyf , yr wyf yn awr yn falch , nid am i chwi gael loes , ond am i'r loes droi'n edifeirwch . Oherwydd derbyniasoch eich loes mewn ffordd dduwiol , ac felly ni chawsoch ddim colled trwom ni .
47007010	Canys y mae'r loes a dderbynnir mewn ffordd dduwiol yn creu edifeirwch sydd yn arwain i iachawdwriaeth na ellir bod yn flin amdano ; ond y mae'r loes a dderbynnir mewn ffordd fydol yn peri marwolaeth .
47007011	Ystyriwch ganlyniadau derbyn eich loes mewn ffordd dduwiol : y fath ymroddiad a barodd ynoch , ie , y fath hunanamddiffyniad , y fath ddicter , y fath ofn , y fath ddyhead , y fath sêl , y fath benderfyniad i gosbi'n gyfiawn . Ym mhob ffordd yr ydych wedi dangos eich bod yn ddi-fai yn y mater hwn .
47007012	Felly , er i mi yn wir ysgrifennu atoch , nid o achos y sawl a wnaeth y cam , nac o achos y sawl a'i dioddefodd , y gwneuthum hynny , ond er mwyn amlygu i chwi , yng ngŵydd Duw , gymaint yw eich ymroddiad trosom .
47007013	Dyna pam yr ydym yn awr wedi ein diddanu . Ond yn ogystal â'n diddanwch ni , cawsom lawenydd mwy o lawer yn llawenydd Titus , am i chwi oll roi esmwythâd i'w ysbryd .
47007014	Oherwydd os wyf wedi ymffrostio rywfaint wrtho amdanoch chwi , ni chefais fy nghywilyddio , ond fel y mae popeth a ddywedais wrthych chwi yn wir , felly hefyd daeth fy ymffrost wrth Titus yn wir .
47007015	Y mae ei galon yn cynhesu fwyfwy tuag atoch o gofio ufudd-dod pob un ohonoch , a'r modd y derbyniasoch ef mewn ofn a dychryn .
47007016	Yr wyf yn llawenhau y gallaf ymddiried yn llwyr ynoch .
47008001	Fe garem ichwi wybod , gyfeillion , am y gras a roddwyd gan Dduw yn yr eglwysi ym Macedonia .
47008002	Er iddynt gael eu profi'n llym gan orthrymder , gorlifodd cyflawnder eu llawenydd a dyfnder eu tlodi yn gyfoeth o haelioni ynddynt .
47008003	Yr wyf yn dyst iddynt roi yn ôl eu gallu , a'r tu hwnt i'w gallu , a hynny o'u gwirfodd eu hunain ,
47008004	gan ddeisyf arnom yn daer iawn am gael y fraint o gyfrannu tuag at y cymorth i'r saint —
47008005	ac aethant ymhellach na dim y gobeithiais amdano , gan eu rhoi eu hunain yn gyntaf i'r Arglwydd , ac i ninnau yn ôl ewyllys Duw .
47008006	Felly yr ydym wedi gofyn i Titus orffen y gwaith grasusol hwn yn eich plith yn union fel y dechreuodd arno .
47008007	Ym mhob peth yr ydych yn helaeth , yn eich ffydd a'ch ymadrodd a'ch gwybodaeth , yn eich ymroddiad llwyr ac yn y cariad a enynnwyd ynoch gan ein cariad ni . Felly hefyd byddwch yn helaeth yn y gorchwyl grasusol hwn .
47008008	Nid fel gorchymyn yr wyf yn dweud hyn , ond i brofi didwylledd eich cariad chwi trwy sôn am ymroddiad pobl eraill .
47008009	Oherwydd yr ydych yn gwybod am ras ein Harglwydd Iesu Grist , fel y bu iddo , ac yntau'n gyfoethog , ddod yn dlawd drosoch chwi , er mwyn i chwi ddod yn gyfoethog trwy ei dlodi ef .
47008010	Yn hyn o beth , rhoi fy marn yr wyf , a hynny sydd orau i chwi , y rhai a fu'n gyntaf , nid yn unig i weithredu ond i ewyllysio gweithredu , er y llynedd .
47008011	Yn awr gorffennwch y gweithredu yn ôl eich gallu , fel y bydd y gorffen yn cyfateb i eiddgarwch eich bwriad .
47008012	Oherwydd os ydych yn eiddgar i roi , y mae hynny'n dderbyniol gan Dduw , ar sail yr hyn sydd gan rywun , nid yr hyn nad yw ganddo .
47008013	Nid fy mwriad yw cael esmwythyd i eraill ar draul gorthrymder i chwi ,
47008014	ond eich gwneud yn gyfartal . Yn yr amser presennol hwn y mae'r hyn sydd dros ben gennych chwi yn cyflenwi eu diffyg hwy , fel y bydd i'r hyn sydd dros ben ganddynt hwy gyflenwi eich diffyg chwi maes o law . Cyfartaledd yw'r diben .
47008015	Fel y mae'n ysgrifenedig : “ Nid oedd gormod gan y sawl a gasglodd lawer , na phrinder gan y sawl a gasglodd ychydig . ”
47008016	Diolch i Dduw , yr hwn a roddodd yng nghalon Titus yr un ymroddiad drosoch .
47008017	Oherwydd nid yn unig gwrandawodd ar ein hapêl , ond gymaint yw ei ymroddiad fel y mae o'i wirfodd ei hun yn ymadael i fynd atoch .
47008018	Yr ydym yn anfon gydag ef y brawd sy'n uchel ei glod drwy'r holl eglwysi am ei waith dros yr Efengyl ,
47008019	un sydd , heblaw hyn , wedi ei benodi gan yr eglwysi i fod yn gyd-deithiwr â ni , ac i'n cynorthwyo yn y rhodd raslon yr ydym yn ei gweinyddu , i ddangos gogoniant yr Arglwydd ei hun a'n heiddgarwch ni .
47008020	Yn hyn oll yr ydym yn gofalu na chaiff neb fai ynom mewn perthynas â'r rhodd hael hon a weinyddir gennym .
47008021	Oherwydd y mae ein hamcanion yn anrhydeddus , nid yn unig yng ngolwg yr Arglwydd , ond hefyd yng ngolwg pobl .
47008022	Yr ydym hefyd yn anfon gyda hwy ein brawd , yr un y cawsom brawf o'i ymroddiad mewn llawer modd a llawer gwaith . Y mae yn awr yn fwy ymroddgar byth oherwydd yr ymddiriedaeth lwyr sydd ganddo ynoch .
47008023	Os gofynnir am Titus , fy nghydymaith yw , a'm cydweithiwr yn eich gwasanaeth ; neu am y brodyr , cenhadau'r eglwysi ydynt , a gogoniant Crist .
47008024	Am hynny , dangoswch iddynt brawf o'ch cariad , ac o'n hymffrost ni amdanoch , yng ngŵydd yr eglwysi .
47009001	Nid oes dim angen i mi ysgrifennu atoch chwi ynglŷn â'r cymorth i'r saint .
47009002	Gwn am eich eiddgarwch , a byddaf yn ymffrostio amdano ac amdanoch chwi wrth y Macedoniaid , ac yn dweud bod Achaia wedi ymbaratoi er y llynedd ; a bu eich sêl yn symbyliad i'r rhan fwyaf ohonynt .
47009003	Rwy'n anfon y brodyr er mwyn sicrhau na cheir ein hymffrost amdanoch yn ofer yn hyn o beth , ond eich bod yn barod , fel y dywedais y byddech .
47009004	Byddai'n beth chwithig pe deuai Macedoniaid gyda mi a'ch cael yn amharod , ac felly i ni — heb sôn amdanoch chwi — gael ein cywilyddio am fod mor sicr ohonoch .
47009005	Dyna pam y teimlais ei bod yn angenrheidiol gofyn i'r brodyr ddod atoch o'm blaen i , a threfnu ymlaen llaw y rhodd yr oeddech wedi ei haddo o'r blaen . Felly byddai'n barod i mi , yn rhodd haelioni , nid rhodd cybydd-dod .
47009006	Cofiwch hyn : a heuo'n brin a fed yn brin , a heuo'n hael a fed yn hael .
47009007	Rhaid i bawb roi o wirfodd ei galon , nid o anfodd neu o raid , oherwydd rhoddwr llawen y mae Duw'n ei garu .
47009008	Y mae Duw yn gallu rhoi pob gras i chwi yn helaeth , er mwyn i chwi , ar ben eich digon bob amser ym mhob peth , allu rhoi yn helaeth i bob gwaith da .
47009009	Fel y mae'n ysgrifenedig : “ Gwasgarodd ei roddion ymhlith y tlodion , y mae ei haelioni yn para am byth . ”
47009010	Bydd yr hwn sydd yn rhoi had i'r heuwr a bara iddo'n ymborth yn rhoi had i chwithau ac yn ei amlhau ; bydd yn peri i ffrwyth eich haelioni gynyddu .
47009011	Ym mhob peth cewch eich cyfoethogi ar gyfer pob haelioni , a bydd hynny trwom ni yn esgor ar ddiolchgarwch i Dduw .
47009012	Oherwydd y mae'r cymorth a ddaw o'r gwasanaeth hwn , nid yn unig yn diwallu anghenion y saint ond hefyd yn gorlifo mewn llawer o ddiolchgarwch i Dduw .
47009013	Ar gyfrif y prawf sydd yn y cymorth hwn , byddant yn gogoneddu Duw am eich ufudd-dod i Efengyl Crist , yr Efengyl yr ydych yn ei chyffesu , ac am haelioni eich cyfraniad iddynt hwy ac i bawb .
47009014	Byddant yn hiraethu amdanoch ac yn gweddïo ar eich rhan , oherwydd y gras rhagorol a roddodd Duw i chwi .
47009015	Diolch i Dduw am ei rodd anhraethadwy .
47010001	Yr wyf fi , Paul , fy hun yn eich annog , ar sail addfwynder a hynawsedd Crist — myfi , y dywedir fy mod yn wylaidd wyneb yn wyneb â chwi ond yn hy arnoch pan fyddaf ymhell .
47010002	Pan fyddaf gyda chwi , yr wyf yn erfyn arnoch na fydd angen imi arfer yn eofn yr hyfdra yr wyf yn ystyried y gallaf feiddio ei arfer tuag at y rhai sy'n ein cyfrif ni'n rhai sy'n byw ar wastad y cnawd .
47010003	Oherwydd er ein bod yn byw yn y cnawd , nid ar wastad y cnawd yr ydym yn milwrio —
47010004	canys nid arfau gwan y cnawd yw arfau ein milwriaeth ni , ond rhai nerthol Duw sy'n dymchwel cestyll .
47010005	Felly yr ydym yn dymchwel dadleuon dynol , a phob ymhoniad balch sy'n ymgodi yn erbyn yr adnabyddiaeth o Dduw , ac yn cymryd pob meddwl yn garcharor i fod yn ufudd i Grist .
47010006	Yr ydym yn barod i gosbi pob anufudd-dod unwaith y bydd eich ufudd-dod chwi yn gyflawn .
47010007	Wynebwch y ffeithiau amlwg . Pwy bynnag sy'n credu yn ei galon ei fod yn perthyn i Grist , fe ddylai ystyried hyn hefyd yn ei galon , ein bod ninnau yn perthyn i Grist gymaint ag yntau .
47010008	Hyd yn oed os wyf yn ymffrostio rywfaint yn ormod am ein hawdurdod — awdurdod a roddodd yr Arglwydd i ni er mwyn eich adeiladu , nid eich dymchwel — ni chaf fy nghywilyddio .
47010009	Ni chaf fy nangos , chwaith , fel un sy'n codi dychryn arnoch â'i lythyrau , fel y myn rhai .
47010010	“ Mae ei lythyrau , ” meddant , “ yn bwysfawr a grymus , ond pan fydd yn bresennol , dyn bach eiddil ydyw , a'i ymadrodd yn haeddu dirmyg . ”
47010011	Dealled y rhai sy'n siarad felly hyn : yr hyn ydym ar air mewn llythyrau pan ydym yn absennol , hynny'n union a fyddwn mewn gweithred pan fyddwn yn bresennol .
47010012	Oherwydd nid ydym yn beiddio cystadlu na'n cymharu ein hunain â'r rhai sydd yn eu canmol eu hunain . Pobl heb ddeall ydynt , yn eu mesur eu hunain wrthynt eu hunain ac yn eu cymharu eu hunain â hwy eu hunain .
47010013	Ond ni fydd ein hymffrost ni y tu hwnt i'n mesur ; fe'i cedwir o fewn mesur y terfyn a bennodd Duw i ni , sy'n cyrraedd hyd atoch chwi hefyd .
47010014	Oherwydd nid ydym yn mynd y tu hwnt i'n terfyn , fel y byddem pe na bai ein terfyn yn eich cynnwys chwi ; ni oedd y cyntaf i ddod ag Efengyl Crist atoch chwi hefyd .
47010015	Nid ydym yn ymffrostio y tu hwnt i'n mesur , hynny yw , ar bwys llafur pobl eraill . Ond gobeithio yr ydym , fel y bydd eich ffydd chwi yn mynd ar gynnydd , y bydd ein gwaith yn eich plith yn helaethu'n ddirfawr , o fewn ein terfynau .
47010016	Ein bwriad yw pregethu'r Efengyl mewn mannau y tu hwnt i chwi , nid ymffrostio yn y gwaith sydd eisoes wedi ei wneud o fewn terfynau rhywun arall .
47010017	Y sawl sy'n ymffrostio , ymffrostied yn yr Arglwydd .
47010018	Nid y sawl sydd yn ei ganmol ei hunan , ond y sawl y mae'r Arglwydd yn ei ganmol , sy'n gymeradwy .
47011001	O na baech yn fy ngoddef yn fy nhipyn ffolineb ! Da chwi , goddefwch fi !
47011002	Oherwydd yr wyf yn eiddigeddus drosoch ag eiddigedd Duw ei hun , gan i mi eich dyweddïo i un gŵr , eich cyflwyno yn wyryf bur i Grist .
47011003	Ond fel y twyllodd y sarff Efa trwy ei chyfrwystra , y mae arnaf ofn y llygrir eich meddyliau chwi yn yr un modd , a'ch troi oddi wrth ddidwylledd a phurdeb eich ymlyniad wrth Grist .
47011004	Oherwydd os daw rhywun a phregethu Iesu arall , na phregethasom ni , neu os ydych yn derbyn ysbryd gwahanol i'r Ysbryd a dderbyniasoch , neu efengyl wahanol i'r Efengyl a dderbyniasoch , yr ydych yn goddef y cwbl yn llawen .
47011005	Nid wyf yn f'ystyried fy hun yn ôl mewn dim i'r archapostolion hyn .
47011006	Hyd yn oed os wyf yn anfedrus fel siaradwr , nid wyf felly mewn gwybodaeth ; ym mhob ffordd ac ar bob cyfle yr ydym wedi gwneud hyn yn eglur i chwi .
47011007	A wneuthum drosedd wrth fy narostwng fy hun er mwyn ichwi gael eich dyrchafu , trwy bregethu ichwi Efengyl Duw yn ddi-dâl ?
47011008	Ysbeiliais eglwysi eraill trwy dderbyn cyflog ganddynt er mwyn eich gwasanaethu chwi .
47011009	A phan oeddwn gyda chwi ac mewn angen , ni bûm yn faich ar neb , oherwydd diwallodd y cyfeillion a ddaeth o Facedonia fy angen . Ym mhob peth fe'm cedwais , ac fe'm cadwaf , fy hun rhag bod yn dreth arnoch .
47011010	Cyn wired â bod gwirionedd Crist ynof , ni roddir taw ar fy ymffrost hwn yn ardaloedd Achaia .
47011011	Pam ? Am nad wyf yn eich caru ? Fe ŵyr Duw fy mod .
47011012	Daliaf i wneud yr hyn yr wyf yn ei wneud yn awr , i ddwyn eu cyfle oddi ar y rhai sy'n ceisio cyfle , yn y swydd y maent yn ymffrostio ynddi , i gael eu cyfrif yn gyfartal â ni .
47011013	Ffug apostolion yw'r fath rai , gweithwyr twyllodrus , yn ymrithio fel apostolion i Grist .
47011014	Ac nid rhyfedd , oherwydd y mae Satan yntau yn ymrithio fel angel goleuni .
47011015	Nid yw'n beth mawr , felly , os yw ei weision hefyd yn ymrithio fel gweision cyfiawnder . Bydd eu diwedd yn unol â'u gweithredoedd .
47011016	Rwy'n dweud eto : na thybied neb fy mod yn ffôl . Ond os gwnewch , rhowch i mi ryddid un ffôl i ymffrostio tipyn bach .
47011017	Yr wyf yn siarad yn awr , yn yr hyder ymffrostgar hwn , nid fel y mynnai'r Arglwydd imi siarad , ond mewn ffolineb .
47011018	Gan fod llawer yn ymffrostio yn ôl safonau'r cnawd , fe ymffrostiaf finnau hefyd .
47011019	Oherwydd yr ydych yn goddef ffyliaid yn llawen , a chwithau mor ddoeth !
47011020	Os bydd rhywun yn eich caethiwo , neu yn eich ysbeilio , neu yn cymryd mantais arnoch , neu yn ymddyrchafu , neu yn eich taro ar eich wyneb , yr ydych yn goddef y cwbl .
47011021	Rwy'n cydnabod , er cywilydd , i ni fod yn wan yn hyn o beth . Ond os oes rhywbeth y beiddia rhywun ymffrostio amdano , fe feiddiaf finnau hefyd — mewn ffolineb yr wyf yn siarad .
47011022	Ai Hebreaid ydynt ? Minnau hefyd . Ai Israeliaid ydynt ? Minnau hefyd . Ai disgynyddion Abraham ydynt ? Minnau hefyd .
47011023	Ai gweision Crist ydynt ? Yr wyf yn siarad yn wallgof , myfi yn fwy ; yn fwy o lawer mewn llafur , yn amlach o lawer yng ngharchar , dan y fflangell yn fwy mynych , mewn perygl einioes dro ar ôl tro .
47011024	Pumwaith y cefais ar law'r Iddewon y deugain llach ond un .
47011025	Tair gwaith fe'm curwyd â ffyn , unwaith fe'm llabyddiwyd , tair gwaith bûm mewn llongddrylliad , ac am ddiwrnod a noson bûm yn y môr .
47011026	Bûm ar deithiau yn fynych , mewn peryglon gan afonydd , peryglon ar law lladron , peryglon ar law fy nghenedl fy hun ac ar law'r Cenhedloedd , peryglon yn y dref ac yn yr anialwch ac ar y môr , a pheryglon ymhlith gau gredinwyr .
47011027	Bûm mewn llafur a lludded , yn fynych heb gwsg , mewn newyn a syched , yn fynych heb luniaeth , yn oer ac yn noeth .
47011028	Ar wahân i bob peth arall , y mae'r gofal dros yr holl eglwysi yn gwasgu arnaf ddydd ar ôl dydd .
47011029	Pan fydd rhywun yn wan , onid wyf finnau'n wan ? Pan berir i rywun gwympo , onid wyf finnau'n llosgi gan ddicter ?
47011030	Os oes rhaid ymffrostio , ymffrostiaf am y pethau sy'n perthyn i'm gwendid .
47011031	Y mae Duw a Thad yr Arglwydd Iesu , yr hwn sydd fendigedig am byth , yn gwybod nad wyf yn dweud celwydd .
47011032	Yn Namascus , yr oedd y llywodraethwr oedd dan y Brenin Aretas yn gwylio dinas Damascus er mwyn fy nal i ,
47011033	ond cefais fy ngollwng i lawr mewn basged drwy ffenestr yn y mur , a dihengais o'i afael .
47012001	Y mae'n rhaid imi ymffrostio . Ni wna ddim lles , ond af ymlaen i sôn am weledigaethau a datguddiadau a roddwyd i mi gan yr Arglwydd .
47012002	Gwn am ddyn yng Nghrist a gipiwyd , bedair blynedd ar ddeg yn ôl , i fyny i'r drydedd nef — ai yn y corff , ai allan o'r corff , ni wn ; y mae Duw'n gwybod .
47012003	Gwn i'r dyn hwnnw gael ei gipio i fyny i Baradwys — ai yn y corff , ai allan o'r corff , ni wn ; y mae Duw'n gwybod .
47012004	Ac fe glywodd draethu'r anhraethadwy , geiriau nad oes hawl gan neb dynol i'w llefaru .
47012005	Am hwnnw yr wyf yn ymffrostio ; amdanaf fy hun nid ymffrostiaf , ar wahân i'm gwendidau .
47012006	Ond os dewisaf ymffrostio , ni byddaf ffôl , oherwydd dweud y gwir y byddaf . Ond ymatal a wnaf , rhag i neb feddwl mwy ohonof na'r hyn y mae'n ei weld ynof neu'n ei glywed gennyf .
47012007	A rhag i mi ymddyrchafu o achos rhyfeddod y pethau a ddatguddiwyd imi , rhoddwyd draenen yn fy nghnawd , cennad oddi wrth Satan , i'm poeni , rhag imi ymddyrchafu .
47012008	Ynglŷn â hyn deisyfais ar yr Arglwydd dair gwaith ar iddo'i symud oddi wrthyf .
47012009	Ond dywedodd wrthyf , “ Digon i ti fy ngras i ; mewn gwendid y daw fy nerth i'w anterth . ” Felly , yn llawen iawn fe ymffrostiaf fwyfwy yn fy ngwendidau , er mwyn i nerth Crist orffwys arnaf .
47012010	Am hynny , yr wyf yn ymhyfrydu , er mwyn Crist , mewn gwendid , sarhad , gofid , erledigaeth , a chyfyngder . Oherwydd pan wyf wan , yna rwyf gryf .
47012011	Euthum yn ffôl , ond chwi a'm gyrrodd i hyn . Oherwydd dylaswn i gael fy nghanmol gennych chwi . Nid wyf fi yn ôl mewn dim i'r archapostolion hyn , hyd yn oed os nad wyf fi'n ddim .
47012012	Cyflawnwyd arwyddion apostol yn eich plith gyda dyfalbarhad cyson , mewn arwyddion a rhyfeddodau a gwyrthiau nerthol .
47012013	Ym mha beth y bu'n waeth arnoch chwi na'r eglwysi eraill , ond yn hyn , na fûm i yn faich arnoch chwi ? Maddeuwch imi y camwedd hwn .
47012014	Dyma fi'n barod i ddod atoch y drydedd waith . Ac nid wyf am fod yn faich arnoch . Oherwydd chwi yr wyf yn eu ceisio , nid eich eiddo ; nid y plant a ddylai ddarparu ar gyfer eu rhieni , ond y rhieni ar gyfer eu plant .
47012015	Fe wariaf fi fy eiddo yn llawen , ac fe'm gwariaf fy hunan i'r eithaf , dros eich eneidiau chwi . Os wyf fi'n eich caru chwi'n fwy , a wyf fi i gael fy ngharu'n llai ?
47012016	Ond , a chaniatáu na fûm i'n dreth arnoch , eto honnir imi fod yn ddigon cyfrwys i'ch dal trwy ddichell .
47012017	A fanteisiais arnoch trwy unrhyw un o'r rhai a anfonais atoch ?
47012018	Deisyfais ar Titus fynd atoch , ac anfonais ein brawd gydag ef . A fanteisiodd Titus arnoch ? Onid ymddwyn yn yr un ysbryd a wnaethom ni , ac onid dilyn yr un llwybrau ?
47012019	A ydych yn tybio drwy'r amser mai ein hamddiffyn ein hunain i chwi yr ydym ? Gerbron Duw yr ydym yn llefaru , yng Nghrist , a'r cwbl er adeiladaeth i chwi , fy nghyfeillion annwyl .
47012020	Oherwydd y mae arnaf ofn na chaf chwi , pan ddof , fel y dymunwn ichwi fod , ac na'm ceir innau chwaith fel y dymunech chwi imi fod . Yr wyf yn ofni y bydd cynnen , eiddigedd , llidio , ymgiprys , difenwi , clebran , ymchwyddo , terfysgu .
47012021	Yr wyf yn ofni rhag i'm Duw , pan ddof drachefn , fy narostwng o'ch blaen , a rhag imi orfod galaru dros lawer a oedd wedi pechu gynt , a heb edifarhau am yr amhurdeb a'r anfoesoldeb rhywiol a'r anlladrwydd a wnaethant .
47013001	Dyma'r drydedd waith y dof atoch chwi . Y mae pob peth i sefyll ar air dau neu dri o dystion .
47013002	Pan oeddwn gyda chwi yr ail waith , rhoddais rybudd i'r rhai oedd gynt wedi pechu , ac i bawb arall ; yn awr , a minnau'n absennol , yr wyf yn dal i'w rhybuddio : os dof eto , nid arbedaf .
47013003	Rwy'n dweud hyn gan eich bod yn gofyn am brawf o'r Crist sy'n llefaru ynof fi , y Crist nad yw'n wan yn ei ymwneud â chwi , ond sydd yn nerthol yn eich plith .
47013004	Oherwydd er ei groeshoelio ef mewn gwendid , eto y mae'n byw trwy nerth Duw . Ac er ein bod ninnau yn wan ynddo ef , eto fe gawn fyw gydag ef trwy nerth Duw , yn ein perthynas â chwi .
47013005	Profwch eich hunain i weld a ydych yn y ffydd ; chwiliwch eich hunain . Onid ydych yn sylweddoli bod Iesu Grist ynoch chwi ? — a chaniatáu nad ydych wedi methu'r prawf .
47013006	Yr wyf yn gobeithio y dewch chwi i weld nad ydym ni wedi methu .
47013007	Yr ydym yn gweddïo ar Dduw na fydd i chwi wneud dim drwg , nid er mwyn i ni ymddangos fel rhai a lwyddodd yn y prawf , ond er mwyn i chwi wneud yr hyn sydd dda , er i ni ymddangos fel rhai a fethodd .
47013008	Oherwydd ni allwn wneud dim yn erbyn y gwirionedd , dim ond dros y gwirionedd .
47013009	Yr ydym yn llawenhau pan fyddwn ni'n wan a chwithau'n gryf ; a hyn yn wir yw ein gweddi , i chwi gael eich adfer .
47013010	Yr wyf yn ysgrifennu'r pethau hyn , a minnau'n absennol , er mwyn i mi , pan fyddaf yn bresennol , beidio â'ch trafod yn llym wrth arfer yr awdurdod a roddodd yr Arglwydd imi i adeiladu , nid i ddymchwel .
47013011	Bellach , gyfeillion , ffarwel . Mynnwch eich adfer , gwrandewch ar fy apêl , byddwch o'r un meddwl , a byw'n heddychlon ; a bydd Duw'r cariad a'r tangnefedd gyda chwi .
47013012	Cyfarchwch eich gilydd â chusan sanctaidd . Y mae'r saint i gyd yn eich cyfarch .
47013013	
47013014	Gras ein Harglwydd Iesu Grist , a chariad Duw , a chymdeithas yr Ysbryd Glân fyddo gyda chwi oll !
48001001	Paul , apostol — nid o benodiad dynol , na chwaith trwy awdurdod neb dynol , ond trwy awdurdod Iesu Grist a Duw Dad , yr hwn a'i cyfododd ef oddi wrth y meirw — Paul ,
48001002	a'r credinwyr oll sydd gyda mi , at eglwysi Galatia .
48001003	Gras a thangnefedd i chwi oddi wrth Dduw ein Tad a'r Arglwydd Iesu Grist ,
48001004	yr hwn a'i rhoes ei hun dros ein pechodau ni , i'n gwaredu ni o'r oes ddrwg bresennol , yn ôl ewyllys Duw ein Tad ,
48001005	i'r hwn y bo'r gogoniant byth bythoedd ! Amen .
48001006	Yr wyf yn synnu eich bod yn cefnu mor fuan ar yr hwn a'ch galwodd chwi trwy ras Crist , ac yn troi at efengyl wahanol .
48001007	Nid ei bod yn efengyl arall mewn gwirionedd , ond bod rhywrai , yn eu hawydd i wyrdroi Efengyl Crist , yn aflonyddu arnoch .
48001008	Ond petai rhywun , ni ein hunain hyd yn oed , neu angel o'r nef , yn pregethu i chwi efengyl sy'n groes i'r Efengyl a bregethasom ichwi , melltith arno !
48001009	Fel yr ydym wedi dweud o'r blaen , felly yr wyf yn dweud eto yn awr : os oes rhywun yn pregethu efengyl i chwi sy'n groes i'r Efengyl a dderbyniasoch , melltith arno !
48001010	Pwy yr wyf am ei gael o'm plaid yn awr , ai dynion , ai Duw ? Ai ceisio plesio dynion yr wyf ? Pe bawn â'm bryd o hyd ar blesio dynion , nid gwas i Grist fyddwn .
48001011	Yr wyf am roi ar ddeall i chwi , gyfeillion , am yr Efengyl a bregethwyd gennyf fi , nad rhywbeth dynol mohoni .
48001012	Oherwydd nid ei derbyn fel traddodiad dynol a wneuthum , na chael fy nysgu ynddi chwaith ; trwy ddatguddiad Iesu Grist y cefais hi .
48001013	Oherwydd fe glywsoch am fy ymarweddiad gynt yn y grefydd Iddewig , imi fod yn erlid eglwys Dduw i'r eithaf ac yn ceisio'i difrodi hi ,
48001014	ac imi gael y blaen , fel crefyddwr Iddewig , ar gyfoedion lawer yn fy nghenedl , gan gymaint mwy fy sêl dros draddodiadau fy hynafiaid .
48001015	Ond dyma Dduw , a'm neilltuodd o groth fy mam ac a'm galwodd trwy ei ras , yn dewis
48001016	datguddio ei Fab ynof fi , er mwyn i mi ei bregethu ymhlith y Cenhedloedd ; ac ar unwaith , heb ymgynghori â neb dynol ,
48001017	a heb fynd i fyny i Jerwsalem chwaith at y rhai oedd yn apostolion o'm blaen i , euthum i ffwrdd i Arabia , ac yna dychwelyd i Ddamascus .
48001018	Wedyn , ar ôl tair blynedd , mi euthum i fyny i Jerwsalem i ymgydnabyddu â Ceffas , ac arhosais gydag ef am bythefnos .
48001019	Ni welais neb arall o'r apostolion , ar wahân i Iago , brawd yr Arglwydd .
48001020	Gerbron Duw , nid celwydd yr wyf yn ei ysgrifennu atoch .
48001021	Wedyn euthum i diriogaethau Syria a Cilicia .
48001022	Nid oedd gan y cynulleidfaoedd sydd yng Nghrist yn Jwdea ddim adnabyddiaeth bersonol ohonof ,
48001023	dim ond eu bod yn clywed rhai'n dweud , “ Y mae ein herlidiwr gynt yn awr yn pregethu'r ffydd yr oedd yn ceisio'i difrodi o'r blaen . ”
48001024	Ac yr oeddent yn gogoneddu Duw o'm hachos i .
48002001	Wedyn , ymhen pedair blynedd ar ddeg , euthum unwaith eto i fyny i Jerwsalem ynghyd â Barnabas , gan gymryd Titus hefyd gyda mi .
48002002	Euthum i fyny mewn ufudd-dod i ddatguddiad . Gosodais ger eu bron — o'r neilltu , gerbron y rhai a gyfrifir yn arweinwyr — yr Efengyl yr wyf yn ei phregethu ymhlith y Cenhedloedd , rhag ofn fy mod yn rhedeg , neu wedi rhedeg , yn ofer .
48002003	Ond ni orfodwyd enwaedu ar fy nghydymaith Titus hyd yn oed , er mai Groegwr ydoedd .
48002004	Codwyd y mater o achos y gau gredinwyr , llechgwn a oedd wedi llechian i mewn fel ysbiwyr ar y rhyddid sy'n eiddo i ni yng Nghrist Iesu , gyda'r bwriad o'n caethiwo ni .
48002005	Ond nid ildiasom iddynt trwy gymryd ein darostwng , naddo , ddim am foment , er mwyn i wirionedd yr Efengyl aros yn ddianaf ar eich cyfer chwi .
48002006	Ond am y rhai a gyfrifir yn rhywbeth ( nid yw o ddim gwahaniaeth i mi beth oeddent gynt ; nid yw Duw yn ystyried safle unrhyw un ) , nid ychwanegodd yr arweinwyr hyn ddim at yr hyn oedd gennyf .
48002007	I'r gwrthwyneb , fe welsant fod yr Efengyl ar gyfer y Cenhedloedd wedi ei hymddiried i mi , yn union fel yr oedd yr Efengyl ar gyfer yr Iddewon wedi ei hymddiried i Pedr .
48002008	Oherwydd yr un a weithiodd yn Pedr i'w wneud yn apostol i'r Iddewon , a weithiodd ynof finnau i'm gwneud yn apostol i'r Cenhedloedd .
48002009	A dyma Iago a Ceffas ac Ioan , y gwŷr a gyfrifir yn golofnau , yn cydnabod y gras oedd wedi ei roi i mi , ac yn estyn i Barnabas a minnau ddeheulaw cymdeithas , ac yn cytuno ein bod ni i fynd at y Cenhedloedd a hwythau at yr Iddewon .
48002010	Eu hunig gais oedd ein bod i gofio'r tlodion ; a dyna'r union beth yr oeddwn wedi ymroi i'w wneud .
48002011	Ond pan ddaeth Ceffas i Antiochia , fe'i gwrthwynebais yn ei wyneb , gan ei fod yn amlwg ar fai .
48002012	Oherwydd , cyn i rywrai ddod yno oddi wrth Iago , byddai ef yn arfer cydfwyta gyda'r Cristionogion cenhedlig , ond wedi iddynt ddod , dechreuodd gadw'n ôl ac ymbellhau , am ei fod yn ofni plaid yr enwaediad .
48002013	Ymunodd yr Iddewon eraill hefyd yn ei ragrith , nes ysgubo Barnabas yntau i ragrithio gyda hwy .
48002014	Ond pan welais nad oeddent yn cadw at lwybr gwirionedd yr Efengyl , dywedais wrth Ceffas yng ngŵydd pawb , “ Os wyt ti , er dy fod yn Iddew , yn byw nid fel Iddew ond fel Cenedl-ddyn , pa hawl sydd gennyt ti i orfodi'r Cenhedloedd i fyw fel Iddewon ? ”
48002015	Yr ydym ni wedi'n geni yn Iddewon , nid yn bechaduriaid o'r Cenhedloedd .
48002016	Ac eto fe wyddom na chaiff neb ei gyfiawnhau ond trwy ffydd yn Iesu Grist , nid trwy gadw gofynion cyfraith . Felly fe gredasom ninnau yng Nghrist Iesu er mwyn ein cyfiawnhau , nid trwy gadw gofynion cyfraith , ond trwy ffydd yng Nghrist , oherwydd ni chaiff neb meidrol ei gyfiawnhau trwy gadw gofynion cyfraith .
48002017	Ond os , wrth geisio cael ein cyfiawnhau yng Nghrist , cafwyd ninnau hefyd yn bechaduriaid , a yw hynny'n golygu bod Crist yn was pechod ? Nac ydyw , ddim o gwbl !
48002018	Oherwydd os wyf yn adeiladu drachefn y pethau a dynnais i lawr , yr wyf yn fy mhrofi fy hun yn droseddwr .
48002019	Oherwydd trwy gyfraith bûm farw i gyfraith , er mwyn byw i Dduw .
48002020	Yr wyf wedi fy nghroeshoelio gyda Christ ; a mwyach , nid myfi sy'n byw , ond Crist sy'n byw ynof fi . A'r bywyd yr wyf yn awr yn ei fyw yn y cnawd , ei fyw trwy ffydd yr wyf , ffydd ym Mab Duw , yr hwn a'm carodd i ac a'i rhoes ei hun i farw trosof fi .
48002021	Nid wyf am ddirymu gras Duw ; oherwydd os trwy gyfraith y daw cyfiawnder , yna bu Crist farw yn ddiachos .
48003001	Y Galatiaid dwl ! Pwy sydd wedi eich rheibio chwi , chwi y darluniwyd ar goedd o flaen eich llygaid , Iesu Grist wedi'i groeshoelio ?
48003002	Y cwbl yr wyf am ei wybod gennych yw hyn : ai trwy gadw gofynion cyfraith y derbyniasoch yr Ysbryd , ynteu trwy wrando mewn ffydd ?
48003003	A ydych mor ddwl â hyn ? Wedi ichwi ddechrau trwy'r Ysbryd , a ydych yn awr yn ceisio pen y daith trwy'r cnawd ?
48003004	Ai yn ofer y cawsoch brofiadau mor fawr ( os gallant , yn wir , fod yn ofer ) ?
48003005	Beth , ynteu , am yr hwn sy'n cyfrannu ichwi yr Ysbryd ac yn gweithio gwyrthiau yn eich plith ? Ai ar gyfrif cadw gofynion cyfraith , ynteu ar gyfrif gwrando mewn ffydd , y mae'n gwneud hyn oll ?
48003006	Y mae fel yn achos Abraham : “ Credodd yn Nuw , ac fe'i cyfrifwyd iddo yn gyfiawnder . ”
48003007	Gwyddoch , gan hynny , am bobl ffydd , mai hwy yw plant Abraham .
48003008	Ac y mae'r Ysgrythur , wrth ragweld mai trwy ffydd y byddai Duw yn cyfiawnhau'r Cenhedloedd , wedi pregethu'r Efengyl ymlaen llaw wrth Abraham fel hyn : “ Bendithir yr holl genhedloedd ynot ti . ”
48003009	Am hynny , y mae pobl ffydd yn cael eu bendithio ynghyd ag Abraham , un llawn ffydd .
48003010	Oherwydd y mae pawb sy'n dibynnu ar gadw gofynion cyfraith dan felltith , achos y mae'n ysgrifenedig : “ Melltith ar bob un nad yw'n cadw at bob peth sy'n ysgrifenedig yn llyfr y Gyfraith , a'i wneud ! ”
48003011	Y mae'n amlwg na chaiff neb ei gyfiawnhau gerbron Duw ar dir cyfraith , oherwydd , “ Y sawl sydd trwy ffydd yn gyfiawn a gaiff fyw . ”
48003012	Eithr nid “ trwy ffydd ” yw egwyddor y Gyfraith ; dweud y mae hi yn hytrach , “ Y sawl sy'n cadw ei gofynion a gaiff fyw trwyddynt hwy . ”
48003013	Prynodd Crist ryddid i ni oddi wrth felltith y Gyfraith pan ddaeth , er ein mwyn , yn wrthrych melltith , oherwydd y mae'n ysgrifenedig : “ Melltith ar bob un a grogir ar bren ! ”
48003014	Y bwriad oedd cael bendith Abraham i ymledu i'r Cenhedloedd yng Nghrist Iesu , er mwyn i ni dderbyn , trwy ffydd , yr Ysbryd a addawyd .
48003015	Gyfeillion , i gymryd enghraifft o'r byd dynol , pan fydd ewyllys , sef cyfamod olaf rhywun , wedi ei chadarnhau , ni chaiff neb ei dirymu nac ychwanegu ati .
48003016	Yn awr , i Abraham y rhoddwyd addewidion y cyfamod , ac i'w had ef . Ni ddywedir , “ ac i'th hadau ” , yn y lluosog , ond , “ ac i'th had di ” , yn yr unigol , a'r un hwnnw yw Crist .
48003017	Dyma yr wyf yn ei olygu : yn achos cyfamod oedd eisoes wedi ei gadarnhau gan Dduw , nid yw cyfraith , sydd bedwar cant tri deg o flynyddoedd yn ddiweddarach , yn ei ddirymu , nes gwneud yr addewid yn ddiddim .
48003018	Oherwydd , os trwy gyfraith y mae'r etifeddiaeth , yna nid yw mwyach trwy addewid ; ond trwy addewid y mae Duw o'i ras wedi ei rhoi i Abraham .
48003019	Beth , ynteu , am y Gyfraith ? Ar gyfrif troseddau yr ychwanegwyd hi , i aros hyd nes y byddai'r had , yr un y gwnaed yr addewid iddo , yn dod . Fe'i gorchmynnwyd trwy angylion , gyda chymorth canolwr .
48003020	Ond nid oes angen canolwr lle nad oes ond un ; ac un yw Duw .
48003021	A yw'r Gyfraith , ynteu , yn groes i addewidion Duw ? Nac ydyw , ddim o gwbl ! Oherwydd pe bai cyfraith wedi ei rhoi â'r gallu ganddi i gyfrannu bywyd , yna , yn wir , fe fyddai cyfiawnder trwy gyfraith .
48003022	Ond nid felly y mae ; yn ôl dyfarniad yr Ysgrythur , y mae'r byd i gyd wedi ei gaethiwo gan bechod , er mwyn peri mai trwy ffydd yn Iesu Grist , ac i'r rhai sy'n meddu'r ffydd honno , y rhoddid yr hyn a addawyd .
48003023	Cyn i'r ffydd hon ddod , yr oeddem dan warchodaeth gaeth cyfraith , yn disgwyl am y ffydd oedd i gael ei datguddio .
48003024	Felly , bu'r Gyfraith yn was i warchod trosom hyd nes i Grist ddod , ac inni gael ein cyfiawnhau trwy ffydd .
48003025	Ond gan fod y ffydd hon bellach wedi dod , nid ydym mwyach dan warchodaeth gwas .
48003026	Oblegid yr ydych bawb , trwy ffydd , yn blant Duw yng Nghrist Iesu .
48003027	Oherwydd y mae pob un ohonoch sydd wedi ei fedyddio i Grist wedi gwisgo Crist amdano .
48003028	Nid oes rhagor rhwng Iddewon a Groegiaid , rhwng caeth a rhydd , rhwng gwryw a benyw , oherwydd un person ydych chwi oll yng Nghrist Iesu .
48003029	Ac os ydych yn eiddo Crist , yna had Abraham ydych , etifeddion yn ôl yr addewid .
48004001	Dyma yr wyf yn ei olygu : cyhyd ag y mae'r etifedd dan oed , nid oes dim gwahaniaeth rhyngddo a chaethwas , er ei fod yn berchennog ar y stad i gyd .
48004002	Y mae dan geidwaid a goruchwylwyr hyd y dyddiad a benodwyd gan ei dad .
48004003	Felly ninnau , pan oeddem dan oed , yr oeddem wedi ein caethiwo dan ysbrydion elfennig y cyfanfyd .
48004004	Ond pan ddaeth cyflawniad yr amser , anfonodd Duw ei Fab , wedi ei eni o wraig , wedi ei eni dan y Gyfraith ,
48004005	i brynu rhyddid i'r rhai oedd dan y Gyfraith , er mwyn i ni gael braint mabwysiad .
48004006	A chan eich bod yn blant , anfonodd Duw Ysbryd ei Fab i'n calonnau , yn llefain , “ Abba ! Dad ! ”
48004007	Felly , nid caethwas wyt ti bellach , ond plentyn ; ac os plentyn , yna etifedd , trwy weithred Duw .
48004008	Gynt , yn wir , a chwithau heb adnabod Duw , caethweision oeddech i fodau nad ydynt o ran eu natur yn dduwiau .
48004009	Ond yn awr , a chwithau wedi adnabod Duw , neu yn hytrach , wedi eich adnabod gan Dduw , sut y gallwch droi yn ôl at yr ysbrydion elfennig llesg a thlawd , a mynnu mynd yn gaethweision iddynt hwy unwaith eto ?
48004010	Cadw dyddiau , a misoedd , a thymhorau , a blynyddoedd , yr ydych .
48004011	Y mae arnaf ofn mai yn ofer yr wyf wedi llafurio ar eich rhan .
48004012	Rwy'n ymbil arnoch , gyfeillion , byddwch fel yr wyf fi , oherwydd fe fûm i , yn wir , fel yr oeddech chwi . Ni wnaethoch ddim cam â mi .
48004013	Fel y gwyddoch , ar achlysur gwendid corfforol y pregethais yr Efengyl i chwi y tro cyntaf ;
48004014	ac er i gyflwr fy nghorff fod yn demtasiwn i chwi , ni fuoch na dibris na dirmygus ohonof , ond fy nerbyn a wnaethoch fel angel Duw , fel Crist Iesu ei hun .
48004015	Ble'r aeth eich llawenydd ? Oherwydd gallaf dystio amdanoch , y buasech wedi tynnu'ch llygaid allan a'u rhoi i mi , petasai hynny'n bosibl .
48004016	A wyf fi , felly , wedi mynd yn elyn ichwi , am imi ddweud y gwir wrthych ?
48004017	Y mae yna bobl sy'n rhoi sylw mawr ichwi , ond nid er eich lles ; ceisio eich cau chwi allan y maent , er mwyn i chwi roi sylw iddynt hwy .
48004018	Peth da bob amser yw ichwi gael sylw , pan fydd hynny er lles , ac nid yn unig pan fyddaf fi'n bresennol gyda chwi .
48004019	Fy mhlant bach , yr wyf unwaith eto mewn gwewyr esgor arnoch , hyd nes y ceir ffurf Crist ynoch .
48004020	Byddai'n dda gennyf fod gyda chwi yn awr , a gostegu fy llais , oherwydd yr wyf mewn penbleth yn eich cylch .
48004021	Dywedwch i mi , chwi sy'n mynnu bod dan gyfraith , oni wrandewch ar y Gyfraith ?
48004022	Y mae'n ysgrifenedig i Abraham gael dau fab , un o'i gaethferch ac un o'i wraig rydd .
48004023	Ganwyd mab y gaethferch yn ôl greddfau'r cnawd , ond ganwyd mab y wraig rydd trwy addewid Duw .
48004024	Alegori yw hyn oll . Y mae'r gwragedd yn cynrychioli dau gyfamod . Y mae un o Fynydd Sinai , yn geni plant i gaethiwed .
48004025	Hagar yw hon ; y mae Hagar yn cynrychioli Mynydd Sinai yn Arabia , ac y mae'n cyfateb i'r Jerwsalem sydd yn awr , oherwydd y mae hi , ynghyd â'i phlant , mewn caethiwed .
48004026	Ond y mae'r Jerwsalem sydd fry yn rhydd , a hi yw ein mam ni .
48004027	Oherwydd y mae'n ysgrifenedig : “ Llawenha , y wraig ddiffrwyth nad wyt yn dwyn plant ; bloeddia ganu , y wraig nad wyt fyth mewn gwewyr esgor ; oherwydd y mae plant y wraig ddiymgeledd yn lluosocach na phlant y wraig sydd â gŵr ganddi . ”
48004028	Ond yr ydych chwi , gyfeillion , fel Isaac , yn blant addewid Duw .
48004029	Ond fel yr oedd plentyn y cnawd gynt yn erlid plentyn yr Ysbryd , felly y mae yn awr hefyd .
48004030	Ond beth y mae'r Ysgrythur yn ei ddweud ? “ Gyrr allan y gaethferch a'i mab , oherwydd ni chaiff mab y gaethferch fyth gydetifeddu â mab y wraig rydd . ”
48004031	Gan hynny , gyfeillion , nid plant i'r gaethferch ydym ni , ond plant i'r wraig rydd .
48005001	I ryddid y rhyddhaodd Crist ni . Safwch yn gadarn , felly , a pheidiwch â phlygu eto i iau caethiwed .
48005002	Dyma fy ngeiriau , i , Paul , wrthych chwi : os derbyniwch enwaediad , ni bydd Crist o ddim budd i chwi .
48005003	Yr wyf yn tystio unwaith eto wrth bob dyn a enwaedir , ei fod dan rwymedigaeth i gadw'r Gyfraith i gyd .
48005004	Chwi sy'n ceisio cyfiawnhad trwy gyfraith , y mae eich perthynas â Christ wedi ei thorri ; yr ydych wedi syrthio oddi wrth ras .
48005005	Ond yr ydym ni , yn yr Ysbryd , trwy ffydd , yn disgwyl am y cyfiawnder yr ydym yn gobeithio amdano .
48005006	Oherwydd yng Nghrist Iesu nid enwaediad sy'n cyfrif , na dienwaediad , ond ffydd yn gweithredu trwy gariad .
48005007	Yr oeddech yn rhedeg yn dda . Pwy a'ch rhwystrodd chwi rhag canlyn y gwirionedd ?
48005008	Nid oddi wrth yr hwn sy'n eich galw y daeth y perswâd yma .
48005009	Y mae ychydig surdoes yn suro'r holl does .
48005010	Yr wyf fi'n gwbl hyderus amdanoch yn yr Arglwydd , na fydd i chwi wyro yn eich barn ; ond bydd rhaid i hwnnw sy'n aflonyddu arnoch ddwyn ei gosb , pwy bynnag ydyw .
48005011	Amdanaf fi , gyfeillion , os wyf yn parhau i bregethu'r enwaediad , pam y parheir i'm herlid ? Petai hynny'n wir , byddai tramgwydd y groes wedi ei symud .
48005012	O na bai eich aflonyddwyr yn eu sbaddu eu hunain hefyd !
48005013	Fe'ch galwyd chwi , gyfeillion , i ryddid , ond yn unig peidiwch ag arfer eich rhyddid yn gyfle i'r cnawd ; yn hytrach trwy gariad byddwch yn weision i'ch gilydd .
48005014	Oherwydd y mae'r holl Gyfraith wedi ei mynegi'n gyflawn mewn un gair , sef yn y gorchymyn , “ Câr dy gymydog fel ti dy hun . ”
48005015	Ond os cnoi a darnio'ch gilydd yr ydych , gofalwch na chewch eich difa gan eich gilydd .
48005016	Dyma yr wyf yn ei olygu : rhodiwch yn yr Ysbryd , ac ni fyddwch fyth yn cyflawni chwantau'r cnawd .
48005017	Oherwydd y mae chwantau'r cnawd yn erbyn yr Ysbryd , a chwantau'r Ysbryd yn erbyn y cnawd . Y maent yn tynnu'n groes i'w gilydd , fel na allwch wneud yr hyn a fynnwch .
48005018	Ond os ydych yn cael eich arwain gan yr Ysbryd , nid ydych dan gyfraith .
48005019	Y mae gweithredoedd y cnawd yn amlwg , sef puteindra , amhurdeb , anlladrwydd ,
48005020	eilunaddoliaeth , dewiniaeth , cweryla , cynnen , eiddigedd , llidio , ymgiprys , rhwygo , ymbleidio ,
48005021	cenfigennu , meddwi , cyfeddach , a phethau tebyg . Yr wyf yn eich rhybuddio , fel y gwneuthum o'r blaen , na chaiff y rhai sy'n gwneud y fath bethau etifeddu teyrnas Dduw .
48005022	Ond ffrwyth yr Ysbryd yw cariad , llawenydd , tangnefedd , goddefgarwch , caredigrwydd , daioni , ffyddlondeb , addfwynder , hunanddisgyblaeth .
48005023	Nid oes cyfraith yn erbyn rhinweddau fel y rhain .
48005024	Y mae pobl Crist Iesu wedi croeshoelio'r cnawd ynghyd â'i nwydau a'i chwantau .
48005025	Os yw ein bywyd yn yr Ysbryd , ynddo hefyd bydded ein buchedd .
48005026	Bydded inni ymgadw rhag gwag ymffrost , rhag herio ein gilydd , a rhag cenfigennu wrth ein gilydd .
48006001	Gyfeillion , os caiff rhywun ei ddal mewn rhyw drosedd , eich gwaith chwi , y rhai ysbrydol , yw ei adfer mewn ysbryd addfwyn . Ond edrych atat dy hun , rhag ofn i tithau gael dy demtio .
48006002	Cariwch feichiau eich gilydd , ac felly fe gyflawnwch Gyfraith Crist .
48006003	Oherwydd , os yw rhywun yn tybio ei fod yn rhywbeth , ac yntau yn ddim , ei dwyllo ei hun y mae .
48006004	Y mae pob un i farnu ei waith ei hun , ac yna fe gaiff le i ymffrostio o'i ystyried ei hun yn unig , ac nid neb arall .
48006005	Oherwydd bydd gan bob un ei bwn ei hun i'w gario .
48006006	Y mae'r sawl sy'n cael ei hyfforddi yn y gair i roi cyfran o'i holl feddiannau i'w hyfforddwr .
48006007	Peidiwch â chymryd eich camarwain ; ni chaiff Duw mo'i watwar , oherwydd beth bynnag y mae rhywun yn ei hau , hynny hefyd y bydd yn ei fedi .
48006008	Bydd y sawl sy'n hau i'w gnawd ei hun yn medi o'i gnawd lygredigaeth , a'r sawl sy'n hau i'r Ysbryd yn medi o'r Ysbryd fywyd tragwyddol .
48006009	Peidiwn â blino ar wneud daioni , oherwydd cawn fedi'r cynhaeaf yn ei amser , dim ond inni beidio â llaesu dwylo .
48006010	Felly , tra bydd amser gennym , gadewch inni wneud da i bawb , ac yn enwedig i'r rhai sydd o deulu'r ffydd .
48006011	Gwelwch mor fras yw'r llythrennau hyn yr wyf yn eu hysgrifennu atoch â'm llaw fy hun .
48006012	Rhai â'u bryd ar rodres yn y cnawd yw'r rheini sy'n ceisio eich gorfodi i dderbyn enwaediad , a hynny'n unig er mwyn iddynt hwy arbed cael eu herlid o achos croes Crist .
48006013	Oherwydd nid yw'r rhai a enwaedir eu hunain hyd yn oed yn cadw'r Gyfraith . Y maent am i chwi dderbyn enwaediad er mwyn iddynt hwy gael ymffrostio yn eich cnawd chwi .
48006014	O'm rhan fy hun , cadwer fi rhag ymffrostio mewn dim ond yng nghroes ein Harglwydd Iesu Grist , y groes y mae'r byd drwyddi wedi ei groeshoelio i mi , a minnau i'r byd .
48006015	Nid enwaediad sy'n cyfrif , na dienwaediad , ond creadigaeth newydd .
48006016	A phawb fydd yn rhodio wrth y rheol hon , tangnefedd arnynt , a thrugaredd , ie , ar Israel Duw !
48006017	Peidied neb bellach â pheri blinder imi , oherwydd yr wyf yn dwyn nodau Iesu yn fy nghorff .
48006018	Gras ein Harglwydd Iesu Grist fyddo gyda'ch ysbryd , gyfeillion ! Amen .
49001001	Paul , apostol Crist Iesu trwy ewyllys Duw , at y saint sydd yn Effesus , yn ffyddlon yng Nghrist Iesu .
49001002	Gras a thangnefedd i chwi oddi wrth Dduw ein Tad a'r Arglwydd Iesu Grist .
49001003	Bendigedig fyddo Duw a Thad ein Harglwydd Iesu Grist ! Y mae wedi'n bendithio ni yng Nghrist â phob bendith ysbrydol yn y nefolion leoedd .
49001004	Cyn seilio'r byd , fe'n dewisodd yng Nghrist i fod yn sanctaidd ac yn ddi-fai ger ei fron mewn cariad .
49001005	O wirfodd ei ewyllys fe'n rhagordeiniodd i gael ein mabwysiadu yn blant iddo'i hun trwy Iesu Grist ,
49001006	er clod i'w ras gogoneddus , ei rad rodd i ni yn yr Anwylyd .
49001007	Ynddo ef y mae i ni brynedigaeth trwy ei waed , sef maddeuant ein camweddau ; dyma fesur cyfoeth y gras
49001008	a roddodd mor hael i ni , ynghyd â phob doethineb a dirnadaeth .
49001009	Hysbysodd i ni ddirgelwch ei ewyllys , yn unol â'r bwriad a arfaethodd yng Nghrist
49001010	yng nghynllun cyflawniad yr amseroedd , sef dwyn yr holl greadigaeth i undod yng Nghrist , gan gynnwys pob peth yn y nefoedd ac ar y ddaear .
49001011	Ynddo ef hefyd rhoddwyd i ni ran yn yr etifeddiaeth , yn rhinwedd ein rhagordeinio yn ôl arfaeth yr hwn sy'n gweithredu pob peth yn ôl ei fwriad a'i ewyllys ei hun .
49001012	A thrwy hyn yr ydym ni , y rhai cyntaf i obeithio yng Nghrist , i ddwyn clod i'w ogoniant ef .
49001013	A chwithau , wedi ichwi glywed gair y gwirionedd , Efengyl eich iachawdwriaeth , ac wedi ichwi gredu ynddo , gosodwyd arnoch yng Nghrist sêl yr Ysbryd Glân , yr hwn oedd wedi ei addo .
49001014	Yr Ysbryd hwn yw'r ernes o'n hetifeddiaeth , nes ein prynu'n rhydd i'w meddiannu'n llawn , er clod i ogoniant Duw .
49001015	Am hynny , o'r pryd y clywais am y ffydd sydd gennych yn yr Arglwydd Iesu , ac am eich cariad tuag at yr holl saint ,
49001016	nid wyf fi wedi peidio â diolch amdanoch , gan eich galw i gof yn fy ngweddïau .
49001017	A'm gweddi yw , ar i Dduw ein Harglwydd Iesu Grist , Tad y gogoniant , roi i chwi , yn eich adnabyddiaeth ohono ef , yr Ysbryd sy'n rhoi doethineb a datguddiad .
49001018	Bydded iddo oleuo llygaid eich deall , a'ch dwyn i wybod beth yw'r gobaith sy'n ymhlyg yn ei alwad , beth yw cyfoeth y gogoniant sydd ar gael yn yr etifeddiaeth y mae'n ei rhoi i chwi ymhlith y saint ,
49001019	a beth yw aruthrol fawredd y gallu sydd ganddo o'n plaid ni sy'n credu ,
49001020	y grymuster hwnnw a gyflawnodd yng ngrym ei nerth yng Nghrist pan gyfododd ef oddi wrth y meirw , a'i osod i eistedd ar ei ddeheulaw yn y nefolion leoedd ,
49001021	ymhell uwchlaw pob tywysogaeth ac awdurdod a gallu ac arglwyddiaeth , a phob teitl a geir , nid yn unig yn yr oes bresennol , ond hefyd yn yr oes sydd i ddod .
49001022	Darostyngodd Duw bob peth dan ei draed ef , a rhoddodd ef yn ben ar bob peth i'r eglwys ;
49001023	yr eglwys hon yw ei gorff ef , a chyflawniad yr hwn sy'n cael ei gyflawni ym mhob peth a thrwy bob peth .
49002001	Bu adeg pan oeddech chwithau yn feirw yn eich camweddau a'ch pechodau .
49002002	Yr oeddech yn byw yn ôl ffordd y byd hwn , mewn ufudd-dod i dywysog galluoedd yr awyr , yr ysbryd sydd yn awr ar waith yn y rhai sy'n anufudd i Dduw .
49002003	Ymhlith y rhai hynny yr oeddem ninnau i gyd unwaith , yn byw yn ôl ein chwantau dynol ac yn porthi dymuniadau'r cnawd a'r synhwyrau ; yr oeddem wrth natur , fel pawb arall , yn gorwedd dan ddigofaint Duw .
49002004	Ond gan mor gyfoethog yw Duw yn ei drugaredd , a chan fod ei gariad tuag atom mor fawr , fe'n gwnaeth ni ,
49002005	ni oedd yn feirw yn ein camweddau , yn fyw gyda Christ ; trwy ras yr ydych wedi eich achub .
49002006	Yng Nghrist Iesu , fe'n cyfododd gydag ef a'n gosod i eistedd gydag ef yn y nefolion leoedd ,
49002007	er mwyn dangos , yn yr oesoedd sy'n dod , gyfoeth difesur ei ras trwy ei diriondeb i ni yng Nghrist Iesu .
49002008	Trwy ras yr ydych wedi eich achub , trwy ffydd . Nid eich gwaith chwi yw hyn ; rhodd Duw ydyw ;
49002009	nid yw'n dibynnu ar weithredoedd , ac felly ni all neb ymffrostio .
49002010	Oherwydd ei waith ef ydym , wedi ein creu yng Nghrist Iesu i fywyd o weithredoedd da , bywyd y mae Duw wedi ei drefnu inni o'r dechrau .
49002011	Gan hynny , chwi oedd gynt yn Genhedloedd o ran y cnawd , chwi sydd yn cael eich galw yn ddienwaededig gan y rhai a elwir yn enwaededig ( ar gyfrif gwaith dwylo dynol ar y cnawd ) ,
49002012	chwi , meddaf , cofiwch eich bod yr amser hwnnw heb Grist , yn ddieithriaid i ddinasyddiaeth Israel , yn estroniaid i'r cyfamodau a'u haddewid , heb obaith a heb Dduw yn y byd .
49002013	Ond yn awr , yng Nghrist Iesu , yr ydych chwi , a fu unwaith ymhell , wedi eich dwyn yn agos trwy waed Crist .
49002014	Oherwydd ef yw ein heddwch ni . Gwnaeth y ddau , yr Iddewon a'r Cenhedloedd , yn un , wedi chwalu trwy ei gnawd ei hun y canolfur o elyniaeth oedd yn eu gwahanu .
49002015	Dirymodd y Gyfraith , a'i gorchmynion a'i hordeiniadau . Ac felly , i wneud heddwch , creodd o'r ddau un ddynoliaeth newydd ynddo ef ei hun ,
49002016	er mwyn cymodi'r ddau â Duw , mewn un corff , trwy'r groes ; trwyddi hi fe laddodd yr elyniaeth .
49002017	Fe ddaeth , a phregethu heddwch i chwi y rhai pell , a heddwch hefyd i'r rhai agos .
49002018	Oherwydd trwyddo ef y mae gennym ni ein dau ffordd i ddod , mewn un Ysbryd , at y Tad .
49002019	Felly , nid estroniaid a dieithriaid ydych mwyach , ond cyd-ddinasyddion â'r saint ac aelodau o deulu Duw .
49002020	Yr ydych wedi eich adeiladu ar sylfaen yr apostolion a'r proffwydi , a'r conglfaen yw Crist Iesu ei hun .
49002021	Ynddo ef y mae pob rhan a adeiledir yn cyd-gloi yn ei gilydd ac yn codi'n deml sanctaidd yn yr Arglwydd .
49002022	Ynddo ef yr ydych chwithau hefyd yn cael eich cydadeiladu i fod yn breswylfod i Dduw yn yr Ysbryd .
49003001	Oherwydd hyn , yr wyf fi , Paul , carcharor Crist Iesu er eich mwyn chwi'r Cenhedloedd , yn offrymu fy ngweddi .
49003002	Y mae'n rhaid eich bod wedi clywed am gynllun gras Duw , y gras sydd wedi ei roi i mi er eich lles chwi :
49003003	sef i'r dirgelwch gael ei hysbysu i mi trwy ddatguddiad . Yr wyf eisoes wedi ysgrifennu'n fyr am hyn ,
49003004	ac o'i ddarllen gallwch ddeall fy nirnadaeth o ddirgelwch Crist .
49003005	Yn y cenedlaethau gynt , ni chafodd y dirgelwch hwn mo'i hysbysu i blant dynion , fel y mae yn awr wedi ei ddatguddio gan Ysbryd Duw i'w apostolion sanctaidd a'i broffwydi .
49003006	Dyma'r dirgelwch : bod y Cenhedloedd , ynghyd â'r Iddewon , yn gydetifeddion , yn gydaelodau o'r corff , ac yn gydgyfranogion o'r addewid yng Nghrist Iesu trwy'r Efengyl .
49003007	Dyma'r Efengyl y deuthum i yn weinidog iddi yn ôl rhodd gras Duw , a roddwyd i mi trwy weithrediad ei allu ef .
49003008	I mi , y llai na'r lleiaf o'r holl saint , y rhoddwyd y rhodd raslon hon , i bregethu i'r Cenhedloedd anchwiliadwy olud Crist ,
49003009	ac i ddwyn i'r golau gynllun y dirgelwch a fu'n guddiedig ers oesoedd yn Nuw , Creawdwr pob peth ,
49003010	er mwyn i ysblander amryfal ddoethineb Duw gael ei hysbysu yn awr , trwy'r eglwys , i'r tywysogaethau a'r awdurdodau yn y nefolion leoedd .
49003011	Y mae hyn yn unol â'r arfaeth dragwyddol a gyflawnodd yng Nghrist Iesu ein Harglwydd .
49003012	Ynddo ef , a thrwy ffydd ynddo , yr ydym yn cael dod at Dduw yn eofn a hyderus .
49003013	Yr wyf yn erfyn , felly , ar ichwi beidio â digalonni o achos fy nioddefiadau drosoch ; hwy , yn wir , yw eich gogoniant chwi .
49003014	Oherwydd hyn yr wyf yn plygu fy ngliniau gerbron y Tad ,
49003015	yr hwn y mae pob teulu yn y nefoedd ac ar y ddaear yn cymryd ei enw oddi wrtho ,
49003016	ac yn gweddïo ar iddo ganiatáu i chwi , yn ôl cyfoeth ei ogoniant , gryfder a nerth mewnol trwy'r Ysbryd ,
49003017	ac ar i Grist breswylio yn eich calonnau drwy ffydd .
49003018	Boed i chwi , sydd â chariad yn wreiddyn a sylfaen eich bywyd , gael eich galluogi i amgyffred ynghyd â'r holl saint beth yw lled a hyd ac uchder a dyfnder cariad Crist ,
49003019	a gwybod am y cariad hwnnw , er ei fod uwchlaw gwybodaeth . Felly dygir chwi i gyflawnder , hyd at holl gyflawnder Duw .
49003020	Iddo ef , sydd â'r gallu ganddo i wneud yn anhraethol well na dim y gallwn ni ei ddeisyfu na'i ddychmygu , trwy'r gallu sydd ar waith ynom ni ,
49003021	iddo ef y bo'r gogoniant yn yr eglwys ac yng Nghrist Iesu , o genhedlaeth i genhedlaeth , byth bythoedd ! Amen .
49004001	Yr wyf fi , felly , sy'n garcharor er mwyn yr Arglwydd , yn eich annog i fyw yn deilwng o'r alwad a gawsoch .
49004002	Byddwch yn ostyngedig ac addfwyn ym mhob peth , ac yn amyneddgar , gan oddef eich gilydd mewn cariad .
49004003	Ymrowch i gadw , â rhwymyn tangnefedd , yr undod y mae'r Ysbryd yn ei roi .
49004004	Un corff sydd , ac un Ysbryd , yn union fel mai un yw'r gobaith sy'n ymhlyg yn eich galwad ;
49004005	un Arglwydd , un ffydd , un bedydd ,
49004006	un Duw a Thad i bawb , yr hwn sydd goruwch pawb , a thrwy bawb , ac ym mhawb .
49004007	Ond i bob un ohonom rhoddwyd gras , ei ran o rodd Crist .
49004008	Am hynny y mae'r Ysgrythur yn dweud : “ Esgynnodd i'r uchelder , gan arwain ei garcharorion yn gaeth ; rhoddodd roddion i bobl . ”
49004009	Beth yw ystyr “ esgynnodd ” ? Onid yw'n golygu ei fod wedi disgyn hefyd i barthau isaf y ddaear ?
49004010	Yr un a ddisgynnodd yw'r un a esgynnodd hefyd ymhell uwchlaw'r nefoedd i gyd , i lenwi'r holl greadigaeth .
49004011	A dyma'i roddion : rhai i fod yn apostolion , rhai yn broffwydi , rhai yn efengylwyr , rhai yn fugeiliaid ac yn athrawon ,
49004012	i gymhwyso'r saint i waith gweinidogaeth , i adeiladu corff Crist .
49004013	Felly y cyrhaeddwn oll hyd at yr undod a berthyn i'r ffydd ac i adnabyddiaeth o Fab Duw . Y nod yw dynoliaeth lawn dwf , a'r mesur yw'r aeddfedrwydd sy'n perthyn i gyflawnder Crist .
49004014	Nid ydym i fod yn fabanod mwyach , yn cael ein lluchio gan donnau a'n gyrru yma a thraw gan bob rhyw awel o athrawiaeth , wedi ein dal gan ystryw y rhai sy'n ddyfeisgar i gynllwynio twyll .
49004015	Na , gadewch i ni ddilyn y gwir mewn cariad , a thyfu ym mhob peth i Grist . Ef yw'r pen ,
49004016	ac wrtho ef y mae'r holl gorff yn cael ei ddal wrth ei gilydd a'i gysylltu drwy bob cymal sy'n rhan ohono . Felly , trwy weithgarwch cyfaddas pob un rhan , ceir prifiant yn y corff , ac y mae'n ei adeiladu ei hun mewn cariad .
49004017	Hyn , felly , yr wyf yn ei ddweud ac yn ei argymell arnoch yn yr Arglwydd , eich bod chwi bellach i beidio â byw fel y mae'r Cenhedloedd yn byw , yn oferedd eu meddwl ;
49004018	oherwydd tywyllwch sydd yn eu deall , a dieithriaid ydynt i'r bywyd sydd o Dduw , o achos yr anwybodaeth y maent yn ei choleddu a'r ystyfnigrwydd sydd yn eu calon .
49004019	Pobl ydynt sydd wedi colli pob teimlad ac wedi ymollwng i'r anlladrwydd sy'n peri iddynt gyflawni pob math o aflendid yn ddiymatal .
49004020	Ond nid felly yr ydych chwi wedi dysgu Crist ,
49004021	chwi sydd , yn wir , wedi clywed amdano ac wedi eich hyfforddi ynddo , yn union fel y mae'r gwirionedd yn Iesu .
49004022	Fe'ch dysgwyd eich bod i roi heibio'r hen natur ddynol oedd yn perthyn i'ch ymarweddiad gynt ac sy'n cael ei llygru gan chwantau twyllodrus ,
49004023	a'ch bod i gael eich adnewyddu mewn ysbryd a meddwl ,
49004024	a gwisgo amdanoch y natur ddynol newydd sydd wedi ei chreu ar ddelw Duw , yn y cyfiawnder a'r sancteiddrwydd sy'n gweddu i'r gwirionedd .
49004025	Gan hynny , ymaith â chelwydd ! Dywedwch y gwir bob un wrth ei gymydog , oherwydd yr ydym yn aelodau o'n gilydd .
49004026	Byddwch ddig , ond peidiwch â phechu ; peidiwch â gadael i'r haul fachlud ar eich digofaint ,
49004027	a pheidiwch â rhoi cyfle i'r diafol .
49004028	Y mae'r lleidr i beidio â lladrata mwyach ; yn hytrach , dylai ymroi i weithio'n onest â'i ddwylo ei hun , er mwyn cael rhywbeth i'w rannu â'r sawl sydd mewn angen .
49004029	Nid oes yr un gair drwg i ddod allan o'ch genau , dim ond geiriau da , sydd er adeiladaeth yn ôl yr angen , ac felly'n dwyn bendith i'r sawl sy'n eu clywed .
49004030	Peidiwch â thristáu Ysbryd Glân Duw , yr Ysbryd y gosodwyd ei sêl arnoch ar gyfer dydd eich prynu'n rhydd .
49004031	Bwriwch ymaith oddi wrthych bob chwerwder , llid , digofaint , twrw , a sen , ynghyd â phob drwgdeimlad .
49004032	Byddwch yn dirion wrth eich gilydd ; yn dyner eich calon , yn maddau i'ch gilydd fel y maddeuodd Duw yng Nghrist i chwi .
49005001	Byddwch , felly , yn efelychwyr Duw , fel plant annwyl iddo ,
49005002	gan fyw mewn cariad , yn union fel y carodd Crist ni , a'i roi ei hun trosom , yn offrwm ac aberth i Dduw , o arogl pêr .
49005003	Anfoesoldeb rhywiol , a phob aflendid a thrachwant , peidiwch hyd yn oed â'u henwi yn eich plith , fel y mae'n briodol i saint ;
49005004	a'r un modd bryntni , a chleber ffôl , a siarad gwamal , pethau sy'n anweddus . Yn hytrach , geiriau diolch sy'n gweddu i chwi .
49005005	Gwyddoch hyn yn sicr , nad oes cyfran yn nheyrnas Crist a Duw i neb sy'n puteinio neu'n aflan , nac i neb sy'n drachwantus , hynny yw , yn addoli eilunod .
49005006	Peidiwch â chymryd eich twyllo gan eiriau gwag neb ; o achos y pethau hyn y mae digofaint Duw yn dod ar y rhai sy'n anufudd iddo .
49005007	Peidiwch felly â chyfathrachu â hwy ;
49005008	tywyllwch oeddech chwi gynt , ond yn awr goleuni ydych yn yr Arglwydd . Byddwch fyw fel plant goleuni ,
49005009	oherwydd gwelir ffrwyth y goleuni ym mhob daioni a chyfiawnder a gwirionedd .
49005010	Gwnewch yn siŵr beth sy'n gymeradwy gan yr Arglwydd .
49005011	Gwrthodwch ymgysylltu â gweithredoedd diffrwyth y tywyllwch , ond yn hytrach dadlennwch eu drygioni .
49005012	Gwarthus yw hyd yn oed crybwyll y pethau a wneir ganddynt yn y dirgel .
49005013	Ond y mae pob peth a ddadlennir gan y goleuni yn dod yn weladwy , oherwydd goleuni yw pob peth a wneir yn weladwy .
49005014	Am hynny y dywedir : “ Deffro , di sydd yn cysgu , a chod oddi wrth y meirw , ac fe dywynna Crist arnat . ”
49005015	Felly , gwyliwch eich ymddygiad yn ofalus , gan fyw , nid fel rhai annoeth ond fel rhai doeth .
49005016	Daliwch ar eich cyfle , oherwydd y mae'r dyddiau'n ddrwg .
49005017	Am hynny , peidiwch â bod yn ffôl , ond deallwch beth yw ewyllys yr Arglwydd .
49005018	Peidiwch â meddwi ar win ( afradlonedd yw hynny ) , ond llanwer chwi â'r Ysbryd .
49005019	Cyfarchwch eich gilydd â salmau ac emynau a chaniadau ysbrydol ; canwch a phynciwch o'ch calon i'r Arglwydd .
49005020	Diolchwch bob amser am bob dim i Dduw y Tad yn enw ein Harglwydd Iesu Grist ;
49005021	a byddwch ddarostyngedig i'ch gilydd , o barchedig ofn tuag at Grist .
49005022	Chwi wragedd , byddwch ddarostyngedig i'ch gwŷr fel i'r Arglwydd ;
49005023	oherwydd y gŵr yw pen y wraig , fel y mae Crist hefyd yn ben yr eglwys ; ac ef yw Gwaredwr y corff .
49005024	Ond fel y mae'r eglwys yn ddarostyngedig i Grist , felly y mae'n rhaid i'r gwragedd fod i'w gwŷr ym mhob peth .
49005025	Chwi wŷr , carwch eich gwragedd , fel y carodd Crist yntau'r eglwys a'i roi ei hun drosti ,
49005026	i'w sancteiddio a'i glanhau â'r golchiad dŵr a'r gair ,
49005027	er mwyn iddo ef ei hun ei chyflwyno iddo'i hun yn ei llawn ogoniant , heb fod arni frycheuyn na chrychni na dim byd o'r fath , iddi fod yn sanctaidd a di-fai .
49005028	Yn yr un modd , dylai'r gwŷr garu eu gwragedd fel eu cyrff eu hunain . Y mae'r gŵr sy'n caru ei wraig yn ei garu ei hun .
49005029	Ni chasaodd neb erioed ei gnawd ei hun ; yn hytrach y mae'n ei feithrin a'i ymgeleddu . Felly y gwna Crist hefyd â'r eglwys ;
49005030	oherwydd yr ydym ni'n aelodau o'i gorff ef .
49005031	Yng ngeiriau'r Ysgrythur : “ Dyna pam y bydd dyn yn gadael ei dad a'i fam ac yn glynu wrth ei wraig ; a bydd y ddau yn un cnawd . ”
49005032	Y mae'r dirgelwch hwn yn fawr . Cyfeirio yr wyf at Grist ac at yr eglwys .
49005033	Ond yr ydych chwithau bob un i garu ei wraig fel ef ei hun ; ac y mae'r wraig hithau i barchu ei gŵr .
49006001	Chwi blant , ufuddhewch i'ch rhieni yn yr Arglwydd , oherwydd hyn sydd iawn .
49006002	“ Anrhydedda dy dad a'th fam ” — hwn yw'r gorchymyn cyntaf ac iddo addewid :
49006003	“ er mwyn iti lwyddo a chael hir ddyddiau ar y ddaear . ”
49006004	Chwi dadau , peidiwch â chythruddo'ch plant , ond eu meithrin yn nisgyblaeth a hyfforddiant yr Arglwydd .
49006005	Chwi gaethweision , ufuddhewch i'ch meistri daearol mewn ofn a dychryn , mewn unplygrwydd calon fel i Grist ,
49006006	nid ag esgus o wasanaeth fel rhai sy'n ceisio plesio dynion , ond fel gweision Crist yn gwneud ewyllys Duw â'ch holl galon .
49006007	Rhowch wasanaeth ewyllysgar fel i'r Arglwydd , nid i ddynion ,
49006008	oherwydd fe wyddoch y bydd pob un , boed gaeth neu rydd , yn derbyn tâl gan yr Arglwydd am ba ddaioni bynnag a wna .
49006009	Chwi feistri , gwnewch yr un peth iddynt hwy , gan roi'r gorau i fygwth , oherwydd fe wyddoch fod eu Meistr hwy a chwithau yn y nefoedd , ac nad yw ef yn dangos ffafriaeth .
49006010	Yn olaf , ymgryfhewch yn yr Arglwydd ac yn nerth ei allu ef .
49006011	Gwisgwch amdanoch holl arfogaeth Duw , er mwyn ichwi fedru sefyll yn gadarn yn erbyn cynllwynion y diafol .
49006012	Nid â meidrolion yr ydym yn yr afael , ond â thywysogaethau ac awdurdodau , â llywodraethwyr tywyllwch y byd hwn , â phwerau ysbrydol drygionus yn y nefolion leoedd .
49006013	Gan hynny , ymarfogwch â holl arfogaeth Duw , er mwyn ichwi fedru gwrthsefyll yn y dydd drwg , ac wedi cyflawni pob peth , sefyll yn gadarn .
49006014	Safwch , ynteu , â gwirionedd yn wregys am eich canol , a chyfiawnder yn arfwisg ar eich dwyfron ,
49006015	a pharodrwydd i gyhoeddi Efengyl tangnefedd yn esgidiau am eich traed .
49006016	Heblaw hyn oll , ymarfogwch â tharian ffydd ; â hon byddwch yn gallu diffodd holl saethau tanllyd yr Un drwg .
49006017	Derbyniwch helm iachawdwriaeth a chleddyf yr Ysbryd , sef gair Duw .
49006018	Ymrowch i weddi ac ymbil , gan weddïo bob amser yn yr Ysbryd . I'r diben hwn , byddwch yn effro , gyda dyfalbarhad ym mhob math o ymbil dros y saint i gyd ,
49006019	a gweddïwch drosof finnau y bydd i Dduw roi i mi ymadrodd , ac agor fy ngenau , i hysbysu'n eofn ddirgelwch yr Efengyl .
49006020	Trosti hi yr wyf yn llysgennad mewn cadwynau . Ie , gweddïwch ar i mi lefaru'n hy amdani , fel y dylwn lefaru .
49006021	Er mwyn i chwithau wybod fy hanes , a beth yr wyf yn ei wneud , fe gewch y cwbl gan Tychicus , y brawd annwyl a'r gweinidog ffyddlon yn yr Arglwydd .
49006022	Yr wyf yn ei anfon atoch yn unswydd ichwi gael gwybod am ein hynt , ac er mwyn iddo ef eich calonogi .
49006023	Tangnefedd i'r cyfeillion , a chariad ynghyd â ffydd oddi wrth Dduw Dad a'r Arglwydd Iesu Grist .
49006024	Gras fyddo gyda phawb sy'n caru ein Harglwydd Iesu Grist â chariad anfarwol !
50001001	Paul a Timotheus , gweision Crist Iesu , at yr holl saint yng Nghrist Iesu sydd yn Philipi , ynghyd â'r arolygwyr a'r diaconiaid .
50001002	Gras a thangnefedd i chwi oddi wrth Dduw ein Tad a'r Arglwydd Iesu Grist .
50001003	Byddaf yn diolch i'm Duw bob tro y byddaf yn cofio amdanoch ,
50001004	a phob amser ym mhob un o'm gweddïau dros bob un ohonoch , yr wyf yn gweddïo gyda llawenydd .
50001005	Diolch y byddaf am eich partneriaeth yn yr Efengyl o'r dydd cyntaf hyd yn awr ;
50001006	ac yr wyf yn sicr o hyn , y bydd i'r hwn a ddechreuodd waith da ynoch ei gwblhau erbyn Dydd Crist Iesu .
50001007	Felly y mae'n iawn imi deimlo hyn amdanoch i gyd , am fy mod mor hoff ohonoch , ac am eich bod i gyd yn cyfranogi o'r fraint sy'n dod i'm rhan , pan fyddaf yng ngharchar yn ogystal â phan fyddaf yn amddiffyn yr Efengyl neu yn ei chadarnhau .
50001008	Oblegid y mae Duw'n dyst i mi , gymaint yr wyf yn hiraethu , â dyhead Crist Iesu ei hun , am bawb ohonoch .
50001009	Dyma fy ngweddi , ar i'ch cariad gynyddu fwyfwy eto mewn gwybodaeth a phob dirnadaeth ,
50001010	er mwyn ichwi allu cymeradwyo'r hyn sy'n rhagori , a bod yn ddidwyll a didramgwydd erbyn Dydd Crist ,
50001011	yn gyflawn o ffrwyth y cyfiawnder sy'n dod trwy Iesu Grist , er gogoniant a mawl i Dduw .
50001012	Yr wyf am i chwi wybod , gyfeillion , fod y pethau a ddigwyddodd i mi wedi troi , yn hytrach , yn foddion i hyrwyddo'r Efengyl ,
50001013	yn gymaint â'i bod wedi dod yn hysbys , trwy'r holl Praetoriwm ac i bawb arall , mai er mwyn Crist yr wyf yng ngharchar ,
50001014	a bod y mwyafrif o'r cyd-gredinwyr , oherwydd i mi gael fy ngharcharu , wedi dod yn hyderus yn yr Arglwydd , ac yn fwy hy o lawer i lefaru'r gair yn ddiofn .
50001015	Y mae'n wir fod rhai yn pregethu Crist o genfigen a chynnen , ac eraill o ewyllys da .
50001016	O gariad y mae'r rhain yn cyhoeddi Crist , gan wybod mai i amddiffyn yr Efengyl y gosodwyd fi yma ,
50001017	ond y mae'r lleill yn gwneud hynny o gymhellion hunanol ac amhur , gan feddwl peri gofid imi yng ngharchar .
50001018	Ond pa waeth ? Y naill ffordd neu'r llall , p'run ai mewn rhith ynteu mewn gwirionedd , y mae Crist yn cael ei gyhoeddi , ac yr wyf yn gorfoleddu yn hyn . Ie , a gorfoleddu a wnaf hefyd ,
50001019	oherwydd mi wn mai canlyniad hyn , ar bwys eich gweddi chwi a chymorth Ysbryd Iesu Grist , fydd fy ngwaredigaeth .
50001020	Am hyn yr wyf yn disgwyl yn eiddgar , gan obeithio na chaf fy nghywilyddio mewn dim , ond y bydd Crist , yn awr fel erioed , trwy fy ngwroldeb i , yn cael ei fawrygu yn fy nghorff i , p'run bynnag ai trwy fy mywyd ai trwy fy marwolaeth .
50001021	Oherwydd , i mi , Crist yw byw , ac elw yw marw .
50001022	Ond os wyf i barhau i fyw yn y cnawd , bydd hynny'n golygu y caf ffrwyth o'm llafur . Eto , ni wn beth i'w ddewis .
50001023	Y mae'n gyfyng arnaf o'r ddeutu ; y mae arnaf awydd ymadael a bod gyda Christ , gan fod hynny'n llawer iawn gwell ;
50001024	ond y mae aros yn fy nghnawd yn fwy angenrheidiol er eich mwyn chwi .
50001025	Rwy'n gwybod hyn i sicrwydd : aros a wnaf , a phara i aros gyda chwi oll , i hyrwyddo eich cynnydd a'ch llawenydd yn y ffydd ,
50001026	er mwyn ichwi ymffrostio fwyfwy , yng Nghrist Iesu , o'm hachos i pan ddof yn ôl atoch .
50001027	Yn anad dim , bydded eich buchedd yn deilwng o Efengyl Crist , er mwyn imi weld , os dof atoch , neu glywed amdanoch , os byddaf yn absennol , eich bod yn sefyll yn gadarn , yn un o ran ysbryd , gan gydymdrechu yn unfryd dros ffydd yr Efengyl ,
50001028	heb eich dychrynu mewn un dim gan y gwrthwynebwyr . Bydd hyn yn arwydd eglur i'r rheini o'u distryw hwy , ond o'ch iachawdwriaeth chwi , a hynny oddi wrth Dduw .
50001029	Oherwydd rhoddwyd i chwi y fraint , nid yn unig o gredu yng Nghrist ond hefyd o ddioddef drosto ,
50001030	gan ymdaflu i'r frwydr honno y gwelsoch fi ynddi , ac yr ydych yn awr yn clywed fy mod ynddi o hyd .
50002001	Felly , os oes gennych yng Nghrist unrhyw symbyliad , unrhyw apêl o du cariad , unrhyw gymdeithas trwy'r Ysbryd , os oes unrhyw gynhesrwydd a thosturi ,
50002002	cyflawnwch fy llawenydd trwy fod o'r un meddwl , a'r un cariad gennych at eich gilydd , yn unfryd ac yn unfarn .
50002003	Peidiwch â gwneud dim o gymhellion hunanol nac o ymffrost gwag , ond mewn gostyngeiddrwydd bydded i bob un ohonoch gyfrif y llall yn deilyngach nag ef ei hun .
50002004	Bydded gofal gan bob un ohonoch , nid am eich buddiannau eich hunain yn unig ond am fuddiannau pobl eraill hefyd .
50002005	Amlygwch yn eich plith eich hunain yr agwedd meddwl honno sydd , yn wir , yn eiddo i chwi yng Nghrist Iesu .
50002006	Er ei fod ef ar ffurf Duw , ni chyfrifodd fod cydraddoldeb â Duw yn beth i'w gipio ,
50002007	ond fe'i gwacaodd ei hun , gan gymryd ffurf caethwas a dyfod ar wedd ddynol .
50002008	O'i gael ar ddull dyn , fe'i darostyngodd ei hun , gan fod yn ufudd hyd angau , ie , angau ar groes .
50002009	Am hynny tra-dyrchafodd Duw ef , a rhoi iddo'r enw sydd goruwch pob enw ,
50002010	fel wrth enw Iesu y plygai pob glin yn y nef ac ar y ddaear a than y ddaear ,
50002011	ac y cyffesai pob tafod fod Iesu Grist yn Arglwydd , er gogoniant Duw Dad .
50002012	Gan hynny , fy nghyfeillion annwyl , fel y buoch bob amser yn ufudd , felly yn awr , nid yn unig fel pe bawn yn bresennol , ond yn fwy o lawer gan fy mod yn absennol , gweithredwch , mewn ofn a dychryn , yr iachawdwriaeth sy'n eiddo ichwi ;
50002013	oblegid Duw yw'r un sydd yn gweithio ynoch i beri ichwi ewyllysio a gweithredu i'w amcanion daionus ef .
50002014	Gwnewch bopeth heb rwgnach nac ymryson ;
50002015	byddwch yn ddi-fai a diddrwg , yn blant di-nam i Dduw yng nghanol cenhedlaeth wyrgam a gwrthnysig , yn disgleirio yn eu plith fel goleuadau yn y byd ,
50002016	yn cyflwyno gair y bywyd . Felly byddwch yn destun ymffrost i mi yn Nydd Crist , na fu imi redeg y ras yn ofer na llafurio yn ofer .
50002017	Ond os tywelltir fy mywyd i yn ddiodoffrwm ac yn aberth er mwyn eich ffydd chwi , yr wyf yn llawen , ac yn cydlawenhau â chwi i gyd .
50002018	Yn yr un modd byddwch chwithau'n llawen , a chydlawenhewch â mi .
50002019	Ond yr wyf yn gobeithio yn yr Arglwydd Iesu anfon Timotheus atoch ar fyrder , er mwyn imi gael fy nghalonogi o wybod am eich amgylchiadau chwi .
50002020	Oherwydd nid oes gennyf neb o gyffelyb ysbryd iddo ef , i gymryd gwir ofal am eich buddiannau chwi ;
50002021	y maent oll â'u bryd ar eu dibenion eu hunain , nid ar ddibenion Iesu Grist .
50002022	Gwyddoch fel y profwyd ei werth ef , gan iddo wasanaethu gyda mi , fel mab gyda'i dad , o blaid yr Efengyl .
50002023	Dyma'r gŵr , ynteu , yr wyf yn gobeithio'i anfon , cyn gynted byth ag y caf weld sut y bydd hi arnaf .
50002024	Ac yr wyf yn sicr , yn yr Arglwydd , y byddaf fi fy hun hefyd yn dod yn fuan .
50002025	Yr wyf yn credu hefyd y dylwn anfon Epaffroditus atoch , brawd a chydweithiwr a chydfilwr i mi , a'ch cennad chwi i weini ar fy anghenraid i .
50002026	Oherwydd y mae ef wedi bod yn hiraethu amdanoch oll , ac yn poeni am i chwi glywed iddo fod yn glaf .
50002027	Yn wir , fe fu'n wael , hyd at farw bron ; ond fe dosturiodd Duw wrtho , ac nid wrtho ef yn unig ond wrthyf finnau hefyd , rhag imi gael gofid ar ben gofid .
50002028	Yr wyf , felly , yn fwy eiddgar i'w anfon , er mwyn i chwi lawenhau eto o'i weld , ac i minnau fod yn llai fy ngofid .
50002029	Derbyniwch ef felly yn yr Arglwydd gyda phob llawenydd ; ac anrhydeddwch rai o'i fath ef ,
50002030	oherwydd bu yn ymyl marw er mwyn gwaith Crist pan fentrodd ei fywyd i gyflawni drosof y gwasanaeth na allech chwi mo'i gyflawni .
50003001	Bellach , gyfeillion , llawenhewch yn yr Arglwydd . Nid yw ysgrifennu'r un pethau atoch yn drafferth i mi , ac i chwi y mae'n ddiogelwch .
50003002	Gwyliwch y cŵn , gwyliwch y drwgweithredwyr , gwyliwch y rhai nad ydynt ond yn gwaedu'r cnawd .
50003003	Oherwydd ni yw'r rhai gwir enwaededig , ni sy'n addoli trwy Ysbryd Duw , ac yn ymfalchïo yng Nghrist Iesu heb ymddiried yn y cnawd —
50003004	er bod gennyf , o'm rhan fy hun , le i ymddiried yn y cnawd hefyd . Os oes rhywun arall yn tybio fod ganddo le i ymddiried yn y cnawd , yr wyf fi'n fwy felly :
50003005	wedi enwaedu arnaf yr wythfed dydd , o hil Israel , o lwyth Benjamin , yn Hebrëwr o dras Hebrewyr ; yn ôl y Gyfraith , yn Pharisead ;
50003006	o ran sêl , yn erlid yr eglwys ; yn ôl y cyfiawnder sy'n perthyn i'r Gyfraith , yn ddi-fai .
50003007	Ond beth bynnag oedd yn ennill i mi , yr wyf yn awr yn ei ystyried yn golled oherwydd Crist .
50003008	A mwy na hynny hyd yn oed , yr wyf yn dal i gyfrif pob peth yn golled , ar bwys rhagoriaeth y profiad o adnabod Crist Iesu fy Arglwydd , yr un y collais bob peth o'i herwydd . Yr wyf yn cyfrif y cwbl yn ysbwriel , er mwyn imi ennill Crist
50003009	a'm cael ynddo ef , heb ddim cyfiawnder o'm heiddo fy hun sy'n tarddu o'r Gyfraith , ond hwnnw sydd trwy ffydd yng Nghrist , y cyfiawnder sydd o Dduw ar sail ffydd .
50003010	Rwyf am ei adnabod ef , a grym ei atgyfodiad , a chymdeithas ei ddioddefiadau , wrth gael fy nghydffurfio â'i farwolaeth ef ,
50003011	fel y caf i rywfodd , gyrraedd yr atgyfodiad oddi wrth y meirw .
50003012	Nid fy mod eisoes wedi cael hyn , neu fy mod eisoes yn berffaith , ond yr wyf yn prysuro ymlaen , er mwyn meddiannu'r peth hwnnw y cefais innau er ei fwyn fy meddiannu gan Grist Iesu .
50003013	Gyfeillion , nid wyf yn ystyried fy mod wedi ei feddiannu ; ond un peth , gan anghofio'r hyn sydd o'r tu cefn ac ymestyn yn daer at yr hyn sydd o'r tu blaen ,
50003014	yr wyf yn cyflymu at y nod , i ennill y wobr y mae Duw yn fy ngalw i fyny ati yng Nghrist Iesu .
50003015	Pob un ohonom , felly , sydd ymhlith y rhai aeddfed , dyma sut y dylai feddwl . Ond os ydych o wahanol feddwl am rywbeth , fe ddatguddia Duw hyn hefyd ichwi .
50003016	Ond gadewch inni ymddwyn yn unol â'r safon yr ydym wedi ei chyrraedd .
50003017	Byddwch yn gydefelychwyr ohonof fi , gyfeillion , a daliwch sylw ar y rhai sy'n byw yn ôl yr esiampl sydd gennych ynom ni .
50003018	Oherwydd y mae llawer , yr wyf yn fynych wedi sôn wrthych amdanynt , ac yr wyf yn sôn eto yn awr gan wylo , sydd o ran eu ffordd o fyw yn elynion croes Crist .
50003019	Distryw yw eu diwedd , y bol yw eu duw , ac yn eu cywilydd y mae eu gogoniant ; pobl â'u bryd ar bethau daearol ydynt .
50003020	Oherwydd yn y nefoedd y mae ein dinasyddiaeth ni , ac oddi yno hefyd yr ydym yn disgwyl Gwaredwr , sef yr Arglwydd Iesu Grist .
50003021	Bydd ef yn gweddnewid ein corff iselwael ni ac yn ei wneud yn unffurf â'i gorff gogoneddus ef , trwy'r nerth sydd yn ei alluogi i ddwyn pob peth dan ei awdurdod .
50004001	Am hynny , fy nghyfeillion , anwyliaid yr wyf yn hiraethu amdanynt , fy llawenydd a'm coron , safwch yn gadarn fel hyn yn yr Arglwydd , fy nghyfeillion annwyl .
50004002	Yr wyf yn annog Euodia , ac yn annog Syntyche , i fyw'n gytûn yn yr Arglwydd .
50004003	Ac yn wir y mae gennyf gais i tithau , fy nghydymaith cywir dan yr iau : rho dy gymorth i'r gwragedd hyn a gydymdrechodd â mi o blaid yr Efengyl , ynghyd â Clement a'm cydweithwyr eraill , sydd â'u henwau yn llyfr y bywyd .
50004004	Llawenhewch yn yr Arglwydd bob amser ; fe'i dywedaf eto , llawenhewch .
50004005	Bydded eich hynawsedd yn hysbys i bob dyn . Y mae'r Arglwydd yn agos .
50004006	Peidiwch â phryderu am ddim , ond ym mhob peth gwneler eich deisyfiadau yn hysbys i Dduw trwy weddi ac ymbil , ynghyd â diolchgarwch .
50004007	A bydd tangnefedd Duw , sydd goruwch pob deall , yn gwarchod dros eich calonnau a'ch meddyliau yng Nghrist Iesu .
50004008	Bellach , gyfeillion , beth bynnag sydd yn wir , beth bynnag sydd yn anrhydeddus , beth bynnag sydd yn gyfiawn a phur , beth bynnag sydd yn hawddgar a chanmoladwy , pob rhinwedd a phopeth yn haeddu clod , myfyriwch ar y pethau hyn .
50004009	Y pethau yr ydych wedi eu dysgu a'u derbyn , eu clywed a'u gweled , ynof fi , gwnewch y rhain ; a bydd Duw'r tangnefedd gyda chwi .
50004010	Y mae'n llawenydd mawr yn yr Arglwydd i mi , fod eich gofal amdanaf yn awr o'r diwedd wedi blaguro eto . O ran hynny , yr oedd y gofal gennych ; yr amser cyfaddas oedd yn eisiau .
50004011	Nid fy mod yn dweud hyn am fod arnaf angen , oherwydd yr wyf fi wedi dysgu bod yn fodlon , beth bynnag fy amgylchiadau .
50004012	Gwn sut i gymryd fy narostwng , a gwn hefyd sut i fod uwchben fy nigon . Ym mhob rhyw amgylchiadau , yr wyf wedi dysgu'r gyfrinach sut i ddygymod , boed â llawnder neu newyn , â helaethrwydd neu brinder .
50004013	Y mae gennyf gryfder at bob gofyn trwy yr hwn sydd yn fy nerthu i .
50004014	Er hynny , da y gwnaethoch wrth rannu â mi fy ngorthrymder .
50004015	Yr ydych chwithau , Philipiaid , yn gwybod , pan euthum allan o Facedonia ar gychwyn y genhadaeth , na fu gan yr un eglwys , ar wahân i chwi yn unig , ran gyda mi mewn rhoi a derbyn ;
50004016	oherwydd yn Thesalonica hyd yn oed anfonasoch unwaith , ac eilwaith , i gyfarfod â'm hangen .
50004017	Nid ceisio'r rhodd yr wyf , ond ceisio'r elw sy'n cynyddu i'ch cyfrif chwi .
50004018	Yr wyf fi wedi derbyn fy nhâl yn llawn , a mwy na hynny ; y mae gennyf gyflawnder ar ôl derbyn trwy law Epaffroditus yr hyn a anfonasoch chwi ; y mae hynny'n arogl pêr , yn aberth cymeradwy , wrth fodd Duw .
50004019	A bydd fy Nuw i yn cyflawni eich holl angen chwi yn ôl cyfoeth ei ogoniant yng Nghrist Iesu .
50004020	I'n Duw a'n Tad y byddo'r gogoniant byth bythoedd ! Amen .
50004021	Cyfarchwch bob sant yng Nghrist Iesu . Y mae'r cyfeillion sydd gyda mi yn eich cyfarch chwi .
50004022	Y mae'r saint i gyd , ac yn arbennig y rhai sydd yng ngwasanaeth Cesar , yn eich cyfarch .
50004023	Gras yr Arglwydd Iesu Grist fyddo gyda'ch ysbryd !
51001001	Paul , apostol Crist Iesu trwy ewyllys Duw , a Timotheus ein brawd ,
51001002	at y saint yn Colosae , rhai ffyddlon yng Nghrist . Gras a thangnefedd i chwi oddi wrth Dduw ein Tad .
51001003	Yr ydym bob amser yn ein gweddïau yn diolch amdanoch i Dduw , Tad ein Harglwydd Iesu Grist ,
51001004	oherwydd i ni glywed am eich ffydd yng Nghrist Iesu , ac am y cariad sydd gennych tuag at yr holl saint ,
51001005	deubeth sy'n tarddu o wrthrych eich gobaith , sydd ynghadw yn y nefoedd i chwi . Clywsoch eisoes am y gobaith hwn , yng ngair y gwirionedd , yr Efengyl
51001006	sydd wedi dod atoch . Y mae'r Efengyl yn dwyn ffrwyth ac yn cynyddu trwy'r holl fyd , yn union fel y mae hefyd yn eich plith chwi , o'r dydd y clywsoch am ras Duw a'i amgyffred mewn gwirionedd .
51001007	Dysgasoch hyn oddi wrth Epaffras , ein cydwas annwyl , sy'n weinidog ffyddlon i Grist ar eich rhan ,
51001008	ac ef sydd wedi'n hysbysu ni am eich cariad yn yr Ysbryd .
51001009	Oherwydd hyn , o'r dydd y clywsom hynny , nid ydym yn peidio â gweddïo drosoch . Deisyf yr ydym ar ichwi gael eich llenwi , trwy bob doethineb a deall ysbrydol , ag amgyffrediad o ewyllys Duw ,
51001010	er mwyn ichwi fyw yn deilwng o'r Arglwydd a rhyngu ei fodd yn gyfan gwbl , gan ddwyn ffrwyth mewn gweithredoedd da o bob math , a chynyddu yn eich adnabyddiaeth o Dduw .
51001011	Yr ydym yn deisyf ar ichwi gael eich grymuso â phob grymuster , yn ôl nerth ei ogoniant ef , i ddyfalbarhau a hirymaros yn llawen ym mhob dim ,
51001012	gan ddiolch i'r Tad , yr hwn a'ch gwnaeth yn gymwys i gael cyfran o etifeddiaeth y saint yn y goleuni .
51001013	Gwaredodd ni o afael y tywyllwch , a'n trosglwyddo i deyrnas ei annwyl Fab ,
51001014	yn yr hwn y mae inni brynedigaeth , sef maddeuant ein pechodau .
51001015	Hwn yw delw'r Duw anweledig , cyntafanedig yr holl greadigaeth ;
51001016	oherwydd ynddo ef y crewyd pob peth yn y nefoedd ac ar y ddaear , pethau gweledig a phethau anweledig , gorseddau , arglwyddiaethau , tywysogaethau ac awdurdodau . Trwyddo ef ac er ei fwyn ef y mae pob peth wedi ei greu .
51001017	Y mae ef yn bod cyn pob peth , ac ynddo ef y mae pob peth yn cydsefyll .
51001018	Ef hefyd yw pen y corff , sef yr eglwys . Ef yw'r dechrau , y cyntafanedig o blith y meirw , i fod ei hun yn gyntaf ym mhob peth .
51001019	Oherwydd gwelodd Duw yn dda i'w holl gyflawnder breswylio ynddo ef ,
51001020	a thrwyddo ef , ar ôl gwneud heddwch trwy ei waed ar y groes , i gymodi pob peth ag ef ei hun , y pethau sydd ar y ddaear a'r pethau sydd yn y nefoedd .
51001021	Yr oeddech chwithau ar un adeg wedi ymddieithrio , ac yn elyniaethus eich meddwl , a'ch gweithredoedd yn ddrwg . Ond yn awr fe'ch cymododd ,
51001022	yng nghorff ei gnawd trwy ei farwolaeth , i'ch cyflwyno'n sanctaidd a di-fai a di-fefl ger ei fron .
51001023	Ond y mae'n rhaid ichwi barhau yn eich ffydd , yn gadarn a diysgog , a pheidio â symud oddi wrth obaith yr Efengyl a glywsoch . Dyma'r Efengyl a bregethwyd ym mhob rhan o'r greadigaeth dan y nef , a'r Efengyl y deuthum i , Paul , yn weinidog iddi .
51001024	Yr wyf yn awr yn llawen yn fy nioddefiadau drosoch , ac yn cwblhau yn fy nghnawd yr hyn sy'n ôl o gystuddiau Crist , er mwyn ei gorff , sef yr eglwys .
51001025	Fe ddeuthum i yn weinidog i'r eglwys yn ôl yr oruchwyliaeth a roddodd Duw i mi er eich mwyn chwi , i gyhoeddi gair Duw yn ei gyflawnder ,
51001026	sef y dirgelwch a fu'n guddiedig ers oesoedd ac ers cenedlaethau , ond sydd yn awr wedi ei amlygu i'w saint .
51001027	Ewyllysiodd Duw hysbysu iddynt hwy beth yw cyfoeth gogoniant y dirgelwch hwn ymhlith y Cenhedloedd . Dyma'r dirgelwch : Crist ynoch chwi , gobaith y gogoniant .
51001028	Ei gyhoeddi ef yr ydym ni , gan rybuddio pawb , a dysgu pawb ym mhob doethineb , er mwyn cyflwyno pob un yn gyflawn yng Nghrist .
51001029	I'r diben hwn yr wyf yn llafurio ac yn ymdrechu trwy ei nerth ef , y nerth sy'n gweithredu'n rymus ynof fi .
51002001	Oherwydd yr wyf am ichwi wybod cymaint yw fy ymdrech drosoch chwi , a thros y rhai sydd yn Laodicea , a phawb sydd heb fy ngweld wyneb yn wyneb .
51002002	Fy nod yw eu calonogi a'u clymu ynghyd mewn cariad , iddynt gael holl gyfoeth y sicrwydd a ddaw yn sgîl dealltwriaeth , ac iddynt amgyffred dirgelwch Duw , sef Crist .
51002003	Ynddo ef y mae holl drysorau doethineb a gwybodaeth yn guddiedig .
51002004	Yr wyf yn dweud hyn rhag i neb eich arwain ar gyfeiliorn â'u hymadrodd twyllodrus .
51002005	Oherwydd , er fy mod yn absennol yn y cnawd , yr wyf gyda chwi yn yr ysbryd , yn llawenhau wrth weld eich rhengoedd disgybledig a chadernid eich ffydd yng Nghrist .
51002006	Felly , gan eich bod wedi derbyn Crist Iesu , yr Arglwydd , dylech fyw ynddo ef .
51002007	Cadwch eich gwreiddiau ynddo , gan gael eich adeiladu ynddo , a'ch cadarnhau yn y ffydd fel y'ch dysgwyd , a bod yn ddibrin eich diolch .
51002008	Gwyliwch rhag i neb eich cipio i gaethiwed drwy athroniaeth a gwag hudoliaeth yn ôl traddodiad dynol , yn ôl ysbrydion elfennig y cyfanfyd , ac nid yn ôl Crist .
51002009	Oherwydd ynddo ef y mae holl gyflawnder y Duwdod yn preswylio'n gorfforol ,
51002010	ac yr ydych chwithau wedi eich dwyn i gyflawnder ynddo ef . Y mae ef yn ben ar bob tywysogaeth ac awdurdod .
51002011	Ynddo ef hefyd yr enwaedwyd arnoch ag enwaediad nad yw o waith llaw , ond yn hytrach o ddiosg y corff cnawdol ; hwn yw enwaediad Crist .
51002012	Claddwyd chwi gydag ef yn eich bedydd , ac yn y bedydd hefyd fe'ch cyfodwyd gydag ef drwy ffydd yn nerth Duw , yr hwn a'i cyfododd ef oddi wrth y meirw .
51002013	Ac er eich bod yn feirw yn eich camweddau a'ch cnawd dienwaededig , fe'ch gwnaeth chwi yn fyw gydag ef . Y mae wedi maddau inni ein holl gamweddau ,
51002014	ac wedi diddymu'r ddogfen oedd yn ein rhwymo i'r gofynion a'n gwnâi ni yn ddyledwyr . Y mae wedi ei bwrw hi o'r neilltu ; fe'i hoeliodd ar y groes .
51002015	Diarfogodd y tywysogaethau a'r awdurdodau , a'u gwneud yn sioe gerbron y byd yng ngorymdaith ei fuddugoliaeth arnynt ar y groes .
51002016	Peidiwch , felly , â chymryd eich barnu gan neb ynglŷn â bwyta ac yfed , neu mewn perthynas â gŵyl neu newydd-loer neu Saboth .
51002017	Cysgod yw'r rhain o'r pethau sy'n dod ; Crist biau'r sylwedd .
51002018	Peidiwch â chymryd eich gwahardd gan ddyfarniad neb sydd â'i fryd ar ddiraddio'r hunan , ac ar addoli angylion ar sail ei weledigaethau . Meddwl cnawdol sy'n peri i rai felly ymchwyddo heb achos ,
51002019	ac nid oes ganddynt afael ar y pen . Ond oddi wrth y pen y mae'r holl gorff yn cael ei gynnal a'i gydgysylltu trwy'r cymalau a'r gewynnau , ac felly'n prifio â phrifiant sydd o Dduw .
51002020	Os buoch farw gyda Christ i ysbrydion elfennig y cyfanfyd , pam yr ydych , fel petaech yn byw o hyd yn y byd , yn ymddarostwng i orchmynion :
51002021	“ Peidiwch â chyffwrdd ” , “ Peidiwch â blasu ” , “ Peidiwch â thrafod ” —
51002022	a hynny ynglŷn â phethau sydd i gyd yn darfod wrth eu defnyddio ? Dilyn rheolau ac athrawiaethau dynol yr ydych .
51002023	Y mae i'r fath bethau enw doethineb , gyda'u crefydd wneud , eu hunanddiraddiad , a'u triniaeth lem o'r corff . Ond nid ydynt o unrhyw werth i atal cnawdolrwydd .
51003001	Felly , os cyfodwyd chwi gyda Christ , ceisiwch y pethau sydd uchod , lle y mae Crist yn eistedd ar ddeheulaw Duw .
51003002	Rhowch eich bryd ar y pethau sydd uchod , nid ar y pethau sydd ar y ddaear .
51003003	Oherwydd buoch farw , ac y mae eich bywyd wedi ei guddio gyda Christ yn Nuw .
51003004	Pan amlygir Crist , eich bywyd chwi , yna fe gewch chwithau eich amlygu gydag ef mewn gogoniant .
51003005	Rhowch i farwolaeth , felly , y rhannau hynny ohonoch sy'n perthyn i'r ddaear : anfoesoldeb rhywiol , amhurdeb , nwyd , blys , a thrachwant , sydd yn eilunaddoliaeth .
51003006	O achos y pethau hyn y mae digofaint Duw yn dod ar y rhai anufudd .
51003007	Dyna oedd eich ffordd chwithau o ymddwyn ar un adeg , pan oeddech yn byw yn eu canol .
51003008	Ond yn awr , rhowch heibio'r holl bethau hyn : digofaint , llid , drwgdeimlad , cabledd a bryntni o'ch genau .
51003009	Peidiwch â dweud celwydd wrth eich gilydd , gan eich bod wedi diosg yr hen natur ddynol , ynghyd â'i gweithredoedd ,
51003010	ac wedi gwisgo amdanoch y natur ddynol newydd , sy'n cael ei hadnewyddu mewn gwybodaeth ar ddelw ei Chreawdwr .
51003011	Nid oes yma ragor rhwng Groegiaid ac Iddewon , enwaediad a dienwaediad , barbariad , Scythiad , caeth , rhydd ; ond Crist yw pob peth , a Christ sydd ym mhob peth .
51003012	Am hynny , fel etholedigion Duw , sanctaidd ac annwyl , gwisgwch amdanoch dynerwch calon , caredigrwydd , gostyngeiddrwydd , addfwynder ac amynedd .
51003013	Goddefwch eich gilydd , a maddeuwch i'ch gilydd os bydd gan rywun gŵyn yn erbyn rhywun arall ; fel y maddeuodd yr Arglwydd i chwi , felly gwnewch chwithau .
51003014	Tros y rhain i gyd gwisgwch gariad , sy'n rhwymyn perffeithrwydd .
51003015	Bydded i dangnefedd Crist lywodraethu yn eich calonnau ; i hyn y cawsoch eich galw , yn un corff . A byddwch yn ddiolchgar .
51003016	Bydded i air Crist breswylio ynoch yn ei gyfoeth . Dysgwch a rhybuddiwch eich gilydd gyda phob doethineb . Â chalonnau diolchgar canwch i Dduw salmau ac emynau a chaniadau ysbrydol .
51003017	Beth bynnag yr ydych yn ei wneud , ar air neu ar weithred , gwnewch bopeth yn enw yr Arglwydd Iesu , gan roi diolch i Dduw , y Tad , drwyddo ef .
51003018	Chwi wragedd , byddwch ddarostyngedig i'ch gwŷr ; hyn yw eich dyletswydd fel pobl yr Arglwydd .
51003019	Chwi wŷr , carwch eich gwragedd , a pheidiwch â bod yn llym wrthynt .
51003020	Chwi blant , ufuddhewch i'ch rhieni ym mhob peth , oherwydd hyn sydd gymeradwy ym mhobl yr Arglwydd .
51003021	Chwi dadau , peidiwch â chythruddo eich plant , rhag iddynt ddigalonni .
51003022	Chwi gaethweision , ufuddhewch ym mhob peth i'ch meistri daearol , nid ag esgus o wasanaeth fel rhai sy'n ceisio plesio dynion , ond mewn unplygrwydd calon yn ofn yr Arglwydd .
51003023	Beth bynnag yr ydych yn ei wneud , gweithiwch â'ch holl galon , fel i'r Arglwydd , ac nid i neb arall .
51003024	Gwyddoch mai oddi wrth yr Arglwydd y byddwch yn derbyn yr etifeddiaeth yn wobr . Gwasanaethwch Grist , eich Meistr chwi .
51003025	Oherwydd y sawl sy'n gwneud cam fydd yn derbyn y cam yn ôl ; nid oes ffafriaeth .
51004001	Chwi feistri , rhowch i'ch caethweision yr hyn sy'n gyfiawn a theg , gan wybod fod gennych chwithau hefyd Feistr yn y nef .
51004002	Parhewch i weddïo yn ddyfal , yn effro , ac yn ddiolchgar .
51004003	Gweddïwch yr un pryd drosom ninnau hefyd , ar i Dduw agor inni ddrws i'r gair , inni gael traethu dirgelwch Crist , y dirgelwch yr wyf yn garcharor er ei fwyn .
51004004	Gweddïwch ar i mi ei amlygu , fel y mae'n ddyletswydd arnaf lefaru .
51004005	Byddwch yn ddoeth eich ymddygiad tuag at y rhai sydd y tu allan ; daliwch ar eich cyfle .
51004006	Bydded eich gair bob amser yn rasol , wedi ei flasu â halen , ichwi fedru ateb pob un fel y dylid .
51004007	Fe gewch yr holl hanes amdanaf gan Tychicus , y brawd annwyl a'r gweinidog ffyddlon , a'm cydwas yn yr Arglwydd .
51004008	Yr wyf yn ei anfon atoch yn unswydd ichwi gael gwybod am ein hynt , ac er mwyn iddo ef eich calonogi .
51004009	Daw Onesimus gydag ef , y brawd ffyddlon ac annwyl , sy'n un ohonoch chwi . Fe gewch yr holl hanes oddi yma ganddynt hwy .
51004010	Y mae Aristarchus , fy nghydgarcharor , yn eich cyfarch ; a Marc , cefnder Barnabas ( cawsoch orchmynion ynglŷn ag ef : os daw atoch , rhowch groeso iddo ) ;
51004011	a Jesws , a elwir Jwstus . Dyma'r unig gredinwyr Iddewig sy'n cydweithio â mi dros deyrnas Dduw ; a buont yn gysur mawr imi .
51004012	Y mae Epaffras , sy'n un ohonoch , caethwas Crist Iesu , yn eich cyfarch . Y mae ef bob amser yn gweddïo'n daer drosoch chwi , ar ichwi sefyll yn gadarn , yn gredinwyr aeddfed , ac yn gwbl argyhoeddedig ym mhob dim y mae Duw yn ei ewyllysio .
51004013	Yr wyf yn tystio amdano ei fod yn llafurio'n ddygn trosoch chwi , a thros y rhai sydd yn Laodicea ac yn Hierapolis .
51004014	Y mae Luc , y meddyg annwyl , a Demas yn eich cyfarch .
51004015	Cyfarchwch y credinwyr yn Laodicea , a Nymffa a'r eglwys sy'n ymgynnull yn ei thŷ .
51004016	A phan fydd y llythyr hwn wedi ei ddarllen yn eich plith chwi , parwch iddo gael ei ddarllen hefyd yn eglwys y Laodiceaid . Yr ydych chwithau hefyd i ddarllen y llythyr o Laodicea .
51004017	A dywedwch wrth Archipus , “ Gofala dy fod yn cyflawni'r gwasanaeth a ymddiriedodd yr Arglwydd iti . ”
51004018	Y mae'r cyfarchiad hwn yn fy llaw i fy hun , Paul . Cofiwch fy mod yng ngharchar . Gras fyddo gyda chwi !
52001001	Paul a Silfanus a Timotheus at eglwys y Thesaloniaid yn Nuw y Tad a’r Arglwydd Iesu Grist . Gras a thangnefedd i chwi .
52001002	Yr ydym yn diolch i Dduw bob amser amdanoch chwi oll , gan eich galw i gof yn ein gweddïau ,
52001003	a chofio’n ddi-baid gerbron ein Duw a’n Tad am weithgarwch eich ffydd , a llafur eich cariad , a’r dyfalbarhad sy’n tarddu o’ch gobaith yn ein Harglwydd Iesu Grist .
52001004	Gwyddom , gyfeillion annwyl gan Dduw , eich bod chwi wedi eich ethol ,
52001005	oherwydd nid ar air yn unig y daeth atoch yr Efengyl yr ydym ni yn ei phregethu , ond mewn nerth hefyd , ac yn yr Ysbryd Glân , a chydag argyhoeddiad mawr . Fe wyddoch chwithau hefyd pa fath rai oeddem ni yn eich plith , ac er eich mwyn chwi .
52001006	Daethoch chwi yn efelychwyr ohonom ni ac o’r Arglwydd , gan ichwi dderbyn y gair mewn gorthrymder mawr , ynghyd â llawenydd yr Ysbryd Glân .
52001007	Felly daethoch yn esiampl i bawb o’r credinwyr ym Macedonia ac yn Achaia .
52001008	Canys oddi wrthych chwi yr atseiniodd gair yr Arglwydd , ac nid ym Macedonia ac Achaia yn unig ; y mae eich ffydd chwi yn Nuw wedi mynd ar led ym mhob man , fel nad oes angen i ni ddweud dim .
52001009	Oherwydd y mae pobl ohonynt eu hunain yn sôn amdanom , y fath dderbyniad a gawsom i’ch plith , a’r modd y troesoch at Dduw oddi wrth eilunod , i wasanaethu’r gwir Dduw byw ,
52001010	ac i ddisgwyl ei Fab o’r nefoedd , y Mab a gyfododd ef oddi wrth y meirw , sef Iesu , yr un sydd yn ein gwaredu oddi wrth y digofaint sydd i ddod .
52002001	Fe wyddoch eich hunain , gyfeillion , na fu ein dyfodiad atoch yn ofer .
52002002	Yr oeddem eisoes wedi dioddef ac wedi cael ein sarhau , fel y gwyddoch , yn Philipi , ond buom yn hy trwy nerth ein Duw i draethu i chwi Efengyl Duw , er mor galed oedd y frwydr .
52002003	Oherwydd nid yw ein hapêl ni yn codi o gyfeiliornad , na chwaith o amhurdeb , ac nid oes ynddi dwyll ;
52002004	yn hytrach , fel y cawsom ein profi’n gymeradwy gan Dduw i gael ymddiried yr Efengyl inni , yr ydym yn llefaru fel rhai sy’n boddhau , nid meidrolion ond Duw , yr hwn sy’n profi ein calonnau .
52002005	Oherwydd , fel y gwyddoch , ni buom un amser yn arfer geiriau gweniaith , na chwaith ffalster i gelu trachwant — fel y mae Duw’n dyst .
52002006	Ac nid oeddem yn ceisio gogoniant gan bobl , gennych chwi na neb arall , er y gallasem , fel apostolion Crist , fod yn ddynion o bwys .
52002007	Ond buom yn addfwyn yn eich plith , fel mamaeth yn meithrin ei phlant ei hun .
52002008	Felly , yn ein hoffter ohonoch , yr oedd yn dda gennym gyfrannu i chwi , nid yn unig Efengyl Duw , ond nyni ein hunain hefyd , gan i chwi ddod yn annwyl gennym .
52002009	Oherwydd yr ydych yn cofio , gyfeillion , am ein llafur a’n lludded ; yr oeddem yn gweithio nos a dydd , rhag bod yn faich ar neb ohonoch , wrth bregethu Efengyl Duw i chwi .
52002010	Yr ydych chwi’n dystion , a Duw yn dyst hefyd , mor sanctaidd a chyfiawn a di-fai y bu ein hymddygiad tuag atoch chwi sy’n credu .
52002011	A’r un modd , fe wyddoch inni fod i bob un ohonoch fel tad i’w blant ,
52002012	gan apelio atoch , trwy eich annog a’ch rhybuddio i fyw yn deilwng o’r Duw sydd yn eich galw i’w deyrnas a’i ogoniant ei hun .
52002013	Yr ydym ni’n diolch i Dduw yn ddi-baid ar gyfrif hyn hefyd : eich bod chwi , wrth dderbyn gair Duw fel y clywsoch ef gennym ni , wedi ei groesawu , nid fel gair dynol ond fel yr hyn ydyw mewn gwirionedd , sef gair Duw , sydd hefyd ar waith ynoch chwi sy’n gredinwyr .
52002014	Oherwydd daethoch chwi , gyfeillion , i efelychu eglwysi Duw yng Nghrist Iesu sydd yn Jwdea , oherwydd yr ydych chwi wedi dioddef yr un pethau yn union oddi ar law eich cydwladwyr ag y maent hwythau oddi ar law yr Iddewon ,
52002015	y rhai a laddodd yr Arglwydd Iesu , a hefyd y proffwydi , ac a’n herlidiodd ni . Nid ydynt yn boddhau Duw , ac y maent yn elyniaethus i bawb ,
52002016	gan eu bod yn ein rhwystro ni rhag llefaru i’r Cenhedloedd er mwyn iddynt gael eu hachub . Felly y maent bob amser yn cyflenwi mesur eu pechodau . Ond y mae’r digofaint wedi dod arnynt o’r diwedd .
52002017	Pan oeddem ni , gyfeillion , wedi ein gwneud yn amddifad , o’ch colli chwi dros ychydig amser , o ran golwg ond nid o ran y galon , aethom yn fwy eiddgar , ac yn angerddol ein dymuniad am eich gweld .
52002018	Oherwydd buom yn awyddus i ddod atoch — myfi , Paul , dro ar ôl tro — ond rhwystrodd Satan ni .
52002019	Canys pwy yw ein gobaith a’n llawenydd , a’r goron yr ymffrostiwn ynddi gerbron ein Harglwydd Iesu ar ei ddyfodiad , pwy ond chwi eich hunain ?
52002020	Ie , chwi yw ein gogoniant a’n llawenydd .
52003001	Felly , pan na allem ymgynnal yn hwy , buom yn fodlon aros yn Athen ar ein pen ein hunain ,
52003002	ac anfon Timotheus , ein brawd a chydweithiwr Duw yn Efengyl Crist , i’ch cadarnhau a’ch calonogi chwi yn eich ffydd ,
52003003	rhag i neb eich siglo yn y gorthrymderau hyn . Oherwydd fe wyddoch eich hunain mai i hyn yr arfaethwyd ni ;
52003004	yn wir , pan oeddem gyda chwi , rhagfynegasom ichwi y byddai i ni ddioddef gorthrymder ; ac felly y bu , fel y gwyddoch .
52003005	Am hynny , gan na allwn ymgynnal yn hwy , mi anfonais i gael gwybod am eich ffydd chwi , rhag ofn i’r temtiwr rywsut fod wedi eich temtio , ac i’n llafur ni fynd yn ofer .
52003006	Ond y mae Timotheus newydd ddod atom oddi wrthych , a rhoi newyddion da inni ynglŷn â’ch ffydd a’ch cariad chwi . Y mae’n dweud fod gennych goffa da amdanom bob amser , a’ch bod yn hiraethu cymaint am ein gweld ni ag yr ydym ninnau am eich gweld chwi .
52003007	Am hynny , gyfeillion , cawsom ni , yn ein holl angen a’n gorthrymder , ein calonogi ynglŷn â chwi , ar gyfrif eich ffydd ,
52003008	oherwydd os ydych chwi yn awr yn sefyll yn gadarn yn yr Arglwydd , y mae hynny’n rhoi bywyd i ni .
52003009	Pa ddiolch a allwn ei dalu i Dduw amdanoch chwi , am yr holl lawenydd yr ydym yn ei deimlo o’ch plegid gerbron ein Duw ?
52003010	Yr ydym yn deisyf yn angerddol , nos a dydd , am gael gweld eich wyneb a chyflenwi diffygion eich ffydd .
52003011	Bydded i’n Duw a’n Tad ei hun , a’n Harglwydd Iesu , gyfeirio ein ffordd atoch !
52003012	A chwithau , bydded i’r Arglwydd beri ichwi gynyddu , a rhagori mewn cariad tuag at eich gilydd a thuag at bawb , fel yr ydym ni tuag atoch chwi ,
52003013	i gadarnhau eich calonnau , fel y byddwch yn ddi-fai mewn sancteiddrwydd gerbron ein Duw a’n Tad yn nyfodiad ein Harglwydd Iesu gyda’i holl saint ! Amen .
52004001	Bellach , gyfeillion , fel y cawsoch eich hyfforddi gennym ni pa fodd y dylech fyw er mwyn boddhau Duw ( ac felly , yn wir , yr ydych yn byw ) , yr ydym yn gofyn ichwi , ac yn deisyf arnoch yn yr Arglwydd Iesu , i ragori fwyfwy .
52004002	Oherwydd gwyddoch pa gyfarwyddyd a roddasom ichwi oddi wrth yr Arglwydd Iesu .
52004003	Oherwydd hyn yw ewyllys Duw , ichwi gael eich sancteiddio : yr ydych i ymgadw oddi wrth anfoesoldeb rhywiol ;
52004004	y mae pob un ohonoch i wybod sut i gadw ei gorff ei hun mewn sancteiddrwydd a pharch ,
52004005	ac nid yn nwyd trachwant , fel y cenhedloedd nad ydynt yn adnabod Duw ;
52004006	nid yw neb i gam-drin ei gyd-grediniwr , na manteisio arno yn ei ymwneud ag ef , oherwydd , fel y dywedasom wrthych o’r blaen , a’ch rhybuddio , y mae’r Arglwydd yn dial am yr holl bethau hyn .
52004007	Oherwydd galwodd Duw ni , nid i amhurdeb ond i sancteiddrwydd .
52004008	Gan hynny , y mae’r sawl sydd yn diystyru hyn yn diystyru neb ond Duw , yr hwn sy’n rhoi ei Ysbryd Glân i chwi .
52004009	Ynglŷn â chariad at eich gilydd , nid oes arnoch angen i neb ysgrifennu atoch ; oherwydd yr ydych chwi eich hunain wedi eich dysgu gan Dduw i garu eich gilydd .
52004010	Ac yn wir , yr ydych yn gwneud hyn i bawb o’r credinwyr trwy Facedonia gyfan ; ond yr ydym yn eich annog , gyfeillion , i ragori fwyfwy :
52004011	i roi eich bryd ar fyw yn dawel , a dilyn eich gorchwylion eich hunain , a gweithio â’ch dwylo eich hunain , fel y gorchmynasom ichwi .
52004012	Felly byddwch yn ymddwyn yn weddaidd yng ngolwg y rhai sydd y tu allan , ac ni fydd angen dim arnoch .
52004013	Yr ydym am ichwi wybod , gyfeillion , am y rhai sydd yn huno , rhag ichwi fod yn drallodus , fel y rhelyw sydd heb ddim gobaith .
52004014	Os ydym yn credu i Iesu farw ac atgyfodi , felly hefyd bydd Duw , gydag ef , yn dod â’r rhai a hunodd drwy Iesu .
52004015	Hyn yr ydym yn ei ddweud wrthych ar air yr Arglwydd : ni fyddwn ni , y rhai byw a adewir hyd ddyfodiad yr Arglwydd , yn rhagflaenu dim ar y rhai sydd wedi huno .
52004016	Oherwydd pan floeddir y gorchymyn , pan fydd yr archangel yn galw ac utgorn Duw yn seinio , bydd yr Arglwydd ei hun yn disgyn o’r nef ; bydd y meirw yng Nghrist yn atgyfodi yn gyntaf ,
52004017	ac yna byddwn ni , y rhai byw a fydd wedi eu gadael , yn cael ein cipio i fyny gyda hwy yn y cymylau , i gyfarfod â’r Arglwydd yn yr awyr ; ac felly byddwn gyda’r Arglwydd yn barhaus .
52004018	Calonogwch eich gilydd , felly , â’r geiriau hyn .
52005001	Ynglŷn â’r amseroedd a’r prydiau , gyfeillion , nid oes arnoch angen i neb ysgrifennu atoch .
52005002	Oherwydd yr ydych yn gwybod yn iawn mai fel lleidr yn y nos y daw Dydd yr Arglwydd .
52005003	Pan fydd pobl yn dweud , “ Dyma dangnefedd a diogelwch ” , dyna’r pryd y daw dinistr disymwth ar eu gwarthaf fel gwewyr esgor ar wraig feichiog , ac ni fydd dim dianc iddynt .
52005004	Ond nid ydych chwi , gyfeillion , mewn tywyllwch , i’r Dydd eich goddiweddyd fel lleidr ;
52005005	pobl y goleuni , pobl y dydd , ydych chwi oll . Nid ydym yn perthyn i’r nos nac i’r tywyllwch .
52005006	Am hynny , rhaid inni beidio â chysgu , fel y rhelyw , ond bod yn effro a sobr .
52005007	Y rhai sydd yn cysgu , yn y nos y maent yn cysgu , a’r rhai sydd yn meddwi , yn y nos y maent yn meddwi .
52005008	Ond gan ein bod ni’n perthyn i’r dydd , gadewch inni fod yn sobr , gan wisgo amdanom ffydd a chariad yn ddwyfronneg , a gobaith iachawdwriaeth yn helm .
52005009	Oherwydd nid i ddigofaint y penododd Duw ni , ond i feddu iachawdwriaeth drwy ein Harglwydd Iesu Grist ,
52005010	yr hwn a fu farw drosom , er mwyn inni gael byw gydag ef , p’run bynnag ai yn effro ai yn cysgu y byddwn .
52005011	Am hynny , calonogwch eich gilydd , ac adeiladwch bob un ei gilydd — fel , yn wir , yr ydych yn gwneud .
52005012	Yr ydym yn gofyn ichwi , gyfeillion , barchu’r rhai sydd yn llafurio yn eich plith , yn arweinwyr arnoch yn yr Arglwydd , ac yn eich cynghori ,
52005013	a synio’n uchel iawn amdanynt mewn cariad , ar gyfrif eu gwaith . Byddwch yn heddychlon yn eich plith eich hunain .
52005014	Ac yr ydym yn eich annog , gyfeillion , ceryddwch y segurwyr , cysurwch y gwangalon , cynorthwywch y rhai eiddil , byddwch yn amyneddgar wrth bawb .
52005015	Gwyliwch na fydd neb yn talu drwg am ddrwg i neb , ond ceisiwch bob amser les eich gilydd a lles pawb .
52005016	Llawenhewch bob amser .
52005017	Gweddïwch yn ddi-baid .
52005018	Ym mhob dim rhowch ddiolch , oherwydd hyn yw ewyllys Duw yng Nghrist Iesu i chwi .
52005019	Peidiwch â diffodd yr Ysbryd ;
52005020	peidiwch â dirmygu proffwydoliaethau .
52005021	Ond rhowch brawf ar bob peth , a glynwch wrth yr hyn sydd dda .
52005022	Ymgadwch rhag pob math o ddrygioni .
52005023	Bydded i Dduw’r tangnefedd ei hun eich sancteiddio chwi yn gyfan gwbl , a chadw eich ysbryd a’ch enaid a’ch corff yn gwbl iach a di-fai hyd ddyfodiad ein Harglwydd Iesu Grist !
52005024	Y mae’r hwn sy’n eich galw yn ffyddlon , ac fe gyflawna ef hyn .
52005025	Gyfeillion , gweddïwch drosom ninnau .
52005026	Cyfarchwch y cyfeillion i gyd â chusan sanctaidd .
52005027	Yn enw’r Arglwydd , parwch ddarllen y llythyr hwn i’r holl gynulleidfa .
52005028	Gras ein Harglwydd Iesu Grist fyddo gyda chwi !
53001001	Paul a Silfanus a Timotheus at eglwys y Thesaloniaid yn Nuw ein Tad a'r Arglwydd Iesu Grist .
53001002	Gras a thangnefedd i chwi oddi wrth Dduw ein Tad a'r Arglwydd Iesu Grist .
53001003	Dylem ddiolch i Dduw bob amser amdanoch chwi , gyfeillion , fel y mae'n weddus , am fod eich ffydd yn cynyddu'n ddirfawr , a chariad pob un ohonoch tuag at ei gilydd yn dyfnhau ,
53001004	nes ein bod ninnau yn ymffrostio ynoch ymysg eglwysi Duw , o achos eich dyfalbarhad a'ch ffydd dan yr holl erledigaethau a'r gorthrymderau yr ydych yn eu dioddef .
53001005	Y mae hyn yn brawf o farn gyfiawn Duw , fel y cewch eich cyfrif yn deilwng o deyrnas Dduw , y deyrnas , yn wir , yr ydych yn dioddef er ei mwyn .
53001006	Cyfiawn ar ran Duw , yn sicr , yw talu gorthrymder yn ôl i'r rhai sydd yn eich gorthrymu chwi ,
53001007	a rhoi esmwythâd i chwi sy'n cael eich gorthrymu , ac i ninnau hefyd , pan ddatguddir yr Arglwydd Iesu o'r nef gyda'i angylion nerthol .
53001008	Fe ddaw mewn fflamau tân , gan ddial ar y rhai nad ydynt yn adnabod Duw a'r rhai nad ydynt yn ufuddhau i Efengyl ein Harglwydd Iesu .
53001009	Dyma'r rhai fydd yn dioddef dinistr tragwyddol yn gosb , wedi eu cau allan o bresenoldeb yr Arglwydd ac o ogoniant ei nerth ef ,
53001010	pan ddaw , yn y Dydd hwnnw , i'w ogoneddu gan ei saint ac i fod yn destun rhyfeddod gan bawb a gredodd ; oherwydd y mae'r dystiolaeth a gyhoeddwyd gennym ni i chwi wedi ei chredu .
53001011	I'r diben hwn hefyd yr ydym bob amser yn gweddïo drosoch chwi , ar i'n Duw ni eich cyfrif yn deilwng o'i alwad , a chyflawni trwy ei nerth bob awydd am ddaioni a phob gweithred o ffydd ,
53001012	fel y bydd enw ein Harglwydd Iesu yn cael ei ogoneddu ynoch chwi , a chwithau ynddo yntau , yn ôl gras ein Duw a'r Arglwydd Iesu Grist .
53002001	Ynglŷn â dyfodiad ein Harglwydd Iesu Grist , a'n cydgynnull ni ato ef , yr wyf yn deisyf arnoch , gyfeillion ,
53002002	beidio â chymryd eich ysgwyd yn ddisymwth allan o'ch pwyll , na'ch cynhyrfu gan ddatganiad ysbryd , neu air , neu lythyr yn honni ei fod oddi wrthym ni , i'r perwyl fod Dydd yr Arglwydd eisoes wedi dod .
53002003	Peidiwch â chymryd eich twyllo gan neb mewn unrhyw fodd ; oherwydd ni ddaw'r Dydd hwnnw nes i'r gwrthgiliad ddod yn gyntaf , ac i'r un digyfraith , plentyn colledigaeth , gael ei ddatguddio .
53002004	Dyma'r gwrthwynebydd sy'n ymddyrchafu yn erbyn pob un a elwir yn dduw neu sy'n wrthrych addoliad , nes eistedd ei hunan yn nheml Duw , gan gyhoeddi mai ef sydd Dduw .
53002005	Onid ydych yn cofio fy mod wedi dweud hyn wrthych pan oeddwn eto gyda chwi ?
53002006	Ac yn awr , gwyddoch am yr hyn sydd yn ei ddal yn ôl er mwyn sicrhau mai yn ei briod amser y datguddir ef .
53002007	Oherwydd y mae grym dirgelwch anghyfraith eisoes ar waith , eithr dim ond nes y bydd yr hwn sydd yn awr yn ei ddal yn ôl wedi ei symud o'r ffordd .
53002008	Ac yna fe ddatguddir yr un digyfraith , a bydd yr Arglwydd Iesu yn ei ladd ag anadl ei enau , ac yn ei ddiddymu trwy ysblander ei ddyfodiad .
53002009	Bydd dyfodiad yr un digyfraith yn digwydd trwy weithrediad Satan ; fe'i nodweddir gan bob math o nerth ac arwyddion a rhyfeddodau gau ,
53002010	a chan bob twyll anghyfiawn , i ddrygu'r rhai sydd ar lwybr colledigaeth am iddynt beidio â derbyn cariad at y gwirionedd a chael eu hachub .
53002011	Oherwydd hyn y mae Duw yn anfon arnynt dwyll , i beri iddynt gredu celwydd ,
53002012	ac felly bydd pawb sydd heb gredu'r gwirionedd , ond wedi ymhyfrydu mewn anghyfiawnder , yn cael eu barnu .
53002013	Ond fe ddylem ni ddiolch i Dduw bob amser amdanoch chwi , gyfeillion annwyl gan yr Arglwydd , am i Dduw eich dewis chwi fel y rhai cyntaf i brofi iachawdwriaeth trwy waith sancteiddiol gan yr Ysbryd a thrwy gredu'r gwirionedd .
53002014	I hyn y galwodd ef chwi , trwy'r Efengyl yr ydym ni yn ei phregethu : i feddiannu gogoniant ein Harglwydd Iesu Grist .
53002015	Am hynny , gyfeillion , safwch yn gadarn , a glynwch wrth y traddodiadau yr ydych wedi eu dysgu gennym ni , naill ai ar air neu trwy lythyr .
53002016	A bydded i'n Harglwydd Iesu Grist ei hun , a Duw ein Tad , yr hwn sydd wedi ein caru ac wedi rhoi i ni ddiddanwch tragwyddol a gobaith da trwy ras ,
53002017	ddiddanu eich calonnau a'ch cadarnhau ym mhob gweithred a gair da !
53003001	Bellach , gyfeillion , gweddïwch drosom ni , ar i air yr Arglwydd fynd rhagddo a chael ei ogoneddu , fel y cafodd yn eich plith chwi ,
53003002	ac ar i ni gael ein gwaredu oddi wrth bobl groes a drwg ; oherwydd nid yw pawb yn meddu ar ffydd .
53003003	Ond y mae'r Arglwydd yn ffyddlon , ac fe'ch cadarnha chwi a'ch gwarchod rhag yr Un drwg .
53003004	Y mae gennym hyder yn yr Arglwydd amdanoch , eich bod yn gwneud y pethau yr ydym yn eu gorchymyn , ac y byddwch yn dal i'w gwneud .
53003005	Bydded i'r Arglwydd gyfeirio eich calonnau at gariad Duw ac at amynedd Crist !
53003006	Yr ydym yn gorchymyn i chwi , gyfeillion , yn enw ein Harglwydd Iesu Grist , gadw draw oddi wrth bob crediniwr sy'n segura yn lle byw yn ôl y traddodiad a dderbyniodd gennym ni .
53003007	Gwyddoch yn iawn fel y dylech ein hefelychu ni , oherwydd nid segura y buom ni yn eich plith ,
53003008	na bwyta bara neb am ddim , ond yn hytrach gweithio nos a dydd mewn llafur a lludded , rhag bod yn faich ar neb ohonoch .
53003009	Nid nad oes gennym hawl arnoch , ond gwnaethom hyn er mwyn ein rhoi ein hunain yn esiampl i chwi i'w hefelychu .
53003010	Ac yn wir , pan oeddem yn eich plith , rhoesom y gorchymyn hwn i chwi : os oes rhywun sy'n anfodlon gweithio , peidied â bwyta chwaith .
53003011	Oherwydd yr ydym yn clywed bod rhai yn eich mysg yn segura , yn busnesa ym mhobman heb weithio yn unman .
53003012	I'r cyfryw yr ydym yn gorchymyn , ac yn apelio yn yr Arglwydd Iesu Grist , iddynt weithio'n dawel ac ennill eu bywoliaeth eu hunain .
53003013	A pheidiwch chwithau , gyfeillion , â blino ar wneud daioni .
53003014	Os bydd rhywrai'n gwrthod ufuddhau i'n gair ni yn y llythyr hwn , cadwch eich llygad arnynt , a pheidiwch â chymdeithasu â hwy , er mwyn codi cywilydd arnynt .
53003015	Eto peidiwch â'u hystyried fel gelynion , ond rhybuddiwch hwy fel cyfeillion .
53003016	Bydded i Arglwydd tangnefedd ei hun roi tangnefedd ichwi bob amser ym mhob modd ! Bydded yr Arglwydd gyda chwi oll !
53003017	Y mae'r cyfarchiad yn fy llaw i , Paul . Hwn yw'r arwydd ym mhob llythyr ; fel hyn y byddaf yn ysgrifennu .
53003018	Gras ein Harglwydd Iesu Grist fyddo gyda chwi oll !
54001001	Paul , apostol Crist Iesu trwy orchymyn Duw , ein Gwaredwr , a Christ Iesu , ein gobaith ,
54001002	at Timotheus , ei blentyn diledryw yn y ffydd . Gras a thrugaredd a thangnefedd i ti oddi wrth Dduw y Tad a Christ Iesu ein Harglwydd .
54001003	Pan oeddwn ar gychwyn i Facedonia , pwysais arnat i ddal ymlaen yn Effesus , a gorchymyn i rai pobl beidio â dysgu athrawiaethau cyfeiliornus ,
54001004	a rhoi'r gorau i chwedlau ac achau diddiwedd . Pethau yw'r rhain sy'n hyrwyddo dyfaliadau ofer yn hytrach na chynllun achubol Duw , a ganfyddir trwy ffydd .
54001005	Diben y gorchymyn hwn yw'r cariad sy'n tarddu o galon bur a chydwybod dda a ffydd ddiffuant .
54001006	Gwyro oddi wrth y rhinweddau hyn a barodd i rai droi mewn dadleuon diffaith .
54001007	Y maent â'u bryd ar fod yn athrawon y Gyfraith , ond nid ydynt yn deall dim ar eu geiriau eu hunain , na chwaith ar y pynciau y maent yn eu trafod mor awdurdodol .
54001008	Fe wyddom fod y Gyfraith yn beth ardderchog os caiff ei harfer yn briodol fel cyfraith .
54001009	Gadewch inni ddeall hyn : y mae'r Gyfraith wedi ei llunio , nid ar gyfer y sawl sy'n cadw'r Gyfraith ond ar gyfer y rheini sy'n ei thorri a'i herio , sef yr annuwiol a'r pechadurus , y digrefydd a'r di-dduw , y rhai sy'n lladd tad a mam , yn llofruddio ,
54001010	yn puteinio , yn ymlygru â'u rhyw eu hunain , yn herwgipio , yn dweud celwydd , yn tyngu ar gam , ac yn gwneud unrhyw beth arall sy'n groes i'r athrawiaeth iach
54001011	sy'n perthyn i'r Efengyl a ymddiriedwyd i mi , Efengyl ogoneddus y Duw gwynfydedig .
54001012	Yr wyf yn diolch i Grist Iesu ein Harglwydd , yr hwn a'm nerthodd , am iddo fy nghyfrif yn un y gallai ymddiried ynof a'm penodi i'w wasanaeth ;
54001013	myfi , yr un oedd gynt yn ei gablu , yn ei erlid , ac yn ei sarhau . Ar waethaf hynny , cefais drugaredd am mai mewn anwybodaeth ac anghrediniaeth y gwneuthum y cwbl .
54001014	Gorlifodd gras ein Harglwydd arnaf , ynghyd â'r ffydd a'r cariad sy'n eiddo i ni yng Nghrist Iesu .
54001015	A dyma air i'w gredu , sy'n teilyngu derbyniad llwyr : “ Daeth Crist Iesu i'r byd i achub pechaduriaid . ” A minnau yw'r blaenaf ohonynt .
54001016	Ond cefais drugaredd , a hynny fel y gallai Crist Iesu ddangos ei faith amynedd yn fy achos i , y blaenaf , a'm gwneud felly yn batrwm i'r rhai fyddai'n dod i gredu ynddo a chael bywyd tragwyddol .
54001017	Ac i Frenin tragwyddoldeb , yr anfarwol a'r anweledig a'r unig Dduw , y byddo'r anrhydedd a'r gogoniant byth bythoedd ! Amen .
54001018	Timotheus , fy mab , dyma'r siars sydd gennyf i ti , o gofio'r dystiolaeth broffwydol a roddwyd iti o'r blaen ; ymddiried yn hyn a bydd lew yn y frwydr ,
54001019	gan ddal dy afael mewn ffydd a chydwybod dda . Am i rai ddiystyru cydwybod , drylliwyd llong eu ffydd .
54001020	Pobl felly yw Hymenaeus ac Alexander , dau a draddodais i Satan , i'w disgyblu i beidio â chablu .
54002001	Yn y lle cyntaf , felly , yr wyf yn annog bod ymbiliau , gweddïau , deisyfiadau a diolchiadau yn cael eu hoffrymu dros bawb ,
54002002	dros frenhinoedd a phawb sydd mewn awdurdod , inni gael byw ein bywyd yn dawel a heddychlon , yn llawn duwioldeb a gwedduster .
54002003	Peth da yw hyn , a chymeradwy gan Dduw , ein Gwaredwr ,
54002004	sy'n dymuno gweld pob un yn cael ei achub ac yn dod i ganfod y gwirionedd .
54002005	Oherwydd un Duw sydd , ac un cyfryngwr hefyd rhwng Duw a dynion , sef Crist Iesu , yntau yn ddyn .
54002006	Fe'i rhoes ei hun yn bridwerth dros bawb , yn dystiolaeth yn yr amser priodol i fwriad Duw .
54002007	Ar fy ngwir , heb ddim anwiredd , dyma'r neges y penodwyd fi i dystio iddi fel pregethwr ac apostol , yn athro i'r Cenhedloedd yn y ffydd ac yn y gwirionedd .
54002008	Y mae'n ddymuniad gennyf , felly , fod y gwŷr ym mhob cynulleidfa yn gweddïo , gan ddyrchafu eu dwylo mewn sancteiddrwydd , heb na dicter na dadl ;
54002009	a bod y gwragedd , yr un modd , yn gwisgo dillad gweddus , yn wylaidd a diwair , ac yn eu harddu eu hunain , nid â phlethiadau gwallt a thlysau aur a pherlau a gwisgoedd drud ,
54002010	ond â gweithredoedd da , fel sy'n gweddu i wragedd sy'n honni bod yn dduwiol .
54002011	Rhaid i wragedd gymryd eu dysgu yn dawel gan lwyr ymostwng .
54002012	Ac nid wyf yn caniatáu i wragedd hyfforddi , nac awdurdodi ar y gwŷr ; eu lle hwy yw bod yn dawel .
54002013	Oherwydd Adda oedd y cyntaf i gael ei greu , ac wedyn Efa .
54002014	Ac nid Adda a dwyllwyd ; y wraig oedd yr un a dwyllwyd , a chwympo drwy hynny i drosedd .
54002015	Ond caiff ei hachub drwy ddwyn plant — a bwrw y bydd gwragedd yn parhau mewn ffydd a chariad a sancteiddrwydd , ynghyd â diweirdeb .
54003001	Dyma air i'w gredu : “ Pwy bynnag sydd â'i fryd ar swydd arolygydd , y mae'n chwennych gwaith rhagorol . ”
54003002	Felly , rhaid i arolygydd fod heb nam ar ei gymeriad , yn ŵr i un wraig , yn ddyn sobr , disgybledig , anrhydeddus , lletygar , ac yn athro da .
54003003	Rhaid iddo beidio â bod yn rhy hoff o win , nac yn rhy barod i daro . I'r gwrthwyneb , dylai fod yn ystyriol a heddychlon a diariangar .
54003004	Dylai fod yn un a chanddo reolaeth dda ar ei deulu , ac yn cadw ei blant yn ufudd , â phob gwedduster .
54003005	Os nad yw rhywun yn medru rheoli ei deulu ei hun , sut y mae'n mynd i ofalu am eglwys Dduw ?
54003006	Rhaid iddo beidio â bod yn newydd i'r ffydd , rhag iddo droi'n falch a chwympo dan y condemniad a gafodd y diafol .
54003007	A dylai fod yn un â gair da iddo gan y byd oddi allan , rhag iddo gwympo i waradwydd a chael ei ddal ym magl y diafol .
54003008	Yn yr un modd , rhaid i ddiaconiaid ennyn parch ; nid yn ddauwynebog , nac yn drachwantus am win , nac yn chwennych elw anonest .
54003009	A dylent ddal eu gafael ar ddirgelwch y ffydd gyda chydwybod bur .
54003010	Dylid eu rhoi hwythau ar brawf ar y cychwyn , ac yna , o'u cael yn ddi-fai , caniatáu iddynt wasanaethu .
54003011	Yn yr un modd dylai eu gwragedd fod yn weddus , yn ddiwenwyn , yn sobr , ac yn ffyddlon ym mhob dim .
54003012	Rhaid i bob diacon fod yn ŵr i un wraig , a chanddo reolaeth dda ar ei blant a'i deulu ei hun .
54003013	Oherwydd y mae'r rhai a gyflawnodd waith da fel diaconiaid yn ennill iddynt eu hunain safle da , a hyder mawr ynglŷn â'r ffydd sy'n eiddo i ni yng Nghrist Iesu .
54003014	Yr wyf yn gobeithio dod atat cyn hir , ond rhag ofn y caf fy rhwystro , yr wyf yn ysgrifennu'r llythyr hwn atat ,
54003015	er mwyn iti gael gwybod sut y mae ymddwyn yn nheulu Duw , sef eglwys y Duw byw , colofn a sylfaen y gwirionedd .
54003016	A rhaid inni'n unfryd gyffesu mai mawr yw dirgelwch ein crefydd : “ Ei amlygu ef mewn cnawd , ei gyfiawnhau yn yr ysbryd , ei weld gan angylion , ei bregethu i'r Cenhedloedd , ei gredu drwy'r byd , ei ddyrchafu mewn gogoniant . ”
54004001	Y mae'r Ysbryd yn dweud yn eglur y bydd rhai mewn amserau diweddarach yn cefnu ar y ffydd . Byddant yn troi at ysbrydion twyllodrus ac at bethau y mae cythreuliaid yn eu dysgu trwy ragrith pobl gelwyddog .
54004002	Pobl yw'r rhain â'u cydwybod wedi ei serio ,
54004003	yn gwahardd priodi , ac yn mynnu fod pobl yn ymwrthod â bwydydd — bwydydd y mae Duw wedi eu creu i'w derbyn â diolch gan y credinwyr sydd wedi canfod y gwirionedd .
54004004	Oherwydd y mae pob peth a greodd Duw yn dda , ac ni ddylid gwrthod dim yr ydym yn ei dderbyn â diolch iddo ef ,
54004005	oherwydd y mae'n cael ei sancteiddio trwy air Duw a gweddi .
54004006	Os dygi di'r pethau hyn i sylw'r gynulleidfa , byddi'n was da i Grist Iesu , yn dy feithrin dy hun â geiriau'r ffydd , a'r athrawiaeth dda yr wyt wedi ei dilyn .
54004007	Paid â gwrando ar chwedlau bydol hen wrachod , ond ymarfer dy hun i fod yn dduwiol .
54004008	Wrth gwrs , y mae i ymarfer y corff beth gwerth , ond i ymarfer duwioldeb y mae pob gwerth , gan fod ynddo addewid o fywyd yn y byd hwn a'r byd a ddaw .
54004009	Dyna air i'w gredu , sy'n teilyngu derbyniad llwyr .
54004010	I'r diben hwn yr ydym yn llafurio ac yn ymdrechu , oherwydd rhoesom ein gobaith yn y Duw byw , sy'n Waredwr i bawb , ond i'r credinwyr yn fwy na neb .
54004011	Gorchymyn y pethau hyn i'th bobl , a dysg hwy iddynt .
54004012	Paid â gadael i neb dy ddiystyru am dy fod yn ifanc . Yn hytrach , bydd di'n batrwm i'r credinwyr mewn gair a gweithred , mewn cariad a ffydd a phurdeb .
54004013	Hyd nes imi ddod , rhaid i ti ymroi i'r darlleniadau a'r pregethu a'r hyfforddi .
54004014	Paid ag esgeuluso'r ddawn sydd ynot ac a roddwyd iti trwy eiriau proffwydol ac arddodiad dwylo'r henuriaid .
54004015	Gofala am y pethau hyn , ymdafla iddynt , a bydd dy gynnydd yn amlwg i bawb .
54004016	Cadw lygad arnat ti dy hun ac ar yr hyfforddiant a roddi , a dal ati yn y pethau hyn . Os gwnei di felly , yna fe fyddi'n dy achub dy hun a'r rhai sy'n gwrando arnat .
54005001	Paid â cheryddu hynafgwr , ond ei gymell fel petai'n dad i ti , y dynion ifainc fel brodyr ,
54005002	y gwragedd hŷn fel mamau , a'r merched ifainc â phurdeb llwyr fel chwiorydd .
54005003	Cydnabydda'r gweddwon , y rheini sy'n weddwon mewn gwirionedd .
54005004	Ond os oes gan y weddw blant neu wyrion , dylai'r rheini yn gyntaf ddysgu ymarfer eu crefydd tuag at eu teulu , a thalu'n ôl i'w rhieni y ddyled sydd arnynt , oherwydd hynny sy'n gymeradwy gan Dduw .
54005005	Ond am yr un sy'n weddw mewn gwirionedd , yr un sydd wedi ei gadael ar ei phen ei hun , y mae hon â'i gobaith wedi ei sefydlu ar Dduw , ac y mae'n parhau nos a dydd mewn ymbiliau a gweddïau .
54005006	Y mae'r weddw afradlon , ar y llaw arall , gystal â marw er ei bod yn fyw .
54005007	Gorchymyn di y pethau hyn hefyd , er mwyn i'r gweddwon fod yn ddigerydd .
54005008	Ond pwy bynnag nad yw'n darparu ar gyfer ei berthnasau , ac yn arbennig ei deulu ei hun , y mae wedi gwadu'r ffydd ac y mae'n waeth nag anghredadun .
54005009	Ni ddylid rhoi gwraig ar restr y gweddwon os nad yw dros drigain oed , ac a fu'n wraig i un gŵr .
54005010	A rhaid cael prawf iddi ymroi i weithredoedd da : iddi fagu plant , iddi roi llety i ddieithriaid , iddi olchi traed y saint , iddi gynorthwyo pobl mewn cyfyngder , yn wir iddi ymdaflu i bob math o weithredoedd da .
54005011	A phaid â chynnwys y rhai iau ar restr y gweddwon , oherwydd cyn gynted ag y bydd eu nwydau yn eu dieithrio oddi wrth Grist , daw arnynt chwant priodi ,
54005012	a chânt eu condemnio felly am dorri'r adduned a wnaethant ar y dechrau .
54005013	At hynny , byddant yn dysgu bod yn ddiog wrth fynd o gwmpas y tai , ac nid yn unig yn ddiog ond hefyd yn siaradus a busneslyd , yn dweud pethau na ddylid .
54005014	Fy nymuniad , felly , yw bod gweddwon iau yn priodi , yn magu plant ac yn cadw tŷ , a pheidio â rhoi cyfle i unrhyw elyn i'n difenwi .
54005015	Oherwydd y mae rhai gweddwon eisoes wedi mynd ar gyfeiliorn a chanlyn Satan .
54005016	Dylai unrhyw wraig sy'n gredadun , a chanddi weddwon yn y teulu , ofalu amdanynt . Nid yw'r gynulleidfa i ddwyn y baich mewn achos felly , er mwyn iddynt allu gofalu am y rhai sy'n weddwon mewn gwirionedd .
54005017	Y mae'r henuriaid sy'n arweinwyr da yn haeddu cael dwbl y gydnabyddiaeth , yn arbennig y rhai sydd yn llafurio ym myd pregethu a hyfforddi .
54005018	Oherwydd y mae'r Ysgrythur yn dweud : “ Nid wyt i roi genfa am safn ych tra bydd yn dyrnu ” , a hefyd : “ Y mae'r gweithiwr yn haeddu ei gyflog . ”
54005019	Paid â derbyn cyhuddiad yn erbyn henuriad os na fydd hyn ar air dau neu dri o dystion .
54005020	Y rhai ohonynt sy'n dal i bechu , cerydda hwy yng ngŵydd pawb , i godi ofn ar y gweddill yr un pryd .
54005021	Yr wyf yn dy rybuddio , yng ngŵydd Duw a Christ Iesu a'r angylion etholedig , i gadw'r rheolau hyn yn ddiragfarn , a'u gweithredu ar bob adeg yn ddiduedd .
54005022	Paid â bod ar frys i arddodi dwylo ar neb , a thrwy hynny gyfranogi ym mhechodau pobl eraill ; cadw dy hun yn bur .
54005023	Bellach , paid ag yfed dŵr yn unig , ond cymer ychydig o win at dy stumog a'th aml anhwylderau .
54005024	Y mae pechodau rhai pobl yn eglur ddigon , ac yn eu rhagflaenu i farn , ond y mae eraill sydd â'u pechodau yn eu dilyn .
54005025	Yn yr un modd , y mae gweithredoedd da yn eglur ddigon , a hyd yn oed os nad ydynt , nid oes modd eu cuddio .
54006001	Y mae'r rhai sy'n gaethweision dan yr iau i gyfrif eu meistri eu hunain yn deilwng o wir barch , fel na chaiff enw Duw , na'r athrawiaeth Gristionogol , air drwg .
54006002	Ac ni ddylai'r rhai sydd â'u meistri'n gredinwyr roi llai o barch iddynt am eu bod yn gyd-gredinwyr . Yn hytrach , dylent roi gwell gwasanaeth iddynt am mai credinwyr sy'n annwyl ganddynt yw'r rhai fydd yn elwa ar eu hymroddiad . Dyma'r pethau yr wyt ti i'w dysgu a'u cymell .
54006003	Os bydd rhywun yn dysgu'n groes i hyn , ac yn gwrthod glynu wrth eiriau iachusol , geiriau ein Harglwydd Iesu Grist , ac wrth athrawiaeth sy'n gyson â bywyd duwiol ,
54006004	y mae hwnnw'n llawn balchder , heb ddeall dim , ag awydd afiach ynddo i godi cwestiynau a dadlau am eiriau . Cenfigen a chynnen ac enllib , a drwgdybio cywilyddus ac anghydweld parhaus , sy'n dod o bethau felly ,
54006005	mewn pobl sydd â'u meddyliau wedi eu llygru ac sydd wedi eu hamddifadu o'r gwirionedd , rhai sy'n tybio mai modd i ennill cyfoeth yw bywyd duwiol .
54006006	Ac wrth gwrs , y mae cyfoeth mawr mewn bywyd duwiol ynghyd â bodlonrwydd mewnol .
54006007	A'r ffaith yw , na ddaethom â dim i'r byd , ac felly hefyd na allwn fynd â dim allan ohono .
54006008	Os oes gennym fwyd a dillad , gadewch inni fodloni ar hynny .
54006009	Y mae'r rhai sydd am fod yn gyfoethog yn syrthio i demtasiynau a maglau , a llu o chwantau direswm a niweidiol , sy'n hyrddio pobl i lawr i ddistryw a cholledigaeth .
54006010	Oherwydd gwraidd pob math o ddrwg yw cariad at arian , ac wrth geisio cael gafael ynddo crwydrodd rhai oddi wrth y ffydd , a'u trywanu eu hunain ag arteithiau lawer .
54006011	Ond yr wyt ti , ŵr Duw , i ffoi rhag y pethau hyn , ac i roi dy fryd ar uniondeb , duwioldeb , ffydd , cariad , dyfalbarhad ac addfwynder .
54006012	Ymdrecha ymdrech lew y ffydd , a chymer feddiant o'r bywyd tragwyddol . I hyn y cefaist dy alw pan wnaethost dy gyffes lew o'r ffydd o flaen tystion lawer .
54006013	Yng ngŵydd Duw , sy'n rhoi bywyd i bob peth , ac yng ngŵydd Crist Iesu , a dystiodd i'r un gyffes lew o flaen Pontius Pilat , yr wyf yn dy gymell
54006014	i gadw'r gorchymyn yn ddi-fai a digerydd hyd at ymddangosiad ein Harglwydd Iesu Grist ,
54006015	a amlygir yn ei amser addas gan yr unig Bennaeth bendigedig , Brenin y brenhinoedd , Arglwydd yr arglwyddi .
54006016	Ganddo ef yn unig y mae anfarwoldeb , ac mewn goleuni anhygyrch y mae'n preswylio . Nid oes neb wedi ei weld , ac ni ddichon neb ei weld . Iddo Ef y byddo anrhydedd a gallu tragwyddol ! Amen .
54006017	Gorchymyn di i gyfoethogion y byd presennol beidio â bod yn falch , ac iddynt sefydlu eu gobaith , nid ar ansicrwydd cyfoeth ond ar y Duw sy'n rhoi inni yn helaeth bob peth i'w fwynhau .
54006018	Annog hwy i wneud daioni , i fod yn gyfoethog mewn gweithredoedd da , i fod yn hael ac yn barod i rannu ,
54006019	ac felly i gael trysor iddynt eu hunain fydd yn sylfaen sicr ar gyfer y dyfodol , i feddiannu'r bywyd sydd yn fywyd yn wir .
54006020	Timotheus , cadw'n ddiogel yr hyn a ymddiriedwyd i'th ofal , a thro dy gefn ar y gwag siarad bydol , a'r gwrthddywediadau a gamenwir yn wybodaeth .
54006021	Y mae rhai sy'n proffesu'r wybodaeth hon wedi gwyro ymhell oddi wrth y ffydd . Gras fyddo gyda chwi !
55001001	Paul , apostol Crist Iesu trwy ewyllys Duw , yn unol â'r addewid am y bywyd sydd yng Nghrist Iesu ,
55001002	at Timotheus , ei blentyn annwyl . Gras a thrugaredd a thangnefedd i ti oddi wrth Dduw y Tad a Christ Iesu ein Harglwydd .
55001003	Yr wyf yn diolch i Dduw , yr hwn yr wyf yn ei wasanaethu â chydwybod bur fel y gwnaeth fy hynafiaid , pan fyddaf yn cofio amdanat yn fy ngweddïau , fel y gwnaf yn ddi-baid nos a dydd .
55001004	Wrth gofio am dy ddagrau , rwy'n hiraethu am dy weld a chael fy llenwi â llawenydd .
55001005	Daw i'm cof y ffydd ddiffuant sydd gennyt , ffydd a drigodd gynt yn Lois , dy nain , ac yn Eunice , dy fam , a gwn yn sicr ei bod ynot tithau hefyd .
55001006	O ganlyniad , yr wyf yn dy atgoffa i gadw yngynn y ddawn a roddodd Duw iti , y ddawn sydd ynot trwy arddodiad fy nwylo i .
55001007	Oherwydd nid ysbryd sy'n peri llwfrdra a roddodd Duw i ni , ond ysbryd sy'n peri nerth a chariad a hunanddisgyblaeth .
55001008	Felly , na foed cywilydd arnat roi tystiolaeth am ein Harglwydd , na chywilydd ohonof fi , ei garcharor ef ; ond cymer dy gyfran o ddioddefaint dros yr Efengyl , trwy'r nerth yr ydym yn ei gael gan Dduw .
55001009	Ef a'n hachubodd ni , a'n galw â galwedigaeth sanctaidd , nid ar sail ein gweithredoedd ond yn unol â'i arfaeth ei hun a'i ras , y gras a roddwyd inni yng Nghrist Iesu cyn dechrau'r oesoedd ,
55001010	ond a amlygwyd yn awr drwy ymddangosiad ein Gwaredwr , Crist Iesu . Oherwydd y mae ef wedi dirymu marwolaeth , a dod â bywyd ac anfarwoldeb i'r golau trwy'r Efengyl .
55001011	I'r Efengyl hon yr wyf fi wedi fy mhenodi'n bregethwr , yn apostol ac yn athro .
55001012	Dyma'r rheswm , yn wir , fy mod yn dioddef yn awr . Ond nid oes arnaf gywilydd o'r peth , oherwydd mi wn pwy yr wyf wedi ymddiried ynddo , ac rwy'n gwbl sicr fod ganddo ef allu i gadw'n ddiogel hyd y Dydd hwnnw yr hyn a ymddiriedodd i'm gofal .
55001013	Cymer fel patrwm i'w ddilyn y geiriau iachusol a glywaist gennyf fi , wrth fyw yn y ffydd a'r cariad sydd yng Nghrist Iesu .
55001014	Cadw'n ddiogel , trwy nerth yr Ysbryd Glân sy'n trigo ynom , y peth gwerthfawr a ymddiriedwyd i'th ofal .
55001015	Fel y gwyddost , y mae pawb yn Asia wedi cefnu arnaf , gan gynnwys Phygelus a Hermogenes .
55001016	Ond dangosed yr Arglwydd drugaredd tuag at deulu Onesifforus , oherwydd cododd ef fy nghalon droeon , ac ni bu arno gywilydd fy mod mewn cadwynau .
55001017	Yn wir , pan ddaeth i Rufain , aeth i drafferth fawr i chwilio amdanaf , a daeth o hyd imi .
55001018	Rhodded yr Arglwydd iddo ddod o hyd i drugaredd gan yr Arglwydd yn y Dydd hwnnw . Fe wyddost ti yn dda gymaint o wasanaeth a roddodd ef yn Effesus .
55002001	Felly ymnertha di , fy mab , yn y gras sydd yng Nghrist Iesu .
55002002	Cymer y geiriau a glywaist gennyf fi yng nghwmni tystion lawer , a throsglwydda hwy i ofal pobl ffyddlon a fydd yn abl i hyfforddi eraill hefyd .
55002003	Cymer dy gyfran o ddioddefaint , fel milwr da i Grist Iesu .
55002004	Nid yw milwr sydd ar ymgyrch yn ymdrafferthu â gofalon bywyd bob dydd , gan fod ei holl fryd ar ennill cymeradwyaeth ei gadfridog .
55002005	Ac os yw rhywun yn cystadlu mewn mabolgampau , ni all ennill y dorch heb gystadlu yn ôl y rheolau .
55002006	Y ffermwr sy'n llafurio sydd â'r hawl gyntaf ar y cnwd .
55002007	Ystyria beth yr wyf yn ei ddweud , oherwydd fe rydd yr Arglwydd iti ddealltwriaeth ym mhob peth .
55002008	Cofia Iesu Grist : ei gyfodi oddi wrth y meirw , ei eni o linach Dafydd , yn ôl yr Efengyl yr wyf fi yn ei phregethu .
55002009	Yng ngwasanaeth yr Efengyl hon yr wyf yn dioddef hyd at garchar , fel rhyw droseddwr , ond nid oes carchar i ddal gair Duw .
55002010	Felly , yr wyf yn goddef y cyfan er mwyn ei etholedigion , iddynt hwythau hefyd gael yr iachawdwriaeth sydd yng Nghrist Iesu , ynghyd â gogoniant tragwyddol .
55002011	Dyma air i'w gredu : “ Os buom farw gydag ef , byddwn fyw hefyd gydag ef ;
55002012	os dyfalbarhawn , cawn deyrnasu hefyd gydag ef ; os gwadwn ef , bydd ef hefyd yn ein gwadu ninnau ;
55002013	os ydym yn anffyddlon , y mae ef yn aros yn ffyddlon , oherwydd ni all ef ei wadu ei hun . ”
55002014	Dwg ar gof i bobl y pethau hyn , gan eu rhybuddio yng ngŵydd Duw i beidio â dadlau am eiriau , peth cwbl anfuddiol , ac andwyol hefyd i'r rhai sy'n gwrando .
55002015	Gwna dy orau i'th wneud dy hun yn gymeradwy gan Dduw , fel gweithiwr heb achos i gywilyddio am ei waith , yn ddiwyro wrth gyflwyno gair y gwirionedd .
55002016	Gochel siarad gwag rhai bydol , oherwydd agor y ffordd y byddant i fwy o annuwioldeb ,
55002017	a'u hymadrodd yn ymledu fel cancr . Pobl felly yw Hymenaeus a Philetus ;
55002018	y maent wedi gwyro oddi wrth y gwirionedd , gan honni bod ein hatgyfodiad eisoes wedi digwydd , ac y maent yn tanseilio ffydd rhai pobl .
55002019	Ond dal i sefyll y mae'r sylfaen gadarn a osododd Duw , a'r sêl sydd arni yw : “ Y mae'r Arglwydd yn adnabod y rhai sy'n eiddo iddo ” , a “ Pob un sy'n enwi enw'r Arglwydd , cefned ar ddrygioni ” .
55002020	Mewn tŷ mawr y mae nid yn unig lestri aur ac arian ond hefyd lestri pren a chlai , rhai i gael parch ac eraill amarch .
55002021	Os yw rhywun yn ei lanhau ei hun oddi wrth y pethau drygionus hyn , yna llestr parch fydd ef , cysegredig , defnyddiol i'r Meistr , ac addas i bob gweithred dda .
55002022	Ffo oddi wrth nwydau ieuenctid , a chanlyn gyfiawnder a ffydd a chariad a heddwch , yng nghwmni'r rhai sy'n galw ar yr Arglwydd â chalon bur .
55002023	Paid â gwneud dim â chwestiynau ffôl a di-ddysg ; fe wyddost mai codi cwerylon a wnânt .
55002024	Ni ddylai gwas yr Arglwydd fod yn gwerylgar , ond yn dirion tuag at bawb , yn athro da , yn ymarhous ,
55002025	yn addfwyn wrth ddisgyblu'r rhai sy'n tynnu'n groes . Oherwydd pwy a ŵyr na fydd Duw ryw ddydd yn rhoi iddynt edifeirwch i ddod i ganfod y gwirionedd ,
55002026	ac na ddônt i'w pwyll a dianc o fagl y diafol , yr un a'u rhwydodd a'u caethiwo i'w ewyllys ?
55003001	Rhaid iti ddeall hyn , fod amserau enbyd i ddod yn y dyddiau diwethaf .
55003002	Bydd pobl yn hunangar ac yn ariangar , yn ymffrostgar a balch a sarhaus , yn anufudd i'w rhieni , yn anniolchgar ac yn ddigrefydd .
55003003	Byddant yn ddiserch a digymod , yn enllibus a dilywodraeth ac anwar , heb ddim cariad at ddaioni .
55003004	Bradwyr fyddant , yn ddi-hid , yn llawn balchder , yn caru pleser yn hytrach na charu Duw ,
55003005	yn cadw ffurf allanol crefydd ond yn gwadu ei grym hi . Cadw draw oddi wrth y rhain .
55003006	Dyma'r math o bobl fydd yn gweithio'u ffordd i mewn i dai rhai eraill , ac yn rhwydo gwragedd ffôl sydd dan faich o bechodau ac yng ngafael pob rhyw nwydau ,
55003007	gwragedd sydd o hyd yn ceisio dysgu ond byth yn gallu cyrraedd at wybodaeth o'r gwirionedd .
55003008	Yn union fel y safodd Jannes a Jambres yn erbyn Moses , felly hefyd y mae'r rhai hyn yn gwrthsefyll y gwirionedd . Pobl lygredig eu meddwl ydynt , ac annerbyniol o ran y ffydd .
55003009	Ond nid ânt yn eu blaen ddim pellach , oherwydd fe ddaw eu ffolineb hwy , fel eiddo Jannes a Jambres , yn amlwg ddigon i bawb .
55003010	Ond yr wyt ti wedi dilyn yn ofalus fy athrawiaeth i a'm ffordd o fyw , fy ymroddiad , fy ffydd , fy amynedd , fy nghariad a'm dyfalbarhad ,
55003011	yr erlid a'r dioddef a ddaeth i'm rhan yn Antiochia ac Iconium a Lystra ; ie , yr holl erledigaethau a ddioddefais . A gwaredodd yr Arglwydd fi o'r cyfan i gyd .
55003012	Yn wir , eu herlid a gaiff pawb sydd yn ceisio byw bywyd duwiol yng Nghrist Iesu ,
55003013	ond bydd pobl ddrwg ac ymhonwyr yn mynd o ddrwg i waeth , gan dwyllo a chael eu twyllo .
55003014	Ond glŷn di wrth y pethau a ddysgaist , ac y cefaist dy argyhoeddi ganddynt . Fe wyddost gan bwy y dysgaist hwy ,
55003015	a'th fod er yn blentyn yn gyfarwydd â'r Ysgrythurau sanctaidd , sydd yn abl i'th wneud yn ddoeth a'th ddwyn i iachawdwriaeth trwy ffydd yng Nghrist Iesu .
55003016	Y mae pob Ysgrythur wedi ei hysbrydoli gan Dduw ac yn fuddiol i hyfforddi , a cheryddu , a chywiro , a disgyblu mewn cyfiawnder .
55003017	Felly y darperir pob un sy'n perthyn i Dduw â chyflawn ddarpariaeth ar gyfer pob math o weithredoedd da .
55004001	Yng ngŵydd Duw a Christ Iesu , yr hwn sydd i farnu'r byw a'r meirw , yr wyf yn dy rybuddio ar gyfrif ei ymddangosiad a'i deyrnas ef :
55004002	pregetha'r gair ; bydd yn barod bob amser , boed yn gyfleus neu'n anghyfleus ; argyhoedda ; cerydda ; calonoga ; a hyn ag amynedd diball wrth hyfforddi .
55004003	Oherwydd fe ddaw amser pan na fydd pobl yn goddef athrawiaeth iach ond yn dilyn eu chwantau eu hunain , ac yn crynhoi o'u cwmpas liaws o athrawon i oglais eu clustiau ,
55004004	gan droi oddi wrth y gwirionedd i wrando ar chwedlau .
55004005	Ond yn hyn oll cadw di ddisgyblaeth arnat dy hun : goddef galedi ; gwna waith efengylwr ; cyflawna holl ofynion dy weinidogaeth .
55004006	Oherwydd y mae fy mywyd i eisoes yn cael ei dywallt mewn aberth , ac y mae amser fy ymadawiad wedi dod .
55004007	Yr wyf wedi ymdrechu'r ymdrech lew , yr wyf wedi rhedeg yr yrfa i'r pen , yr wyf wedi cadw'r ffydd .
55004008	Bellach y mae torch cyfiawnder ar gadw i mi ; a bydd yr Arglwydd , y Barnwr cyfiawn , yn ei chyflwyno hi imi ar y Dydd hwnnw , ac nid i mi yn unig ond i bawb fydd wedi rhoi eu serch ar ei ymddangosiad ef .
55004009	Gwna dy orau i ddod ataf yn fuan ,
55004010	oherwydd rhoddodd Demas ei serch ar y byd hwn , a'm gadael . Aeth ef i Thesalonica , a Crescens i Galatia , a Titus i Dalmatia .
55004011	Luc yn unig sydd gyda mi . Galw am Marc , a thyrd ag ef gyda thi , gan ei fod o gymorth mawr i mi yn fy ngweinidogaeth .
55004012	Anfonais Tychicus i Effesus .
55004013	Pan fyddi'n dod , tyrd â'r clogyn a adewais ar ôl gyda Carpus yn Troas , a'r llyfrau hefyd , yn arbennig y memrynau .
55004014	Gwnaeth Alexander , y gof copr , ddrwg mawr imi . Fe dâl yr Arglwydd iddo yn ôl ei weithredoedd .
55004015	Bydd dithau ar dy wyliadwriaeth rhagddo , oherwydd y mae wedi gwrthwynebu ein cenadwri ni i'r eithaf .
55004016	Yn y gwrandawiad cyntaf o'm hamddiffyniad , ni safodd neb gyda mi ; aeth pawb a'm gadael ; peidied Duw â chyfrif hyn yn eu herbyn .
55004017	Ond safodd yr Arglwydd gyda mi , a rhoddodd nerth imi , er mwyn , trwof fi , i'r pregethu gael ei gyflawni ac i'r holl Genhedloedd gael ei glywed ; a chefais fy ngwaredu o enau'r llew .
55004018	A bydd yr Arglwydd eto'n fy ngwaredu i rhag pob cam , a'm dwyn yn ddiogel i'w deyrnas nefol . Iddo ef y byddo'r gogoniant byth bythoedd ! Amen .
55004019	Rho fy nghyfarchion i Prisca ac Acwila , a theulu Onesifforus .
55004020	Arhosodd Erastus yng Nghorinth , a gadewais Troffimus yn glaf yn Miletus .
55004021	Gwna dy orau i ddod cyn y gaeaf . Y mae Eubwlus a Pwdens a Linus a Clawdia , a'r cyfeillion oll , yn dy gyfarch .
55004022	Yr Arglwydd fyddo gyda'th ysbryd di ! Gras fyddo gyda chwi !
56001001	Paul , gwas Duw ac apostol Iesu Grist , sy'n ysgrifennu , yn unol â ffydd etholedigion Duw , a gwybodaeth o'r gwirionedd sy'n gyson â'n crefydd ni ,
56001002	yn seiliedig yn y gobaith am fywyd tragwyddol . Dyma'r bywyd a addawodd y digelwyddog Dduw cyn dechrau'r oesoedd ,
56001003	ac ef hefyd yn ei amser ei hun a ddatguddiodd ei air yn y neges a bregethir . Ymddiriedwyd y neges hon i mi ar orchymyn Duw , ein Gwaredwr .
56001004	Yr wyf yn cyfarch Titus , fy mhlentyn diledryw yn y ffydd sy'n gyffredin inni . Gras a thangnefedd i ti oddi wrth Dduw y Tad a Christ Iesu ein Gwaredwr .
56001005	Fy mwriad wrth dy adael ar ôl yn Creta oedd iti gael trefn ar y pethau oedd yn aros heb eu gwneud , a sefydlu henuriaid ym mhob tref yn ôl fy nghyfarwyddyd iti :
56001006	rhaid i henuriad fod yn ddi-fai , yn ŵr i un wraig , a'i blant yn gredinwyr , heb fod wedi eu cyhuddo o afradlonedd nac yn afreolus .
56001007	Oherwydd rhaid i arolygydd fod yn ddi-fai , ac yntau yn oruchwyliwr yng ngwasanaeth Duw . Rhaid iddo beidio â bod yn drahaus , nac yn fyr ei dymer , nac yn rhy hoff o win , nac yn rhy barod i daro , nac yn un sy'n chwennych elw anonest ,
56001008	ond yn lletygar , ac yn caru daioni , yn ddisgybledig , yn gyfiawn , yn sanctaidd , yn feistr arno'i hun .
56001009	Dylai ddal ei afael yn dynn yn y gair sydd i'w gredu ac sy'n gyson â'r hyn a ddysgir , er mwyn iddo fedru annog eraill â'i athrawiaeth iach , a gwrthbrofi cyfeiliornad ei wrthwynebwyr .
56001010	Oherwydd y mae llawer , ac yn arbennig y credinwyr Iddewig , yn afreolus , ac yn twyllo dynion â'u dadleuon diffaith ;
56001011	ac fe ddylid rhoi taw arnynt . Pobl ydynt sydd yn tanseilio teuluoedd cyfan drwy ddysgu iddynt bethau na ddylent eu dysgu , a hynny er mwyn elw anonest .
56001012	Dywedodd un ohonynt , un o'u proffwydi hwy eu hunain : “ Celwyddgwn fu'r Cretiaid erioed , anifeiliaid anwar , bolrwth a diog . ”
56001013	Y mae'r dystiolaeth hon yn wir . Am hynny , cerydda hwy'n ddidostur , er mwyn eu cael yn iach yn y ffydd
56001014	yn lle bod â'u bryd ar chwedlau Iddewig a gorchmynion pobl sy'n troi cefn ar y gwirionedd .
56001015	I'r pur , y mae pob peth yn bur ; ond i'r rhai llygredig a di-gred , nid oes dim yn bur ; y mae eu deall a'u cydwybod wedi eu llygru .
56001016	Y maent yn proffesu eu bod yn adnabod Duw , ond ei wadu y maent â'u gweithredoedd . Y maent yn ffiaidd ac yn anufudd , ac yn anghymwys i unrhyw weithred dda .
56002001	Ond yr wyt ti i lefaru'r hyn sy'n gweddu i'r athrawiaeth iach .
56002002	Dywed wrth yr hynafgwyr am fod yn sobr , yn weddus , yn ddisgybledig , yn iach mewn ffydd a chariad a dyfalbarhad .
56002003	Ac wrth y gwragedd hynaf yr un modd : am iddynt fod yn ddefosiynol eu hymarweddiad , yn ddiwenwyn , a heb fod yn gaeth i ormodedd o win ;
56002004	dylent hyfforddi'r gwragedd ifainc yn y pethau gorau , a'u cymell i garu eu gwŷr a charu eu plant ,
56002005	i fod yn ddisgybledig a diwair , i ofalu am eu cartrefi , ac i fod yn garedig , ac yn ddarostyngedig i'w gwŷr , fel na chaiff gair Duw enw drwg .
56002006	Yn yr un modd , cymell y dynion ifainc i arfer hunanddisgyblaeth .
56002007	Ym mhob peth dangos dy hun yn esiampl o weithredoedd da , ac wrth hyfforddi amlyga gywirdeb a gwedduster
56002008	a neges iachusol , a fydd uwchlaw beirniadaeth . Felly codir cywilydd ar dy wrthwynebwr , gan na fydd ganddo ddim drwg i'w ddweud amdanom .
56002009	Cymell y caethweision i fod yn ddarostyngedig i'w meistri ym mhob peth , i wneud eu dymuniad , i beidio â'u hateb yn ôl
56002010	na lladrata oddi arnynt , ond i'w dangos eu hunain yn gwbl ffyddlon a gonest , ac felly yn addurn ym mhob peth i athrawiaeth Duw , ein Gwaredwr .
56002011	Oherwydd amlygwyd gras Duw i ddwyn gwaredigaeth i bawb ,
56002012	gan ein hyfforddi i ymwrthod ag annuwioldeb a chwantau bydol , a byw'n ddisgybledig a chyfiawn a duwiol yn y byd presennol ,
56002013	a disgwyl cyflawni'r gobaith gwynfydedig yn ymddangosiad gogoniant ein Duw mawr a'n Gwaredwr , Iesu Grist .
56002014	Rhoddodd ef ei hun drosom ni i brynu rhyddid inni oddi wrth bob anghyfraith , a'n glanhau ni i fod yn bobl wedi eu neilltuo iddo ef ei hun ac yn llawn sêl dros weithredoedd da .
56002015	Dywed y pethau hyn , a chymell a cherydda â phob awdurdod . Peidied neb â'th anwybyddu .
56003001	Dwg ar gof iddynt eu bod i ymostwng i'r awdurdodau sy'n llywodraethu , i fod yn ufudd iddynt , a bod yn barod i wneud unrhyw weithred dda ;
56003002	i beidio â bwrw anfri ar neb , ond i fod yn heddychol ac yn ystyriol , gan ddangos addfwynder yn gyson tuag at bawb .
56003003	Oherwydd fe fuom ninnau hefyd un amser yn ffôl , yn anufudd , ar gyfeiliorn , yn gaethweision i amryfal chwantau a phleserau , a'n bywyd yn llawn malais a chenfigen , yn atgas gan eraill ac yn casáu ein gilydd .
56003004	Ond pan amlygwyd daioni Duw , ein Gwaredwr , a'i gariad tuag at bobl ,
56003005	fe'n hachubodd ni , nid ar sail unrhyw weithredoedd o gyfiawnder a wnaethom ni , ond o'i drugaredd ei hun . Fe'n hachubodd ni trwy olchiad yr ailenedigaeth ac adnewyddiad gan yr Ysbryd Glân ,
56003006	a dywalltodd ef arnom ni yn helaeth drwy Iesu Grist , ein Gwaredwr .
56003007	Ei ddiben oedd ein cyfiawnhau drwy ei ras , ac mewn gobaith , ein gwneud yn etifeddion bywyd tragwyddol .
56003008	Dyna air i'w gredu . Ac y mae'n ddymuniad gennyf i ti fynnu hyn : bod y rhai a ddaeth i gredu yn Nuw i ofalu eu bod yn ymroi i weithredoedd da . Dyma gyngor da a buddiol i bawb .
56003009	Ond gochel gwestiynau ffôl , ac achau , a chynhennau a chwerylon ynghylch y Gyfraith , oherwydd di-fudd ac ofer ydynt .
56003010	Am yr un a fyn greu rhaniadau , ar ôl iddo gael ei rybuddio , a'i ailrybuddio , paid â gwneud dim mwy ag ef ;
56003011	fe wyddost fod un felly wedi ei wyrdroi , ei fod yn pechu , a thrwy hynny yn ei gollfarnu ei hun .
56003012	Pan anfonaf Artemas neu Tychicus atat , gwna dy orau i ddod ataf i Nicopolis , oherwydd yr wyf wedi penderfynu bwrw'r gaeaf yno .
56003013	Gwna dy orau hefyd dros y cyfreithiwr , Zenas , ac Apolos , i'w hebrwng ar eu taith , gan ofalu na fyddant yn fyr o ddim .
56003014	Rhaid i'n pobl ni hefyd ddysgu ymroi i waith gonest i gyfarfod ag angenrheidiau bywyd ; os na wnânt , byddant yn ddi-les .
56003015	Y mae pawb sydd gyda mi yn dy gyfarch . Rho fy nghyfarchion i'r rhai sydd yn ein caru yn y ffydd . Gras fyddo gyda chwi oll !
57001001	Paul , carcharor Crist Iesu , a Timotheus ein brawd , at Philemon , ein cydweithiwr annwyl ,
57001002	ac Apffia , ein chwaer , ac Archipus , ein cydfilwr ; ac at yr eglwys sy'n ymgynnull yn dy dŷ .
57001003	Gras a thangnefedd i chwi oddi wrth Dduw ein Tad a'r Arglwydd Iesu Grist .
57001004	Yr wyf yn diolch i'm Duw bob amser wrth gofio amdanat yn fy ngweddïau ,
57001005	oherwydd fy mod yn clywed am dy gariad , a'r ffydd sydd gennyt tuag at yr Arglwydd Iesu ac at yr holl saint .
57001006	Yr wyf yn deisyf y bydd y ffydd , sy'n gyffredin i ti a ninnau , yn gyfrwng effeithiol i ddyfnhau dealltwriaeth o'r holl ddaioni sy'n eiddo i ni yng Nghrist .
57001007	Oherwydd cefais lawer o lawenydd a symbyliad trwy dy gariad , gan fod calonnau'r saint wedi eu llonni drwot ti , fy mrawd .
57001008	Gan hynny , er bod gennyf berffaith ryddid yng Nghrist i roi gorchymyn i ti ynglŷn â'th ddyletswydd ,
57001009	yr wyf yn hytrach , ar sail cariad , yn apelio atat . Ie , myfi , Paul , a mi'n llysgennad Crist Iesu , ac yn awr hefyd yn garcharor drosto ,
57001010	apelio yr wyf atat ar ran fy mhlentyn , Onesimus , un y deuthum yn dad iddo yn y carchar .
57001011	Bu ef gynt yn ddi-fudd i ti , ond yn awr y mae'n fuddiol iawn i ti ac i minnau .
57001012	Yr wyf yn ei anfon yn ôl atat , ac yntau bellach yn rhan ohonof fi .
57001013	Mi hoffwn ei gadw gyda mi , er mwyn iddo weini arnaf yn dy le di tra byddaf yng ngharchar o achos yr Efengyl .
57001014	Ond ni fynnwn wneud dim heb dy gydsyniad di , rhag i'th garedigrwydd fod o orfod , nid o wirfodd .
57001015	Efallai , yn wir , mai dyma'r rheswm iddo gael ei wahanu oddi wrthyt dros dro , er mwyn iti ei dderbyn yn ôl am byth ,
57001016	nid fel caethwas mwyach ond fel un sy'n fwy na chaethwas , yn frawd annwyl — annwyl iawn i mi , ond anwylach fyth i ti , fel dyn ac fel Cristion .
57001017	Os wyt , felly , yn fy ystyried i yn gymar , derbyn ef fel pe bait yn fy nerbyn i .
57001018	Os gwnaeth unrhyw gam â thi , neu os yw yn dy ddyled , cyfrif hynny arnaf fi .
57001019	Yr wyf fi , Paul , yn ysgrifennu â'm llaw fy hun : fe dalaf fi yn ôl , a hynny heb sôn dy fod ti'n ddyledus i mi hyd yn oed amdanat dy hun .
57001020	Ie , frawd , mi fynnwn gael ffafr gennyt ti yn yr Arglwydd ; llonna fy nghalon i yng Nghrist .
57001021	Yr wyf yn ysgrifennu atat mewn sicrwydd y byddi'n ufuddhau ; gwn y byddi'n gwneud mwy nag yr wyf yn ei ofyn .
57001022	Yr un pryd hefyd , paratoa lety imi , oherwydd rwy'n gobeithio y caf fy rhoi i chwi mewn ateb i'ch gweddïau .
57001023	Y mae Epaffras , fy nghydgarcharor yng Nghrist Iesu , yn dy gyfarch ;
57001024	a Marc , Aristarchus , Demas a Luc , fy nghydweithwyr .
57001025	Gras yr Arglwydd Iesu Grist fyddo gyda'ch ysbryd chwi !
58001001	Mewn llawer dull a llawer modd y llefarodd Duw gynt wrth yr hynafiaid trwy'r proffwydi , ond yn y dyddiau olaf hyn llefarodd wrthym ni mewn Mab .
58001002	Hwn yw'r un a benododd Duw yn etifedd pob peth , a'r un y gwnaeth y bydysawd drwyddo .
58001003	Ef yw disgleirdeb gogoniant Duw , ac y mae stamp ei sylwedd ef arno ; ac y mae'n cynnal pob peth â'i air nerthol . Ar ôl iddo gyflawni puredigaeth pechodau , eisteddodd ar ddeheulaw'r Mawrhydi yn yr uchelder ,
58001004	wedi dyfod gymaint yn uwch na'r angylion ag y mae'r enw a etifeddodd yn rhagorach na'r eiddynt hwy .
58001005	Oherwydd wrth bwy o'r angylion y dywedodd Duw erioed : “ Fy Mab wyt ti , myfi a'th genhedlodd di heddiw ” ? Ac eto : “ Byddaf fi yn dad iddo ef , a bydd yntau yn fab i mi . ”
58001006	A thrachefn , pan yw'n dod â'i gyntafanedig i mewn i'r byd , y mae'n dweud : “ A bydded i holl angylion Duw ei addoli . ”
58001007	Am yr angylion y mae'n dweud : “ Yr hwn sy'n gwneud ei angylion yn wyntoedd , a'i weinidogion yn fflam dân ” ;
58001008	ond am y Mab : “ Y mae dy orsedd di , O Dduw , yn dragwyddol , a gwialen dy deyrnas di yw gwialen uniondeb .
58001009	Ceraist gyfiawnder a chasáu anghyfraith . Am hynny , O Dduw , y mae dy Dduw di wedi dy eneinioag olew gorfoledd , uwchlaw dy gymheiriaid . ”
58001010	Y mae hefyd yn dweud : “ Ti , yn y dechrau , Arglwydd , a osodaist sylfeini'r ddaear , a gwaith dy ddwylo di yw'r nefoedd .
58001011	Fe ddarfyddant hwy , ond yr wyt ti'n aros ; ânt hwy i gyd yn hen fel dilledyn ;
58001012	plygi hwy fel plygu mantell , a newidir hwy fel newid dilledyn ; ond tydi , yr un ydwyt , ac ar dy flynyddoedd ni bydd diwedd . ”
58001013	Wrth bwy o'r angylion y dywedodd ef erioed : “ Eistedd ar fy neheulawnes imi osod dy elynion yn droedfainc i'th draed ” ?
58001014	Onid ysbrydion gwasanaethgar ydynt oll , yn cael eu hanfon i weini , er mwyn y rhai sydd i etifeddu iachawdwriaeth ?
58002001	Am hynny , rhaid i ni ddal yn fwy gofalus ar y pethau a glywyd , rhag inni fynd gyda'r llif .
58002002	Oherwydd os oedd y gair a lefarwyd drwy angylion yn sicr , ac os derbyniodd pob trosedd ac anufudd-dod ei gyfiawn dâl ,
58002003	pa fodd y dihangwn ni , os esgeuluswn iachawdwriaeth mor fawr — iachawdwriaeth a gafodd ei chyhoeddi gyntaf drwy enau'r Arglwydd , a'i chadarnhau wedyn i ni gan y rhai oedd wedi ei glywed ,
58002004	a Duw yn cyd-dystio drwy arwyddion a rhyfeddodau , a gwyrthiau amrywiol , a thrwy gyfraniadau'r Ysbryd Glân , yn ôl ei ewyllys ei hun ?
58002005	Oherwydd nid i angylion y darostyngodd ef y byd a ddaw , y byd yr ydym yn sôn amdano .
58002006	Tystiolaethodd rhywun yn rhywle yn y geiriau hyn : “ Beth yw dyn , iti ei gofio , a mab dyn , iti ofalu amdano ?
58002007	Gwnaethost ef am ryw ychydig yn is na'r angylion ; coronaist ef â gogoniant ac anrhydedd .
58002008	Darostyngaist bob peth dan ei draed ef . ” Wrth ddarostwng pob peth iddo , ni adawodd ddim heb ei ddarostwng iddo . Ond yn awr nid ydym hyd yma yn gweld pob peth wedi ei ddarostwng iddo ;
58002009	eithr yr ydym yn gweld Iesu , yr un a wnaed am ryw ychydig yn is na'r angylion , wedi ei goroni â gogoniant ac anrhydedd oherwydd iddo ddioddef marwolaeth , er mwyn iddo , trwy ras Duw , brofi marwolaeth dros bob dyn .
58002010	Oherwydd yr oedd yn gweddu i Dduw , yr hwn y mae popeth yn bod er ei fwyn a phopeth yn bod drwyddo , wrth ddwyn pobl lawer i ogoniant , wneud tywysog eu hiachawdwriaeth yn berffaith trwy ddioddefiadau .
58002011	Canys yr hwn sydd yn sancteiddio , a'r rhai sy'n cael eu sancteiddio , o'r un cyff y maent oll . Dyna pam nad oes arno gywilydd eu galw hwy'n berthnasau iddo'i hun .
58002012	Y mae'n dweud : “ Fe gyhoeddaf dy enw i'm perthnasau , a chanu mawl iti yng nghanol y gynulleidfa ” ;
58002013	ac eto : “ Ynddo ef y byddaf fi'n ymddiried ” ; ac eto fyth : “ Wele fi a'r plant a roes Duw imi . ”
58002014	Felly , gan fod y plant yn cydgyfranogi o'r un cig a gwaed , y mae yntau , yr un modd , wedi cyfranogi o'r cig a gwaed hwnnw , er mwyn iddo , trwy farwolaeth , ddiddymu'r hwn sydd â grym dros farwolaeth , sef y diafol ,
58002015	a rhyddhau'r rheini oll oedd , trwy ofn marwolaeth , wedi eu dal mewn caethiwed ar hyd eu hoes .
58002016	Yn sicr , gafael y mae yn nisgynyddion Abraham ac nid mewn angylion .
58002017	Am hynny , yr oedd yn rhaid iddo , ym mhob peth , gael ei wneud yn debyg i'w berthnasau , er mwyn iddo fod yn archoffeiriad tosturiol a ffyddlon , gerbron Duw , i fod yn aberth cymod dros bechodau'r bobl .
58002018	Oherwydd , am iddo ef ei hun ddioddef a chael ei demtio , y mae'n gallu cynorthwyo'r rhai sydd yn cael eu temtio .
58003001	Gan hynny , gyfeillion sanctaidd , chwychwi sy'n cyfranogi o alwad nefol , ystyriwch Apostol ac Archoffeiriad ein cyffes ni , sef Iesu ,
58003002	a fu'n ffyddlon i'r hwn a'i penododd , fel y bu Moses hefyd yn ffyddlon yn holl dŷ Dduw .
58003003	Oherwydd y mae Iesu wedi ei gyfrif yn deilwng o ogoniant mwy na Moses , yn gymaint â bod adeiladydd tŷ yn derbyn mwy o anrhydedd na'r tŷ .
58003004	Y mae pob tŷ yn cael ei adeiladu gan rywun , ond Duw yw adeiladydd pob peth .
58003005	Bu Moses yn ffyddlon yn holl dŷ Dduw fel gwas , i ddwyn tystiolaeth i'r pethau yr oedd Duw yn mynd i'w llefaru ;
58003006	ond y mae Crist yn ffyddlon fel Mab sydd â rheolaeth ar dŷ Dduw . A ni yw ei dŷ ef , os daliwn ein gafael yn y gobaith yr ydym yn hyderu ac yn ymffrostio ynddo .
58003007	Gan hynny , fel y mae'r Ysbryd Glân yn dweud : “ Heddiw , os gwrandewch ar ei lais ,
58003008	peidiwch â chaledu'ch calonnau fel yn y gwrthryfel , yn nydd y profi yn yr anialwch ,
58003009	lle y gosododd eich hynafiaid fi ar brawf , a'm profi , ac y gwelsant fy ngweithredoedd am ddeugain mlynedd .
58003010	Dyna pam y digiais wrth y genhedlaeth honno , a dweud , ‘ Y maent yn wastad yn cyfeiliorni yn eu calonnau , ac nid ydynt yn gwybod fy ffyrdd . ’
58003011	Felly tyngais yn fy nig , ‘ Ni chânt fyth ddod i mewn i'm gorffwysfa . ’ ”
58003012	Gwyliwch , gyfeillion , na fydd yn neb ohonoch byth galon ddrwg anghrediniol , i beri iddo gefnu ar y Duw byw .
58003013	Yn hytrach , calonogwch eich gilydd bob dydd , tra gelwir hi'n “ heddiw ” , rhag i neb ohonoch gael ei galedu gan dwyll pechod .
58003014	Oherwydd yr ydym ni bellach yn gydgyfranogion â Christ , os glynwn yn dynn hyd y diwedd wrth ein hyder cyntaf .
58003015	Dyma'r hyn y mae'r Ysgrythur yn ei ddweud : “ Heddiw , os gwrandewch ar ei lais , peidiwch â chaledu'ch calonnau fel yn y gwrthryfel . ”
58003016	Pwy , felly , a glywodd , ac a wrthryfelodd wedyn ? Onid pawb oedd wedi dod allan o'r Aifft dan arweiniad Moses ?
58003017	Ac wrth bwy y digiodd ef am ddeugain mlynedd ? Onid wrth y rhai a bechodd , y rhai y syrthiodd eu cyrff yn farw yn yr anialwch ?
58003018	Wrth bwy y tyngodd na chaent fyth ddod i mewn i'w orffwysfa , os nad wrth y rhai a fu'n anufudd ?
58003019	Ac yr ydym yn gweld mai o achos anghrediniaeth y methasant ddod i mewn .
58004001	Gochelwn , felly , rhag i neb ohonoch fod wedi eich cau allan megis , a'r addewid yn aros y cawn ddod i mewn i'w orffwysfa ef .
58004002	Oherwydd fe gyhoeddwyd y newyddion da , yn wir , i ni fel iddynt hwythau , ond ni bu'r gair a glywsant o unrhyw fudd iddynt hwy , am nad oeddent wedi eu huno mewn ffydd â'r sawl oedd wedi gwrando ar y gair .
58004003	Oblegid nyni , y rhai sydd wedi credu , sydd yn mynd i mewn i'r orffwysfa , yn unol â'r hyn a ddywedodd : “ Felly tyngais yn fy nig , ‘ Ni chânt fyth ddod i mewn i'm gorffwysfa . ’ ” Ac eto yr oedd ei waith wedi ei orffen er seiliad y byd .
58004004	Oherwydd y mae gair yn rhywle am y seithfed dydd fel hyn : “ A gorffwysodd Duw ar y seithfed dydd oddi wrth ei holl waith . ”
58004005	Felly hefyd yma : “ Ni chânt fyth ddod i mewn i'm gorffwysfa . ”
58004006	Felly , gan ei bod yn sicr y bydd rhai yn cael dod i mewn iddi , a chan fod y rhai y cyhoeddwyd y newyddion da iddynt gynt heb ddod i mewn oherwydd anufudd-dod ,
58004007	y mae ef drachefn yn pennu dydd neilltuol , sef “ Heddiw ” , gan lefaru trwy Ddafydd ar ôl cymaint o amser , fel y dyfynnwyd o'r blaen : “ Heddiw , os gwrandewch ar ei lais , peidiwch â chaledu'ch calonnau . ”
58004008	Oherwydd petai Josua wedi rhoi gorffwys iddynt , ni byddai Duw wedi sôn ar ôl hynny am ddiwrnod arall .
58004009	Felly , y mae gorffwysfa'r Saboth yn aros yn sicr i bobl Dduw .
58004010	Oherwydd mae pwy bynnag a ddaeth i mewn i'w orffwysfa ef yn gorffwys oddi wrth ei waith , fel y gorffwysodd Duw oddi wrth ei waith yntau .
58004011	Gadewch inni ymdrechu , felly , i fynd i mewn i'r orffwysfa honno , rhag i neb syrthio o achos yr un math o anufudd-dod .
58004012	Y mae gair Duw yn fyw a grymus ; y mae'n llymach na'r un cleddyf daufiniog , ac yn treiddio hyd at wahaniad yr enaid a'r ysbryd , y cymalau a'r mêr ; ac y mae'n barnu bwriadau a meddyliau'r galon .
58004013	Nid oes dim a grewyd yn guddiedig o'i olwg , ond y mae pob peth yn agored ac wedi ei ddinoethi o flaen llygaid yr Un yr ydym ni i roi cyfrif iddo .
58004014	Gan fod gennym , felly , archoffeiriad mawr sydd wedi mynd drwy'r nefoedd , sef Iesu , Mab Duw , gadewch inni lynu wrth ein cyffes .
58004015	Canys nid archoffeiriad heb allu cyd-ddioddef â'n gwendidau sydd gennym , ond un sydd wedi ei demtio ym mhob peth , yn yr un modd â ni , ac eto heb bechod .
58004016	Felly , gadewch inni nesáu mewn hyder at orsedd gras , er mwyn derbyn trugaredd a chael gras yn gymorth yn ei bryd .
58005001	O blith dynion y bydd pob archoffeiriad yn cael ei ddewis , ac ar ran pobl feidrol y caiff ei benodi i'w cynrychioli mewn materion yn ymwneud â Duw , i offrymu rhoddion ac aberthau dros bechodau .
58005002	Y mae'n gallu cydymddwyn â'r rhai anwybodus a chyfeiliornus , gan ei fod yntau hefyd wedi ei amgylchu â gwendid ;
58005003	ac oherwydd y gwendid hwn , rhaid iddo offrymu dros bechodau ar ei ran ei hun , fel ar ran y bobl .
58005004	Nid oes neb yn cymryd yr anrhydedd iddo'i hun ; Duw sydd yn ei alw , fel y galwodd Aaron .
58005005	Felly hefyd gyda Christ . Nid ei ogoneddu ei hun i fod yn archoffeiriad a wnaeth , ond Duw a ddywedodd wrtho : “ Fy Mab wyt ti , myfi a'th genhedlodd di heddiw . ”
58005006	Fel y mae'n dweud mewn lle arall hefyd : “ Yr wyt ti'n offeiriad am bythyn ôl urdd Melchisedec . ”
58005007	Yn nyddiau ei gnawd , fe offrymodd Iesu weddïau ac erfyniadau , gyda llef uchel a dagrau , i'r Un oedd yn abl i'w achub rhag marwolaeth , ac fe gafodd ei wrando o achos ei barchedig ofn .
58005008	Er mai Mab ydoedd , dysgodd ufudd-dod drwy'r hyn a ddioddefodd ,
58005009	ac wedi ei berffeithio , daeth yn ffynhonnell iachawdwriaeth dragwyddol i bawb sydd yn ufuddhau iddo ,
58005010	wedi ei enwi gan Dduw yn archoffeiriad yn ôl urdd Melchisedec .
58005011	Am Melchisedec y mae gennym lawer i'w ddweud sydd yn anodd ei egluro , oherwydd eich bod chwi wedi mynd yn araf i ddeall .
58005012	Yn wir , er y dylech erbyn hyn fod yn athrawon , y mae arnoch angen rhywun i ailddysgu ichwi elfennau cyntaf oraclau Duw ; angen llaeth sydd arnoch chwi , ac nid bwyd cryf .
58005013	Nid oes gan y sawl sy'n byw ar laeth ddim profiad o egwyddor cyfiawnder , am mai baban ydyw .
58005014	Pobl wedi cyrraedd eu llawn dwf sy'n cymryd bwyd cryf ; y mae eu synhwyrau hwy , trwy ymarfer , wedi eu disgyblu i farnu rhwng da a drwg .
58006001	Am hynny , gadewch inni ymadael â'r athrawiaeth elfennol am Grist , a mynd ymlaen at y tyfiant llawn . Ni ddylem eilwaith osod y sylfaen , sef edifeirwch am weithredoedd meirwon , a ffydd yn Nuw ,
58006002	dysgeidiaeth am olchiadau , arddodiad dwylo , atgyfodiad y meirw , a'r Farn dragwyddol .
58006003	A mynd ymlaen a wnawn , os caniatâ Duw .
58006004	Oherwydd y rhai a oleuwyd unwaith , ac a brofodd o'r rhodd nefol , ac a fu'n gyfrannog o'r Ysbryd Glân ,
58006005	ac a brofodd ddaioni gair Duw a nerthoedd yr oes i ddod —
58006006	os yw'r rhain wedyn wedi syrthio ymaith , y mae'n amhosibl eu hadfer i edifeirwch , gan eu bod i'w niwed eu hunain yn croeshoelio Mab Duw , ac yn ei wneud yn waradwydd .
58006007	Oherwydd y mae'r ddaear , sy'n llyncu'r glaw sy'n disgyn arni'n fynych , ac sy'n dwyn cnydau addas i'r rhai y mae'n cael ei thrin er eu mwyn , yn derbyn ei chyfran o fendith Duw .
58006008	Ond os yw'n dwyn drain ac ysgall , y mae'n ddiwerth ac yn agos i felltith , a'i diwedd fydd ei llosgi .
58006009	Er ein bod yn siarad fel hyn , yr ydym yn argyhoeddedig , gyfeillion annwyl , fod pethau gwell yn eich aros chwi , pethau sy'n perthyn i iachawdwriaeth .
58006010	Oherwydd nid yw Duw yn anghyfiawn ; nid anghofia eich gwaith , a'r cariad tuag at ei enw yr ydych wedi ei amlygu drwy weini i'r saint , ac yn dal ati i weini .
58006011	Ond ein dyhead yw i bob un ohonoch ddangos yr un eiddgarwch ynglŷn â sicrwydd eich gobaith hyd y diwedd .
58006012	Yr ydym am ichwi beidio â bod yn ddiog , ond yn efelychwyr y rhai sydd drwy ffydd ac amynedd yn etifeddu'r addewidion .
58006013	Pan roddodd Duw , felly , addewid i Abraham , gan nad oedd ganddo neb mwy i dyngu wrtho , fe dyngodd wrtho'i hun
58006014	gan ddweud : “ Yn wir , bendithiaf di , ac yn ddiau , amlhaf di . ”
58006015	Ac felly , wedi disgwyl yn amyneddgar , fe gafodd yr hyn a addawyd .
58006016	Oherwydd wrth un mwy y bydd pobl yn tyngu ; ac y mae llw yn rhoi gwarant sydd yn derfyn ar bob dadl rhyngddynt .
58006017	Felly , pan ewyllysiodd Duw brofi'n llwyrach i etifeddion yr addewid mor ddigyfnewid yw ei fwriad , fe roddodd warant drwy lw ,
58006018	er mwyn i ddau beth digyfnewid , dau beth yr oedd yn amhosibl i Dduw fod yn gelwyddog ynddynt , beri i ni sydd wedi ffoi am noddfa dderbyn symbyliad cryf i ymaflyd yn y gobaith a osodwyd o'n blaen .
58006019	Y mae'r gobaith hwn gennym fel angor i'n bywyd , un diogel a chadarn , ac un sy'n mynd trwodd i'r tu mewn i'r llen ,
58006020	lle y mae Iesu wedi mynd , yn rhagredegydd ar ein rhan , wedi ei wneud yn archoffeiriad am byth , yn ôl urdd Melchisedec .
58007001	Cyfarfu'r Melchisedec hwn , brenin Salem , offeiriad i'r Duw Goruchaf , ag Abraham wrth iddo ddychwelyd o daro'r brenhinoedd , a bendithiodd ef ;
58007002	a rhannodd Abraham iddo yntau ddegwm o'r cwbl . Yn gyntaf , ystyr ei enw ef yw “ brenin cyfiawnder ” ; ac yna , y mae'n frenin Salem , hynny yw , “ brenin tangnefedd ” .
58007003	Ac yntau heb dad , heb fam , a heb achau , nid oes iddo na dechrau dyddiau na diwedd einioes ; ond , wedi ei wneud yn gyffelyb i Fab Duw , y mae'n aros yn offeiriad am byth .
58007004	Ystyriwch pa mor fawr oedd y gŵr hwn y rhoddwyd iddo ddegwm o'r anrhaith gan Abraham y patriarch .
58007005	Yn awr , y mae'r rheini o blith disgynyddion Lefi sy'n cymryd swydd offeiriad dan orchymyn yn ôl y Gyfraith i gymryd degwm gan y bobl , hynny yw , eu cyd-genedl , er mai disgynyddion Abraham ydynt .
58007006	Ond y mae hwn , er nad yw o'u llinach hwy , wedi cymryd degwm gan Abraham ac wedi bendithio'r hwn y mae'r addewidion ganddo .
58007007	A heb ddadl o gwbl , y lleiaf sy'n cael ei fendithio gan y mwyaf .
58007008	Yn y naill achos , rhai meidrol sydd yn derbyn degwm , ond yn y llall , un y tystiolaethir amdano ei fod yn aros yn fyw .
58007009	Gellir dweud hyd yn oed fod Lefi , derbyniwr y degwm , yntau wedi talu degwm drwy Abraham ,
58007010	oblegid yr oedd ef eisoes yn llwynau ei gyndad pan gyfarfu Melchisedec â hwnnw .
58007011	Os oedd perffeithrwydd i'w gael , felly , trwy'r offeiriadaeth Lefiticaidd — oblegid ar sail honno y rhoddwyd y Gyfraith i'r bobl — pa angen pellach oedd i sôn am offeiriad arall yn codi , yn ôl urdd Melchisedec ac nid yn ôl urdd Aaron ?
58007012	Oblegid os yw'r offeiriadaeth yn cael ei newid , rhaid bod y Gyfraith hefyd yn cael ei newid .
58007013	Oherwydd y mae'r un y dywedir y pethau hyn amdano yn perthyn i lwyth arall , nad oes yr un aelod ohono wedi gweini wrth yr allor ;
58007014	ac y mae'n gwbl hysbys fod ein Harglwydd ni yn hanu o lwyth Jwda , llwyth na ddywedodd Moses ddim am offeiriad mewn perthynas ag ef .
58007015	Y mae'r ddadl yn eglurach fyth os ar ddull Melchisedec y bydd yr offeiriad arall yn codi ,
58007016	a'i offeiriadaeth yn dibynnu , nid ar gyfraith sydd â'i gorchymyn yn ymwneud â'r cnawd ond ar nerth bywyd annistryw .
58007017	Oherwydd tystir amdano : “ Yr wyt ti'n offeiriad am bythyn ôl urdd Melchisedec . ”
58007018	Felly , y mae yma ddiddymu ar y gorchymyn blaenorol , am ei fod yn wan ac anfuddiol .
58007019	Oherwydd nid yw'r Gyfraith wedi dod â dim i berffeithrwydd . Ond yn awr cyflwynwyd i ni obaith rhagorach yr ydym drwyddo yn nesáu at Dduw .
58007020	Yn awr , ni ddigwyddodd hyn heb i Dduw dyngu llw .
58007021	Daeth y lleill , yn wir , yn offeiriaid heb i lw gael ei dyngu ; ond daeth hwn trwy lw yr Un a ddywedodd wrtho : “ Tyngodd yr Arglwydd , ac nid â'n ôl ar ei air : ‘ Yr wyt ti'n offeiriad am byth . ’ ”
58007022	Yn gymaint â hynny , felly , y mae Iesu wedi dod yn feichiau cyfamod rhagorach .
58007023	Y mae'r lleill a ddaeth yn offeiriaid yn lluosog hefyd , am fod angau yn eu rhwystro i barhau yn eu swydd ;
58007024	ond y mae gan hwn , am ei fod yn aros am byth , offeiriadaeth na throsglwyddir mohoni .
58007025	Dyna pam y mae ef hefyd yn gallu achub hyd yr eithaf y rhai sy'n agosáu at Dduw trwyddo ef , gan ei fod yn fyw bob amser i eiriol drostynt .
58007026	Dyma'r math o archoffeiriad sy'n addas i ni , un sanctaidd , di-fai , dihalog , wedi ei ddidoli oddi wrth bechaduriaid , ac wedi ei ddyrchafu yn uwch na'r nefoedd ;
58007027	un nad oes rhaid iddo yn feunyddiol , fel yr archoffeiriaid , offrymu aberthau yn gyntaf dros ei bechodau ei hun , ac yna dros rai'r bobl . Oblegid fe wnaeth ef hyn un waith am byth pan fu iddo'i offrymu ei hun .
58007028	Oherwydd y mae'r Gyfraith yn penodi yn archoffeiriaid ddynion sy'n weiniaid , ond y mae geiriau'r llw , sy'n ddiweddarach na'r Gyfraith , yn penodi Mab sydd wedi ei berffeithio am byth .
58008001	Prif bwynt yr hyn rwy'n ei ddweud yw mai dyma'r math o archoffeiriad sydd gennym , un sydd wedi eistedd ar ddeheulaw gorsedd y Mawrhydi yn y nefoedd ,
58008002	yn weinidog y cysegr , sef y gwir dabernacl a osododd yr Arglwydd , nid pobl feidrol .
58008003	Oherwydd y mae pob archoffeiriad yn cael ei benodi i offrymu rhoddion ac aberthau , ac felly , rhaid bod gan hwn hefyd rywbeth i'w offrymu .
58008004	Yn awr , pe byddai ar y ddaear , ni byddai'n offeiriad o gwbl , gan fod yma eisoes rai sy'n offrymu rhoddion yn ôl y Gyfraith .
58008005	Y mae'r rhain yn gweini mewn cysegr sy'n llun a chysgod o'r un nefol , yn ôl y gorchymyn a gafodd Moses pan oedd ar fin codi'r tabernacl . “ Gofala , ” meddai Duw , “ y byddi'n gwneud pob peth yn ôl y patrwm a ddangoswyd iti ar y mynydd . ”
58008006	Ond , fel y mae , cafodd Iesu weinidogaeth ragorach , gan ei fod yn gyfryngwr cyfamod cymaint gwell — cyfamod , yn wir , sydd wedi ei sefydlu ar addewidion gwell .
58008007	Oherwydd pe bai'r cyfamod cyntaf hwnnw yn ddi-fai , ni byddai lle i ail gyfamod .
58008008	Oblegid y mae Duw'n eu beio pan yw'n dweud : “ Y mae'r dyddiau'n dod , medd yr Arglwydd , y gwnaf gyfamod newyddâ thŷ Israel ac â thŷ Jwda ;
58008009	ni fydd yn debyg i'r cyfamod a wneuthum â'u hynafiaid , y dydd y gafaelais yn eu llawi'w harwain allan o wlad yr Aifft , oherwydd nid arosasant hwy yn fy nghyfamod i . A minnau , fe'u diystyrais hwy , medd yr Arglwydd .
58008010	Dyma'r cyfamod a wnaf â thŷ Israelar ôl y dyddiau hynny , medd yr Arglwydd : rhof fy nghyfreithiau yn eu meddwl , ac ysgrifennaf hwy ar eu calon . A byddaf yn Dduw iddynt , a hwythau'n bobl i mi .
58008011	Ac ni fyddant mwyach yn dysgu bob un ei gyd-ddinesydda phob un ei gilydd , gan ddweud , ‘ Adnebydd yr Arglwydd . ’ Oblegid byddant i gyd yn f'adnabod , o'r lleiaf hyd y mwyaf ohonynt .
58008012	Oherwydd byddaf yn drugarog wrth eu camweddau , ac ni chofiaf eu pechodau byth mwy . ”
58008013	Wrth ddweud “ cyfamod newydd ” , y mae wedi dyfarnu'r cyntaf yn hen ; ac y mae'r hyn sy'n mynd yn hen ac oedrannus ar fin diflannu .
58009001	Yn awr , yr oedd gan y cyfamod cyntaf hefyd ordinhadau addoliad , a chysegr , ond mai cysegr daearol oedd .
58009002	Oblegid codwyd pabell , sef y gyntaf , ac ynddi hi yr oedd y canhwyllbren a'r bwrdd a'r bara gosod ; gelwir hon yn Gysegr .
58009003	A'r tu ôl i'r ail len yr oedd y babell a elwir yn Gysegr Sancteiddiaf ,
58009004	lle'r oedd allor aur yr arogldarth , ac arch y cyfamod wedi ei goreuro drosti i gyd ; yn honno yr oedd llestr aur yn dal y manna , a gwialen Aaron , a flagurodd unwaith , a llechau'r cyfamod ;
58009005	ac uwch ei phen yr oedd cerwbiaid y gogoniant , yn cysgodi'r drugareddfa . Am y rhain ni ellir manylu yn awr .
58009006	Yn ôl y trefniadau hyn , y mae'r offeiriaid yn mynd i mewn yn barhaus i'r babell gyntaf i gyflawni'r gwasanaethau ;
58009007	ond yr archoffeiriad yn unig sy'n mynd i'r ail , unwaith yn y flwyddyn , ac nid yw yntau'n mynd heb waed i'w offrymu drosto'i hun a thros bechodau anfwriadol y bobl .
58009008	Yn hyn , y mae'r Ysbryd Glân yn dangos nad oedd y ffordd i'r cysegr wedi ei hamlygu cyhyd ag yr oedd y tabernacl cyntaf yn sefyll .
58009009	Y mae hyn oll yn arwyddlun ar gyfer yr amser presennol . Yn ôl y drefn hon offrymir rhoddion ac aberthau na allant berffeithio'r addolwr yn ei gydwybod ,
58009010	oherwydd y maent yn ymwneud yn unig â bwydydd a diodydd ac amrywiol olchiadau , ordinhadau allanol sydd wedi eu gosod hyd amser y drefn newydd .
58009011	Ond yn awr daeth Crist , archoffeiriad y pethau da sydd wedi dod . Trwy dabernacl rhagorach a pherffeithiach , nid o waith llaw ( hynny yw , nid o'r greadigaeth hon ) ,
58009012	ac nid â gwaed geifr a lloi , ond â'i waed ei hun , yr aeth ef i mewn un waith am byth i'r cysegr , a sicrhau prynedigaeth dragwyddol .
58009013	Oblegid os yw gwaed geifr a theirw , a lludw anner , o'i daenu ar yr halogedig , yn sancteiddio hyd at buredigaeth allanol ,
58009014	pa faint mwy y bydd gwaed Crist , yr hwn a'i hoffrymodd ei hun trwy'r Ysbryd tragwyddol yn ddi-nam i Dduw , yn puro ein cydwybod ni oddi wrth weithredoedd meirwon , i wasanaethu'r Duw byw .
58009015	Am hynny , y mae ef yn gyfryngwr cyfamod newydd , er mwyn i'r rhai sydd wedi eu galw gael derbyn yr etifeddiaeth dragwyddol a addawyd , gan fod marwolaeth wedi digwydd er sicrhau rhyddhad oddi wrth y troseddau a gyflawnwyd dan y cyfamod cyntaf .
58009016	Oherwydd lle y mae ewyllys , y mae'n rhaid profi marwolaeth y sawl a'i gwnaeth ;
58009017	ar farwolaeth dyn y bydd ewyllys yn dod yn effeithiol ; nid yw byth mewn grym tra bydd y sawl a'i gwnaeth yn fyw .
58009018	Felly , ni sefydlwyd y cyfamod cyntaf , hyd yn oed , heb waed .
58009019	Oblegid ar ôl i Moses gyhoeddi i'r holl bobl bob gorchymyn yn ôl y Gyfraith , cymerodd waed lloi a geifr , gyda dŵr a gwlân ysgarlad ac isop , a'i daenellu ar y llyfr ei hun ac ar yr holl bobl hefyd ,
58009020	gan ddweud , “ Hwn yw gwaed y cyfamod a ordeiniodd Duw ar eich cyfer . ”
58009021	Ac yn yr un modd taenellodd waed ar y tabernacl hefyd , ac ar holl lestri'r gwasanaeth .
58009022	Yn wir , â gwaed y mae pob peth bron , yn ôl y Gyfraith , yn cael ei buro , a heb dywallt gwaed nid oes maddeuant .
58009023	Gan hynny , yr oedd yn rhaid i gysgodau o'r pethau nefol gael eu puro â'r pethau hyn , ond y pethau nefol eu hunain ag aberthau gwell na'r rhai hyn .
58009024	Oherwydd nid i gysegr o waith llaw , rhyw lun o'r cysegr gwirioneddol , yr aeth Crist i mewn , ond i'r nef ei hun , i ymddangos yn awr gerbron Duw drosom ni .
58009025	Ac nid i'w offrymu ei hun yn fynych y mae'n mynd , fel y bydd yr archoffeiriad yn mynd i mewn i'r cysegr bob blwyddyn â gwaed arall na'r eiddo ei hun ;
58009026	petai felly , buasai wedi gorfod dioddef yn fynych er seiliad y byd . Ond yn awr , un waith am byth , ar ddiwedd yr oesoedd , y mae ef wedi ymddangos er mwyn dileu pechod drwy ei aberthu ei hun .
58009027	Ac yn gymaint ag y gosodwyd i ddynion eu bod i farw un waith , a bod barn yn dilyn hynny ,
58009028	felly hefyd bydd Crist , ar ôl cael ei offrymu un waith i ddwyn pechodau llawer , yn ymddangos yr ail waith , nid i ddelio â phechod , ond er iachawdwriaeth i'r rhai sydd yn disgwyl amdano .
58010001	Oherwydd cysgod sydd gan y Gyfraith o'r pethau da sy'n dod , nid gwir ddelw y dirweddau hynny ; ac ni all hi o gwbl , trwy'r un aberthau sy'n cael eu hoffrymu'n barhaus , flwyddyn ar ôl blwyddyn , ddwyn yr addolwyr i berffeithrwydd am byth .
58010002	Petasai hynny'n bosibl , oni fuasent wedi peidio â chael eu hoffrymu , gan na fuasai mwyach ymwybyddiaeth o bechodau gan addolwyr a oedd wedi eu puro un waith am byth ?
58010003	Ond y mae yn yr aberthau goffâd bob blwyddyn am bechodau ;
58010004	oherwydd y mae'n amhosibl i waed teirw a geifr dynnu ymaith bechodau .
58010005	Dyna pam y mae ef , wrth ddod i'r byd , yn dweud : “ Ni ddymunaist aberth ac offrwm , ond paratoaist gorff i mi .
58010006	Poethoffrymau ac aberth dros bechod , nid ymhyfrydaist ynddynt .
58010007	Yna dywedais , ‘ Dyma fi wedi dod — y mae wedi ei ysgrifennu mewn rhol llyfr amdanaf — i wneud dy ewyllys di , O Dduw . ’ ”
58010008	Y mae'n dweud , i ddechrau , “ Aberthau ac offrymau , a phoethoffrymau ac aberth dros bechod , ni ddymunaist mohonynt ac nid ymhyfrydaist ynddynt . ” Dyma'r union bethau a offrymir yn ôl y Gyfraith .
58010009	Yna dywedodd , “ Dyma fi wedi dod i wneud dy ewyllys di . ” Y mae'n diddymu'r peth cyntaf er mwyn sefydlu'r ail .
58010010	Yn unol â'r ewyllys honno yr ydym wedi ein sancteiddio , trwy gorff Iesu Grist sydd wedi ei offrymu un waith am byth .
58010011	Y mae pob offeiriad yn sefyll beunydd yn gweini , ac yn offrymu'r un aberthau dro ar ôl tro , aberthau na allant byth ddileu pechodau .
58010012	Ond am hwn , wedi iddo offrymu un aberth dros bechodau am byth , eisteddodd ar ddeheulaw Duw ,
58010013	yn disgwyl bellach hyd oni osodir ei elynion yn droedfainc i'w draed .
58010014	Oherwydd ag un offrwm y mae wedi perffeithio am byth y rhai a sancteiddir .
58010015	Ac y mae'r Ysbryd Glân hefyd yn tystio wrthym ; oherwydd wedi iddo ddweud :
58010016	“ Dyma'r cyfamod a wnaf â hwyar ôl y dyddiau hynny , medd yr Arglwydd ; rhof fy nghyfreithiau yn eu calon , ac ysgrifennaf hwy ar eu meddwl ” ,
58010017	y mae'n ychwanegu : “ A'u pechodau a'u drwgweithredoedd , ni chofiaf mohonynt byth mwy . ”
58010018	Yn awr , lle y ceir maddeuant am y pethau hyn , nid oes angen offrwm dros bechod mwyach .
58010019	Felly , gyfeillion , gan fod gennym hyder i fynd i mewn i'r cysegr drwy waed Iesu ,
58010020	ar hyd ffordd newydd a byw y mae ef wedi ei hagor inni drwy'r llen , hynny yw , trwy ei gnawd ef ;
58010021	a chan fod gennym offeiriad mawr ar dŷ Dduw ,
58010022	gadewch inni nesáu â chalon gywir , mewn llawn hyder ffydd , a'n calonnau wedi eu taenellu'n lân oddi wrth gydwybod ddrwg , a'n cyrff wedi eu golchi â dŵr glân .
58010023	Gadewch inni ddal yn ddiwyro at gyffes ein gobaith , oherwydd y mae'r hwn a roddodd yr addewid yn ffyddlon .
58010024	Gadewch inni ystyried sut y gallwn ennyn yn ein gilydd gariad a gweithredoedd da ,
58010025	heb gefnu ar ein cydgynulliad ein hunain , yn ôl arfer rhai , ond annog ein gilydd , ac yn fwy felly yn gymaint â'ch bod yn gweld y Dydd yn dod yn agos .
58010026	Oherwydd os ydym yn dal i bechu'n fwriadol ar ôl inni dderbyn gwybodaeth am y gwirionedd , nid oes aberth dros bechodau i'w gael mwyach ;
58010027	dim ond rhyw ddisgwyl brawychus am farn , ac angerdd tân a fydd yn difa'r gwrthwynebwyr .
58010028	Os bydd unrhyw un wedi diystyru Cyfraith Moses , caiff ei ladd yn ddidrugaredd ar air dau neu dri o dystion .
58010029	Ystyriwch gymaint llymach yw'r gosb a fernir yn haeddiant i'r hwn sydd wedi mathru Mab Duw , ac wedi cyfrif yn halogedig waed y cyfamod y cafodd ei sancteiddio drwyddo , ac wedi difenwi Ysbryd grasol Duw .
58010030	Oherwydd fe wyddom pwy a ddywedodd : “ Myfi piau dial , myfi a dalaf yn ôl ” ; ac eto : “ Bydd yr Arglwydd yn barnu ei bobl . ”
58010031	Peth dychrynllyd yw syrthio i ddwylo'r Duw byw .
58010032	Cofiwch y dyddiau gynt pan fu i chwi , wedi eich goleuo , sefyll yn gadarn yng ngornest fawr eich cystuddiau :
58010033	weithiau , yn eich gwaradwydd a'ch cystuddiau , yn cael eich gwneud yn sioe i'r cyhoedd , ac weithiau yn gymdeithion i'r rhai oedd yn cael eu trin felly .
58010034	Oherwydd cyd-ddioddefasoch â'r carcharorion , a derbyniasoch mewn llawenydd ysbeilio'ch meddiannau , gan wybod fod meddiant rhagorach ac arhosol yn eiddo i chwi .
58010035	Peidiwch felly â thaflu eich hyder i ffwrdd , gan fod gwobr fawr yn perthyn iddo .
58010036	Y mae angen dyfalbarhad arnoch i gyflawni ewyllys Duw a chymryd meddiant o'r hyn a addawyd .
58010037	Oherwydd , yng ngeiriau'r Ysgrythur : “ Ymhen ennyd , ennyd bach , fe ddaw yr hwn sydd i ddod , a heb oedi ;
58010038	ond fe gaiff fy un cyfiawn i fyw trwy ffydd , ac os cilia'n ôl , ni bydd fy enaid yn ymhyfrydu ynddo . ”
58010039	Eithr nid pobl y cilio'n ôl i ddistryw ydym ni , ond pobl â ffydd sy'n mynd i feddiannu bywyd .
58011001	Yn awr , y mae ffydd yn warant o bethau y gobeithir amdanynt , ac yn sicrwydd o bethau na ellir eu gweld .
58011002	Trwyddi hi , yn wir , y cafodd y rhai gynt enw da .
58011003	Trwy ffydd yr ydym yn deall i'r bydysawd gael ei lunio gan air Duw yn y fath fodd nes bod yr hyn sy'n weledig wedi tarddu o'r hyn nad yw'n weladwy .
58011004	Trwy ffydd yr offrymodd Abel i Dduw aberth rhagorach na Cain ; trwyddi hi y tystiwyd ei fod yn gyfiawn , wrth i Dduw ei hun dystio i ragoriaeth ei roddion ; a thrwyddi hi hefyd y mae ef , er ei fod wedi marw , yn llefaru o hyd .
58011005	Trwy ffydd y cymerwyd Enoch ymaith fel na welai farwolaeth ; ac ni chafwyd mohono , am fod Duw wedi ei gymryd . Oherwydd y mae tystiolaeth ei fod , cyn ei gymryd , wedi rhyngu bodd Duw ;
58011006	ond heb ffydd y mae'n amhosibl rhyngu ei fodd ef . Oherwydd rhaid i'r sawl sy'n dod at Dduw gredu ei fod ef , a'i fod yn gwobrwyo'r rhai sy'n ei geisio .
58011007	Trwy ffydd , ac o barch i rybudd Duw am yr hyn nad oedd eto i'w weld , yr adeiladodd Noa arch i achub ei deulu ; a thrwyddi hi y condemniodd y byd ac y daeth yn etifedd y cyfiawnder a ddaw o ffydd .
58011008	Trwy ffydd yr ufuddhaodd Abraham i'r alwad i fynd allan i'r lle yr oedd i'w dderbyn yn etifeddiaeth ; ac fe aeth allan heb wybod i ble'r oedd yn mynd .
58011009	Trwy ffydd yr ymfudodd i wlad yr addewid fel i wlad estron , a thrigodd mewn pebyll , fel y gwnaeth Isaac a Jacob , cydetifeddion yr un addewid .
58011010	Oherwydd yr oedd ef yn disgwyl am ddinas ac iddi sylfeini , a Duw yn bensaer ac yn adeiladydd iddi .
58011011	Trwy ffydd — a Sara hithau yn ddiffrwyth — y cafodd nerth i genhedlu plentyn , er cymaint ei oedran , am iddo gyfrif yn ffyddlon yr hwn oedd wedi addo .
58011012	Am hynny , felly , o un dyn , a hwnnw cystal â bod yn farw , fe gododd disgynyddion fel sêr y nef o ran eu nifer , ac fel tywod dirifedi glan y môr .
58011013	Mewn ffydd y bu farw'r rhai hyn oll , heb fod wedi derbyn yr hyn a addawyd , ond wedi ei weld a'i groesawu o bell , a chyfaddef mai dieithriaid ac ymdeithwyr oeddent ar y ddaear .
58011014	Y mae'r rhai sy'n llefaru fel hyn yn dangos yn eglur eu bod yn ceisio mamwlad .
58011015	Ac yn wir , pe buasent wedi dal i feddwl am y wlad yr oeddent wedi mynd allan ohoni , buasent wedi cael cyfle i ddychwelyd iddi .
58011016	Ond y gwir yw eu bod yn dyheu am wlad well , sef gwlad nefol . Dyna pam nad oes ar Dduw gywilydd ohonynt , nac o gael ei alw yn Dduw iddynt , oherwydd y mae wedi paratoi dinas iddynt .
58011017	Trwy ffydd , pan osodwyd prawf arno , yr offrymodd Abraham Isaac . Yr oedd yr hwn oedd wedi croesawu'r addewidion yn barod i offrymu ei unig fab ,
58011018	er bod Duw wedi dweud wrtho , “ Trwy Isaac y gelwir dy ddisgynyddion . ”
58011019	Oblegid barnodd y gallai Duw ei godi hyd yn oed oddi wrth y meirw ; ac oddi wrth y meirw , yn wir , a siarad yn ffigurol , y cafodd ef yn ôl .
58011020	Trwy ffydd y bendithiodd Isaac Jacob ac Esau ar gyfer pethau i ddod .
58011021	Trwy ffydd y bendithiodd Jacob , wrth farw , bob un o feibion Joseff , ac addoli â'i bwys ar ei ffon .
58011022	Trwy ffydd y soniodd Joseff , wrth farw , am exodus meibion Israel , a rhoi gorchymyn ynghylch ei esgyrn .
58011023	Trwy ffydd y cuddiwyd Moses ar ei enedigaeth am dri mis gan ei rieni , oherwydd eu bod yn ei weld yn blentyn tlws . Nid oedd arnynt ofn gorchymyn y brenin .
58011024	Trwy ffydd y gwrthododd Moses , wedi iddo dyfu i fyny , gael ei alw yn fab i ferch Pharo ,
58011025	gan ddewis goddef adfyd gyda phobl Dduw yn hytrach na chael mwynhad pechod dros dro ,
58011026	a chan ystyried gwaradwydd yr Eneiniog yn gyfoeth mwy na thrysorau'r Aifft , oherwydd yr oedd ei olwg ar y wobr .
58011027	Trwy ffydd y gadawodd yr Aifft , heb ofni dicter y brenin , canys safodd yn gadarn , fel un yn gweld yr Anweledig .
58011028	Trwy ffydd y cadwodd ef y Pasg , a thaenellu'r gwaed , rhag i'r Dinistrydd gyffwrdd â meibion cyntafanedig yr Israeliaid .
58011029	Trwy ffydd yr aethant drwy'r Môr Coch fel pe ar dir sych . Pan geisiodd yr Eifftiaid wneud hynny , fe'u boddwyd .
58011030	Trwy ffydd y syrthiodd muriau Jericho ar ôl eu hamgylchu am saith diwrnod .
58011031	Trwy ffydd , ni chafodd Rahab , y butain , ei difetha gyda'r rhai oedd wedi gwrthod credu , oherwydd iddi groesawu'r ysbiwyr yn heddychlon .
58011032	A beth a ddywedaf ymhellach ? Fe ballai amser imi adrodd yn fanwl hanes Gideon , Barac , Samson , Jefftha , Dafydd a Samuel a'r proffwydi ,
58011033	y rhai drwy ffydd a oresgynnodd deyrnasoedd , a weithredodd gyfiawnder , a afaelodd yn yr addewidion , a gaeodd safnau llewod ,
58011034	a ddiffoddodd angerdd tân , a ddihangodd rhag min y cleddyf , a nerthwyd o wendid , a ddaeth yn gadarn mewn rhyfel a gyrru byddinoedd yr estron ar ffo .
58011035	Derbyniodd gwragedd eu meirwon drwy atgyfodiad . Cafodd eraill eu harteithio , gan wrthod ymwared er mwyn cael atgyfodiad gwell .
58011036	Cafodd eraill brofi gwatwar a fflangell , ie , cadwynau hefyd , a charchar .
58011037	Fe'u llabyddiwyd , fe'u torrwyd â llif , fe'u rhoddwyd i farwolaeth â min y cledd ; crwydrasant yma ac acw mewn crwyn defaid , mewn crwyn geifr , yn anghenus , dan orthrwm a chamdriniaeth ,
58011038	rhai nad oedd y byd yn deilwng ohonynt , yn crwydro mewn tiroedd diffaith a mynyddoedd , ac yn cuddio mewn ogofeydd a thyllau yn y ddaear .
58011039	A'r rhai hyn oll , er iddynt dderbyn enw da trwy eu ffydd , ni chawsant feddiannu'r hyn a addawyd ,
58011040	am fod Duw wedi rhagweld rhywbeth gwell ar ein cyfer ni , fel nad ydynt hwy i gael eu perffeithio hebom ni .
58012001	Am hynny , gan fod cymaint torf o dystion o'n cwmpas , gadewch i ninnau fwrw ymaith bob rhwystr , a'r pechod sy'n ein maglu mor rhwydd , a rhedeg yr yrfa sydd o'n blaen heb ddiffygio ,
58012002	gan gadw ein golwg ar Iesu , awdur a pherffeithydd ffydd . Er mwyn y llawenydd oedd o'i flaen , fe oddefodd ef y groes heb ddiffygio , gan ddiystyru gwarth , ac y mae wedi eistedd ar ddeheulaw gorseddfainc Duw .
58012003	Meddyliwch amdano ef , a oddefodd y fath elyniaeth ato'i hun gan bechaduriaid , rhag i chwi flino neu ddigalonni .
58012004	Hyd yma , nid ydych wedi gwrthwynebu hyd at waed yn y frwydr yn erbyn pechod ,
58012005	ac yr ydych wedi anghofio'r anogaeth sy'n eich annerch fel plant : “ Fy mhlentyn , paid â dirmygu disgyblaeth yr Arglwydd , a phaid â digalonni pan gei dy geryddu ganddo ;
58012006	oherwydd y mae'r Arglwydd yn disgyblu'r sawl y mae'n ei garu , ac yn fflangellu pob un y mae'n ei arddel . ”
58012007	Goddefwch y cwbl er mwyn disgyblaeth ; y mae Duw yn eich trin fel plant . Canys pa blentyn sydd nad yw ei dad yn ei ddisgyblu ?
58012008	Ac os ydych heb y ddisgyblaeth y mae pob un yn gyfrannog ohoni , yna bastardiaid ydych , ac nid plant cyfreithlon .
58012009	Mwy na hynny , yr oedd gennym rieni daearol i'n disgyblu , ac yr oeddem yn eu parchu hwy . Oni ddylem , yn fwy o lawer , ymddarostwng i'n Tad ysbrydol , a chael byw ?
58012010	Yr oedd ein rhieni yn disgyblu am gyfnod byr , fel yr oeddent hwy'n gweld yn dda ; ond y mae ef yn gwneud hynny er ein lles , er mwyn inni allu cyfranogi o'i sancteiddrwydd ef .
58012011	Nid yw unrhyw ddisgyblaeth , yn wir , ar y pryd yn ymddangos yn bleserus , ond yn hytrach yn boenus ; ond yn nes ymlaen , y mae'n dwyn heddychol gynhaeaf cyfiawnder i'r rhai sydd wedi eu hyfforddi ganddi .
58012012	Felly , cryfhewch y dwylo llesg a'r gliniau gwan ,
58012013	a gwnewch lwybrau union i'ch traed , rhag i'r aelod cloff gael ei ddatgymalu , ond yn hytrach gael ei wneud yn iach .
58012014	Ceisiwch heddwch â phawb , a'r bywyd sanctaidd hwnnw nad oes modd i neb weld yr Arglwydd hebddo .
58012015	Cymerwch ofal na chaiff neb syrthio'n ôl oddi wrth ras Duw , rhag i ryw wreiddyn chwerw dyfu i'ch blino , ac i lawer gael eu llygru ganddo .
58012016	Na foed yn eich plith unrhyw un sy'n anfoesol , neu'n halogedig fel Esau , a werthodd ei freintiau fel etifedd am bryd o fwyd .
58012017	Oherwydd fe wyddoch iddo ef , pan ddymunodd wedi hynny etifeddu'r fendith , gael ei wrthod , oherwydd ni chafodd gyfle i edifarhau , er iddo grefu am hynny â dagrau .
58012018	Oherwydd nid ydych chwi wedi dod at ddim y gellir ei gyffwrdd , at dân sydd yn llosgi , at gaddug a thywyllwch a thymestl ,
58012019	at floedd utgorn , a llef yn rhoi gorchymyn nes i'r rhai a'i clywodd ymbil am i'r llefaru beidio ,
58012020	am na allent oddef y gorchymyn : “ Os bydd anifail , hyd yn oed , yn cyffwrdd â'r mynydd , rhaid ei labyddio . ”
58012021	A chan mor ofnadwy oedd yr olygfa , dywedodd Moses , “ Y mae arnaf arswyd a chryndod . ”
58012022	Ond at Fynydd Seion yr ydych chwi wedi dod , ac i ddinas y Duw byw , y Jerwsalem nefol ; ac at fyrddiynau o angylion
58012023	yn cadw gŵyl , a chynulleidfa y rhai cyntafanedig sydd â'u henwau'n ysgrifenedig yn y nefoedd ; ac at Dduw , Barnwr pawb , ac at ysbrydoedd y rhai cyfiawn sydd wedi eu perffeithio , ac at Iesu ,
58012024	cyfryngwr y cyfamod newydd , ac at waed y taenellu , sydd yn llefaru'n gryfach na gwaed Abel .
58012025	Gwyliwch beidio â gwrthod yr hwn sydd yn llefaru , oherwydd os na ddihangodd y rhai a wrthododd yr hwn oedd yn eu rhybuddio ar y ddaear , mwy o lawer ni bydd dianc i ni os byddwn yn troi oddi wrth yr hwn sy'n ein rhybuddio o'r nefoedd .
58012026	Siglodd ei lais y ddaear y pryd hwnnw , ond yn awr y mae wedi addo , “ Unwaith eto yr wyf fi am ysgwyd , nid yn unig y ddaear ond y nefoedd hefyd . ”
58012027	Ond y mae'r geiriau , “ Unwaith eto ” , yn dynodi bod y pethau a siglir , fel pethau wedi eu creu , i gael eu symud , er mwyn i'r pethau na siglir aros .
58012028	Felly , gan ein bod yn derbyn teyrnas ddisigl , gadewch inni fod yn ddiolchgar , a thrwy hynny wasanaethu Duw wrth ei fodd , â pharch ac ofn duwiol .
58012029	Oherwydd yn wir , tân yn ysu yw ein Duw ni .
58013001	Bydded i frawdgarwch barhau .
58013002	Peidiwch ag anghofio lletygarwch , oherwydd trwyddo y mae rhai , heb wybod hynny , wedi rhoi llety i angylion .
58013003	Cofiwch y carcharorion , fel pe byddech yn y carchar gyda hwy ; a'r rhai a gamdrinnir , fel pobl sydd â chyrff gennych eich hunain .
58013004	Bydded priodas mewn parch gan bawb , a'r gwely yn ddihalog ; oherwydd bydd Duw yn barnu puteinwyr a godinebwyr .
58013005	Byddwch yn ddiariangar yn eich dull o fyw ; byddwch yn fodlon ar yr hyn sydd gennych . Oherwydd y mae ef wedi dweud , “ Ni'th adawaf fyth , ac ni chefnaf arnat ddim . ”
58013006	Am hynny dywedwn ninnau'n hyderus : “ Yr Arglwydd yw fy nghynorthwywr , ac nid ofnaf ; beth a wna pobl i mi ? ”
58013007	Cadwch mewn cof eich arweinwyr , y rhai a lefarodd air Duw wrthych ; myfyriwch ar ganlyniad eu buchedd , ac efelychwch eu ffydd .
58013008	Iesu Grist , yr un ydyw ddoe a heddiw ac am byth .
58013009	Peidiwch â chymryd eich camarwain gan athrawiaethau amrywiol a dieithr ; oherwydd da yw i'r galon gael ei chadarnhau gan ras , ac nid gan fwydydd na fuont o unrhyw les i'r rhai oedd yn ymwneud â hwy .
58013010	Y mae gennym ni allor nad oes gan wasanaethwyr y tabernacl ddim hawl i fwyta ohoni .
58013011	Y mae cyrff yr anifeiliaid hynny , y dygir eu gwaed dros bechod i'r cysegr gan yr archoffeiriad , yn cael eu llosgi y tu allan i'r gwersyll .
58013012	Felly Iesu hefyd , dioddef y tu allan i'r porth a wnaeth ef , er mwyn sancteiddio'r bobl trwy ei waed ei hun .
58013013	Am hynny , gadewch inni fynd ato ef y tu allan i'r gwersyll , gan oddef y gwaradwydd a oddefodd ef .
58013014	Oherwydd nid oes dinas barhaus gennym yma ; ceisio yr ydym , yn hytrach , y ddinas sydd i ddod .
58013015	Gadewch inni , felly , drwyddo ef offrymu aberth moliant yn wastadol i Dduw ; hynny yw , ffrwyth gwefusau sy'n cyffesu ei enw .
58013016	Peidiwch ag anghofio gwneud daioni a rhannu ag eraill ; oherwydd ag aberthau fel hyn y rhyngir bodd Duw .
58013017	Ufuddhewch i'ch arweinwyr , ac ildiwch iddynt , oherwydd y maent hwy'n gwylio'n ddiorffwys dros eich eneidiau , fel rhai sydd i roi cyfrif . Gadewch iddynt allu gwneud hynny'n llawen , ac nid yn ofidus , oherwydd di-fudd i chwi fyddai hynny .
58013018	Gweddïwch drosom ni ; oherwydd yr ydym yn sicr fod gennym gydwybod lân , am ein bod yn dymuno ymddwyn yn iawn ym mhob peth .
58013019	Yr wyf yn erfyn yn daerach arnoch i wneud hyn , er mwyn imi gael fy adfer i chwi yn gynt .
58013020	Bydded i Dduw tangnefedd , yr hwn a ddug yn ôl oddi wrth y meirw ein Harglwydd Iesu , Bugail mawr y defaid , trwy waed y cyfamod tragwyddol ,
58013021	eich cymhwyso â phob daioni , er mwyn ichwi wneud ei ewyllys ef ; a bydded iddo lunio ynom yr hyn sydd gymeradwy ganddo , trwy Iesu Grist , i'r hwn y byddo'r gogoniant byth bythoedd ! Amen .
58013022	Yr wyf yn deisyf arnoch chwi , gyfeillion , oddef y gair hwn o anogaeth , oblegid yn fyr yr ysgrifennais atoch .
58013023	Y newydd yw fod ein brawd Timotheus wedi ei ryddhau , ac os daw mewn pryd , caf eich gweld gydag ef .
58013024	Cyfarchwch eich holl arweinwyr , a'r holl saint . Y mae'r cyfeillion o'r Eidal yn eich cyfarch .
58013025	Gras fyddo gyda chwi oll !
59001001	Iago , gwas Duw a'r Arglwydd Iesu Grist , at y deuddeg llwyth sydd ar wasgar , cyfarchion .
59001002	Fy nghyfeillion , cyfrifwch hi'n llawenydd pur pan syrthiwch i amrywiol brofedigaethau ,
59001003	gan wybod fod y prawf ar eich ffydd yn magu dyfalbarhad .
59001004	A gadewch i ddyfalbarhad gyflawni ei waith , er mwyn ichwi fod yn berffaith a chyflawn , heb fod yn ddiffygiol mewn dim .
59001005	Ac os oes un ohonoch yn ddiffygiol mewn doethineb , gofynned gan Dduw , ac fe'i rhoddir iddo , oherwydd y mae Duw yn rhoi i bawb yn hael a heb ddannod .
59001006	Ond gofynned mewn ffydd , heb amau , gan fod y sawl sy'n amau yn debyg i don y môr , sy'n cael ei chwythu a'i chwalu gan y gwynt .
59001007	Nid yw hwnnw—ac yntau rhwng dau feddwl , yn ansicr yn ei holl ffyrdd—i dybio y caiff ddim gan yr Arglwydd .
59001008	
59001009	Dylai'r credadun distadl ymfalchïo pan ddyrchefir ef ,
59001010	ond yr un cyfoethog ymfalchïo pan ddarostyngir ef , oherwydd diflannu a wna hwnnw fel blodeuyn y maes .
59001011	Bydd yr haul yn codi yn ei wres tanbaid , a bydd y glaswellt yn crino , ei flodeuyn yn syrthio , a thlysni ei wedd yn darfod . Felly hefyd y diflanna'r cyfoethog yng nghanol ei holl fynd a dod .
59001012	Gwyn ei fyd y sawl sy'n dal ei dir mewn temtasiwn , oherwydd ar ôl iddo fynd trwy'r prawf fe gaiff , yn goron , y bywyd a addawodd yr Arglwydd i'r rhai sydd yn ei garu ef .
59001013	Ni ddylai neb sy'n cael ei demtio ddweud , “ Oddi wrth Dduw y daw fy nhemtasiwn ” ; oherwydd ni ellir temtio Duw gan ddrygioni , ac nid yw ef ei hun yn temtio neb .
59001014	Yn wir , pan yw rhywun yn cael ei demtio , ei chwant ei hun sydd yn ei dynnu ar gyfeiliorn ac yn ei hudo .
59001015	Yna , y mae chwant yn beichiogi ac yn esgor ar bechod , ac y mae pechod , ar ôl cyrraedd ei lawn dwf , yn cenhedlu marwolaeth .
59001016	Peidiwch â chymryd eich camarwain , fy nghyfeillion annwyl .
59001017	Oddi uchod y daw pob rhoi da a phob rhodd berffaith . Disgyn y maent oddi wrth Dad goleuadau'r nef ; ac iddo ef ni pherthyn na chyfnewid na chysgod troadau'r rhod .
59001018	O'i fwriad ei hun y cenhedlodd ef ni trwy air y gwirionedd , er mwyn inni fod yn fath o flaenffrwyth o'i greaduriaid .
59001019	Ystyriwch , fy nghyfeillion annwyl . Rhaid i bob un fod yn gyflym i wrando , ond yn araf i lefaru , ac yn araf i ddigio ,
59001020	oherwydd nid yw dicter dynol yn hyrwyddo cyfiawnder Duw .
59001021	Ymaith gan hynny â phob aflendid , ac ymaith â'r drygioni sydd ar gynnydd , a derbyniwch yn wylaidd y gair hwnnw a blannwyd ynoch , ac sy'n abl i achub eich eneidiau .
59001022	Byddwch yn weithredwyr y gair , nid yn wrandawyr yn unig , gan eich twyllo eich hunain .
59001023	Oherwydd os yw rhywun yn wrandawr y gair , ac nid yn weithredwr , y mae'n debyg i un yn gweld mewn drych yr wyneb a gafodd ;
59001024	fe'i gwelodd ei hun , ac yna , wedi iddo fynd i ffwrdd , anghofiodd ar unwaith pa fath un ydoedd .
59001025	Ond am y sawl a roes sylw dyfal i berffaith gyfraith rhyddid ac a ddaliodd ati , a dod yn weithredwr ei gofynion , ac nid yn wrandawr anghofus , bydd hwnnw yn ddedwydd yn ei weithredoedd .
59001026	Os yw rhywun yn tybio ei fod yn grefyddol , ac yntau'n methu ffrwyno'i dafod , ac yn wir yn twyllo'i galon ei hun , yna ofer yw crefydd hwnnw .
59001027	Dyma'r grefydd sy'n bur a dilychwin yng ngolwg Duw ein Tad : bod rhywun yn gofalu am yr amddifad a'r gweddwon yn eu cyfyngder , ac yn ei gadw ei hun heb ei ddifwyno gan y byd .
59002001	Fy nghyfeillion , fel rhai sydd â ffydd yn ein Harglwydd Iesu Grist , Arglwydd y gogoniant , peidiwch â rhoi lle i ffafriaeth .
59002002	Bwriwch fod dyn â modrwy aur a dillad crand yn dod i'r cwrdd , a bod dyn tlawd mewn dillad carpiog yn dod hefyd .
59002003	A bwriwch eich bod chwi'n talu sylw i'r un sy'n gwisgo dillad crand , ac yn dweud wrtho ef , “ Eisteddwch yma , os gwelwch yn dda ” ; ond eich bod yn dweud wrth y dyn tlawd , “ Saf di fan draw , neu eistedd wrth fy nhroedfainc . ”
59002004	Onid ydych yn anghyson eich agwedd ac yn llygredig eich barn ?
59002005	Clywch , fy nghyfeillion annwyl . Oni ddewisodd Duw y rhai sy'n dlawd yng ngolwg y byd i fod yn gyfoethog mewn ffydd ac yn etifeddion y deyrnas a addawodd ef i'r rhai sydd yn ei garu ?
59002006	Eto rhoesoch chwi anfri ar y dyn tlawd . Onid y cyfoethogion sydd yn eich gormesu chwi , ac onid hwy sydd yn eich llusgo i'r llysoedd ?
59002007	Onid hwy sydd yn cablu'r enw glân a alwyd arnoch ?
59002008	Wrth gwrs , os cyflawni gofynion y Gyfraith frenhinol yr ydych , yn unol â'r Ysgrythur , “ Câr dy gymydog fel ti dy hun ” , yr ydych yn gwneud yn ardderchog .
59002009	Ond os ydych yn dangos ffafriaeth , cyflawni pechod yr ydych , ac yng ngoleuni'r Gyfraith yr ydych yn droseddwyr .
59002010	Y mae pwy bynnag a gadwodd holl ofynion y Gyfraith , ond a lithrodd ar un peth , yn euog o dorri'r cwbl .
59002011	Oherwydd y mae'r un a ddywedodd , “ Na odineba ” , wedi dweud hefyd , “ Na ladd ” . Os nad wyt yn godinebu , ond eto yn lladd , yr wyt yn droseddwr yn erbyn y Gyfraith .
59002012	Llefarwch a gweithredwch fel rhai sydd i'w barnu dan gyfraith rhyddid .
59002013	Didrugaredd fydd y farn honno i'r sawl na ddangosodd drugaredd . Trech trugaredd na barn .
59002014	Fy nghyfeillion , pa les yw i rywun ddweud fod ganddo ffydd , ac yntau heb weithredoedd ? A all y ffydd honno ei achub ?
59002015	Os yw brawd neu chwaer yn garpiog ac yn brin o fara beunyddiol ,
59002016	ac un ohonoch yn dweud wrthynt , “ Ewch , a phob bendith ichwi ; cadwch yn gynnes a mynnwch ddigon o fwyd ” , ond heb roi dim iddynt ar gyfer rheidiau'r corff , pa les ydyw ?
59002017	Felly hefyd y mae ffydd ar ei phen ei hun , os nad oes ganddi weithredoedd , yn farw .
59002018	Ond efallai y bydd rhywun yn dweud , “ Ffydd sydd gennyt ti , gweithredoedd sydd gennyf fi . ” O'r gorau , dangos i mi dy ffydd di heb weithredoedd , ac fe ddangosaf finnau i ti fy ffydd i trwy weithredoedd .
59002019	Yr wyt ti'n credu bod Duw yn un . Da iawn ! Y mae'r cythreuliaid hefyd yn credu hynny , ac yn crynu .
59002020	Y ffŵl , a oes rhaid dy argyhoeddi mai diwerth yw ffydd heb weithredoedd ?
59002021	Onid trwy ei weithredoedd y cyfiawnhawyd Abraham , ein tad , pan offrymodd ef Isaac , ei fab , ar yr allor ?
59002022	Y mae'n eglur iti mai cydweithio â'i weithredoedd yr oedd ei ffydd , ac mai trwy'r gweithredoedd y cafodd ei ffydd ei mynegi'n berffaith .
59002023	Felly cyflawnwyd yr Ysgrythur sy'n dweud , “ Credodd Abraham yn Nuw , ac fe'i cyfrifwyd iddo yn gyfiawnder ” ; a galwyd ef yn gyfaill Duw .
59002024	Fe welwch felly mai trwy weithredoedd y mae rhywun yn cael ei gyfiawnhau , ac nid trwy ffydd yn unig .
59002025	Yn yr un modd hefyd , onid trwy weithredoedd y cyfiawnhawyd Rahab , y butain , pan dderbyniodd hi'r negeswyr a'u hanfon i ffwrdd ar hyd ffordd arall ?
59002026	Fel y mae'r corff heb anadl yn farw , felly hefyd y mae ffydd heb weithredoedd yn farw .
59003001	Fy nghyfeillion , peidiwch â thyrru i fod yn athrawon , oherwydd fe wyddoch y byddwn ni'r athrawon yn cael ein barnu'n llymach .
59003002	Oherwydd y mae mynych lithriad yn hanes pawb ohonom . Os gall rhywun ymgadw rhag llithro yn ei ymadrodd , dyma un perffaith , â'r gallu ganddo i ffrwyno ei holl gorff hefyd .
59003003	Yr ydym yn rhoi'r ffrwyn yng ngenau'r march i'w wneud yn ufudd inni , ac yna gallwn droi ei gorff cyfan .
59003004	A llongau yr un modd ; hyd yn oed os ydynt yn llongau mawr , ac yn cael eu gyrru gan wyntoedd geirwon , gellir eu troi â llyw bychan iawn i ba gyfeiriad bynnag y mae'r peilot yn ei ddymuno .
59003005	Felly hefyd y mae'r tafod ; aelod bychan ydyw , ond y mae'n honni pethau mawr . Ystyriwch fel y mae gwreichionen fechan yn gallu rhoi coedwig fawr ar dân .
59003006	A thân yw'r tafod ; byd o anghyfiawnder ydyw , wedi ei osod ymhlith ein haelodau , yn halogi'r corff i gyd , ac yn rhoi holl gylch ein bodolaeth ar dân wrth iddo ef ei hun gael ei roi ar dân gan uffern .
59003007	Y mae'r hil ddynol yn gallu rheoli pob math o anifeiliaid ac adar , o ymlusgiaid a physgod ; yn wir , y mae wedi eu rheoli .
59003008	Ond nid oes neb sy'n gallu rheoli'r tafod . Drwg diorffwys yw , yn llawn o wenwyn marwol .
59003009	Â'r tafod yr ydym yn bendithio'r Arglwydd a'r Tad ; â'r tafod hefyd yr ydym yn melltithio'r rhai a luniwyd ar ddelw Duw .
59003010	O'r un genau y mae bendith a melltith yn dod . Fy nghyfeillion , nid felly y mae pethau i fod .
59003011	A welir dŵr peraidd a dŵr chwerw yn tarddu o lygad yr un ffynnon ?
59003012	A yw'r pren ffigys , fy nghyfeillion , yn gallu dwyn olifiau , neu'r winwydden ffigys ? Nac ydyw , ac ni ddaw dŵr peraidd o ddŵr hallt chwaith .
59003013	Pwy sy'n ddoeth a deallus yn eich plith ? Gadewch i hwnnw , trwy ei ymarweddiad da , ddangos ei weithredoedd mewn gwyleidd-dra sy'n dod o ddoethineb .
59003014	Ond os ydych yn coleddu eiddigedd chwerw ac uchelgais hunanol yn eich calon , peidiwch ag ymffrostio a dweud celwydd yn erbyn y gwirionedd .
59003015	Nid dyma'r ddoethineb sy'n disgyn oddi uchod ; peth daearol yw , peth bydol a chythreulig .
59003016	Oherwydd lle bynnag y mae cenfigen ac uchelgais hunanol , yno hefyd y mae anhrefn a phob gweithred ddrwg .
59003017	Ond am y ddoethineb sydd oddi uchod , y mae hon yn y lle cyntaf yn bur , ac yna'n heddychol , yn dirion , yn hawdd ymwneud â hi , yn llawn o drugaredd a'i ffrwythau daionus , yn ddiragfarn ac yn ddiragrith .
59003018	Y mae cynhaeaf cyfiawnder yn cael ei hau mewn heddwch i'r rhai sy'n gwneud heddwch .
59004001	O ble y daeth ymrafaelion a chwerylon yn eich plith ? Onid o'r chwantau sy'n milwrio yn eich aelodau ?
59004002	Yr ydych yn chwennych ac yn methu cael ; yr ydych yn llofruddio ac eiddigeddu ac yn methu meddiannu ; yr ydych yn ymladd a rhyfela . Nid ydych yn cael am nad ydych yn gofyn .
59004003	A phan fyddwch yn gofyn , nid ydych yn derbyn , a hynny am eich bod yn gofyn ar gam , â'ch bryd ar wario yr hyn a gewch ar eich pleserau .
59004004	Chwi rai anffyddlon , oni wyddoch fod cyfeillgarwch â'r byd yn elyniaeth tuag at Dduw ? Y mae unrhyw un sy'n mynnu bod yn gyfaill i'r byd yn ei wneud ei hun yn elyn i Dduw .
59004005	Neu a ydych yn tybio nad oes ystyr i'r Ysgrythur sy'n dweud , “ Y mae Duw'n dyheu hyd at eiddigedd am yr ysbryd a osododd i drigo ynom . ”
59004006	A gras mwy y mae ef yn ei roi . Oherwydd y mae'r Ysgrythur yn dweud : “ Y mae Duw'n gwrthwynebu'r beilchion , ond i'r gostyngedig y mae'n rhoi gras . ”
59004007	Felly , ymddarostyngwch i Dduw . Gwrthsafwch y diafol , ac fe ffy oddi wrthych .
59004008	Nesewch at Dduw , ac fe nesâ ef atoch chwi . Glanhewch eich dwylo , chwi bechaduriaid , a phurwch eich calonnau , chwi bobl ddau feddwl .
59004009	Tristewch a galarwch ac wylwch . Bydded i'ch chwerthin droi'n alar a'ch llawenydd yn brudd-der .
59004010	Ymostyngwch o flaen yr Arglwydd , a bydd ef yn eich dyrchafu chwi .
59004011	Peidiwch â dilorni eich gilydd , gyfeillion ; y mae'r sawl sy'n dilorni rhywun arall , neu'n ei farnu , yn dilorni'r Gyfraith ac yn barnu'r Gyfraith . Ac os wyt ti yn barnu'r Gyfraith , yna nid gwneuthurwr y Gyfraith mohonot , ond ei barnwr hi .
59004012	Nid oes ond un deddfroddwr a barnwr , sef yr un sy'n abl i achub a dinistrio . Pwy wyt ti i eistedd mewn barn ar dy gymydog ?
59004013	Clywch yn awr , chwi sy'n dweud , “ Heddiw neu yfory , byddwn yn mynd i'r ddinas a'r ddinas , ac fe dreuliwn flwyddyn yno yn marchnata ac yn gwneud arian . ”
59004014	Nid oes gan rai fel chwi ddim syniad sut y bydd hi ar eich bywyd yfory . Nid ydych ond tarth , sy'n cael ei weld am ychydig , ac yna'n diflannu .
59004015	Dylech ddweud , yn hytrach , “ Os yr Arglwydd a'i myn , byddwn yn fyw ac fe wnawn hyn neu'r llall . ”
59004016	Ond yn lle hynny , ymffrostio yr ydych yn eich honiadau balch . Y mae pob ymffrost o'r fath yn ddrwg .
59004017	Ac felly , pechod yw i rywun beidio â gwneud y daioni y mae'n gwybod y dylai ei wneud .
59005001	Ac yn awr , chwi'r cyfoethogion , wylwch ac udwch o achos y trallodion sydd yn dod arnoch .
59005002	Y mae eich golud wedi pydru , ac y mae'r gwyfyn wedi difa eich dillad .
59005003	Y mae eich aur a'ch arian wedi rhydu , a bydd eu rhwd yn dystiolaeth yn eich erbyn , ac yn bwyta eich cnawd fel tân . Casglu cyfoeth a wnaethoch yn y dyddiau olaf .
59005004	Clywch ! Y mae'r cyflogau na thalasoch i'r gweithwyr a fedodd eich meysydd yn gweiddi allan ; ac y mae llefain y medelwyr yng nghlustiau Arglwydd y Lluoedd .
59005005	Buoch yn byw yn foethus a glwth ar y ddaear ; buoch yn eich pesgi'ch hunain ar gyfer dydd y lladdfa .
59005006	Yr ydych wedi condemnio a lladd y cyfiawn , heb iddo yntau eich gwrthsefyll .
59005007	Byddwch yn amyneddgar , gyfeillion , hyd ddyfodiad yr Arglwydd . Gwelwch fel y mae'r ffermwr yn aros am gynnyrch gwerthfawr y ddaear , yn fawr ei amynedd amdano nes i'r ddaear dderbyn y glaw cynnar a diweddar .
59005008	Byddwch chwithau hefyd yn amyneddgar , a'ch cadw eich hunain yn gadarn , oherwydd y mae dyfodiad yr Arglwydd wedi dod yn agos .
59005009	Peidiwch ag achwyn ar eich gilydd , fy nghyfeillion , rhag ichwi gael eich barnu . Gwelwch , y mae'r Barnwr yn sefyll wrth y drws .
59005010	Ystyriwch , gyfeillion , fel esiampl o rai'n dioddef yn amyneddgar , y proffwydi a lefarodd yn enw'r Arglwydd .
59005011	Ac yr ydym yn dweud mai gwyn eu byd y rhai a ddaliodd eu tir . Clywsoch am ddyfalbarhad Job , a gwelsoch y diwedd a gafodd ef gan yr Arglwydd ; y mae'r Arglwydd mor dosturiol a thrugarog .
59005012	Ond yn anad dim , fy nghyfeillion , peidiwch â thyngu llw wrth y nef , nac wrth y ddaear , nac wrth ddim arall chwaith . I'r gwrthwyneb , bydded eich “ ie ” yn “ ie ” yn unig , a'ch “ nage ” yn “ nage ” yn unig , rhag ichwi syrthio dan farn .
59005013	A oes rhywun yn eich plith mewn adfyd ? Dylai weddïo . A oes rhywun yn llawen ? Dylai ganu mawl .
59005014	A oes rhywun yn glaf yn eich plith ? Galwed ato henuriaid yr eglwys , i weddïo trosto a'i eneinio ag olew yn enw yr Arglwydd .
59005015	Bydd gweddi a offrymir mewn ffydd yn iacháu y sawl sy'n glaf , a bydd yr Arglwydd yn ei godi ar ei draed ; ac os yw wedi pechu , fe gaiff faddeuant .
59005016	Felly , cyffeswch eich pechodau i'ch gilydd , a gweddïwch dros eich gilydd , er mwyn ichwi gael iachâd . Peth grymus iawn ac effeithiol yw gweddi y cyfiawn .
59005017	Yr oedd Elias yn ddyn o'r un anian â ninnau , ac fe weddïodd ef yn daer am iddi beidio â glawio ; ac ni lawiodd ar y ddaear am dair blynedd a chwe mis .
59005018	Yna gweddïodd eilwaith , a dyma'r nefoedd yn arllwys ei glaw , a'r ddaear yn dwyn ei ffrwyth .
59005019	Fy nghyfeillion , os digwydd i un ohonoch wyro oddi wrth y gwirionedd , ac i un arall ei droi'n ôl ,
59005020	boed iddo wybod hyn : bydd y sawl a drodd y pechadur o gyfeiliorni ei ffordd yn achub ei enaid rhag angau , ac yn dileu lliaws o bechodau .
60001001	Pedr , apostol Iesu Grist , at y dieithriaid sydd ar wasgar yn Pontus , Galatia , Capadocia , Asia a Bithynia ,
60001002	sy'n etholedigion yn ôl rhagwybodaeth Duw y Tad , trwy waith sancteiddiol yr Ysbryd , i fod yn ufudd i Iesu Grist ac i'w taenellu â'i waed ef . Gras a thangnefedd a amlhaer i chwi !
60001003	Bendigedig fyddo Duw a Thad ein Harglwydd Iesu Grist ! O'i fawr drugaredd , fe barodd ef ein geni ni o'r newydd i obaith bywiol trwy atgyfodiad Iesu Grist oddi wrth y meirw ,
60001004	i etifeddiaeth na ellir na'i difrodi , na'i difwyno , na'i difa . Saif hon ynghadw yn y nefoedd i chwi ,
60001005	chwi sydd trwy ffydd dan warchod gallu Duw hyd nes y daw iachawdwriaeth , yr iachawdwriaeth sydd yn barod i'w datguddio yn yr amser diwethaf .
60001006	Yn wyneb hyn yr ydych yn gorfoleddu , er eich bod , fe ddichon , yn awr yn profi blinder dros dro dan amrywiol brofedigaethau .
60001007	Y mae hyn wedi digwydd er mwyn i ddilysrwydd eich ffydd chwi , sy'n fwy gwerthfawr na'r aur sy'n darfod — ac y mae hwnnw'n cael ei brofi trwy dân — gael ei amlygu er mawl a gogoniant ac anrhydedd pan ddatguddir Iesu Grist .
60001008	Yr ydych yn ei garu ef , er na welsoch mohono ; ac am eich bod yn awr yn credu ynddo heb ei weld , yr ydych yn gorfoleddu â llawenydd anhraethadwy a gogoneddus
60001009	wrth ichwi fedi ffrwyth eich ffydd , sef iachawdwriaeth eich eneidiau .
60001010	Iachawdwriaeth yw hon y bu ymofyn ac ymorol dyfal amdani gan y proffwydi a broffwydodd am y gras oedd i ddod i chwi .
60001011	Holi yr oeddent at ba amser neu amgylchiadau yr oedd Ysbryd Crist o'u mewn yn cyfeirio , wrth dystiolaethu ymlaen llaw i'r dioddefiadau oedd i ddod i ran Crist , ac i'w canlyniadau gogoneddus .
60001012	Datguddiwyd i'r proffwydi hyn nad arnynt eu hunain ond arnoch chwi yr oeddent yn gweini wrth sôn am y pethau sydd yn awr wedi eu cyhoeddi i chwi gan y rhai a bregethodd yr Efengyl i chwi drwy nerth yr Ysbryd Glân , a anfonwyd o'r nef . Pethau yw'r rhain y mae angylion yn chwenychu edrych arnynt .
60001013	Gan hynny , rhowch fin ar eich meddwl , ymddisgyblwch , a gosodwch eich gobaith yn gyfan gwbl ar y gras sy'n cael ei ddwyn atoch pan ddatguddir Iesu Grist .
60001014	Fel plant ufudd , peidiwch â chydymffurfio â'r chwantau y buoch yn eu dilyn gynt yn eich anwybodaeth ;
60001015	eithr fel yr Un Sanctaidd a'ch galwodd chwi , byddwch chwithau yn sanctaidd yn eich holl ymarweddiad .
60001016	Oherwydd y mae'n ysgrifenedig , “ Byddwch sanctaidd , oherwydd yr wyf fi yn sanctaidd . ”
60001017	Ac os fel Tad yr ydych yn galw ar yr hwn sydd yn barnu'n ddi-dderbyn-wyneb yn ôl gwaith pob un , ymddygwch mewn parchedig ofn dros amser eich alltudiaeth .
60001018	Gwyddoch nad â phethau llygradwy , arian neu aur , y prynwyd ichwi ryddid oddi wrth yr ymarweddiad ofer a etifeddwyd gennych ,
60001019	ond â gwaed gwerthfawr Un oedd fel oen di-fai a di-nam , sef Crist .
60001020	Yr oedd Duw wedi ei ddewis cyn seilio'r byd , ac amlygwyd ef yn niwedd yr amserau er eich mwyn chwi
60001021	sydd drwyddo ef yn credu yn Nuw , yr hwn a'i cyfododd ef oddi wrth y meirw ac a roes iddo ogoniant , fel y byddai eich ffydd a'ch gobaith chwi yn Nuw .
60001022	Gan eich bod , trwy eich ufudd-dod i'r gwirionedd , wedi puro eich eneidiau nes ennyn brawdgarwch diragrith , carwch eich gilydd o galon bur yn angerddol .
60001023	Yr ydych wedi eich geni o'r newydd , nid o had llygradwy , ond anllygradwy , trwy air Duw , sydd yn fyw ac yn aros .
60001024	Oherwydd , yng ngeiriau'r Ysgrythur : “ Y mae pob un meidrol fel glaswellt , a'i holl ogoniant fel blodeuyn y maes . Y mae'r glaswellt yn crino , a'r blodeuyn yn syrthio ,
60001025	ond y mae gair yr Arglwydd yn aros am byth . ” A dyma'r gair a bregethwyd yn Efengyl i chwi .
60002001	Ymaith gan hynny â phob drygioni a phob twyll a rhagrith a chenfigen , a phob siarad bychanus !
60002002	Fel babanod newydd eu geni , blysiwch am laeth ysbrydol pur , er mwyn ichwi drwyddo gynyddu i iachawdwriaeth ,
60002003	os ydych wedi profi tiriondeb yr Arglwydd .
60002004	Wrth ddod ato ef , y maen bywiol , gwrthodedig gan bobl ond etholedig a chlodfawr gan Dduw ,
60002005	yr ydych chwithau hefyd , fel meini bywiol , yn cael eich adeiladu yn dŷ ysbrydol , i fod yn offeiriadaeth sanctaidd , er mwyn offrymu aberthau ysbrydol , cymeradwy gan Dduw trwy Iesu Grist .
60002006	Oherwydd y mae'n sefyll yn yr Ysgrythur : “ Wele fi'n gosod maen yn Seion , conglfaen etholedig a chlodfawr , a'r hwn sy'n credu ynddo , ni chywilyddir byth mohono . ”
60002007	Y mae ei glod , gan hynny , yn eiddoch chwi , y credinwyr ; ond i'r anghredinwyr , “ Y maen a wrthododd yr adeiladwyr , hwn a ddaeth yn faen y gongl ” ,
60002008	a hefyd , “ Maen tramgwydd , a chraig rhwystr . ” Y maent yn tramgwyddo wrth anufuddhau i'r gair ; dyma'r dynged a osodwyd iddynt .
60002009	Ond yr ydych chwi yn hil etholedig , yn offeiriadaeth frenhinol , yn genedl sanctaidd , yn bobl o'r eiddo Duw ei hun , i hysbysu gweithredoedd ardderchog yr Un a'ch galwodd chwi allan o dywyllwch i'w ryfeddol oleuni ef :
60002010	“ A chwi gynt heb fod yn bobl , yr ydych yn awr yn bobl Dduw ; a chwi gynt heb dderbyn trugaredd , yr ydych yn awr yn rhai a dderbyniodd drugaredd . ”
60002011	Gyfeillion annwyl , rwy'n deisyf arnoch , fel alltudion a dieithriaid , i ymgadw rhag y chwantau cnawdol sydd yn rhyfela yn erbyn yr enaid .
60002012	Bydded eich ymarweddiad ymhlith y Cenhedloedd mor amlwg o dda nes iddynt hwy , lle y maent yn awr yn eich sarhau fel drwgweithredwyr , ogoneddu Duw yn nydd ei ymweliad ar gyfrif yr hyn a welant o'ch gweithredoedd da chwi .
60002013	Ymostyngwch , er mwyn yr Arglwydd , i bob sefydliad dynol , p'run ai i'r ymerawdwr fel y prif awdurdod ,
60002014	ai i'r llywodraethwyr fel rhai a anfonir ganddo ef er cosb i ddrwgweithredwyr a chlod i weithredwyr daioni .
60002015	Oherwydd hyn yw ewyllys Duw , i chwi trwy wneud daioni roi taw ar anwybodaeth ffyliaid .
60002016	Rhaid ichwi fyw fel pobl rydd , eto peidio ag arfer eich rhyddid i gelu drygioni , ond bod fel caethweision Duw .
60002017	Rhowch barch i bawb , carwch deulu'r ffydd , ofnwch Dduw , parchwch yr ymerawdwr .
60002018	Chwi weision , byddwch ddarostyngedig i'ch meistri gyda phob parchedig ofn , nid yn unig i'r rhai da ac ystyriol ond hefyd i'r rhai gormesol .
60002019	Oblegid hyn sydd gymeradwy , bod rhywun , am fod ei feddylfryd ar Dduw , yn dygymod â'i flinderau er iddo ddioddef ar gam .
60002020	Oherwydd pa glod sydd mewn dygymod â chael eich cernodio am ymddwyn yn ddrwg ? Ond os am wneud daioni y byddwch yn dioddef , ac yn dygymod â hynny , dyna'r peth sy'n gymeradwy gan Dduw .
60002021	Canys i hyn y'ch galwyd , oherwydd dioddefodd Crist yntau er eich mwyn chwi , gan adael ichwi esiampl , ichwi ganlyn yn ôl ei draed ef .
60002022	Yng ngeiriau'r Ysgrythur : “ Ni wnaeth ef bechod , ac ni chafwyd twyll yn ei enau . ”
60002023	Pan fyddai'n cael ei ddifenwi , ni fyddai'n difenwi'n ôl ; pan fyddai'n dioddef , ni fyddai'n bygwth , ond yn ei gyflwyno'i hun i'r Un sy'n barnu'n gyfiawn .
60002024	Ef ei hun a ddygodd ein pechodau yn ei gorff ar y croesbren , er mwyn i ni ddarfod â'n pechodau a byw i gyfiawnder . Trwy ei archoll ef y cawsoch iachâd .
60002025	Oherwydd yr oeddech fel defaid ar ddisberod , ond yn awr troesoch at Fugail a Gwarchodwr eich eneidiau .
60003001	Yn yr un modd , chwi wragedd priod , byddwch ddarostyngedig i'ch gwŷr ; ac yna , os oes rhai sy'n anufudd i'r gair , fe'u henillir hwy trwy ymarweddiad eu gwragedd , heb i chwi ddweud yr un gair ,
60003002	wedi iddynt weld eich ymarweddiad pur a duwiolfrydig .
60003003	Boed ichwi'n addurn , nid pethau allanol fel plethu gwallt , ymdaclu â thlysau aur , ymharddu â gwisgoedd ,
60003004	ond cymeriad cêl y galon a'i degwch di-dranc , sef ysbryd addfwyn a thawel . Dyna sy'n werthfawr yng ngolwg Duw .
60003005	Oherwydd felly hefyd y byddai'r gwragedd sanctaidd gynt , a oedd yn gobeithio yn Nuw , yn eu haddurno eu hunain ; byddent yn ymddarostwng i'w gwŷr ,
60003006	fel yr ufuddhaodd Sara i Abraham a'i alw'n arglwydd . A phlant iddi hi ydych chwi , os daliwch ati i wneud daioni , heb ofni dim oll .
60003007	Yn yr un modd , chwi wŷr , byddwch yn ystyriol yn eich bywyd priodasol ; rhowch y parch dyladwy i'r wraig , gan mai hi yw'r llestr gwannaf , a chan eich bod yn gydetifeddion y gras sy'n rhoi bywyd . Felly , ni chaiff eich gweddïau mo'u rhwystro .
60003008	Yn olaf , bawb ohonoch , byddwch o'r un meddwl yn cydymdeimlo â'ch gilydd yn frawdol , yn dyner eich calon , yn ostyngedig eich ysbryd .
60003009	Peidiwch â thalu drwg am ddrwg na sen am sen . I'r gwrthwyneb , bendithiwch ! Oherwydd i hyn y cawsoch eich galw — er mwyn i chwi etifeddu bendith .
60003010	Yng ngeiriau'r Ysgrythur : “ Yr hwn sy'n ewyllysio caru bywyda gweld dyddiau da , rhaid iddo atal ei dafod rhag drwg , a'i wefusau rhag llefaru celwydd ;
60003011	rhaid iddo droi oddi wrth ddrwg a gwneud da , ceisio heddwch a'i ddilyn ;
60003012	canys y mae llygaid yr Arglwydd ar y cyfiawn , a'i glustiau'n agored i'w deisyfiad , ond y mae wyneb yr Arglwydd yn erbyn y rhai sy'n gwneud drygioni . ”
60003013	Felly , pwy a wna niwed ichwi os byddwch yn selog tros ddaioni ?
60003014	Ond hyd yn oed pe digwyddai ichwi ddioddef o achos cyfiawnder , gwyn eich byd ! Peidiwch â'u hofni hwy , a pheidiwch â chymryd eich tarfu ,
60003015	ond sancteiddiwch Grist yn Arglwydd yn eich calonnau . Byddwch yn barod bob amser i roi ateb i bob un fydd yn ceisio gennych gyfrif am y gobaith sydd ynoch . Ond gwnewch hynny gydag addfwynder a pharchedig ofn ,
60003016	gan gadw eich cydwybod yn lân ; ac yna , lle'r ydych yn awr yn cael eich sarhau , fe godir cywilydd ar y rhai sy'n dilorni eich ymarweddiad da yng Nghrist .
60003017	Oherwydd gwell yw dioddef , os dyna ewyllys Duw , am wneud da nag am wneud drwg .
60003018	Oherwydd dioddefodd Crist yntau un waith am byth dros bechodau , y cyfiawn dros yr anghyfiawn , i'ch dwyn chwi at Dduw . Er ei roi i farwolaeth o ran y cnawd , fe'i gwnaed yn fyw o ran yr ysbryd ,
60003019	ac felly yr aeth a chyhoeddi ei genadwri i'r ysbrydion yng ngharchar .
60003020	Yr oedd y rheini wedi bod yn anufudd gynt , pan oedd Duw yn ei amynedd yn dal i ddisgwyl , yn nyddiau Noa ac adeiladu'r arch . Yn yr arch fe achubwyd ychydig , sef wyth enaid , trwy ddŵr ,
60003021	ac y mae'r hyn sy'n cyfateb i hynny , sef bedydd , yn eich achub chwi yn awr , nid fel modd i fwrw ymaith fudreddi'r cnawd , ond fel ernes o gydwybod dda tuag at Dduw , trwy atgyfodiad Iesu Grist .
60003022	Y mae ef , ar ôl mynd i mewn i'r nef , ar ddeheulaw Duw , a'r angylion a'r awdurdodau a'r galluoedd wedi eu darostwng iddo .
60004001	Am hynny , gan i Grist ddioddef yn y cnawd , cymerwch chwithau yr un meddwl yn arfogaeth i chwi — oherwydd y mae'r sawl a ddioddefodd yn y cnawd wedi darfod â phechod —
60004002	fel na fydd ichwi mwyach dreulio gweddill eich amser yn y cnawd yn ôl chwantau dynol , ond yn ôl ewyllys Duw .
60004003	Oherwydd y mae'r amser a aeth heibio yn hen ddigon i fod wedi gwneud y pethau y mae bryd y Cenhedloedd arnynt , gan rodio mewn trythyllwch , chwantau , meddwdod , cyfeddach , diota ac eilunaddoliaeth ffiaidd .
60004004	Yn hyn o beth , y mae pobl yn ei gweld yn rhyfedd nad ydych chwi'n dal i ruthro gyda hwy i'r un llifeiriant o afradlonedd ; ac y maent yn eich cablu .
60004005	Bydd raid iddynt roi cyfrif i'r hwn sydd yn barod i farnu'r byw a'r meirw .
60004006	I'r diben hwn y pregethwyd yr Efengyl i'r meirw hefyd ; er mwyn iddynt — er cael eu barnu yn y cnawd fel y bernir pawb — fyw yn yr ysbryd fel y mae Duw yn byw .
60004007	Y mae diwedd pob peth ar ein gwarthaf . Am hynny , ymbwyllwch ac ymddisgyblwch i weddïo .
60004008	O flaen pob peth , cadwch eich cariad at eich gilydd yn llawn angerdd , oherwydd y mae cariad yn dileu lliaws o bechodau .
60004009	Byddwch letygar i'ch gilydd heb rwgnach .
60004010	Yn ôl fel y derbyniodd pob un ohonoch ddawn , defnyddiwch eich dawn yng ngwasanaeth eich gilydd , fel gweinyddwyr da ar amryfal ras Duw .
60004011	Pwy bynnag sy'n llefaru , llefared fel un sydd wedi derbyn oraclau Duw ; os yw'n gwasanaethu , gwasanaethed fel un sydd wedi derbyn o'r nerth y mae Duw yn ei gyfrannu . Yr amcan ym mhob dim yw gogoneddu Duw trwy Iesu Grist . Iddo ef y perthyn y gogoniant a'r gallu byth bythoedd . Amen .
60004012	Gyfeillion annwyl , peidiwch â rhyfeddu at y prawf tanllyd sydd ar waith yn eich plith , fel petai rhywbeth rhyfedd yn digwydd ichwi .
60004013	Yn hytrach , yn ôl maint eich cyfran yn nioddefiadau Crist llawenhewch , er mwyn ichwi allu llawenhau hefyd , a gorfoleddu , pan ddatguddir ei ogoniant ef .
60004014	Os gwaradwyddir chwi oherwydd enw Crist , gwyn eich byd , o achos y mae Ysbryd y gogoniant , sef Ysbryd Duw , yn gorffwys arnoch .
60004015	Ni ddylai neb ohonoch ddioddef fel llofrudd neu leidr neu ddrwgweithredwr , neu fel dyn busneslyd .
60004016	Ond os bydd i rywun ddioddef fel Cristion , ni ddylai gywilyddio , ond gogoneddu Duw trwy'r enw hwn .
60004017	Oherwydd y mae'n bryd i'r farn ddechrau , a dechrau gyda theulu Duw . Ac os gyda ni yn gyntaf , beth fydd diwedd y rhai sy'n anufudd i Efengyl Duw ?
60004018	Yng ngeiriau'r Ysgrythur : “ Ac os o'r braidd yr achubir y cyfiawn , ple bydd yr annuwiol a'r pechadur yn sefyll ? ”
60004019	Am hynny , bydded i'r rhai sy'n dioddef yn ôl ewyllys Duw ymddiried eu heneidiau i'r Creawdwr ffyddlon , gan wneud daioni .
60005001	Yr wyf yn apelio , yn awr , at yr henuriaid yn eich plith . Yr wyf finnau'n gyd-henuriad â chwi , ac yn dyst o ddioddefiadau Crist , ac yn un sydd hefyd yn gyfrannog o'r gogoniant sydd ar gael ei ddatguddio .
60005002	Bugeiliwch braidd Duw sydd yn eich gofal , nid dan orfod , ond o'ch gwirfodd yn ôl ffordd Duw ; nid er mwyn elw anonest , ond o eiddgarwch ,
60005003	nid fel rhai sy'n tra-arglwyddiaethu ar y rhai a osodwyd dan eu gofal , ond gan fod yn esiamplau i'r praidd .
60005004	A phan ymddengys y Pen Bugail , fe gewch eich coroni â thorch gogoniant , nad yw byth yn gwywo .
60005005	Yn yr un modd , chwi wŷr ifainc , ymostyngwch i'r henuriaid . A phawb ohonoch , gwisgwch amdanoch ostyngeiddrwydd yng ngwasanaeth eich gilydd , oherwydd , fel y dywed yr Ysgrythur : “ Y mae Duw'n gwrthwynebu'r beilchion , ond i'r gostyngedig y mae'n rhoi gras . ”
60005006	Ymddarostyngwch , gan hynny , dan law gadarn Duw , fel y bydd iddo ef eich dyrchafu pan ddaw'r amser .
60005007	Bwriwch eich holl bryder arno ef , oherwydd y mae gofal ganddo amdanoch .
60005008	Ymddisgyblwch a byddwch effro . Y mae eich gwrthwynebydd , y diafol , yn prowla o gwmpas fel llew yn rhuo , gan chwilio am rywun i'w lyncu .
60005009	Gwrthsafwch ef yn gadarn mewn ffydd , gan wybod fod eich cyd-Gristionogion yn y byd yn profi'r un math o ddioddefiadau .
60005010	Ond wedi ichwi ddioddef am ychydig , bydd Duw pob gras , yr hwn a'ch galwodd i'w dragwyddol ogoniant yng Nghrist Iesu , yn eich gwneud yn gymwys , yn gadarn , yn gryf ac yn ddiysgog .
60005011	Iddo ef y perthyn y gallu am byth . Amen .
60005012	Yr wyf yn ysgrifennu'r ychydig hyn trwy law Silfanus , brawd y gellir , yn ôl fy nghyfrif i , ymddiried ynddo . Fy mwriad yw eich calonogi , a thystio mai dyma wir ras Duw . Safwch yn ddisigl ynddo .
60005013	Y mae'r hon ym Mabilon sydd yn gydetholedig â chwi yn eich cyfarch , a Marc , fy mab .
60005014	Cyfarchwch eich gilydd â chusan cariad . Tangnefedd i chwi oll sydd yng Nghrist !
61001001	Simeon Pedr , gwas ac apostol Iesu Grist , at y rhai sydd , trwy gyfiawnder ein Duw a'n Gwaredwr Iesu Grist , wedi derbyn ffydd gyfuwch ei gwerth â'r eiddom ninnau .
61001002	Gras a thangnefedd a amlhaer i chwi trwy adnabyddiaeth o Dduw ac Iesu ein Harglwydd !
61001003	Y mae ei allu dwyfol wedi rhoi i ni bob peth sy'n angenrheidiol i fywyd a duwioldeb trwy ein hadnabyddiaeth o'r hwn a'n galwodd â'i weithred ogoneddus a rhagorol ei hun .
61001004	Trwy hyn y mae ef wedi rhoi i ni addewidion gwerthfawr dros ben , er mwyn i chwi trwyddynt hwy ddianc o afael llygredigaeth y trachwant sydd yn y byd , a dod yn gyfranogion o'r natur ddwyfol .
61001005	Am yr union reswm yma , felly , gwnewch eich gorau glas i ychwanegu rhinwedd at eich ffydd , gwybodaeth at rinwedd ,
61001006	hunanddisgyblaeth at wybodaeth , dyfalbarhad at hunanddisgyblaeth , duwioldeb at ddyfalbarhad ,
61001007	brawdgarwch at dduwioldeb , a chariad at frawdgarwch .
61001008	Oherwydd os yw'r rhain gennych , ac ar gynnydd , byddant yn peri nad diog a diffrwyth fyddwch yn eich adnabyddiaeth o'n Harglwydd Iesu Grist .
61001009	Ond hebddynt y mae rhywun mor fyr ei olwg nes bod yn ddall , heb ddim cof ganddo am y glanhad oddi wrth ei bechodau gynt .
61001010	Dyna pam , gyfeillion , y dylech ymdrechu'n fwy byth i wneud eich galwad a'ch etholedigaeth yn sicr . Oherwydd os gwnewch hyn , ni lithrwch byth .
61001011	Felly y rhydd Duw ichwi , o'i haelioni , fynediad i dragwyddol deyrnas ein Harglwydd a'n Gwaredwr , Iesu Grist .
61001012	Am hynny , rwy'n bwriadu eich atgoffa'n wastad am y pethau hyn , er eich bod yn eu gwybod , ac wedi eich sefydlu'n gadarn yn y gwirionedd sydd gennych .
61001013	Tra bydd y cnawd hwn yn babell imi , yr wyf yn ystyried ei bod hi'n iawn imi eich deffro trwy eich atgoffa amdanynt .
61001014	Gwn y bydd yn rhaid i mi roi fy mhabell heibio yn fuan , fel y mae ein Harglwydd Iesu Grist , yn wir , wedi gwneud yn eglur imi .
61001015	Gwnaf fy ngorau , felly , i ofalu y byddwch , ar ôl fy ymadawiad , yn gallu dwyn y pethau hyn yn wastad i gof .
61001016	Nid dilyn chwedlau wedi eu dyfeisio'n gyfrwys yr oeddem wrth hysbysu i chwi allu ein Harglwydd Iesu Grist a'i ddyfodiad ; yn hytrach , yr oeddem wedi ei weld â'n llygaid ein hunain yn ei fawredd .
61001017	Yr oeddem yno pan roddwyd iddo anrhydedd a gogoniant gan Dduw Dad , pan ddaeth y llais ato o'r Gogoniant goruchel yn dweud : “ Hwn yw fy Mab , fy Anwylyd ; ynddo ef yr wyf yn ymhyfrydu . ”
61001018	Fe glywsom ni'r llais hwn yn dod o'r nef , oherwydd yr oeddem gydag ef ar y mynydd sanctaidd .
61001019	Y mae gennym hefyd genadwri gwbl ddibynadwy y proffwydi ; a pheth da fydd i chwi roi sylw iddi , gan ei bod fel cannwyll yn disgleirio mewn lle tywyll , hyd nes y bydd y Dydd yn gwawrio a seren y bore yn codi i lewyrchu yn eich calonnau .
61001020	Ond sylwch ar hyn yn gyntaf : nid yw'r un broffwydoliaeth o'r Ysgrythur
61001021	yn fater o ddehongliad personol , oherwydd ni ddaeth yr un broffwydoliaeth erioed trwy ewyllys ddynol ; pobl oeddent a lefarodd air oddi wrth Dduw wrth gael eu hysgogi gan yr Ysbryd Glân .
61002001	Ymddangosodd hefyd broffwydi gau ymhlith pobl Israel , ac yn yr un modd bydd athrawon gau yn eich plith chwithau , rhai a fydd yn dwyn i mewn yn llechwraidd heresïau dinistriol , yn gwadu'r Meistr a'u prynodd , ac yn dwyn arnynt eu hunain ddistryw buan .
61002002	A bydd llawer yn dilyn eu harferion anllad , a thrwyddynt hwy caiff ffordd y gwirionedd enw drwg .
61002003	Yn eu trachwant gwnânt elw ohonoch â'u storïau ffug ; y mae eu barnedigaeth ar gerdded erstalwm , a'u dinistr yn rhythu arnynt .
61002004	Oherwydd nid arbedodd Duw yr angylion a bechodd ; traddododd hwy i garchar tywyll uffern , i'w cadw hyd y Farn .
61002005	Nid arbedodd yr hen fyd chwaith , er iddo ddiogelu Noa , pregethwr cyfiawnder , ynghyd â saith arall , wrth ddwyn y dilyw ar fyd y rhai annuwiol .
61002006	Condemniodd hefyd ddinasoedd Sodom a Gomorra i ddistryw ; llosgodd hwy'n lludw , a'u gosod yn esiampl o'r hyn sydd i ddigwydd i'r annuwiol .
61002007	Gwaredodd Lot , gŵr cyfiawn oedd yn cael ei drallodi gan fywyd anllad rhai afreolus ;
61002008	oherwydd wrth i'r gŵr cyfiawn hwn fyw yn eu plith , yr oedd gweld a chlywed eu gweithredoedd aflywodraethus yn artaith feunyddiol i'w enaid cyfiawn .
61002009	Y mae'r Arglwydd yn medru gwaredu'r duwiol o'u treialon , a chadw'r anghyfiawn hyd Ddydd y Farn i'w cosbi ,
61002010	ac yn arbennig felly y rhai sy'n byw i borthi chwantau aflan y cnawd , ac yn diystyru awdurdod . Y maent yn rhyfygus a thrahaus , ac yn sarhau'r bodau nefol yn gwbl eofn ,
61002011	rhywbeth nad yw'r angylion , er eu rhagoriaeth mewn nerth a gallu , yn ei wneud wrth gyhoeddi barn yn eu herbyn hwy gerbron yr Arglwydd .
61002012	Ond y mae'r bobl hyn yn siarad yn sarhaus am bethau nad ydynt yn eu deall ; y maent fel anifeiliaid direswm sydd , yn nhrefn natur , wedi eu geni i'w dal a'u difetha ; ac fel y difethir anifeiliaid , fe'u difethir hwythau .
61002013	Fe gânt ddrwg yn dâl am eu drygioni . Eu syniad am bleser yw gloddesta liw dydd . Yn eich cwmni , mae eu chwant a'u gloddesta yn warth a gwaradwydd .
61002014	Y mae ganddynt lygaid sy'n llawn godineb , na chânt byth mo'u digon o bechod . Y maent yn denu'r ansicr i'w dinistr . Y mae ganddynt galonnau wedi eu hymarfer i drachwant — rhai dan felltith ydynt .
61002015	Gadawsant y ffordd union a mynd ar gyfeiliorn , gan ddilyn ffordd Balaam fab Bosor , hwnnw a roes ei fryd ar wobr drygioni ,
61002016	ond na chafodd ddim ond cerydd am ei drosedd , pan lefarodd asyn mud â llais dynol ac atal gwallgofrwydd y proffwyd .
61002017	Ffynhonnau heb ddŵr ydynt , a niwloedd yn cael eu gyrru gan dymestl ; y mae'r tywyllwch dudew ar gadw iddynt .
61002018	Oherwydd y maent yn llefaru geiriau ymffrostgar a gwag , ac yn defnyddio chwantau anllad y cnawd i ddenu i'w dinistr y rhai nad ydynt ond braidd wedi dianc o blith rhai yn byw'n gyfeiliornus .
61002019	Y maent yn addo rhyddid iddynt , a hwythau'n gaeth i lygredigaeth ; oherwydd y mae rhywun yn gaeth i beth bynnag sydd wedi ei drechu .
61002020	Oherwydd os yw rhai sydd wedi dianc rhag aflendid y byd trwy ddod i adnabod ein Harglwydd a'n Gwaredwr , Iesu Grist , wedi eu dal a'u trechu eilwaith gan yr aflendid hwnnw , yna y mae eu diwedd yn waeth na'u dechrau .
61002021	Byddai'n well iddynt hwy fod heb ddod i adnabod ffordd cyfiawnder , yn hytrach na'i hadnabod ac yna droi oddi wrth y gorchymyn sanctaidd a draddodwyd iddynt .
61002022	Gwireddwyd , yn eu hachos hwy , y ddihareb : “ Y mae ci yn troi'n ôl at ei gyfog ei hun ” , a hefyd : “ Y mae'r hwch a ymolchodd yn ymdrybaeddu yn y llaid . ”
61003001	Bellach , gyfeillion annwyl , dyma'r ail lythyr imi ei ysgrifennu atoch . Yn y ddau ohonynt , yr wyf yn ceisio deffro dealltwriaeth ddilychwin ynoch trwy eich atgoffa am y pethau hyn .
61003002	Yr wyf am ichwi gofio'r pethau a ragddywedwyd gan y proffwydi sanctaidd , a gorchymyn yr Arglwydd a'r Gwaredwr , a roddwyd trwy eich apostolion .
61003003	Deallwch hyn yn gyntaf , y daw yn y dyddiau diwethaf watwarwyr sy'n byw yn ôl eu chwantau eu hunain ,
61003004	ac yn holi'n goeglyd : “ Beth a ddaeth o'r addewid am ei ddyfodiad ef ? Oherwydd , byth er pan hunodd yr hynafiaid , y mae popeth wedi parhau yn union fel y bu o ddechreuad y greadigaeth . ”
61003005	Y maent yn fwriadol yn anwybyddu'r ffaith hon , fod y nefoedd yn bod erstalwm , a'r ddaear wedi ei llunio o ddŵr a thrwy ddŵr gan air Duw ;
61003006	a thrwy ddŵr y dinistriwyd byd yr oes honno , sef dŵr y dilyw .
61003007	Gan yr un gair hefyd y mae nefoedd a daear yr oes hon wedi eu gosod mewn stôr ar gyfer y tân ; y maent ar gadw hyd Ddydd barn a distryw yr annuwiol .
61003008	Gyfeillion annwyl , peidiwch ag anghofio'r un peth hwn , fod un diwrnod yng ngolwg yr Arglwydd fel mil o flynyddoedd , a mil o flynyddoedd fel un diwrnod .
61003009	Nid yw'r Arglwydd yn oedi cyflawni ei addewid , fel y bydd rhai pobl yn deall oedi ; bod yn amyneddgar wrthych y mae , am nad yw'n ewyllysio i neb gael ei ddinistrio , ond i bawb ddod i edifeirwch .
61003010	Fe ddaw Dydd yr Arglwydd fel lleidr , a'r Dydd hwnnw bydd y nefoedd yn diflannu â thrwst , a'r elfennau yn ymddatod gan wres , a'r ddaear a phopeth sydd ynddi yn peidio â bod .
61003011	Gan fod yr holl bethau yma ar gael eu datod fel hyn , ystyriwch pa mor sanctaidd a duwiol y dylai eich ymarweddiad fod ,
61003012	a chwithau'n disgwyl am Ddydd Duw ac yn prysuro ei ddyfodiad , y Dydd pan ddatodir y nefoedd gan dân ac y toddir yr elfennau gan wres .
61003013	Ond disgwyl yr ydym ni , yn ôl ei addewid ef , am nefoedd newydd a daear newydd , lle bydd cyfiawnder yn cartrefu .
61003014	Felly , gyfeillion annwyl , gwnewch eich gorau , wrth ddisgwyl am y pethau hyn , i fod yn ddi-nam a di-fai yng ngolwg Duw , ac i'ch cael mewn tangnefedd .
61003015	Ystyriwch amynedd ein Harglwydd yn iachawdwriaeth , yn union fel yr ysgrifennodd ein brawd annwyl , Paul , atoch yn ôl y ddoethineb a roddwyd iddo ef .
61003016	Felly hefyd yn ei holl lythyrau y mae'n sôn am y pethau hyn . Y mae rhai pethau ynddynt sydd yn anodd eu deall , pethau y mae'r annysgedig a'r ansicr yn eu gwyrdroi , fel y maent yn gwyrdroi'r Ysgrythurau eraill hefyd , i'w dinistr eu hunain .
61003017	Ond yr ydych chwi , gyfeillion annwyl , yn gwybod am y pethau hyn eisoes . Byddwch ar eich gwyliadwriaeth , felly , rhag ichwi gael eich ysgubo ymaith gan gyfeiliornad rhai afreolus , a syrthio o'ch safle cadarn .
61003018	Ond cynyddwch mewn gras , ac mewn gwybodaeth o'n Harglwydd a'n Gwaredwr , Iesu Grist . Iddo ef y bo'r gogoniant yn awr ac am byth ! Amen .
62001001	Yr hyn oedd o'r dechreuad , yr hyn yr ydym wedi ei glywed , yr hyn yr ydym wedi ei weld â'n llygaid , yr hyn yr edrychasom arno , ac a deimlodd ein dwylo , ynglŷn â gair y bywyd , dyna'r hyn yr ydym yn ei gyhoeddi .
62001002	Amlygwyd y bywyd hwn ; ac yr ydym wedi gweld , ac yr ydym yn tystiolaethu ac yn cyhoeddi i chwi y bywyd tragwyddol a oedd gyda'r Tad ac a amlygwyd i ni .
62001003	Yr hyn yr ydym wedi ei weld a'i glywed , yr ydym yn ei gyhoeddi i chwi hefyd , er mwyn i chwithau gael cymundeb â ni . Ac yn wir , y mae ein cymundeb ni gyda'r Tad a chyda'i Fab ef , Iesu Grist .
62001004	Ac yr ydym ni'n ysgrifennu hyn er mwyn i'n llawenydd fod yn gyflawn .
62001005	Hon yw'r genadwri yr ydym wedi ei chlywed ganddo ef , ac yr ydym yn ei chyhoeddi i chwi : goleuni yw Duw , ac nid oes ynddo ef ddim tywyllwch .
62001006	Os dywedwn fod gennym gymundeb ag ef , a rhodio yn y tywyllwch , yr ydym yn dweud celwydd , ac nid ydym yn gwneud y gwirionedd ;
62001007	ond os rhodiwn yn y goleuni , fel y mae ef yn y goleuni , y mae gennym gymundeb â'n gilydd , ac y mae gwaed Iesu , ei Fab ef , yn ein glanhau ni o bob pechod .
62001008	Os dywedwn ein bod yn ddibechod , yr ydym yn ein twyllo ein hunain , ac nid yw'r gwirionedd ynom .
62001009	Os cyffeswn ein pechodau , y mae ef yn ffyddlon ac yn gyfiawn , ac felly fe faddeua inni ein pechodau , a'n glanhau o bob anghyfiawnder .
62001010	Os dywedwn nad ydym wedi pechu , yr ydym yn ei wneud ef yn gelwyddog , ac nid yw ei air ef ynom ni .
62002001	Fy mhlant , yr wyf yn ysgrifennu'r pethau hyn atoch i'ch cadw rhag pechu . Ond os bydd i rywun bechu , y mae gennym Eiriolwr gyda'r Tad , sef Iesu Grist , y cyfiawn ;
62002002	ac ef sy'n aberth cymod dros ein pechodau , ac nid dros ein pechodau ni yn unig , ond hefyd bechodau'r holl fyd .
62002003	Dyma sut yr ydym yn gwybod ein bod yn ei adnabod ef , sef ein bod yn cadw ei orchmynion .
62002004	Y sawl sy'n dweud , “ Rwyf yn ei adnabod ” , a heb gadw ei orchmynion , y mae'n gelwyddog , ac nid yw'r gwirionedd ynddo ;
62002005	ond pwy bynnag sy'n cadw ei air ef , yn hwnnw , yn wir , y mae cariad at Dduw wedi ei berffeithio . Dyma sut yr ydym yn gwybod ein bod ynddo ef :
62002006	dylai'r sawl sy'n dweud ei fod yn aros ynddo ef rodio ei hun yn union fel y rhodiodd ef .
62002007	Gyfeillion annwyl , nid gorchymyn newydd yr wyf yn ei ysgrifennu atoch , ond hen orchymyn , un sydd wedi bod gennych o'r dechrau ; y gair a glywsoch yw'r hen orchymyn hwn .
62002008	Eto , yr wyf yn ysgrifennu atoch orchymyn newydd , rhywbeth sydd yn wir ynddo ef ac ynoch chwithau ; oherwydd y mae'r tywyllwch yn mynd heibio , a'r gwir oleuni eisoes yn tywynnu .
62002009	Y sawl sy'n dweud ei fod yn y goleuni , ac yn casáu ei gydaelod , yn y tywyllwch y mae o hyd .
62002010	Y mae'r sawl sy'n caru ei gydaelod yn aros yn y goleuni , ac nid oes dim ynddo i faglu neb .
62002011	Ond y sawl sy'n casáu ei gydaelod , yn y tywyllwch y mae , ac yn y tywyllwch y mae'n rhodio , ac nid yw'n gwybod lle y mae'n mynd , am fod y tywyllwch wedi dallu ei lygaid .
62002012	Rwyf yn ysgrifennu atoch chwi , blant , am fod eich pechodau wedi eu maddau drwy ei enw ef .
62002013	Rwyf yn ysgrifennu atoch chwi , dadau , am eich bod yn adnabod yr hwn sydd wedi bod o'r dechreuad . Rwyf yn ysgrifennu atoch chwi , wŷr ifainc , am eich bod wedi gorchfygu'r Un drwg . Rwyf wedi ysgrifennu atoch chwi , blant , am eich bod yn adnabod y Tad .
62002014	Rwyf wedi ysgrifennu atoch chwi , dadau , am eich bod yn adnabod yr hwn sydd wedi bod o'r dechreuad . Rwyf wedi ysgrifennu atoch chwi , wŷr ifainc , am eich bod yn gryf , ac am fod gair Duw yn aros ynoch , a'ch bod wedi gorchfygu'r Un drwg .
62002015	Peidiwch â charu'r byd na'r pethau sydd yn y byd . Os yw rhywun yn caru'r byd , nid yw cariad y Tad ynddo ,
62002016	oherwydd y cwbl sydd yn y byd — trachwant y cnawd , a thrachwant y llygaid , a balchder mewn meddiannau — nid o'r Tad y mae , ond o'r byd .
62002017	Y mae'r byd a'i drachwant yn mynd heibio , ond y mae'r sawl sy'n gwneud ewyllys Duw yn aros am byth .
62002018	Blant , dyma'r awr olaf , ac fel y clywsoch fod yr Anghrist yn dod , yn awr dyma anghristiau lawer wedi dod ; wrth hyn yr ydym yn gwybod mai dyma'r awr olaf .
62002019	Aethant allan oddi wrthym ni , ond nid oeddent yn perthyn i ni , oherwydd pe byddent yn perthyn i ni , byddent wedi aros gyda ni ; dangoswyd felly nad oedd neb ohonynt yn perthyn i ni .
62002020	Ond amdanoch chwi , y mae gennych eneiniad oddi wrth yr Un Sanctaidd , ac yr ydych bawb yn gwybod .
62002021	Nid am nad ydych yn gwybod y gwirionedd yr wyf yn ysgrifennu atoch , ond am eich bod yn ei wybod , ac yn gwybod hefyd am bob celwydd , nad yw o'r gwirionedd .
62002022	Pwy yw'r un celwyddog , ond y sawl sy'n gwadu mai Iesu yw'r Crist ? Dyma'r Anghrist , sef yr un sy'n gwadu'r Tad a'r Mab .
62002023	Pob un sy'n gwadu'r Mab , nid yw'r Tad ganddo chwaith ; y sawl sy'n cyffesu'r Mab , y mae'r Tad ganddo hefyd .
62002024	Chwithau , bydded i'r hyn a glywsoch o'r dechrau aros ynoch . Os bydd yr hyn a glywsoch o'r dechrau yn aros ynoch , byddwch chwithau hefyd yn aros yn y Mab ac yn y Tad .
62002025	Dyma'r hyn a addawodd ef i ni , sef bywyd tragwyddol .
62002026	Ysgrifennais hyn atoch ynglŷn â'r rhai sydd am eich arwain ar gyfeiliorn .
62002027	A chwithau , y mae'r eneiniad a gawsoch ganddo ef yn aros ynoch , ac nid oes arnoch angen neb i'ch dysgu ; ond y mae'r eneiniad a roddodd ef yn eich dysgu am bopeth , a gwir yw , nid celwydd . Fel y dysgodd ef chwi , arhoswch ynddo ef .
62002028	Ac yn awr , blant , arhoswch ynddo ef , er mwyn inni , pan fydd ef yn ymddangos , gael hyder a bod heb gywilydd arnom ger ei fron ef ar ei ddyfodiad .
62002029	Os gwyddoch ei fod ef yn gyfiawn , yna fe ddylech wybod bod pob un sy'n gwneud cyfiawnder wedi ei eni ohono ef .
62003001	Gwelwch pa fath gariad y mae'r Tad wedi ei ddangos tuag atom : cawsom ein galw yn blant Duw , a dyna ydym . Y rheswm nad yw'r byd yn ein hadnabod ni yw nad oedd yn ei adnabod ef .
62003002	Gyfeillion annwyl , yn awr yr ydym yn blant Duw , ac nid amlygwyd eto beth a fyddwn . Yr ydym yn gwybod , pan fydd ef yn ymddangos , y byddwn yn debyg iddo , oherwydd cawn ei weld ef fel y mae .
62003003	Ac y mae pob un y mae'r gobaith hwn ganddo , yn ei buro ei hun , fel y mae Crist yn bur .
62003004	Y mae pob un sy'n cyflawni pechod yn gwneud anghyfraith hefyd ; anghyfraith yw pechod .
62003005	Yr ydych yn gwybod bod Crist wedi ymddangos er mwyn cymryd ymaith bechodau ; ac ynddo ef nid oes pechod .
62003006	Nid oes neb sy'n aros ynddo ef yn pechu ; nid yw'r sawl sy'n pechu wedi ei weld ef na'i adnabod ef .
62003007	Blant , peidiwch â gadael i neb eich arwain ar gyfeiliorn . Y mae'r sawl sy'n gwneud cyfiawnder yn gyfiawn , fel y mae ef yn gyfiawn .
62003008	O'r diafol y mae'r sawl sy'n cyflawni pechod , oherwydd y mae'r diafol yn pechu o'r dechreuad . I ddinistrio gweithredoedd y diafol yr ymddangosodd Mab Duw .
62003009	Nid oes neb sydd wedi ei eni o Dduw yn cyflawni pechod , oherwydd y mae had Duw yn aros ynddo ; ac ni all bechu , oherwydd ei fod wedi ei eni o Dduw .
62003010	Dyma sut y mae'n amlwg pwy yw plant Duw a phwy yw plant y diafol : pob un nad yw'n gwneud cyfiawnder , nid yw o Dduw , na'r hwn nad yw'n caru ei gydaelod .
62003011	Oherwydd hon yw'r genadwri a glywsoch chwi o'r dechrau : ein bod i garu ein gilydd .
62003012	Nid fel Cain , a oedd o'r Un drwg ac a laddodd ei frawd . A pham y lladdodd ef ? Oherwydd fod ei weithredoedd ef yn ddrwg , a gweithredoedd ei frawd yn gyfiawn .
62003013	Peidiwch â synnu , gyfeillion , os yw'r byd yn eich casáu chwi .
62003014	Yr ydym ni'n gwybod ein bod wedi croesi o farwolaeth i fywyd , am ein bod yn caru ein cydaelodau ; y mae'r sawl nad yw'n caru yn aros mewn marwolaeth .
62003015	Llofrudd yw pob un sy'n casáu ei gydaelod , ac yr ydych yn gwybod nad oes gan unrhyw lofrudd fywyd tragwyddol yn aros ynddo .
62003016	Dyma sut yr ydym yn gwybod beth yw cariad : am iddo ef roi ei einioes drosom ni . Ac fe ddylem ninnau roi ein heinioes dros ein cydaelodau .
62003017	Pwy bynnag sydd â meddiannau'r byd ganddo , ac yn gweld ei gydaelod mewn angen , ac eto'n cau ei galon yn ei erbyn , sut y mae cariad Duw yn aros ynddo ?
62003018	Fy mhlant , gadewch inni garu , nid ar air nac ar dafod ond mewn gweithred a gwirionedd .
62003019	Dyma sut y cawn wybod ein bod o'r gwirionedd , a sicrhau ein calonnau yn ei ŵydd ef
62003020	pryd bynnag y bydd ein calon yn ein condemnio ; oherwydd y mae Duw yn fwy na'n calon , ac y mae'n gwybod pob peth .
62003021	Gyfeillion annwyl , os nad yw'n calon yn ein condemnio , y mae gennym hyder gerbron Duw ,
62003022	ac yr ydym yn derbyn ganddo ef bob dim yr ydym yn gofyn amdano , am ein bod yn cadw ei orchmynion ac yn gwneud y pethau sydd wrth ei fodd .
62003023	Dyma ei orchymyn : ein bod i gredu yn enw ei Fab ef , Iesu Grist , a charu'n gilydd , yn union fel y rhoddodd ef orchymyn inni .
62003024	Y mae'r sawl sy'n cadw ei orchmynion ef yn aros ynddo ef , ac ef ynddo yntau . Dyma sut yr ydym yn gwybod ei fod ef yn aros ynom ni : trwy'r Ysbryd a roddodd ef inni .
62004001	Gyfeillion annwyl , peidiwch â chredu pob ysbryd , ond profwch yr ysbrydion i gael gwybod a ydynt o Dduw , oherwydd y mae gau broffwydi lawer wedi mynd allan i'r byd .
62004002	Dyma sut yr ydych yn adnabod Ysbryd Duw : pob ysbryd sy'n cyffesu bod Iesu Grist wedi dod yn y cnawd , o Dduw y mae ,
62004003	a phob ysbryd nad yw'n cyffesu Iesu , nid yw o Dduw . Ysbryd yr Anghrist yw hwn ; clywsoch ei fod yn dod , ac yn awr y mae eisoes yn y byd .
62004004	Blant , yr ydych chwi o Dduw , ac yr ydych wedi eu gorchfygu hwy ; oherwydd y mae'r hwn sydd ynoch chwi yn gryfach na'r hwn sydd yn y byd .
62004005	I'r byd y maent hwy'n perthyn , ac o'r byd , felly , y daw'r hyn y maent yn ei ddweud ; ac y mae'r byd yn gwrando arnynt hwy .
62004006	O Dduw yr ydym ni ; y mae'r hwn sy'n adnabod Duw yn gwrando arnom ni , a'r hwn nad yw o Dduw , nid yw'n gwrando arnom ni . Dyma sut yr ydym yn adnabod ysbryd y gwirionedd ac ysbryd cyfeiliornad .
62004007	Gyfeillion annwyl , gadewch i ni garu ein gilydd , oherwydd o Dduw y mae cariad , ac y mae pob un sy'n caru wedi ei eni o Dduw , ac yn adnabod Duw .
62004008	Y sawl nad yw'n caru , nid yw'n adnabod Duw , oherwydd cariad yw Duw .
62004009	Yn hyn y dangoswyd cariad Duw tuag atom : bod Duw wedi anfon ei unig Fab i'r byd er mwyn i ni gael byw drwyddo ef .
62004010	Yn hyn y mae cariad : nid ein bod ni'n caru Duw , ond ei fod ef wedi ein caru ni , ac wedi anfon ei Fab i fod yn aberth cymod dros ein pechodau .
62004011	Gyfeillion annwyl , os yw Duw wedi ein caru ni fel hyn , fe ddylem ninnau hefyd garu ein gilydd .
62004012	Nid oes neb wedi gweld Duw erioed ; os ydym yn caru ein gilydd , y mae Duw yn aros ynom , ac y mae ei gariad ef wedi ei berffeithio ynom ni .
62004013	Dyma sut yr ydym yn gwybod ein bod yn aros ynddo ef , ac ef ynom ninnau : am iddo ef roi inni o'i Ysbryd .
62004014	Yr ydym ni wedi gweld , ac yr ydym yn tystiolaethu bod y Tad wedi anfon ei Fab yn Waredwr y byd .
62004015	Pwy bynnag sy'n cyffesu mai Iesu yw Mab Duw , y mae Duw yn aros ynddo , ac yntau yn Nuw .
62004016	Felly yr ydym ni wedi dod i adnabod a chredu'r cariad sydd gan Dduw tuag atom . Cariad yw Duw , ac y mae'r sawl sy'n aros mewn cariad yn aros yn Nuw , a Duw yn aros ynddo yntau .
62004017	Yn hyn y mae cariad wedi cael ei berffeithio ynom : bod gennym hyder yn Nydd y Farn , oherwydd fel y mae ef , felly yr ydym ninnau hefyd yn y byd hwn .
62004018	Nid oes ofn mewn cariad , ond y mae cariad perffaith yn bwrw allan ofn ; y mae a wnelo ofn â chosb , ac nid yw'r sawl sy'n ofni wedi ei berffeithio mewn cariad .
62004019	Yr ydym ni'n caru , am iddo ef yn gyntaf ein caru ni .
62004020	Os dywed rhywun , “ Rwy'n caru Duw ” , ac yntau'n casáu ei gydaelod , y mae'n gelwyddog ; oherwydd ni all neb nad yw'n caru cydaelod y mae wedi ei weld , garu Duw nad yw wedi ei weld .
62004021	A dyma'r gorchymyn sydd gennym oddi wrtho ef : bod i'r sawl sy'n caru Duw garu ei gydaelod hefyd .
62005001	Pob un sy'n credu mai Iesu yw'r Crist , y mae wedi ei eni o Dduw ; ac y mae pawb sy'n caru tad yn caru ei blentyn hefyd .
62005002	Dyma sut yr ydym yn gwybod ein bod yn caru plant Duw : pan fyddwn yn caru Duw ac yn cadw ei orchmynion .
62005003	Oherwydd dyma yw caru Duw : bod inni gadw ei orchmynion . Ac nid yw ei orchmynion ef yn feichus ,
62005004	am fod pawb sydd wedi eu geni o Dduw yn gorchfygu'r byd . Hon yw'r oruchafiaeth a orchfygodd y byd : ein ffydd ni .
62005005	Pwy yw gorchfygwr y byd ond y sawl sy'n credu mai Iesu yw Mab Duw ?
62005006	Dyma'r un a ddaeth drwy ddŵr a gwaed , Iesu Grist ; nid trwy ddŵr yn unig , ond trwy'r dŵr a thrwy'r gwaed . Yr Ysbryd yw'r tyst , am mai'r Ysbryd yw'r gwirionedd .
62005007	Oherwydd y mae tri sy'n tystiolaethu ,
62005008	yr Ysbryd , y dŵr , a'r gwaed , ac y mae'r tri yn gytûn .
62005009	Os ydym yn derbyn tystiolaeth pobl feidrol , y mae tystiolaeth Duw yn fwy . A hon yw tystiolaeth Duw : ei fod wedi tystio am ei Fab .
62005010	Y mae gan y sawl sy'n credu ym Mab Duw y dystiolaeth ynddo'i hun . Y mae'r sawl nad yw'n credu Duw yn ei wneud ef yn gelwyddog , am nad yw wedi credu'r dystiolaeth y mae Duw wedi ei rhoi .
62005011	A hon yw'r dystiolaeth : bod Duw wedi rhoi inni fywyd tragwyddol . Ac y mae'r bywyd hwn yn ei Fab .
62005012	Y sawl y mae'r Mab ganddo , y mae'r bywyd ganddo ; y sawl nad yw Mab Duw ganddo , nid yw'r bywyd ganddo .
62005013	Yr wyf yn ysgrifennu'r pethau hyn atoch chwi , y rhai sydd yn credu yn enw Mab Duw , er mwyn ichwi wybod bod gennych fywyd tragwyddol .
62005014	A hwn yw'r hyder sydd gennym ger ei fron ef : y bydd ef yn gwrando arnom os gofynnwn am rywbeth yn unol â'i ewyllys ef .
62005015	Ac os ydym yn gwybod ei fod yn gwrando arnom , beth bynnag y byddwn yn gofyn amdano , yr ydym yn gwybod bod y pethau yr ydym wedi gofyn iddo amdanynt yn eiddo inni .
62005016	Os gwêl unrhyw un ei gydaelod yn cyflawni pechod nad yw'n bechod marwol , dylai ofyn , ac fe rydd Duw fywyd iddo — hynny yw , i'r rhai nad yw eu pechod yn farwol . Y mae pechod sy'n farwol ; nid ynglŷn â hwn yr wyf yn dweud y dylai weddïo .
62005017	Y mae pob anghyfiawnder yn bechod ; ond y mae hefyd bechod nad yw'n farwol .
62005018	Yr ydym yn gwybod nad yw'r sawl sydd wedi ei eni o Dduw yn dal i bechu , ond y mae'r Un a anwyd o Dduw yn ei gadw , ac nid yw'r Un drwg yn ei gyffwrdd .
62005019	Yr ydym yn gwybod ein bod ni o Dduw , a bod yr holl fyd yn gorwedd yng ngafael yr Un drwg .
62005020	Yr ydym yn gwybod bod Mab Duw wedi dod , ac wedi rhoi inni ddealltwriaeth , er mwyn inni adnabod yr Un gwir ; ac yr ydym ni yn yr Un gwir , yn ei Fab ef , Iesu Grist . Hwn yw'r gwir Dduw a'r bywyd tragwyddol .
62005021	Blant , ymgadwch rhag eilunod .
63001001	Yr henuriad at yr arglwyddes etholedig a'i phlant . Yr wyf fi , ac nid myfi yn unig , ond pawb sydd wedi dod i wybod y gwirionedd , yn eich caru yn y gwirionedd ,
63001002	er mwyn y gwirionedd sydd yn aros ynom ni , ac a fydd gyda ni am byth .
63001003	Bydd gras , trugaredd a thangnefedd gyda ni , oddi wrth Dduw y Tad ac oddi wrth Iesu Grist , Mab y Tad , mewn gwirionedd a chariad .
63001004	Bu'n llawenydd mawr i mi gael rhai o'th blant di yn rhodio yn y gwirionedd , fel y cawsom orchymyn gan y Tad .
63001005	Ac yn awr yr wyf yn erfyn arnat , arglwyddes , ond nid fel un yn ysgrifennu iti orchymyn newydd ; gorchymyn a oedd gennym o'r dechrau ydyw , sef ein bod i garu ein gilydd .
63001006	A hyn yw cariad : ein bod yn rhodio yn ôl ei orchmynion ef . A'r gorchymyn hwn , fel y clywsoch o'r dechreuad , yw eich bod i rodio mewn cariad .
63001007	Oherwydd aeth twyllwyr lawer allan i'r byd , y rhai nad ydynt yn cyffesu bod Iesu Grist wedi dod yn y cnawd ; dyma'r twyllwr a'r Anghrist .
63001008	Gwyliwch eich hunain , rhag ichwi golli ffrwyth ein llafur , ond derbyn eich gwobr yn gyflawn .
63001009	Pob un sy'n mynd rhagddo heb aros yn nysgeidiaeth Crist , nid yw Duw ganddo ; y sawl sydd yn aros yn y ddysgeidiaeth , y mae'r Tad a'r Mab ganddo .
63001010	Os daw rhywun atoch heb ddod â'r ddysgeidiaeth hon , peidiwch â'i dderbyn i'ch tŷ na'i gyfarch ef ,
63001011	oherwydd y mae'r sawl sy'n ei gyfarch yn gyfrannog o'i weithredoedd drygionus .
63001012	Er bod gennyf lawer o bethau i'w hysgrifennu atoch , gwell gennyf beidio â'u hysgrifennu â phapur ac inc ; rwy'n gobeithio dod atoch , a siarad â chwi wyneb yn wyneb , ac yna bydd ein llawenydd yn gyflawn .
63001013	Y mae plant dy chwaer etholedig yn dy gyfarch di .
64001001	Yr henuriad at Gaius , y gŵr annwyl yr wyf fi yn ei garu yn y gwirionedd .
64001002	Gyfaill annwyl , yr wyf yn dymuno iechyd iti , a llwyddiant ym mhob peth , fel y mae dy enaid yn llwyddo .
64001003	Oherwydd yr oedd yn llawenydd mawr i mi pan fyddai cyfeillion yn dod ac yn tystio i'th wirionedd di , i'r modd yr wyt ti'n rhodio yn y gwirionedd .
64001004	Nid oes dim sy'n fwy o lawenydd i mi na chlywed bod fy mhlant yn rhodio yn y gwirionedd .
64001005	Gyfaill annwyl , yr wyt ti'n gwneud peth teilwng wrth wasanaethu'r cyfeillion , a hwythau'n ddieithriaid .
64001006	Y maent hwy wedi tystio gerbron yr eglwys i'th gariad di ; da ti , rho iddynt ar eu taith gymorth teilwng o Dduw .
64001007	Oherwydd er mwyn yr Enw yr aethant allan , heb dderbyn dim gan y Cenhedloedd .
64001008	Felly dylem ni gynorthwyo pobl o'r fath , er mwyn inni fod yn gydweithwyr dros y gwirionedd .
64001009	Ysgrifennais air at yr eglwys , ond nid yw Diotreffes , sy'n chwenychu bod yn ben arnynt , yn derbyn ein hawdurdod .
64001010	Felly , pan ddof , byddaf yn galw sylw at yr hyn y mae'n ei wneud , yn clebran yn ein herbyn â geiriau drygionus ; ac yn wir , nid yw'n fodlon ar eiriau — y mae'n gwrthod derbyn y cyfeillion , ac yn gwahardd y rhai sydd am eu derbyn , ac yn eu bwrw allan o'r eglwys .
64001011	Gyfaill annwyl , efelycha ddaioni , nid drygioni . Y sawl sy'n gwneud daioni , o Dduw y mae ; ond y sawl sy'n gwneud drygioni , nid yw wedi gweld Duw .
64001012	Y mae gair da i Demetrius gan bawb , a chan y gwirionedd ei hun ; ac yr ydym ninnau hefyd yn tystio iddo , a gwyddost fod ein tystiolaeth ni yn wir .
64001013	Y mae gennyf lawer o bethau i'w hysgrifennu atat , ond gwell gennyf beidio ag ysgrifennu atat â phen ac inc .
64001014	Rwy'n gobeithio dy weld yn fuan , a chawn siarad wyneb yn wyneb .
64001015	Tangnefedd i ti ! Y mae'r cyfeillion yma yn dy gyfarch . Cyfarch di y cyfeillion yna , bob un wrth ei enw .
65001001	Jwdas , gwas Iesu Grist , a brawd Iago , at y rhai sydd wedi eu galw , yn annwyl gan Dduw y Tad ac wedi eu cadw i Iesu Grist .
65001002	Trugaredd a thangnefedd a chariad a amlhaer i chwi !
65001003	Gyfeillion annwyl , yr oeddwn yn awyddus iawn i ysgrifennu atoch am yr iachawdwriaeth sy'n eiddo i ni i gyd , ond daeth rheidrwydd arnaf i ysgrifennu atoch i'ch annog i ymuno yn y frwydr o blaid y ffydd a draddodwyd un waith am byth i'r saint .
65001004	Oherwydd y mae rhywrai wedi llithro'n llechwraidd i'ch plith , rhai y mae'r farnedigaeth hon arnynt wedi ei chofnodi erstalwm , mai pobl annuwiol ydynt , yn troi gras ein Duw ni yn anlladrwydd , ac yn gwadu ein hunig Feistr ac Arglwydd , Iesu Grist .
65001005	Er eich bod chwi'n gwybod hyn oll , yr wyf am eich atgoffa fod yr Arglwydd , er iddo unwaith waredu'r bobl o dir yr Aifft , wedi dinistrio wedyn y rhai oedd heb gredu .
65001006	Cofiwch yr angylion hefyd , y rhai a wrthododd gadw o fewn terfynau eu llywodraeth ac a gefnodd ar eu trigfan eu hunain , iddo ef eu cadw hwy yn y tywyllwch mewn cadwynau tragwyddol , i aros barn y Dydd mawr .
65001007	A chofiwch Sodom a Gomorra , a'r dinasoedd o'u cwmpas ; fel yr angylion , ymollwng a wnaethant hwythau i buteindra ac i borthi eu chwantau annaturiol . Wrth gael eu cosbi yn y tân tragwyddol , y maent yn esiampl amlwg i bawb .
65001008	Y mae'r un fath eto yn achos y rhai hyn . Y mae eu breuddwydio yn peri iddynt halogi'r cnawd , a diystyru awdurdod , a sarhau'r bodau nefol .
65001009	Pan oedd Mihangel , yr archangel , mewn ymryson â'r diafol yn dadlau am gorff Moses , ni feiddiodd gyhoeddi barn a fyddai'n sarhau'r diafol ; yn hytrach dywedodd , “ Cerydded yr Arglwydd di . ”
65001010	Ond y mae'r bobl hyn yn sarhau'r pethau nad ydynt yn eu deall , a'r pethau y maent yn eu deall wrth reddf fel anifeiliaid direswm yw'r pethau sydd yn eu dinistrio .
65001011	Gwae hwy ! Y maent wedi dilyn llwybr Cain ; y maent wedi ymollwng , er mwyn elw , i gyfeiliornad Balaam ; y maent wedi gwrthryfela fel Core , a darfod amdanynt .
65001012	Dyma'r rhai sydd yn feflau yn eich cariad-wleddoedd , yn cydeistedd â chwi yn ddigywilydd , bugeiliaid sy'n eu pesgi eu hunain . Cymylau heb ddŵr ydynt , yn cael eu chwythu ymaith gan wyntoedd ; coed yr hydref , yn ddiffrwyth ac wedi eu diwreiddio , ddwywaith yn farw ;
65001013	tonnau cynddeiriog y môr , yn ewynnu llysnafedd eu gweithredoedd ; sêr wedi crwydro o'u llwybrau , a'r tywyllwch dudew ar gadw iddynt am byth .
65001014	Am y rhain y mae Enoch hefyd , y seithfed yn llinach Adda , wedi proffwydo wrth ddweud , “ Wele , y mae'r Arglwydd yn dod gyda'i fyrddiynau sanctaidd
65001015	i weithredu barn ar bawb , i'w condemnio i gyd am annuwioldeb eu holl weithredoedd ysgeler , ac am atgasedd holl eiriau'r pechaduriaid annuwiol hynny yn ei erbyn . ”
65001016	Pobl yn caru grwgnach a gweld bai yw'r rhain , yn byw yn ôl eu chwantau eu hunain , yn ymffrostgar eu siarad , yn gynffonwyr er mwyn ffafr .
65001017	Ond dylech chwi , gyfeillion annwyl , gofio'r pethau a ragddywedwyd gan apostolion ein Harglwydd Iesu Grist .
65001018	Dywedasant wrthych , “ Yn yr amser diwethaf fe fydd gwatwarwyr , pobl a fydd yn byw yn ôl eu chwantau annuwiol eu hunain . ”
65001019	Dyma'r rhai fydd yn achosi rhaniadau , pobl fydol yn amddifad o'r Ysbryd .
65001020	Ond rhaid i chwi , gyfeillion annwyl , eich adeiladu eich hunain ar sylfaen eich ffydd holl-sanctaidd , a gweddïo yn yr Ysbryd Glân ;
65001021	cadwch eich hunain yng nghariad Duw , gan ddisgwyl am i'n Harglwydd Iesu Grist yn ei drugaredd roi ichwi fywyd tragwyddol .
65001022	Y mae rhai y dylech dosturio wrthynt yn eu hamheuon , eraill y dylech eu hachub a'u cipio o'r tân ,
65001023	ac y mae eraill y dylech dosturio wrthynt gydag ofn , gan gasáu hyd yn oed y dilledyn sydd â llygredd y cnawd arno .
65001024	Iddo ef , sydd â'r gallu ganddo i'ch cadw rhag syrthio , a'ch gosod yn ddi-fai a gorfoleddus gerbron ei ogoniant ,
65001025	iddo ef , yr unig Dduw , ein Gwaredwr , trwy Iesu Grist ein Harglwydd , y byddo gogoniant a mawrhydi , gallu ac awdurdod , cyn yr oesoedd , ac yn awr , a byth bythoedd ! Amen .
66001001	Dyma'r datguddiad a roddwyd gan Iesu Grist . Fe'i rhoddwyd iddo ef gan Dduw , er mwyn iddo ddangos i'w weision y pethau y mae'n rhaid iddynt ddigwydd ar fyrder . Fe'i gwnaeth yn hysbys trwy anfon ei angel at ei was Ioan .
66001002	Tystiodd yntau i air Duw ac i dystiolaeth Iesu Grist , trwy adrodd y cwbl a welodd .
66001003	Gwyn ei fyd y sawl sy'n darllen a'r rhai sy'n gwrando geiriau'r broffwydoliaeth hon ac yn cadw'r hyn sy'n ysgrifenedig ynddi . Oherwydd y mae'r amser yn agos .
66001004	Ioan at y saith eglwys yn Asia : gras a thangnefedd i chwi oddi wrth yr hwn sydd a'r hwn oedd a'r hwn sydd i ddod , ac oddi wrth y saith ysbryd sydd gerbron ei orsedd ,
66001005	ac oddi wrth Iesu Grist , y tyst ffyddlon , y cyntafanedig oddi wrth y meirw a llywodraethwr brenhinoedd y ddaear . I'r hwn sydd yn ein caru ni ac a'n rhyddhaodd ni oddi wrth ein pechodau â'i waed ,
66001006	ac a'n gwnaeth yn urdd frenhinol , yn offeiriaid i Dduw ei Dad , iddo ef y bo'r gogoniant a'r gallu byth bythoedd ! Amen .
66001007	Wele , y mae'n dyfod gyda'r cymylau , a bydd pob llygad yn ei weld , ie , a'r rhai a'i trywanodd , a bydd holl lwythau'r ddaear yn galaru o'i blegid ef . Boed felly ! Amen .
66001008	“ Myfi yw Alffa ac Omega , ” medd yr Arglwydd Dduw , yr hwn sydd a'r hwn oedd a'r hwn sydd i ddod , yr Hollalluog .
66001009	Yr oeddwn i , Ioan , eich brawd , sy'n cyfranogi gyda chwi o'r gorthrymder a'r frenhiniaeth a'r dyfalbarhad sydd i ni yn Iesu , ar yr ynys a elwir Patmos , ar gyfrif gair Duw a thystiolaeth Iesu .
66001010	Yr oeddwn yn yr Ysbryd ar ddydd yr Arglwydd , a chlywais y tu ôl imi lais uchel , fel sŵn utgorn ,
66001011	yn dweud , “ Ysgrifenna mewn llyfr yr hyn a weli , ac anfon ef at y saith eglwys , i Effesus , i Smyrna , i Pergamus , i Thyatira , i Sardis , i Philadelffia , ac i Laodicea . ”
66001012	Yna trois i weld pa lais oedd yn llefaru wrthyf ; ac wedi troi , gwelais saith ganhwyllbren aur ,
66001013	ac yng nghanol y canwyllbrennau un fel mab dyn , a'i wisg yn cyrraedd hyd ei draed , a gwregys aur am ei ddwyfron .
66001014	Yr oedd gwallt ei ben yn wyn fel gwlân , cyn wynned â'r eira , a'i lygaid fel fflam dân .
66001015	Yr oedd ei draed fel pres gloyw , fel petai wedi ei buro mewn ffwrnais , a'i lais fel sŵn llawer o ddyfroedd .
66001016	Yn ei law dde yr oedd ganddo saith seren , ac o'i enau yr oedd cleddyf llym daufiniog yn dod allan , ac yr oedd ei wyneb yn disgleirio fel yr haul yn ei anterth .
66001017	Pan welais ef , syrthiais wrth ei draed fel un marw ; gosododd yntau ei law dde arnaf , a dywedodd , “ Paid ag ofni ; myfi yw'r cyntaf a'r olaf ,
66001018	a'r Un byw ; bûm farw , ac wele , yr wyf yn fyw byth bythoedd , ac y mae gennyf allweddau Marwolaeth a Hades .
66001019	Ysgrifenna , felly , y pethau a welaist , y pethau sydd , a'r pethau sydd i fod ar ôl hyn .
66001020	Dyma ystyr dirgel y saith seren a welaist ar fy llaw dde a'r saith ganhwyllbren aur : angylion y saith eglwys yw'r saith seren , a'r saith eglwys yw'r saith ganhwyllbren . ”
66002001	At angel yr eglwys yn Effesus , ysgrifenna : “ Dyma y mae'r hwn sy'n dal y saith seren yn ei law dde , ac yn cerdded yng nghanol y saith ganhwyllbren aur , yn ei ddweud :
66002002	Gwn am dy weithredoedd a'th lafur a'th ddyfalbarhad , a gwn na elli oddef y rhai drwg ; gwn dy fod wedi rhoi prawf ar y rhai sy'n eu galw eu hunain yn apostolion a hwythau heb fod felly , a chefaist hwy'n gelwyddog ;
66002003	ac y mae gennyt ddyfalbarhad , a dygaist faich trwm er mwyn fy enw i , ac ni ddiffygiaist .
66002004	Ond y mae gennyf hyn yn dy erbyn , iti roi heibio dy gariad cynnar .
66002005	Cofia , felly , o ble y syrthiaist , ac edifarha , a gwna eto dy weithredoedd cyntaf . Os na wnei , ac os nad edifarhei , fe ddof atat a symud dy ganhwyllbren o'i le .
66002006	Ond y mae hyn o'th blaid , dy fod fel minnau yn casáu gweithredoedd y Nicolaiaid .
66002007	Y sawl sydd â chlustiau ganddo , gwrandawed beth y mae'r Ysbryd yn ei ddweud wrth yr eglwysi . I'r sawl sy'n gorchfygu , rhof yr hawl i fwyta o bren y bywyd sydd ym Mharadwys Duw . ”
66002008	Ac at angel yr eglwys yn Smyrna , ysgrifenna : “ Dyma y mae'r cyntaf a'r olaf , yr hwn a fu farw ac a ddaeth yn fyw , yn ei ddweud :
66002009	Gwn am dy orthrymder a'th dlodi , ac eto yr wyt yn gyfoethog ; gwn hefyd am gabledd y rhai sy'n eu galw eu hunain yn Iddewon a hwythau heb fod felly , ond yn hytrach yn synagog Satan .
66002010	Paid ag ofni'r pethau yr wyt ar fedr eu dioddef . Wele , y mae'r diafol yn mynd i fwrw rhai ohonoch i garchar er mwyn eich profi , ac fe gewch orthrymder am ddeg diwrnod . Bydd ffyddlon hyd angau , a rhof iti goron y bywyd .
66002011	Y sawl sydd â chlustiau ganddo , gwrandawed beth y mae'r Ysbryd yn ei ddweud wrth yr eglwysi . Y sawl sy'n gorchfygu , ni chaiff niwed gan yr ail farwolaeth . ”
66002012	Ac at angel yr eglwys yn Pergamus , ysgrifenna : “ Dyma y mae'r hwn sydd â'r cleddyf llym daufiniog ganddo yn ei ddweud :
66002013	Gwn ym mhle yr wyt yn trigo , sef lle mae gorsedd Satan ; ac eto yr wyt yn glynu wrth f'enw i , ac ni wedaist dy ffydd ynof fi , hyd yn oed yn nyddiau fy nhyst Antipas , a fu'n ffyddlon i mi ac a laddwyd yn eich mysg chwi , lle mae Satan yn trigo .
66002014	Ond y mae gennyf ychydig bethau yn dy erbyn , fod gennyt rai yna sy'n glynu wrth athrawiaeth Balaam , a ddysgodd i Balac osod magl i blant Israel , a pheri iddynt fwyta pethau a aberthwyd i eilunod , a phuteinio ;
66002015	yn yr un modd , y mae gennyt tithau hefyd rai sy'n glynu wrth athrawiaeth y Nicolaiaid .
66002016	Edifarha felly ; os na wnei , fe ddof atat yn fuan , a rhyfela yn eu herbyn hwy â chleddyf fy ngenau .
66002017	Y sawl sydd â chlustiau ganddo , gwrandawed beth y mae'r Ysbryd yn ei ddweud wrth yr eglwysi . I'r sawl sy'n gorchfygu , rhof gyfran o'r manna cuddiedig , a rhof hefyd garreg wen , ac yn ysgrifenedig ar y garreg enw newydd na fydd neb yn ei wybod ond y sawl sydd yn ei derbyn . ”
66002018	Ac at angel yr eglwys yn Thyatira , ysgrifenna : “ Dyma y mae Mab Duw yn ei ddweud , yr hwn sydd ganddo lygaid fel fflam dân , a'i draed fel pres gloyw :
66002019	Gwn am dy weithredoedd , dy gariad , dy ffydd , dy wasanaeth , dy ddyfalbarhad , a gwn fod dy weithredoedd diwethaf yn fwy lluosog na'r rhai cyntaf .
66002020	Ond y mae gennyf hyn yn dy erbyn , dy fod yn goddef y wraig honno , Jesebel , sy'n ei galw ei hun yn broffwydes , a hithau'n dysgu ac yn twyllo fy ngweision i buteinio a bwyta pethau a aberthwyd i eilunod .
66002021	Rhoddais amser iddi i edifarhau , ond y mae'n gwrthod edifarhau am ei phuteindra .
66002022	Wele , bwriaf hi i wely cystudd , a'r rhai sy'n godinebu gyda hi i orthrymder mawr , os nad edifarhânt am ei gweithredoedd hi .
66002023	A lladdaf ei phlant hi yn gelain ; ac fe gaiff yr holl eglwysi wybod mai myfi yw'r hwn sy'n chwilio meddyliau a chalonnau . Rhoddaf i chwi bob un yn ôl eich gweithredoedd .
66002024	Wrth y gweddill ohonoch yn Thyatira , pawb nad ydynt yn derbyn yr athrawiaeth hon , ac sydd heb brofiad o'r hyn a elwir yn ddyfnderoedd Satan , rwy'n dweud hyn : ni osodaf arnoch faich arall ,
66002025	ond yn unig glynwch wrth yr hyn sydd gennych , hyd nes i mi ddod .
66002026	I'r sawl sy'n gorchfygu ac yn dal ati i wneud fy ngweithredoedd hyd y diwedd , “ rhof iddo awdurdod ar y cenhedloedd —
66002027	a bydd yn eu llywodraethu hwy â gwialen haearn ; malurir hwy fel llestri pridd —
66002028	“ fel y derbyniais innau hefyd awdurdod gan fy Nhad . Rhof iddo hefyd seren y bore .
66002029	Y sawl sydd â chlustiau ganddo , gwrandawed beth y mae'r Ysbryd yn ei ddweud wrth yr eglwysi . ”
66003001	Ac at angel yr eglwys yn Sardis , ysgrifenna : “ Dyma y mae'r hwn sydd ganddo saith ysbryd Duw a'r saith seren yn ei ddweud : Gwn am dy weithredoedd , a bod gennyt enw dy fod yn fyw er mai marw ydwyt .
66003002	Bydd effro , a chryfha'r hyn sydd ar ôl gennyt , sydd ar ddarfod amdano , oherwydd ni chefais dy weithredoedd yn gyflawn yng ngolwg fy Nuw i .
66003003	Cofia , felly , beth a dderbyniaist ac a glywaist ; cadw at hynny ac edifarha . Os na fydd iti ddeffro , fe ddof fel lleidr , ac ni chei wybod pa awr y dof atat .
66003004	Ond y mae gennyt rai unigolion yn Sardis nad ydynt wedi halogi eu dillad ; caiff y rhain rodio gyda mi mewn gwisgoedd gwynion , oherwydd y maent yn deilwng .
66003005	Y sawl sy'n gorchfygu , gwisgir hwnnw yn yr un modd mewn gwisgoedd gwynion , ac ni thorraf byth ei enw allan o lyfr y bywyd , a chyffesaf ei enw gerbron fy Nhad a cherbron ei angylion ef .
66003006	Y sawl sydd â chlustiau ganddo , gwrandawed beth y mae'r Ysbryd yn ei ddweud wrth yr eglwysi . ”
66003007	Ac at angel yr eglwys yn Philadelffia , ysgrifenna : “ Dyma y mae'r Un sanctaidd , yr Un gwir , yn ei ddweud , “ yr hwn y mae allwedd Dafydd ganddo , yr hwn sy'n agor , ac ni fydd neb yn cau , ac yn cau , a neb yn agor :
66003008	“ Gwn am dy weithredoedd , a dyma fi wedi rhoi o'th flaen ddrws agored na fedr neb ei gau . Gwn mai ychydig nerth sydd gennyt , ond cedwaist fy ngair ac ni wedaist fy enw .
66003009	Wele , rhoddaf iti rai o synagog Satan sydd yn eu galw eu hunain yn Iddewon a hwythau heb fod felly ; dweud celwydd y maent . Wele , gwnaf iddynt ddod ac ymgrymu wrth dy draed , a chael gwybod i mi dy garu di .
66003010	Am iti gadw fy ngair i ddyfalbarhau , byddaf finnau yn dy gadw di rhag awr y prawf sydd ar ddod ar yr holl fyd i brofi trigolion y ddaear .
66003011	Yr wyf yn dod yn fuan ; glyna wrth yr hyn sydd gennyt , rhag i neb ddwyn dy goron di .
66003012	Y sawl sy'n gorchfygu , fe'i gwnaf yn golofn yn nheml fy Nuw i , ac nid â allan oddi yno byth . Ac ysgrifennaf arno enw fy Nuw i — ac enw dinas fy Nuw i , y Jerwsalem newydd sy'n disgyn o'r nef oddi wrth fy Nuw i — a'm henw newydd i .
66003013	Y sawl sydd â chlustiau ganddo , gwrandawed beth y mae'r Ysbryd yn ei ddweud wrth yr eglwysi . ”
66003014	Ac at angel yr eglwys yn Laodicea , ysgrifenna : “ Dyma y mae'r Amen , y tyst ffyddlon a gwir , a dechreuad creadigaeth Duw , yn ei ddweud :
66003015	Gwn am dy weithredoedd ; nid wyt nac yn oer nac yn boeth . Gwyn fyd na fyddit yn oer neu yn boeth !
66003016	Felly , gan mai claear ydwyt , heb fod nac yn boeth nac yn oer , fe'th boeraf allan o'm genau .
66003017	Dweud yr wyt , ‘ Rwy'n gyfoethog , ac wedi casglu golud , ac nid oes arnaf eisiau dim ’ ; ac ni wyddost mai gwrthrych trueni a thosturi ydwyt , yn dlawd , yn ddall , ac yn noeth .
66003018	Felly , cynghoraf di i brynu gennyf fi aur wedi ei buro drwy dân , iti ddod yn gyfoethog , a dillad gwyn i'w gwisgo , i guddio gwarth dy noethni , ac eli i iro dy lygaid , iti gael gweld .
66003019	Yr wyf fi'n ceryddu ac yn disgyblu'r rhai a garaf ; bydd selog , felly , ac edifarha .
66003020	Wele , yr wyf yn sefyll wrth y drws ac yn curo ; os clyw rhywun fy llais ac agor y drws , dof i mewn ato , a bydd y ddau ohonom yn cydfwyta gyda'n gilydd .
66003021	I'r sawl sy'n gorchfygu y rhof yr hawl i eistedd gyda mi ar fy ngorsedd , megis y gorchfygais innau ac yr eisteddais gyda'm Tad ar ei orsedd ef .
66003022	Y sawl sydd â chlustiau ganddo , gwrandawed beth y mae'r Ysbryd yn ei ddweud wrth yr eglwysi . ”
66004001	Ar ôl hyn edrychais , ac wele ddrws wedi ei agor yn y nef ; a dyma'r llais , a glywswn gyntaf yn llefaru wrthyf fel sŵn utgorn , yn dweud , “ Tyrd i fyny yma , a dangosaf iti'r pethau y mae'n rhaid iddynt ddigwydd ar ôl hyn . ”
66004002	Ar unwaith , yr oeddwn yn yr Ysbryd ; ac wele , yr oedd gorsedd wedi ei gosod yn y nef , ac ar yr orsedd un yn eistedd .
66004003	Yr oedd hwn yn debyg ei olwg i faen iasbis a sardion , ac o amgylch yr orsedd yr oedd enfys debyg i emrallt .
66004004	O amgylch yr orsedd yr oedd hefyd bedair gorsedd ar hugain , ac ar y rhain bedwar henuriad ar hugain yn eistedd mewn dillad gwyn , ac ar eu pennau goronau aur .
66004005	O'r orsedd yr oedd fflachiadau mellt a sŵn taranau yn dod allan , ac yn llosgi gerbron yr orsedd yr oedd saith ffagl dân ; y rhain yw saith ysbryd Duw .
66004006	O flaen yr orsedd yr oedd môr megis o wydr , tebyg i risial . Ac yng nghanol yr orsedd ac o'i hamgylch yr oedd pedwar creadur byw yn llawn o lygaid o'r tu blaen a'r tu ôl .
66004007	Yr oedd y creadur cyntaf yn debyg i lew , a'r ail i lo ; yr oedd gan y trydydd wyneb dynol , ac yr oedd y pedwerydd yn debyg i eryr yn hedfan .
66004008	I'r pedwar creadur byw yr oedd chwe adain yr un , ac yr oeddent yn llawn o lygaid o'u hamgylch ac o'u mewn , a heb orffwys ddydd na nos yr oeddent yn dweud : “ Sanct , Sanct , Sanctyw'r Arglwydd Dduw hollalluog , yr hwn oedd a'r hwn sydd a'r hwn sydd i ddod ! ”
66004009	Pan fydd y creaduriaid byw yn rhoi gogoniant ac anrhydedd a diolch i'r hwn sy'n eistedd ar yr orsedd , yr hwn sy'n byw byth bythoedd ,
66004010	bydd y pedwar henuriad ar hugain yn syrthio o flaen yr hwn sy'n eistedd ar yr orsedd , gan addoli'r hwn sy'n byw byth bythoedd , a bwrw eu coronau gerbron yr orsedd a dweud :
66004011	“ Teilwng wyt ti , ein Harglwydd a'n Duw , i dderbyn y gogoniant a'r anrhydedd a'r gallu , oherwydd tydi a greodd bob peth , a thrwy dy ewyllys y daethant i fod ac y crewyd hwy . ”
66005001	A gwelais yn llaw dde yr hwn oedd yn eistedd ar yr orsedd sgrôl a'i hysgrifen ar yr wyneb ac ar y cefn , wedi ei selio â saith sêl .
66005002	A gwelais angel nerthol yn cyhoeddi â llef uchel , “ Pwy sydd deilwng i agor y sgrôl ac i ddatod ei seliau ? ”
66005003	Nid oedd neb yn y nef nac ar y ddaear na than y ddaear a allai agor y sgrôl nac edrych arni .
66005004	Yr oeddwn i'n wylo'n hidl am na chafwyd neb yn deilwng i agor y sgrôl nac i edrych arni .
66005005	A dywedodd un o'r henuriaid wrthyf , “ Paid ag wylo ; wele , y mae'r Llew o lwyth Jwda , Gwreiddyn Dafydd , wedi gorchfygu ac ennill yr hawl i agor y sgrôl a'i saith sêl . ”
66005006	Gwelais Oen yn sefyll yn y canol , gyda'r pedwar creadur byw , rhwng yr orsedd a'r henuriaid . Yr oedd yr Oen fel un wedi ei ladd , ac yr oedd ganddo saith o gyrn a saith o lygaid ; y rhain yw saith ysbryd Duw , sydd wedi eu hanfon i'r holl ddaear .
66005007	Daeth yr Oen a chymryd y sgrôl o law dde yr hwn oedd yn eistedd ar yr orsedd .
66005008	Ac wedi iddo gymryd y sgrôl , syrthiodd y pedwar creadur byw a'r pedwar henuriad ar hugain o flaen yr Oen , ac yr oedd gan bob un ohonynt delyn , a ffiolau aur yn llawn o arogldarth ; y rhain yw gweddïau'r saint .
66005009	Ac yr oeddent yn canu cân newydd fel hyn : “ Teilwng wyt ti i gymryd y sgrôlac i agor ei seliau , oherwydd ti a laddwyd ac a brynaist i Dduw â'th waedrai o bob llwyth ac iaith a phobl a chenedl ,
66005010	a gwnaethost hwy yn urdd frenhinol ac yn offeiriaid i'n Duw ni ; ac fe deyrnasant hwy ar y ddaear . ”
66005011	Yna edrychais a chlywais lais angylion lawer ; yr oeddent o amgylch yr orsedd a'r creaduriaid byw a'r henuriaid . A'u rhif oedd myrdd myrddiynau a miloedd ar filoedd .
66005012	Meddent â llef uchel : “ Teilwng yw'r Oen a laddwyd i dderbyngallu , cyfoeth , doethineb a nerth , anrhydedd , gogoniant a mawl . ”
66005013	A chlywais bob peth a grewyd , yn y nef ac ar y ddaear a than y ddaear ac ar y môr , a'r cwbl sydd ynddynt , yn dweud : “ I'r hwn sy'n eistedd ar yr orsedd ac i'r Oeny bo'r mawl a'r anrhydedd a'r gogoniant a'r nerthbyth bythoedd ! ”
66005014	A dywedodd y pedwar creadur byw , “ Amen ” ; a syrthiodd yr henuriaid i lawr ac addoli .
66006001	Edrychais pan agorodd yr Oen y gyntaf o'r saith sêl , a chlywais y cyntaf o'r pedwar creadur byw yn dweud â llais fel taran , “ Tyrd . ”
66006002	Edrychais , ac wele geffyl gwyn ; yr oedd gan ei farchog fwa ; rhoddwyd iddo goron , ac fe aeth allan fel concwerwr i ennill concwest .
66006003	Pan agorodd yr Oen yr ail sêl , clywais yr ail greadur byw yn dweud , “ Tyrd . ”
66006004	A daeth allan geffyl arall , fflamgoch ; ac i farchog hwn rhoddwyd awdurdod i ddwyn heddwch oddi ar y ddaear a pheri i bobl ladd ei gilydd , a rhoddwyd iddo gleddyf mawr .
66006005	Pan agorodd y drydedd sêl , clywais y trydydd creadur byw yn dweud , “ Tyrd . ” Edrychais , ac wele geffyl du ; ac yr oedd gan ei farchog glorian yn ei law .
66006006	Clywais sŵn fel llais o ganol y pedwar creadur byw yn dweud : “ Darn arian am litr o wenith , darn arian am dri litr o haidd ; ond paid â difetha'r olew na'r gwin . ”
66006007	Pan agorodd y bedwaredd sêl , clywais lais y pedwerydd creadur byw yn dweud , “ Tyrd . ”
66006008	Edrychais , ac wele geffyl gwelwlwyd ; ac enw ei farchog ef oedd Marwolaeth , ac yn ei ganlyn yn dynn yr oedd Hades . Rhoddwyd iddynt awdurdod ar y bedwaredd ran o'r ddaear , hawl i ladd â'r cleddyf ac â newyn ac â phla , a thrwy fwystfilod y ddaear .
66006009	Pan agorodd y bumed sêl , gwelais dan yr allor eneidiau'r rhai a laddwyd ar gyfrif gair Duw ac am y dystiolaeth yr oeddent wedi ei dwyn .
66006010	Gwaeddasant â llais uchel : “ Pa hyd , Benllywydd sanctaidd a gwir , cyn i ti farnu , a dial ein gwaed ar drigolion y ddaear ? ”
66006011	Yna rhoddwyd i bob un ohonynt fantell wen , a dywedwyd wrthynt am orffwys eto am ychydig amser hyd nes bod nifer eu cydweision a'u cymrodyr , a oedd i'w lladd fel hwythau , yn gyflawn .
66006012	Edrychais pan agorodd y chweched sêl . Bu daeargryn mawr , aeth yr haul yn ddu fel sachliain galar , a'r lleuad lawn yn goch fel gwaed .
66006013	Syrthiodd sêr y nef i'r ddaear fel cawod o ffigys gleision oddi ar ffigysbren pan siglir ef gan wynt mawr .
66006014	Rhwygwyd y ffurfafen fel sgrôl yn cael ei dirwyn , a symudwyd pob mynydd ac ynys o'u lle .
66006015	A brenhinoedd y ddaear , y mawrion a'r cadfridogion , y cyfoethogion a'r cryfion , a phawb , yn gaethion ac yn rhyddion , cuddiasant eu hunain mewn ogofeydd ac yng nghreigiau'r mynyddoedd ;
66006016	a dywedasant wrth y mynyddoedd a'r creigiau , “ Syrthiwch arnom , a chuddiwch ni rhag wyneb yr hwn sy'n eistedd ar yr orsedd a rhag digofaint yr Oen ,
66006017	oherwydd daeth dydd mawr eu digofaint hwy , a phwy all sefyll ? ”
66007001	Ar ôl hyn gwelais bedwar angel yn sefyll ar bedair congl y ddaear yn dal pedwar gwynt y ddaear , i gadw'r gwynt rhag chwythu ar y ddaear nac ar y môr nac ar un goeden .
66007002	A gwelais angel arall yn esgyn o godiad haul , a chanddo sêl y Duw byw . Gwaeddodd â llais uchel ar y pedwar angel y rhoddwyd iddynt awdurdod i niweidio'r ddaear a'r môr ,
66007003	a dywedodd : “ Peidiwch â niweidio na'r ddaear na'r môr na'r coed nes inni selio gweision ein Duw ar eu talcennau . ”
66007004	A chlywais rif y rhai a seliwyd , cant pedwar deg a phedair o filoedd wedi eu selio , o bob un o lwythau plant Israel .
66007005	O lwyth Jwda yr oedd deuddeng mil wedi eu selio , o lwyth Reuben deuddeng mil , o lwyth Gad deuddeng mil ,
66007006	o lwyth Aser deuddeng mil , o lwyth Nafftali deuddeng mil , o lwyth Manasse deuddeng mil ,
66007007	o lwyth Simeon deuddeng mil , o lwyth Lefi deuddeng mil , o lwyth Issachar deuddeng mil ,
66007008	o lwyth Sabulon deuddeng mil , o lwyth Joseff deuddeng mil , ac o lwyth Benjamin deuddeng mil wedi eu selio .
66007009	Ar ôl hyn edrychais , ac wele dyrfa fawr na allai neb ei rhifo , o bob cenedl a'r holl lwythau a phobloedd ac ieithoedd , yn sefyll o flaen yr orsedd ac o flaen yr Oen , wedi eu gwisgo â mentyll gwyn , a phalmwydd yn eu dwylo .
66007010	Yr oeddent yn gweiddi â llais uchel : “ I'n Duw ni , sy'n eistedd ar yr orsedd , ac i'r Oen y perthyn y waredigaeth ! ”
66007011	Yr oedd yr holl angylion yn sefyll o amgylch yr orsedd a'r henuriaid a'r pedwar creadur byw , a syrthiasant ar eu hwynebau gerbron yr orsedd ac addoli Duw
66007012	gan ddweud : “ Amen . I'n Duw ni y bo'r mawla'r gogoniant a'r doethineb a'r diolcha'r anrhydedd a'r gallu a'r nerthbyth bythoedd ! Amen . ”
66007013	Gofynnodd un o'r henuriaid imi , “ Y rhai hyn sydd wedi eu gwisgo â mentyll gwyn , pwy ydynt ac o ble y daethant ? ”
66007014	Dywedais wrtho , “ Ti sy'n gwybod , f'arglwydd . ” Meddai yntau wrthyf , “ Dyma'r rhai sy'n dod allan o'r gorthrymder mawr ; y maent wedi golchi eu mentyll a'u cannu yng ngwaed yr Oen .
66007015	“ Am hynny , y maent o flaen gorsedd Duw , ac yn ei wasanaethu ddydd a nos yn ei deml , a bydd yr hwn sy'n eistedd ar yr orsedd yn lloches iddynt .
66007016	Ni newynant mwy ac ni sychedant mwy , ni ddaw ar eu gwarthaf na'r haulna dim gwres ,
66007017	oherwydd bydd yr Oen sydd yng nghanol yr orsedd yn eu bugeilio hwy , ac yn eu harwain i ffynhonnau dyfroedd bywyd , a bydd Duw yn sychu pob deigryn o'u llygaid hwy . ”
66008001	Pan agorodd yr Oen y seithfed sêl , bu distawrwydd yn y nef am tua hanner awr .
66008002	Yna gwelais y saith angel sy'n sefyll gerbron Duw ; a rhoddwyd iddynt saith utgorn .
66008003	Daeth angel arall , a safodd wrth yr allor â thuser aur yn ei law . Rhoddwyd iddo ddigonedd o arogldarth i'w offrymu gyda gweddïau'r holl saint ar yr allor aur oedd o flaen yr orsedd .
66008004	O law yr angel esgynnodd mwg yr arogldarth gerbron Duw gyda gweddïau'r saint .
66008005	Cymerodd yr angel y thuser , a llanwodd hi â thân o'r allor a'i thaflu ar y ddaear ; ac yna bu sŵn taranau a fflachiadau mellt a daeargryn .
66008006	Paratôdd y saith angel , yr oedd y saith utgorn ganddynt , i'w seinio .
66008007	Seiniodd y cyntaf ei utgorn . Yna daeth cenllysg a thân , yn gymysg â gwaed , ac fe'u bwriwyd ar y ddaear . Llosgwyd traean o'r ddaear , llosgwyd traean o'r coed , llosgwyd pob porfa las .
66008008	Seiniodd yr ail angel ei utgorn . Yna taflwyd i'r môr rywbeth tebyg i fynydd mawr yn llosgi'n dân . Trodd traean o'r môr yn waed ,
66008009	a bu farw traean o greaduriaid byw y môr , a dinistriwyd traean o'r llongau .
66008010	Seiniodd y trydydd angel ei utgorn . Yna syrthiodd o'r nef seren fawr yn llosgi fel ffagl ; syrthiodd ar draean o'r afonydd ac ar ffynhonnau'r dyfroedd .
66008011	Enw'r seren yw Wermod , a throdd traean o'r dyfroedd yn wermod , a bu farw llawer o bobl o achos chwerwi'r dyfroedd .
66008012	Seiniodd y pedwerydd angel ei utgorn . Yna trawyd traean o'r haul a thraean o'r lleuad a thraean o'r sêr , nes tywyllu traean ohonynt , ac ni bu dim golau am draean o'r dydd , a'r un modd am draean o'r nos .
66008013	Edrychais , a chlywais eryr yn hedfan yng nghanol y nef ac yn llefain â llais uchel , “ Gwae , gwae , gwae drigolion y ddaear o achos seiniau'r utgyrn eraill y mae'r tri angel eto i'w seinio ! ”
66009001	Seiniodd y pumed angel ei utgorn . Yna gwelais seren wedi syrthio o'r nef i'r ddaear , a rhoddwyd iddi allwedd i bwll y dyfnder .
66009002	Agorodd bwll y dyfnder , a chododd mwg o'r pwll fel mwg ffwrnais fawr , a thywyllwyd yr haul a'r awyr gan fwg y pwll .
66009003	O'r mwg daeth locustiaid allan ar y ddaear , a rhoddwyd iddynt allu tebyg i'r gallu sydd gan ysgorpionau'r ddaear .
66009004	Dywedwyd wrthynt am beidio â niweidio na phorfa'r ddaear na'r un planhigyn na choeden , ond yn unig y bobl nad oedd sêl Duw ganddynt ar eu talcennau .
66009005	Gorchmynnwyd iddynt beidio â'u lladd , ond eu poenydio am bum mis ; a'u poenedigaeth hwy oedd fel poenedigaeth ysgorpion yn brathu rhywun .
66009006	Yn y dyddiau hynny bydd pobl yn chwilio am farwolaeth , ond ni ddônt o hyd iddi , yn chwenychu marw , ond bydd marwolaeth yn ffoi rhagddynt .
66009007	Yn yr olwg arnynt yr oedd y locustiaid yn debyg i geffylau wedi eu paratoi i ryfel . Ar eu pennau yr oedd megis coronau euraid , ac yr oedd eu hwynebau fel wynebau dynol ,
66009008	a gwallt ganddynt fel gwallt merched , a'u dannedd fel dannedd llewod .
66009009	Ac yr oedd eu dwyfron fel dwyfronneg o haearn , a sŵn eu hadenydd fel sŵn llawer o gerbydau rhyfel , a'u ceffylau yn carlamu i'r frwydr .
66009010	Yr oedd ganddynt gynffonnau tebyg i ysgorpionau , a cholynnau , ac yn eu cynffonnau yr oedd eu gallu i niweidio pobl am bum mis .
66009011	Yn frenin arnynt yr oedd angel y dyfnder ; ei enw mewn Hebraeg yw Abadon , ac yn yr iaith Roeg gelwir ef Apolyon .
66009012	Aeth y gwae cyntaf heibio ; wele , daw eto ddau wae ar ôl hyn .
66009013	Seiniodd y chweched angel ei utgorn . Yna clywais lais o blith pedwar corn yr allor aur oedd gerbron Duw ,
66009014	yn dweud wrth y chweched angel , yr un â'r utgorn ganddo : “ Gollwng yn rhydd y pedwar angel sydd wedi eu rhwymo ar lan yr afon fawr , afon Ewffrates . ”
66009015	Rhyddhawyd y pedwar angel , a oedd wedi eu dal yn barod ar gyfer yr awr a'r dydd a'r mis a'r flwyddyn , i ladd traean o'r ddynolryw .
66009016	Yr oedd lluoedd eu gwŷr meirch yn rhifo dau gan miliwn ; clywais eu rhif hwy .
66009017	Yn fy ngweledigaeth dyma'r olwg a welais ar y ceffylau a'u marchogion : yr oedd eu dwyfronneg yn fflamgoch a glas a melyn , a'u ceffylau â phennau ganddynt fel llewod , a thân a mwg a brwmstan yn dod allan o'u safnau .
66009018	Gan y tri phla hyn fe laddwyd traean o'r ddynolryw , hynny yw , gan y tân a'r mwg a'r brwmstan oedd yn dod allan o'u safnau .
66009019	Yr oedd gallu'r ceffylau yn eu safnau ac yn eu cynffonnau , oherwydd yr oedd gan eu cynffonnau bennau , fel seirff , ac â'r rhain yr oeddent yn peri niwed .
66009020	Ac am y gweddill o'r ddynolryw , nas lladdwyd gan y plâu hyn , ni bu'n edifar ganddynt am yr hyn a luniodd eu dwylo ; ac ni pheidiasant ag addoli'r cythreuliaid a'r delwau aur ac arian a phres a cherrig a phren , pethau na allant na gweld na chlywed na cherdded .
66009021	Ni bu'n edifar ganddynt chwaith am na'u llofruddiaeth na'u dewiniaeth , na'u hanfoesoldeb rhywiol na'u lladrad .
66010001	Yna gwelais angel nerthol arall yn disgyn o'r nef wedi ei wisgo â chwmwl , ac enfys ar ei ben . Yr oedd ei wyneb fel yr haul , a'i goesau fel colofnau o dân .
66010002	Yr oedd yn dal yn ei law sgrôl fechan wedi ei hagor . Gosododd ei droed dde ar y môr a'r un chwith ar y tir .
66010003	Yna gwaeddodd â llais uchel fel llew yn rhuo ; a phan waeddodd , cododd y saith daran eu llef hwythau .
66010004	Ac wedi i'r saith daran lefaru , yr oeddwn ar fin ysgrifennu ; ond clywais lais o'r nef yn dweud , “ Gosod y pethau a lefarodd y saith daran dan sêl ; paid â'u hysgrifennu . ”
66010005	A dyma'r angel a welais yn sefyll ar y môr ac ar y tiryn codi ei law dde i'r nef
66010006	ac yn tyngu yn enw'r hwn sydd yn byw byth bythoedd , yr hwn a greodd y nef a'r pethau sydd ynddi , y tir a'r pethau sydd ynddo , a'r môr a'r pethau sydd ynddo . Dywedodd : “ Ni bydd oedi mwy ;
66010007	ond yn nyddiau sain yr utgorn y mae'r seithfed angel i'w seinio , bydd bwriad dirgel Duw wedi ei ddwyn i ben , yn unol â'r newyddion da a gyhoeddodd i'w weision , y proffwydi . ”
66010008	Yna'r llais a glywais o'r nef , fe'i clywais eto'n llefaru wrthyf gan ddweud , “ Dos a chymer y sgrôl sy'n agored yn llaw'r angel sy'n sefyll ar y môr ac ar y tir . ”
66010009	Euthum at yr angel a dweud wrtho am roi'r sgrôl fechan imi , ac atebodd fi : “ Cymer a bwyta hi ; fe fydd hi'n chwerw i'th gylla , ond yn felys fel mêl yn dy enau . ”
66010010	Cymerais y sgrôl fechan o law'r angel a'i bwyta hi , ac yr oedd yn felys fel mêl yn fy ngenau ; ond wedi i mi ei bwyta aeth fy nghylla yn chwerw .
66010011	A dywedwyd wrthyf , “ Rhaid iti broffwydo eto ynghylch pobloedd a chenhedloedd ac ieithoedd a brenhinoedd lawer . ”
66011001	Rhoddwyd imi wialen yn ffon fesur , a dywedwyd wrthyf : “ Cod a mesura deml Duw a'r allor a'r addolwyr ynddi .
66011002	Ond anwybydda gyntedd allanol y deml ; paid â mesur hwnnw , oherwydd fe'i rhoddwyd i'r Cenhedloedd , ac fe sathrant hwy'r ddinas sanctaidd am ddeufis a deugain .
66011003	Ac fe roddaf i'm dau dyst gennad i broffwydo mewn gwisg sachliain am y deuddeg cant a thrigain hyn o ddyddiau . ”
66011004	Dyma'r ddwy olewydden a'r ddau ganhwyllbren sy'n sefyll gerbron Arglwydd y ddaear .
66011005	Os myn unrhyw un wneud niwed iddynt , daw tân allan o'u genau a difa'u gelynion ; yn y modd hwn y bydd yn rhaid lladd unrhyw un a fyn wneud niwed iddynt .
66011006	Y mae gan y rhain awdurdod i gau'r nefoedd fel na bydd i law syrthio yn ystod dyddiau eu proffwydo , ac y mae ganddynt awdurdod ar y dyfroedd i'w troi'n waed ac i daro'r ddaear â phob pla mor aml ag y mynnant .
66011007	Wedi iddynt orffen eu tystiolaeth , bydd y bwystfil sy'n codi o'r dyfnder yn rhyfela yn eu herbyn , yn eu gorchfygu a'u lladd .
66011008	Bydd eu cyrff yn strydoedd y ddinas fawr a elwir yn ffigurol yn Sodom a'r Aifft ; yno hefyd y croeshoeliwyd eu Harglwydd .
66011009	Am dri diwrnod a hanner , bydd rhai o blith pobloedd a llwythau ac ieithoedd a chenhedloedd yn edrych ar eu cyrff ac yn gwrthod eu rhoi mewn bedd .
66011010	A llawenha trigolion y ddaear trostynt a gorfoleddant , gan anfon rhoddion i'w gilydd ; oherwydd bu'r ddau broffwyd hyn yn boenedigaeth i drigolion y ddaear .
66011011	Ond wedi'r tri diwrnod a hanner , daeth anadl einioes oddi wrth Dduw i mewn iddynt ; safasant ar eu traed , a daeth ofn mawr ar y rhai oedd yn eu gwylio .
66011012	Yna clywsant lais uchel o'r nef yn dweud wrthynt , “ Dewch i fyny yma . ” Ac aethant i fyny i'r nef mewn cwmwl , a'u gelynion yn eu gwylio .
66011013	Yr awr honno bu daeargryn mawr , a syrthiodd y ddegfed ran o'r ddinas . Lladdwyd saith mil o bobl yn y daeargryn , a brawychwyd y gweddill a rhoesant ogoniant i Dduw'r nef .
66011014	Aeth yr ail wae heibio ; wele'r trydydd gwae yn dod ar fyrder .
66011015	Seiniodd y seithfed angel ei utgorn . Yna bu lleisiau uchel yn y nef yn dweud : “ Aeth brenhiniaeth y byd yn eiddo ein Harglwydd ni a'i Grist ef , a bydd yn teyrnasu byth bythoedd . ”
66011016	A dyma'r pedwar henuriad ar hugain , sy'n eistedd ar eu gorseddau gerbron Duw , yn syrthio ar eu hwynebau ac yn addoli Duw
66011017	gan ddweud : “ Yr ydym yn diolch i ti , O Arglwydd Dduw hollalluog , yr hwn sydd a'r hwn oedd , am iti feddiannu dy allu mawra dechrau teyrnasu .
66011018	Llidiodd y cenhedloedd , a daeth dy ddigofaintac amser barnu'r meirw , a rhoi eu gwobr i'th weision y proffwydi , ac i'r saint ac i'r rhai sy'n ofni dy enw , yn fach a mawr , yr amser i ddinistrio'r rhai sy'n dinistrio'r ddaear . ”
66011019	Agorwyd teml Duw yn y nef , a gwelwyd arch ei gyfamod yn ei deml ef ; yna bu fflachiadau mellt a sŵn taranau a daeargryn a chenllysg mawr .
66012001	Gwelwyd arwydd mawr yn y nef , gwraig wedi ei gwisgo â'r haul , a'r lleuad dan ei thraed a choron o ddeuddeg seren ar ei phen .
66012002	Yr oedd yn feichiog , ac yn gweiddi yn ei gwewyr a'i hing am gael esgor .
66012003	Yna gwelwyd arwydd arall yn y nef , draig fflamgoch fawr , a chanddi saith ben a deg corn , ac ar ei phennau saith diadem .
66012004	Ysgubodd ei chynffon draean o sêr y nef a'u bwrw i'r ddaear . Safodd y ddraig o flaen y wraig oedd ar fin esgor , er mwyn llyncu ei phlentyn ar ei eni .
66012005	Esgorodd hi ar blentyn gwryw , hwnnw sydd i lywodraethu'r holl genhedloedd â gwialen haearn ; ond cipiwyd ei phlentyn at Dduw a'i orsedd ef .
66012006	Ffodd y wraig i'r anialwch ; yno y mae ganddi le wedi ei baratoi gan Dduw , i'w chynnal ynddo am ddeuddeg cant a thrigain o ddyddiau .
66012007	Yna bu rhyfel yn y nef , Mihangel a'i angylion yn rhyfela yn erbyn y ddraig . Rhyfelodd y ddraig a'i hangylion hithau ,
66012008	ond ni orchfygodd , a bellach nid oedd lle iddynt yn y nef .
66012009	Fe'i bwriwyd hi , y ddraig fawr , yr hen sarff , a elwir Diafol a Satan , yr un sy'n twyllo'r holl fyd , fe'i bwriwyd i'r ddaear a'i hangylion gyda hi .
66012010	Yna clywais lais uchel yn y nef yn dweud : “ Hon yw awr gwaredigaeth a gallua brenhiniaeth ein Duw ni , ac awdurdod ei Grist ef , oherwydd bwriwyd i lawr gyhuddwr ein cymrodyr , yr hwn sy'n eu cyhuddo gerbron ein Duw ddydd a nos .
66012011	Ond y maent hwy wedi ei orchfygu trwy waed yr Oena thrwy air eu tystiolaeth , yn ddibris o'u bywyd hyd angau .
66012012	Am hynny , gorfoleddwch , chwi'r nefoedd , a chwi sy'n preswylio ynddynt ! Gwae chwi'r ddaear a'r môr , oherwydd disgynnodd y diafol arnochyn fawr ei lid , o wybod mai byr yw'r amser sydd ganddo ! ”
66012013	Pan welodd y ddraig ei bod wedi ei bwrw i'r ddaear , aeth i erlid y wraig a esgorodd ar y plentyn gwryw .
66012014	Ond rhoddwyd i'r wraig ddwy adain eryr mawr er mwyn iddi hedfan i'r anialwch i'w lle ei hun , i'w chynnal yno am amser ac amserau a hanner amser , o olwg y sarff .
66012015	Poerodd y sarff o'i genau afon o ddŵr ar ôl y wraig , i'w hysgubo ymaith gyda'r llif .
66012016	Ond rhoes y ddaear ddihangfa i'r wraig : agorodd y ddaear ei genau a llyncu'r afon a boerodd y ddraig o'i genau .
66012017	Llidiodd y ddraig wrth y wraig , ac aeth ymaith i ryfela yn erbyn gweddill ei phlant hi , y rhai sy'n cadw gorchmynion Duw ac yn glynu wrth dystiolaeth Iesu .
66013001	Ac yna safodd ar dywod y môr . A gwelais fwystfil yn codi o'r môr , a chanddo ddeg corn a saith ben , ac ar ei gyrn ddeg diadem , ac ar bob un o'i bennau enw cableddus .
66013002	Yr oedd y bwystfil a welais yn debyg i lewpard , ond ei draed fel traed arth a'i enau fel genau llew . A rhoddodd y ddraig iddo ei gallu a'i gorsedd ac awdurdod mawr .
66013003	Yr oedd un o'i bennau fel pe bai wedi cael ergyd farwol , ond yr oedd ei glwyf marwol wedi ei iacháu . Aeth yr holl fyd ar ôl y bwystfil yn llawn rhyfeddod ,
66013004	ac addoli'r ddraig am iddi roi'r awdurdod i'r bwystfil , ac addoli'r bwystfil hefyd gan ddweud , “ Pwy sydd debyg i'r bwystfil , a phwy all ryfela yn ei erbyn ef ? ”
66013005	Rhoddwyd i'r bwystfil enau i draethu ymffrost a chabledd , a rhoddwyd iddo awdurdod i weithredu am ddeufis a deugain .
66013006	Agorodd ei enau mewn cabledd yn erbyn Duw , i gablu ei enw a'i breswylfa ef , sef y rhai sy'n preswylio yn y nef .
66013007	Rhoddwyd hawl iddo hefyd i ryfela yn erbyn y saint a'u gorchfygu hwy , a rhoddwyd iddo awdurdod ar bob llwyth a phobl ac iaith a chenedl .
66013008	Bydd holl drigolion y ddaear yn ei addoli ef , pob un nad yw ei enw'n ysgrifenedig er seiliad y byd yn llyfr bywyd yr Oen a laddwyd .
66013009	Os oes gan rywun glust , gwrandawed :
66013010	“ Os yw rhywun i'w gaethiwo , fe'i caethiwir . Os yw rhywun i'w ladd â'r cleddyf , fe'i lleddir â'r cleddyf . ” Yma y mae angen dyfalbarhad a ffydd y saint .
66013011	Gwelais fwystfil arall yn codi allan o'r ddaear , ac yr oedd ganddo ddau gorn fel oen , ond yn llefaru fel draig .
66013012	Yr oedd ganddo holl awdurdod y bwystfil cyntaf , i'w arfer ar ei ran . Gwnaeth i'r ddaear a'i thrigolion addoli'r bwystfil cyntaf , hwnnw yr iachawyd ei glwyf marwol .
66013013	Gwnaeth arwyddion mawr , gan beri hyd yn oed i dân ddisgyn o'r nef i'r ddaear gerbron pawb .
66013014	Twyllodd drigolion y ddaear trwy'r arwyddion y rhoddwyd iddo hawl i'w cyflawni ar ran y bwystfil , gan ddweud wrth drigolion y ddaear am wneud delw i'r bwystfil a glwyfwyd â'r cleddyf ac a ddaeth yn fyw .
66013015	Rhoddwyd iddo hawl i roi anadl i ddelw'r bwystfil , er mwyn i ddelw'r bwystfil lefaru a pheri lladd pob un nad addolai ddelw'r bwystfil .
66013016	Parodd y bwystfil i bawb , yn fach a mawr , yn gyfoethog a thlawd , yn rhydd a chaeth , dderbyn nod ar eu llaw dde neu ar eu talcen ,
66013017	ac nid oedd neb i allu prynu neu werthu ond y sawl yr oedd ganddo'r nod , sef enw'r bwystfil neu rif ei enw .
66013018	Yma y mae angen doethineb : bydded i'r sawl sydd ganddo ddeall ystyried rhif y bwystfil , oherwydd rhif rhywun dynol ydyw ; a'i rif ef yw chwe chant chwe deg a chwech .
66014001	Edrychais , ac wele'r Oen yn sefyll ar Fynydd Seion , a chydag ef gant pedwar deg a phedair o filoedd , a'i enw ef ac enw ei Dad wedi eu hysgrifennu ar eu talcennau .
66014002	Clywais lais o'r nef fel sŵn llawer o ddyfroedd ac fel sŵn taran fawr . Yr oedd y llais a glywais fel sain telynorion yn canu eu telynau .
66014003	Yr oeddent yn canu cân newydd gerbron yr orsedd a cherbron y pedwar creadur byw a'r henuriaid ; ni allai neb ddysgu'r gân ond y cant pedwar deg a phedair o filoedd , y rhai oedd wedi eu prynu oddi ar y ddaear .
66014004	Dyma'r rhai sydd heb eu halogi eu hunain â merched , oherwydd diwair ydynt . Dyma'r rhai sy'n dilyn yr Oen i ble bynnag yr â . Prynwyd hwy o blith y ddynoliaeth , yn flaenffrwyth i Dduw ac i'r Oen ;
66014005	ni chafwyd celwydd yn eu genau ; y maent yn ddi-fai .
66014006	Yna gwelais angel arall yn hedfan yng nghanol y nef , a chanddo efengyl dragwyddol i'w chyhoeddi i breswylwyr y ddaear ac i bob cenedl a llwyth ac iaith a phobl .
66014007	Dywedodd â llais uchel , “ Ofnwch Dduw , a rhowch iddo ogoniant , oherwydd daeth yr awr iddo farnu . Addolwch yr hwn a wnaeth nef a daear , y môr a ffynhonnau'r dyfroedd . ”
66014008	Dilynodd angel arall , yr ail , a dweud , “ Syrthiodd , syrthiodd Babilon fawr , y ddinas honno sydd wedi peri i'r holl genhedloedd yfed gwin llid ei phuteindra . ”
66014009	Dilynodd angel arall hwy , y trydydd , a dweud â llais uchel , “ Pwy bynnag sy'n addoli'r bwystfil a'i ddelw , ac yn derbyn nod ar ei dalcen neu ar ei law ,
66014010	caiff yfed gwin llid Duw , wedi ei arllwys yn ei lawn gryfder i gwpan ei ddigofaint , a chaiff ei boenydio mewn tân a brwmstan gerbron angylion sanctaidd a cherbron yr Oen .
66014011	Bydd mwg eu poenedigaeth yn codi byth bythoedd , ac ni bydd gorffwys na dydd na nos i'r rhai sy'n addoli'r bwystfil a'i ddelw , nac i'r rhai sy'n derbyn nod ei enw ef . ”
66014012	Yma y mae angen dyfalbarhad y saint , y rhai sy'n cadw gorchmynion Duw a'u ffydd yn Iesu .
66014013	Yna clywais lais o'r nef yn dweud , “ Ysgrifenna : ‘ O hyn allan gwyn eu byd y meirw sy'n marw yn yr Arglwydd . ’ ‘ Ie , ’ medd yr Ysbryd , ‘ cânt orffwys o'u llafur , oherwydd y mae eu gweithredoedd yn eu canlyn hwy . ’ ”
66014014	Yna edrychais , ac wele gwmwl gwyn , ac yn eistedd ar y cwmwl un fel mab dyn , a chanddo goron aur ar ei ben a chryman miniog yn ei law .
66014015	Daeth angel arall allan o'r deml , yn galw â llais uchel ar yr hwn oedd yn eistedd ar y cwmwl , “ Bwrw dy gryman i'r fedel , oherwydd daeth yr awr i fedi ; y mae cynhaeaf y ddaear yn aeddfed . ”
66014016	A dyma'r hwn oedd yn eistedd ar y cwmwl yn bwrw ei gryman i'r ddaear , a medwyd y ddaear .
66014017	Daeth angel arall allan o'r deml yn y nef , a chanddo yntau gryman miniog .
66014018	A daeth angel arall allan o'r allor , ac yr oedd gan hwn awdurdod ar y tân . Galwodd â llais uchel ar yr hwn yr oedd y cryman miniog ganddo . “ Bwrw dy gryman miniog , ” meddai , “ a chasgla rawnsypiau gwinwydden y ddaear , oherwydd aeddfedodd ei grawnwin . ”
66014019	A dyma'r angel yn bwrw ei gryman i'r ddaear , yn casglu ffrwyth gwinwydden y ddaear ac yn ei daflu i winwryf mawr digofaint Duw .
66014020	Sathrwyd y gwinwryf y tu allan i'r ddinas , a llifodd gwaed o'r gwinwryf nes cyrraedd at ffrwynau'r ceffylau , am tua thri chan cilomedr o gwmpas .
66015001	Gwelais arwydd arall yn y nef , un mawr a rhyfeddol : saith angel a chanddynt saith bla — y rhai olaf , oherwydd ynddynt hwy y cwblhawyd digofaint Duw .
66015002	Gwelais rywbeth tebyg i fôr o wydr , a thân yn gwau drwyddo , ac yn sefyll ar y môr o wydr gwelais orchfygwyr y bwystfil a'i ddelw a rhif ei enw , yn dal telynau Duw .
66015003	Yr oeddent yn canu cân Moses , gwas Duw , a chân yr Oen : “ Mawr a rhyfeddol yw dy weithredoedd , O Arglwydd Dduw hollalluog ; cyfiawn a gwir yw dy ffyrdd , O Frenin y cenhedloedd .
66015004	Pwy nid ofna , Arglwydd , a gogoneddu dy enw ? Oherwydd tydi yn unig sydd sanctaidd . Daw'r holl genhedloeddac addoli ger dy fron , oherwydd y mae dy farnedigaethau cyfiawn wedi eu hamlygu . ”
66015005	Ar ôl hyn edrychais , ac agorwyd teml pabell y dystiolaeth yn y nef .
66015006	Ac allan o'r deml daeth y saith angel yr oedd y saith bla ganddynt . Yr oeddent wedi eu gwisgo â lliain disgleirwych , a gwregys aur am eu dwyfron .
66015007	Yna rhoddodd un o'r pedwar creadur byw saith ffiol aur i'r saith angel , yn llawn o lid Duw , yr hwn sy'n byw byth bythoedd .
66015008	Llanwyd y deml â mwg gan ogoniant Duw a'i allu ef , ac ni allai neb fynd i mewn i'r deml hyd nes cwblhau saith bla y saith angel .
66016001	Clywais lais uchel o'r deml yn dweud wrth y saith angel , “ Ewch ac arllwyswch ar y ddaear saith ffiol llid Duw . ”
66016002	Aeth y cyntaf ac arllwys ei ffiol ar y ddaear ; a chododd cornwydydd drwg a phoenus ar y rhai yr oedd nod y bwystfil arnynt ac a oedd yn addoli ei ddelw .
66016003	Arllwysodd yr ail ei ffiol i'r môr ; a throes y môr yn debyg i waed corff marw , a bu farw popeth byw oedd yn y môr .
66016004	Arllwysodd y trydydd ei ffiol i'r afonydd ac i ffynhonnau'r dyfroedd ; a throesant yn waed .
66016005	Yna clywais angel y dyfroedd yn dweud : “ Cyfiawn ydwyt , yr hwn sydd a'r hwn oedd , y sanctaidd Un , yn y barnedigaethau hyn .
66016006	Oherwydd iddynt dywallt gwaed saint a phroffwydi , rhoddaist iddynt hwythau waed i'w yfed ; dyma eu haeddiant . ”
66016007	Yna clywais yr allor yn dweud : “ Ie , O Arglwydd Dduw hollalluog , gwir a chyfiawn yw dy farnedigaethau . ”
66016008	Arllwysodd y pedwerydd angel ei ffiol ar yr haul ; a rhoddwyd iddo hawl i losgi pobl â thân .
66016009	Llosgwyd pobl yn enbyd , ond cablu a wnaethant enw Duw , yr hwn sydd ganddo awdurdod ar y plâu hyn ; ni bu'n edifar ganddynt ac ni roesant ogoniant iddo .
66016010	Arllwysodd y pumed ei ffiol ar orsedd y bwystfil ; a daeth tywyllwch ar ei deyrnas ef . Yr oedd pobl yn cnoi eu tafodau gan boen ,
66016011	ac yn cablu enw Duw'r nef o achos eu poenau a'u cornwydydd , ond ni bu'n edifar ganddynt am eu gweithredoedd .
66016012	Arllwysodd y chweched ei ffiol ar yr afon fawr , afon Ewffrates ; a sychodd ei dyfroedd hi i baratoi ffordd i'r brenhinoedd o'r dwyrain .
66016013	Gwelais yn dod allan o enau'r ddraig ac o enau'r bwystfil ac o enau'r gau broffwyd dri ysbryd aflan , tebyg i lyffaint ;
66016014	oherwydd ysbrydion cythreulig oeddent , yn gwneud arwyddion gwyrthiol . Ac aethant allan at frenhinoedd yr holl fyd i'w casglu ynghyd i ryfel ar ddydd mawr Duw , yr Hollalluog .
66016015	( Wele , rwy'n dod fel lleidr . Gwyn ei fyd y sawl sy'n effro , a'i ddillad ganddo'n barod , rhag iddo fynd o amgylch yn noeth a'i weld yn ei warth . )
66016016	Ac felly casglasant y brenhinoedd ynghyd i'r lle a elwir mewn Hebraeg , Armagedon .
66016017	Arllwysodd y seithfed ei ffiol ar yr awyr ; a daeth llais uchel o'r deml , o'r orsedd , yn dweud , “ Y mae'r cwbl ar ben ! ”
66016018	Yna bu fflachiadau mellt a sŵn taranau ; bu hefyd ddaeargryn mawr , na ddigwyddodd ei debyg o'r blaen yn hanes y ddynolryw ar y ddaear gan mor fawr ydoedd .
66016019	Holltwyd y ddinas fawr yn dair rhan , a syrthiodd dinasoedd y cenhedloedd . Cofiodd Duw Fabilon fawr , a rhoi iddi gwpan gwin llid ei ddigofaint .
66016020	Ciliodd pob ynys , a diflannodd y mynyddoedd o'r golwg .
66016021	Ac ar bobl disgynnodd o'r awyr genllysg mawr , yn pwyso tua phedwar cilogram ar ddeg ar hugain yr un ; ond cablu Duw a wnaethant am bla'r cenllysg , gan mor llym oedd y pla hwnnw .
66017001	Yna daeth un o'r saith angel yr oedd y saith ffiol ganddynt , a siarad â mi . “ Tyrd yma , ” meddai , “ dangosaf iti'r farn ar y butain fawr sy'n eistedd ar lawer o ddyfroedd .
66017002	Gyda hi y puteiniodd brenhinoedd y ddaear , ac ar win ei phuteindra y meddwodd trigolion y ddaear . ”
66017003	Yna cludodd fi yn yr Ysbryd i anialwch . Gwelais wraig yn eistedd ar fwystfil ysgarlad ag enwau cableddus drosto i gyd , a chanddo saith ben a deg corn .
66017004	Yr oedd y wraig wedi ei gwisgo â phorffor ac ysgarlad , a'i thecáu â thlysau aur , â gemau gwerthfawr ac â pherlau . Yn ei llaw yr oedd ganddi gwpan aur yn llawn o ffieidd-dra ac aflendid ei phuteindra hi .
66017005	Ac ar ei thalcen yr oedd enw wedi ei ysgrifennu , ac ystyr dirgel iddo : “ Babilon fawr , mam puteiniaid a ffiaidd bethau'r ddaear . ”
66017006	Gwelais y wraig yn feddw ar waed y saint ac ar waed tystion Iesu . Wrth edrych arni , rhyfeddais yn fawr iawn .
66017007	Gofynnodd yr angel imi , “ Pam yr wyt yn rhyfeddu ? Fe esboniaf fi iti ddirgelwch y wraig a'r bwystfil sy'n ei chario , y bwystfil y mae'r saith ben a'r deg corn ganddo .
66017008	Ynglŷn â'r bwystfil a welaist , yr oedd yn bod , ac nid yw'n bod , ond y mae ar fin codi o'r dyfnder a mynd i ddistryw . Bydd trigolion y ddaear , y rhai nad yw eu henwau'n ysgrifenedig yn llyfr y bywyd er seiliad y byd , yn rhyfeddu o weld y bwystfil ; oherwydd yr oedd yn bod , ac nid yw'n bod , ac y mae i ddod .
66017009	Yma y mae angen meddwl â gwelediad ganddo : y saith ben , saith mynydd ydynt , ac arnynt y mae'r wraig yn eistedd .
66017010	A saith brenin ydynt hefyd ; y mae pump wedi syrthio , y mae un yn llywodraethu , nid yw'r llall wedi dod eto , a phan ddaw nid yw i aros ond am fyr amser .
66017011	A'r bwystfil oedd yn bod ac nad yw'n bod , yr wythfed yw ef , ac eto y mae'n un o'r saith , ac y mae'n mynd i ddistryw .
66017012	A'r deg corn a welaist , deg brenin ydynt , rhai na ddaethant eto i'r orsedd , ond fe dderbyniant awdurdod brenhinol am un awr ynghyd â'r bwystfil .
66017013	Y mae'r rhain yn unfryd ar drosglwyddo eu gallu a'u hawdurdod i'r bwystfil .
66017014	Fe ryfelant yn erbyn yr Oen , ac fe orchfyga'r Oen hwy , oherwydd y mae ef yn Arglwydd arglwyddi a Brenin brenhinoedd , a'i osgorddlu ef yw'r rhai a alwyd ac a etholwyd ac sy'n ffyddlon . ”
66017015	A dywedodd wrthyf , “ Y dyfroedd a welaist , lle'r oedd y butain yn eistedd , pobloedd a thyrfaoedd , cenhedloedd ac ieithoedd ydynt .
66017016	A'r deg corn a welaist , a'r bwystfil , byddant hwy'n casáu'r butain , ac yn ei gadael yn ddiffaith ac yn noeth . Bwytânt ei chnawd hi a'i llosgi'n ulw â thân .
66017017	Oherwydd rhoddodd Duw yn eu calonnau gyflawni ei fwriad ef , iddynt drosglwyddo'n unfryd eu teyrnas i'r bwystfil hyd nes cwblhau geiriau Duw .
66017018	Y wraig a welaist yw'r ddinas fawr sydd â'r frenhiniaeth ganddi ar frenhinoedd y ddaear . ”
66018001	Ar ôl hyn gwelais angel arall yn disgyn o'r nef , a chanddo awdurdod mawr ; a goleuwyd y ddaear gan ei ogoniant ef .
66018002	Gwaeddodd â llais cryf : “ Syrthiodd , syrthiodd Babilon fawr , aeth yn drigfa cythreuliaid , yn gyrchfa pob ysbryd aflan , yn gyrchfa pob aderyn aflan , ac yn gyrchfa pob bwystfil aflan ac atgas ;
66018003	oherwydd o win llid ei phuteindray mae'r holl genhedloedd wedi yfed . Puteiniodd brenhinoedd y ddaear gyda hi , ac ymgyfoethogodd masnachwyr y ddaear ar ddigonedd ei moethusrwydd hi . ”
66018004	Yna clywais lais arall o'r nef yn dweud : “ Dewch allan ohoni , fy mhobl , rhag i chwi gyfranogi o'i phechodau , ac o'i phlâudderbyn rhan ;
66018005	oherwydd pentyrrwyd ei phechodau hyd y nef , a chadwodd Duw ei hanghyfiawnderau hi ar gof .
66018006	Talwch y pwyth yn ôl iddi , talwch hi'n ddyblyg am ei gweithredoedd ; dyblwch iddi chwerwder y cwpan a gymysgodd hi ;
66018007	yn ôl mesur ei rhwysg a'i moethusrwydd , rhowch iddi boenedigaeth a galar . Oherwydd yn ei chalon y mae'n dweud , ‘ Rwy'n eistedd yn frenhines , nid gweddw wyf , a galar ni welaf byth . ’
66018008	Am hyn daw ei phlâu arni o fewn un dydd , marwolaeth , galar a newyn , a llosgir hi'n ulw â thân ; oblegid nerthol yw'r Arglwydd Dduw , ei barnwr hi . ”
66018009	Bydd brenhinoedd y ddaear , a buteiniodd gyda hi a byw'n foethus , yn wylo a galaru amdani , pan welant fwg ei llosgi hi .
66018010	Safant o hirbell gan ofn ei phoenedigaeth , a dweud : “ Gwae , gwae'r ddinas fawr , Babilon , y ddinas nerthol , oherwydd mewn un awr daeth arnat dy farn ! ”
66018011	Bydd masnachwyr y ddaear yn wylo a galaru amdani , oherwydd nid oes neb mwyach yn prynu eu nwyddau ,
66018012	eu llwythi o aur ac arian , o emau gwerthfawr a pherlau , o liain main a sidan , o borffor ac ysgarlad ; eu llwythi o bob pren persawrus ac o bob gwaith ifori a gwaith pren drudfawr neu bres neu haearn neu farmor ;
66018013	eu llwythi o sinamon , sbeis a pherlysiau , o fyrr a thus , o win ac olew , o flawd mân a gwenith , o wartheg a defaid , o geffylau a cherbydau , o gaethweision a bywydau pobl .
66018014	Dywedant wrthi : “ Y mae'r ffrwyth y chwenychodd dy enaid amdanowedi mynd oddi wrthyt , a'r holl wychder a'r ysblander oedd itiwedi diflannu oddi wrthyt , byth mwy i'w canfod ! ”
66018015	Bydd masnachwyr y nwyddau hyn , a enillodd eu cyfoeth drwyddi hi , yn sefyll o hirbell gan ofn ei phoenedigaeth , yn wylo a galaru
66018016	a dweud : “ Gwae , gwae'r ddinas fawr , sydd wedi ei gwisgo â lliain main , â phorffor ac ysgarlad , a'i thecáu â thlysau aur , â gemau gwerthfawr a pherlau ,
66018017	oherwydd diffeithio cymaint o gyfoeth mewn un awr ! ” Yna cafwyd pob capten llong a phob teithiwr ar fôr , llongwyr a phawb sydd â'u gwaith ar y môr , yn sefyll o hirbell
66018018	ac yn gweiddi wrth weld mwg ei llosgi hi : “ A fu dinas debyg i'r ddinas fawr ? ”
66018019	Bwriasant lwch ar eu pennau a gweiddi mewn dagrau a galar : “ Gwae , gwae'r ddinas fawr , lle'r enillodd pawb a chanddynt longau ar y môrgyfoeth trwy ei golud hi , oherwydd ei diffeithio mewn un awr ! ”
66018020	O nef , gorfoledda drosti , a chwithau'r saint , a'r apostolion a'r proffwydi , oherwydd y farn a roes hi arnoch chwi a roes Duw arni hi .
66018021	Cododd angel nerthol garreg debyg i faen melin mawr a'i thaflu i'r môr a dweud : “ Yr un mor ffyrnig yr hyrddir i'r ddaearFabilon , y ddinas fawr , ac nis ceir byth mwy .
66018022	A sain telynorion a cherddoriona rhai'n canu ffliwt ac utgorn , nis clywir ynot byth mwy ; a phob un sy'n dilyn unrhyw grefft , nis ceir ynot byth mwy ; a sŵn maen y felin , nis clywir ynot byth mwy ;
66018023	a golau lamp , nis gwelir ynot byth mwy ; a llais priodfab a phriodferch , nis clywir ynot byth mwy . Mawrion y ddaear oedd dy fasnachwyr di , a thwyllwyd yr holl genhedloedd gan dy ddewiniaeth .
66018024	Ynddi hi y cafwyd gwaed y proffwydi a'r saint , a phawb a laddwyd ar y ddaear . ”
66019001	Ar ôl hyn clywais sŵn fel llais uchel tyrfa fawr yn y nef yn dweud : “ Halelwia ! Eiddo ein Duw ni y waredigaeth a'r gogoniant a'r gallu ,
66019002	oherwydd gwir a chyfiawn yw ei farnedigaethau ef , gan iddo farnu'r butain fawra lygrodd y ddaear â'i phuteindra , a dial gwaed ei weisionarni hi . ”
66019003	A dywedasant eilwaith : “ Halelwia ! Bydd ei mwg hi'n codi byth bythoedd . ”
66019004	Syrthiodd y pedwar henuriad ar hugain a'r pedwar creadur byw , ac addoli Duw , yr hwn sy'n eistedd ar yr orsedd , a dweud : “ Amen ! Halelwia ! ”
66019005	A daeth llais allan o'r orsedd yn dweud : “ Molwch ein Duw ni , chwi ei holl weision ef , a'r rhai sy'n ei ofni ef , yn fach a mawr . ”
66019006	A chlywais lais fel sŵn tyrfa fawr a sŵn llawer o ddyfroedd a sŵn taranau mawr yn dweud : “ Halelwia ! Oherwydd y mae'r Arglwydd ein Duw , yr Hollalluog , wedi dechrau teyrnasu .
66019007	Llawenhawn a gorfoleddwn , a rhown iddo'r gogoniant , oherwydd daeth dydd priodas yr Oen , ac ymbaratôdd ei briodferch ef .
66019008	Rhoddwyd iddi hi i'w wisgoliain main disglair a glân , oherwydd gweithredoedd cyfiawn y saint yw'r lliain main . ”
66019009	Dywedodd yr angel wrthyf , “ Ysgrifenna : ‘ Gwyn eu byd y rhai sydd wedi eu gwahodd i wledd briodas yr Oen . ’ ” Dywedodd wrthyf hefyd , “ Dyma wir eiriau Duw . ”
66019010	Syrthiais wrth ei draed i'w addoli , ond meddai wrthyf , “ Paid ! Cydwas â thi wyf fi , ac â'th gymrodyr sy'n glynu wrth dystiolaeth Iesu ; addola Dduw . Oherwydd tystiolaeth Iesu sy'n ysbrydoli proffwydoliaeth . ”
66019011	Gwelais y nef wedi ei hagor , ac wele geffyl gwyn ; enw ei farchog oedd Ffyddlon a Gwir , oherwydd mewn cyfiawnder y mae ef yn barnu ac yn rhyfela .
66019012	Yr oedd ei lygaid fel fflam dân , ac ar ei ben yr oedd diademau lawer . Yn ysgrifenedig arno yr oedd enw na wyddai neb ond ef ei hun .
66019013	Yr oedd y fantell amdano wedi ei throchi mewn gwaed , ac fe'i galwyd wrth yr enw Gair Duw .
66019014	Yn ei ganlyn ar geffylau gwynion yr oedd byddinoedd y nef , wedi eu gwisgo â lliain main disgleirwyn .
66019015	O'i enau yr oedd cleddyf llym yn dod allan , iddo daro'r cenhedloedd ag ef ; a bydd ef yn eu llywodraethu â gwialen haearn , ac yn sathru gwinwryf llid digofaint Duw , yr Hollalluog .
66019016	Yn ysgrifenedig ar ei fantell ac ar ei glun y mae enw : “ Brenin brenhinoedd , ac Arglwydd arglwyddi . ”
66019017	Yna gwelais angel yn sefyll yn yr haul , a gwaeddodd â llais uchel wrth yr holl adar oedd yn hedfan yng nghanol y nef : “ Dewch , ymgasglwch i wledd fawr Duw ;
66019018	cewch fwyta cnawd brenhinoedd , cnawd cadfridogion , cnawd y cryfion , cnawd ceffylau a'u marchogion , a chnawd pawb , yn rhyddion ac yn gaethion , yn fach ac yn fawr . ”
66019019	Gwelais y bwystfil , a brenhinoedd y ddaear a'u byddinoedd , wedi ymgasglu i ryfela yn erbyn marchog y ceffyl a'i fyddin .
66019020	Daliwyd y bwystfil , ac ynghyd ag ef y gau broffwyd oedd wedi gwneud arwyddion gwyrthiol o'i flaen i dwyllo'r rhai oedd wedi derbyn nod y bwystfil ac addoli ei ddelw ef . Bwriwyd y ddau yn fyw i'r llyn tân oedd yn llosgi â brwmstan .
66019021	Lladdwyd y gweddill â'r cleddyf oedd yn dod allan o enau marchog y ceffyl , a chafodd yr holl adar eu gwala o'u cnawd hwy .
66020001	Gwelais angel yn disgyn o'r nef , a chanddo yn ei law allwedd y dyfnder a chadwyn fawr .
66020002	Gafaelodd yn y ddraig , yr hen sarff , sef Diafol a Satan , a rhwymodd hi am fil o flynyddoedd .
66020003	Bwriodd hi i'r dyfnder , a chloi'r pwll a'i selio arni rhag iddi dwyllo'r cenhedloedd eto , nes i'r mil blynyddoedd ddod i ben ; ar ôl hynny , rhaid ei gollwng yn rhydd am ychydig amser .
66020004	Gwelais orseddau , ac yn eistedd arnynt y rhai y rhoddwyd iddynt awdurdod i farnu ; gwelais hefyd eneidiau'r rhai a ddienyddiwyd ar gyfrif tystiolaeth Iesu ac ar gyfrif gair Duw . Nid oedd y rhain wedi addoli'r bwystfil , na'i ddelw ef , na chwaith wedi derbyn ei nod ar eu talcen nac ar eu llaw . Daethant yn fyw , a theyrnasu gyda Christ am fil o flynyddoedd .
66020005	Ni ddaeth gweddill y meirw yn fyw nes i'r mil blynyddoedd ddod i ben . Dyma'r atgyfodiad cyntaf .
66020006	Gwyn ei fyd a sanctaidd y sawl sydd â rhan yn yr atgyfodiad cyntaf ; nid oes gan yr ail farwolaeth awdurdod arnynt , ond byddant yn offeiriaid Duw a Christ , a theyrnasant gydag ef am y mil blynyddoedd .
66020007	Pan ddaw'r mil blynyddoedd i ben , caiff Satan ei ollwng yn rhydd o'i garchar ,
66020008	a daw allan i dwyllo'r cenhedloedd ym mhedwar ban y byd , sef lluoedd Gog a Magog , a'u casglu ynghyd i ryfel ; byddant mor niferus â thywod y môr .
66020009	Cyrchasant dros wyneb y ddaear ac amgylchynu gwersyll y saint a'r ddinas sy'n annwyl gan Dduw . Ond disgynnodd tân o'r nef a'u difa'n llwyr ;
66020010	a bwriwyd y diafol , twyllwr y cenhedloedd , i'r llyn tân a brwmstan , lle mae'r bwystfil hefyd a'r gau broffwyd . Yno cânt eu poenydio ddydd a nos byth bythoedd .
66020011	Gwelais orsedd fawr wen a'r Un oedd yn eistedd arni , hwnnw y ffoesai'r ddaear a'r nef o'i ŵydd a'u gadael heb le .
66020012	Gwelais y meirw , yn fawr a bach , yn sefyll o flaen yr orsedd ; ac agorwyd llyfrau . Yna agorwyd llyfr arall , sef llyfr y bywyd ; a barnwyd y meirw ar sail yr hyn oedd yn ysgrifenedig yn y llyfrau , yn ôl eu gweithredoedd .
66020013	Ildiodd y môr y meirw oedd ynddo , ac ildiodd Marwolaeth a Hades y rhai oedd ynddynt hwy , ac fe'u barnwyd , pob un yn ôl ei weithredoedd .
66020014	Bwriwyd Marwolaeth a Hades i'r llyn tân ; dyma'r ail farwolaeth , sef y llyn tân .
66020015	Pwy bynnag ni chafwyd ei enw'n ysgrifenedig yn llyfr y bywyd , fe'i bwriwyd i'r llyn tân .
66021001	Yna gwelais nef newydd a daear newydd ; oherwydd yr oedd y nef gyntaf a'r ddaear gyntaf wedi mynd heibio , ac nid oedd môr mwyach .
66021002	A gwelais y ddinas sanctaidd , Jerwsalem newydd , yn disgyn o'r nef oddi wrth Dduw , wedi ei pharatoi fel priodferch wedi ei thecáu i'w gŵr .
66021003	Clywais lais uchel o'r orsedd yn dweud , “ Wele , y mae preswylfa Duw gyda'r ddynoliaeth ; bydd ef yn preswylio gyda hwy , byddant hwy yn bobloedd iddo ef , a bydd Duw ei hun gyda hwy , yn Dduw iddynt .
66021004	Fe sych bob deigryn o'u llygaid hwy , ac ni bydd marwolaeth mwyach , na galar na llefain na phoen . Y mae'r pethau cyntaf wedi mynd heibio . ”
66021005	Yna dywedodd yr hwn oedd yn eistedd ar yr orsedd , “ Wele , yr wyf yn gwneud pob peth yn newydd . ” Dywedodd hefyd , “ Ysgrifenna , oherwydd dyma eiriau ffyddlon a gwir . ”
66021006	A dywedodd wrthyf , “ Y mae'r cwbl ar ben ! Myfi yw Alffa ac Omega , y dechrau a'r diwedd . Rhoddaf fi i'r sychedig ddiod yn rhodd o ffynnon dŵr y bywyd .
66021007	Caiff y rhai sy'n gorchfygu etifeddu'r pethau hyn ; byddaf yn Dduw iddynt , a byddant hwythau'n blant i mi .
66021008	Ond y llwfr , y di-gred , y ffiaidd , y llofruddion , y puteinwyr , y dewiniaid , yr eilunaddolwyr , a phawb celwyddog , eu rhan hwy fydd y llyn sy'n llosgi gan dân a brwmstan , hynny yw yr ail farwolaeth . ”
66021009	Daeth un o'r saith angel oedd â'r saith ffiol ganddynt yn llawn o'r saith bla diwethaf , a siaradodd â mi . “ Tyrd , ” meddai , “ dangosaf iti'r briodferch , gwraig yr Oen . ”
66021010	Ac aeth â mi ymaith yn yr Ysbryd i fynydd mawr ac uchel , a dangosodd imi'r ddinas sanctaidd , Jerwsalem , yn disgyn o'r nef oddi wrth Dduw ,
66021011	a gogoniant Duw ganddi . Yr oedd ei llewyrch fel llewyrch gem dra gwerthfawr , fel maen iasbis , yn disgleirio fel grisial .
66021012	Yr oedd iddi fur mawr ac uchel a deuddeg porth , ac wrth y pyrth ddeuddeg angel , ac enwau deuddeg llwyth plant Israel yn ysgrifenedig ar y pyrth .
66021013	Yr oedd tri phorth o du'r dwyrain , tri o du'r gogledd , tri o du'r de , a thri o du'r gorllewin .
66021014	I fur y ddinas yr oedd deuddeg carreg sylfaen , ac arnynt enwau deuddeg apostol yr Oen .
66021015	Yr oedd gan yr angel oedd yn siarad â mi ffon fesur o aur , i fesur y ddinas a'i phyrth a'i mur .
66021016	Yr oedd y ddinas wedi ei llunio'n betryal , ei hyd yn gyfartal â'i lled . Mesurodd ef y ddinas â'r ffon . Yr oedd yn ddwy fil , dau gant ac ugain o gilomedrau , a'i hyd a'i lled a'i huchder yn gyfartal .
66021017	A mesurodd ei mur . Yr oedd yn gant pedwar deg a phedwar cufydd , yn ôl y mesur dynol yr oedd yr angel yn mesur wrtho .
66021018	Iasbis oedd defnydd y mur , a'r ddinas ei hun yn aur pur , gloyw fel gwydr .
66021019	Yr oedd sylfeini mur y ddinas wedi eu haddurno â phob math o emau gwerthfawr : iasbis oedd y garreg sylfaen gyntaf , saffir yr ail , chalcedon y drydedd , emrallt y bedwaredd ,
66021020	sardonyx y bumed , sardion y chweched , eurfaen y seithfed , beryl yr wythfed , topas y nawfed , chrysoprasos y ddegfed , hyacinth yr unfed ar ddeg , amethyst y ddeuddegfed .
66021021	A deuddeg perl oedd y deuddeg porth ; pob porth wedi ei wneud o un perl . Ac yr oedd heol y ddinas yn aur pur , fel gwydr tryloyw .
66021022	A theml ni welais ynddi , oherwydd ei theml hi yw'r Arglwydd Dduw , yr Hollalluog , a'r Oen .
66021023	Nid oes ar y ddinas angen na'r haul na'r lleuad i dywynnu arni , oherwydd gogoniant Duw sy'n ei goleuo , a'i lamp hi yw'r Oen .
66021024	A bydd y cenhedloedd yn rhodio yn ei goleuni hi , a brenhinoedd y ddaear yn dwyn eu gogoniant i mewn iddi .
66021025	Byth ni chaeir ei phyrth y dydd , ac ni bydd nos yno .
66021026	A byddant yn dwyn i mewn iddi ogoniant ac anrhydedd y cenhedloedd .
66021027	Ni chaiff dim halogedig , na neb sy'n ymddwyn yn ffiaidd neu'n gelwyddog , fynd i mewn iddi hi , neb ond y rhai sydd â'u henwau'n ysgrifenedig yn llyfr bywyd yr Oen .
66022001	Yna dangosodd yr angel imi afon dŵr y bywyd , yn ddisglair fel grisial , yn llifo allan o orsedd Duw a'r Oen ,
66022002	ar hyd canol heol y ddinas . Ar ddwy lan yr afon yr oedd pren y bywyd , yn dwyn deuddeg cnwd , gan roi pob cnwd yn ei fis ; ac yr oedd dail y pren er iachâd y cenhedloedd .
66022003	Ni bydd dim mwyach dan felltith . Yn y ddinas bydd gorsedd Duw a'r Oen , a'i weision yn ei wasanaethu ;
66022004	cânt weld ei wyneb , a bydd ei enw ar eu talcennau .
66022005	Ni bydd nos mwyach , ac ni bydd arnynt angen na golau lamp na golau haul , oherwydd bydd yr Arglwydd Dduw yn eu goleuo , a byddant hwy'n teyrnasu byth bythoedd .
66022006	Yna dywedodd yr angel wrthyf , “ Dyma eiriau ffyddlon a gwir : y mae'r Arglwydd Dduw , sy'n ysbrydoli'r proffwydi , wedi anfon ei angel i ddangos i'w weision y pethau y mae'n rhaid iddynt ddigwydd ar fyrder .
66022007	Ac wele , yr wyf yn dod yn fuan . Gwyn ei fyd y sawl sy'n cadw geiriau proffwydoliaeth y llyfr hwn . ”
66022008	Myfi , Ioan , yw'r un a glywodd ac a welodd y pethau hyn . Ac wedi imi glywed a gweld , syrthiais wrth draed yr angel a'u dangosodd imi , i'w addoli ;
66022009	ond meddai wrthyf , “ Paid ! Cydwas â thi wyf fi , ac â'th gymrodyr y proffwydi , ac â'r rhai sy'n cadw geiriau'r llyfr hwn ; addola Dduw . ”
66022010	Dywedodd wrthyf hefyd , “ Paid â gosod geiriau proffwydoliaeth y llyfr hwn dan sêl , oherwydd y mae'r amser yn agos .
66022011	Yr anghyfiawn , parhaed yn anghyfiawn , a'r aflan yn aflan ; y cyfiawn , parhaed i wneud cyfiawnder , a'r sanctaidd i fod yn sanctaidd .
66022012	“ Wele , yr wyf yn dod yn fuan , a'm gwobr gyda mi i'w rhoi i bob un yn ôl ei weithredoedd .
66022013	Myfi yw Alffa ac Omega , y cyntaf a'r olaf , y dechrau a'r diwedd . ”
66022014	Gwyn eu byd y rhai sy'n golchi eu mentyll er mwyn iddynt gael hawl ar bren y bywyd a mynediad trwy'r pyrth i'r ddinas .
66022015	Oddi allan y mae'r cŵn , y dewiniaid , y puteinwyr , y llofruddion , yr eilunaddolwyr , a phawb sy'n caru celwydd ac yn ei wneud .
66022016	“ Yr wyf fi , Iesu , wedi anfon fy angel i dystiolaethu am y pethau hyn i chwi ar gyfer yr eglwysi . Myfi yw Gwreiddyn a Hiliogaeth Dafydd , seren ddisglair y bore . ”
66022017	Y mae'r Ysbryd a'r briodferch yn dweud , “ Tyrd ” ; a'r sawl sy'n clywed , dyweded yntau , “ Tyrd . ” A'r sawl sy'n sychedig , deued ymlaen , a'r sawl sydd yn ei ddymuno , derbynied ddŵr y bywyd yn rhodd .
66022018	Yr wyf fi'n rhybuddio pob un sy'n clywed geiriau proffwydoliaeth y llyfr hwn : os ychwanega unrhyw un ddim atynt , fe ychwanega Duw iddo yntau y plâu sydd wedi eu hysgrifennu yn y llyfr hwn .
66022019	Ac os tyn unrhyw un ddim allan o eiriau llyfr y broffwydoliaeth hon , fe dynn Duw ei ran yntau allan o bren y bywyd , ac o'r ddinas sanctaidd , y pethau yr ysgrifennwyd amdanynt yn y llyfr hwn .
66022020	Y mae'r sawl sy'n tystiolaethu i'r pethau hyn yn dweud , “ Yn wir , yr wyf yn dod yn fuan . ” Amen . Tyrd , Arglwydd Iesu !
66022021	Gras yr Arglwydd Iesu fyddo gyda phawb !
